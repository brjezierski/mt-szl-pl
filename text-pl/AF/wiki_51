<doc id="693503" url="https://pl.wikipedia.org/wiki?curid=693503" title="Eastbourne International">
Eastbourne International

Eastbourne International – kobiecy turniej tenisowy kategorii WTA 500 wchodzący w skład rozgrywek cyklu WTA Tour i męski turniej tenisowy kategorii ATP Tour 250 należący do cyklu ATP Tour, rozgrywany w brytyjskim Eastbourne na kortach trawiastych od 1974 roku.

</doc>
<doc id="693505" url="https://pl.wikipedia.org/wiki?curid=693505" title="Dzukija">
Dzukija



</doc>
<doc id="693506" url="https://pl.wikipedia.org/wiki?curid=693506" title="Trylon">
Trylon



</doc>
<doc id="693507" url="https://pl.wikipedia.org/wiki?curid=693507" title="Trilony">
Trilony



</doc>
<doc id="693513" url="https://pl.wikipedia.org/wiki?curid=693513" title="Zoë Wanamaker">
Zoë Wanamaker

Zoë Wanamaker (ur. 13 maja 1949 w Nowym Jorku, w USA) – amerykańska aktorka filmowa i teatralna, znana m.in. z roli Rolandy Hooch w filmie "Harry Potter i Kamień Filozoficzny".
Od wielu lat mieszka w Wielkiej Brytanii, gdzie została odznaczona Orderem Imperium Brytyjskiego. W 1994 roku poślubiła brytyjskiego aktora Gawn Graingera.
Była trzykrotnie nominowana do Nagrody BAFTA, czterokrotnie do teatralnej nagrody Tony i dziewięć razy do prestiżowej brytyjskiej nagrody filmowej – Olivera (otrzymała ją dwukrotnie, w 1979 i 1998).

</doc>
<doc id="693519" url="https://pl.wikipedia.org/wiki?curid=693519" title="Tokkeitai">
Tokkeitai

 – japońska formacja wojskowa, będąca żandarmerią Cesarskiej Marynarki Wojennej.
Tokkeitai podlegała japońskiemu . Jej odpowiednikiem w Cesarskiej Armii Japońskiej była Kempeitai. Przyczyną jej powstania było coraz większe ingerowanie sił lądowych i Kempeitai w sprawy marynarki wojennej. Podobnie jak jej armijni odpowiednicy mogli wymierzać surowe kary bez interwencji prawa wojennego, z karą śmierci włącznie (doktryna "kikosaku").
Tokkeitai stanowiła główne narzędzie terroru na terenach okupowanych przez Cesarską Marynarkę Wojenną, podczas wojny na południowym Pacyfiku. Dopuszczała się zbrodni wojennych zarówno wobec rdzennej ludności azjatyckiej, jak i europejskiej społeczności kolonialnej. Szczególnych zbrodni Tokkeitai dopuszczała się w Indonezji (zwłaszcza na Borneo), gdzie od października 1943 do czerwca 1944 zwalczała antyjapoński ruch oporu. Często działała na tym obszarze co Kempeitai. Przestała istnieć wkrótce po kapitulacji Cesarstwa Japońskiego w 1945 roku.

</doc>
<doc id="693522" url="https://pl.wikipedia.org/wiki?curid=693522" title="Porozumienie Lewicy i Demokratów">
Porozumienie Lewicy i Demokratów



</doc>
<doc id="693529" url="https://pl.wikipedia.org/wiki?curid=693529" title="Jan Jaroszewicz">
Jan Jaroszewicz

Jan Jaroszewicz (ur. 27 maja 1903 w Mitawie, zm. 17 kwietnia 1980) – polski duchowny rzymskokatolicki, biskup pomocniczy kielecki w latach 1958–1967, biskup diecezjalny kielecki w latach 1967–1980.
Życiorys.
Studia teologiczne odbył w Kielcach, gdzie w 1925 przyjął święcenia kapłańskie, a także w Lublinie na Katolickim Uniwersytecie Lubelskim i Fryburgu, gdzie uzyskał doktorat z teologii. Był ojcem duchownym i profesorem seminarium duchownego, asystentem Akcji Katolickiej. Prowadził działalność charytatywną. Podczas okupacji kierował seminarium duchownym w Kielcach. W 1947 został kanonikiem kapituły katedralnej, a w 1949 wikariuszem generalnym diecezji. Został aresztowany i był więziony w Warszawie i Goleniowie (1951–1955).
10 grudnia 1957 został mianowany biskupem pomocniczym diecezji kieleckiej i biskupem tytularnym Letopolis. Sakrę biskupią przyjął 11 lutego 1958 z rąk biskupa Czesława Kaczmarka, zaś współkonsekratorami byli biskupi Michał Klepacz i Piotr Kałwa.
20 marca 1967 prekonizowany biskupem diecezjalnym diecezji kieleckiej, rządy w niej objął 17 września 1967. Przeprowadzał reformy w duchu soboru watykańskiego II, w którym brał udział. Był duszpasterzem żeńskich zgromadzeń zakonnych.
Brał udział w I, III i IV sesji soboru watykańskiego II.

</doc>
<doc id="693542" url="https://pl.wikipedia.org/wiki?curid=693542" title="Sauguma">
Sauguma



</doc>
<doc id="693545" url="https://pl.wikipedia.org/wiki?curid=693545" title="Bal w operze">
Bal w operze



</doc>
<doc id="693546" url="https://pl.wikipedia.org/wiki?curid=693546" title="Autostrada A23 (Włochy)">
Autostrada A23 (Włochy)

Autostrada A23, także "Autostrada Alpe-Adria" - autostrada we Włoszech w ciągu trasy europejskiej E55. Jej budowa została zakończona w 1986 roku.
Autostrada łączy autostradę A4 z granicą Austrii. Jej północny odcinek, na północ od miejscowości Gemona del Friuli biegnie przez Alpy. Droga przebiega w 18 tunelach i na 26 estakadach. Jest jednym z najważniejszych szlaków alpejskich. Umożliwia szybki przejazd z Wiednia nad wybrzeże Adriatyku. Koncesjonariuszami autostrady są spółki: Autovie Venete (na odcinku od autostrady A4 do węzła Udine Sud) i Autostrade per l’Italia.

</doc>
<doc id="693548" url="https://pl.wikipedia.org/wiki?curid=693548" title="Odcinek Taktyczny „Łemko”">
Odcinek Taktyczny „Łemko”

26 Odcinek Taktyczny „Łemko” – jeden z trzech odcinków taktycznych Ukraińskiej Powstańczej Armii, wchodzących w skład WO-6/Grupa „Sian”. Dowódcą Odcinka był Wasyl Mizerny „Ren”.
Obszar działania.
Działalność odcinka obejmowała następujący obszar:
Jednostki.
Do końca 1945 działały tutaj dwa kurenie:
Wskutek ciężkich walk z Wojskiem Polskim, kureń został rozwiązany, a niedobitki wcielone do kurenia „Rena”.
Na rozkaz Myrosława Onyszkewycza „Oresta”, dowódcy Okręgu, na początku 1946 przeprowadzono reorganizację struktury Odcinka:
Utworzono dwa nowe kurenie, oraz dwie samodzielne sotnie:
Kryptonimy sotni tego Odcinka Taktycznego (U) pochodzą od kryptonimu "Udarnyki", a ten od pseudonimu „Udarnyk” Jakiwa Czornija – dowódcy VI Okręgu.
Miejscowości całkowicie lub częściowo spalone przez UPA.
Baligród,
Berezka,
Bereźnica Wyżna,
Bereżki,
Bezmiechowa,
Bóbrka,
Brzegi Górne,
Brzozowiec,
Buk,
Bukowsko,
Bystre,
Chmiel,
Cisna,
Czarna,
Czaszyn,
Daszówka,
Dębna,
Dobra,
Dołżyca,
Dwerniczek,
Falejówka,
Glinne,
Habkowce,
Hłomcza,
Hoszów,
Jabłonki,
Jurowce,
Kalnica,
Komańcza,
Krzywe,
Kuźmina,
Lalin,
Lutowiska,
Łodyna,
Łopienka,
Łubne,
Łukowe,
Manasterzec,
Maniów,
Mchawa,
Michniowiec,
Moczary,
Myczkowce,
Myczków,
Nagórzany,
Niebieszczany,
Nowosielce,
Nowotaniec,
Nowy Łupków,
Olchowce,
Olszanica,
Orelec,
Pielnia,
Płonna,
Poraż,
Prusiek,
Przysłup,
Rabe,
Rabe,
Radoszyce,
Rajskie,
Ropienka,
Rzepedź,
Serednica,
Serednie Wielkie,
Smolnik,
Stefkowa,
Strzebowiska,
Stuposiany,
Szczawne,
Średnia Wieś,
Tarnawa Dolna,
Tarnawa Górna,
Terka,
Turzańsk,
Tyrawa Solna,
Tyrawa Wołoska,
Uherce Mineralne,
Wańkowa,
Witryłów,
Wola Michowa,
Wołkowyja,
Wujskie,
Zadwórze,
Zahoczewie,
Załuż,
Zatwarnica,
Żłobek, Bukowsko, Baligród, Sakowczyk, Cisna, Tworylne, Dylągowa, Nowotaniec, Odrzechowa, Bircza, Strzebowiska, Borownica, Krzywe, Temeszów, Prusiek, Leszczowate, Brelików, Ropienka, Wańkowa, Wola Michowa, Wola Sękowa, Nowosielce, Nagórzany, Łodzina, Hłomcza, Witryłów i Siemuszowa.
Większość miejscowości została spalona po wysiedleniach ludności ukraińskiej do ZSRR, w celu zapobieżenia osiedleniom ludności polskiej.
Zbrodnie popełnione na obszarze OT Łemko.
W okresie swojej działalności UPA dopuściła się wielu mordów na ludności cywilnej obywatelach polskich, grabienia wsi, porywania mieszkańców, m.in. mord w Baligrodzie, Mucznem.
W sprawie zbrodni popełnionych przez żołnierzy UPA na obywatelach polskich prowadzone jest obecnie przez IPN kilka śledztw.

</doc>
<doc id="693550" url="https://pl.wikipedia.org/wiki?curid=693550" title="Grenokit">
Grenokit

Grenokit, greenockit – minerał z gromady siarczków. Należy do grupy minerałów rzadkich.
Nazwa pochodzi od nazwiska Charlesa Murraya, lorda Greenock, który pierwszy opisał ten minerał.
Właściwości.
Zazwyczaj tworzy kryształy o pokroju krótkosłupowym, tabliczkowym, płytkowym, są to formy hemimorficzne z przeważającym słupem pionowym (najczęściej są to słupy heksagonalne z jednej strony zakończone piramidą).
Występuje w skupieniach zbitych, naciekowych. Tworzy naskorupienia, naloty, powłoki. Występuje w geodach i migdałach. Jest kruchy, przezroczysty. Odmiany zasobne w cynk w promieniach nadfioletowych ujawniają fluorescencję żółtopomarańczową. Rozpuszcza się w kwasie solnym. Jest izomorficzny z wurcytem.
Występowanie.
Minerał wtórny pojawiający się w formie nalotów i powłok w strefie wietrzenia kruszców cynku. Jako minerał pierwotny występuje w żyłach kruszcowych złóż siarczkowych. Współwystępuje ze sfalerytem, wurcytem, galeną. Spotykany jest w towarzystwie kalcytu, kwarcu, prehnitu, wavelitu, realgaru.
Miejsca występowania: USA – Arkansas, Missouri, Kanada, Wielka Brytania, Czechy.
W Polsce bywa znajdowany w kopalniach cynku okolic Bytomia, w okolicach Kowar (Rudawy Janowickie), w Górach Sowich i Sudetach.
Zastosowanie.
Monokryształy siarczku kadmu aktywowane złotem, CdS(Ag), stosowane są jako scyntylator o długim czasie scyntylacji 10−4 sekundy i maksimum emisji na fali o długości 590 nm.
Wykorzystywany jest do produkcji złącza p-n w ogniwach fotowoltaicznych typu CIGS.

</doc>
<doc id="693552" url="https://pl.wikipedia.org/wiki?curid=693552" title="Bal w Operze (poemat)">
Bal w Operze (poemat)

Bal w Operze – katastroficzny poemat Juliana Tuwima, przez wielu krytyków oceniany jako arcydzieło XX-wiecznej literatury polskiej oraz najwybitniejsze ówczesne dzieło satyryczne; napisany w 1936, w całości wydany dopiero w 1982 roku.
Przyczyną powstania poematu był ostry sprzeciw Tuwima wobec rodzącego się w latach dwudziestych faszyzmu i sanacji, a według Czesława Miłosza także obrzydzenie zaobserwowanym przez Tuwima zezwierzęceniem współczesnego mu świata, pogoń władzy za „pieniądzem, seksem i obżarstwem”. Dzieło wywołało w swoim czasie kontrowersje w związku z postawieniem obok siebie treści religijnych, czerpanych z Apokalipsy świętego Jana, oraz licznych wulgaryzmów, scen wyuzdania czy moralnego zepsucia. Miłosz sugeruje, że w ten sposób poeta pragnął stworzyć nowoczesną odmianę prowokacyjnych zawołań pierwszych chrześcijan do porzucenia pogańskiego postrzegania czasu jako cyklicznego powrotu tego samego w imię oczekiwania na mesjańskie Wydarzenie. Szczególnie podkreślanym walorem utworu jest warstwa językowa i kompozycyjna; obok fragmentów realistycznych występują zupełnie fantastyczne, często zaś od tonu błazenady i żartu słownego autor przechodzi do ekspozycji przemocy i destrukcji.
Do dziś interpretatorzy "Balu w Operze" dzielą się na tych, którzy widzą w nim Tuwimowską diagnozę kataklizmu jedynie pewnej formacji polityczno-społecznej, i tych, którzy dopatrują się w nim wizji religijnej ostatecznego upadku świata i człowieka, swoistą „modlitwę do Boga o nieistnienie”.
Treść.
Poemat składa się ze wstępu, który stanowi cytat z Apokalipsy świętego Jana [Ap 18, 4-5] oraz jedenastu rozdziałów, połączonych w dość luźny związek przyczynowo skutkowy i zarys fabuły. Świat przedstawiony rozłożony jest na trzy plany: tytułowy bal, wioskę oraz miasto. Obok scen realistycznych, widocznych zwłaszcza we fragmentach z życia codziennego XX-wiecznej Polski, występują sceny fantastyczne, mityczne wręcz.
Styl i forma poetycka.
Dzieło uznaje się powszechnie za punkt kulminacyjny twórczości Tuwima, który później miał nie pisać już utworów tak wybitnych (choć jest to opinia, a niekoniecznie fakt). Doceniono, iż poeta nie oparł satyry na dydaktycznym pouczeniu, ale na takich środkach jak: inwektywa, wyrazistość przekazu, groteskowy opis, absurd. Inną zaletą utworu jest warstwa leksykalna, w której pojawiają się słowa egzotyczne (egzotyzmy), wulgaryzmy, potocyzmy czy makaronizmy.

</doc>
<doc id="693559" url="https://pl.wikipedia.org/wiki?curid=693559" title="Alan García Pérez">
Alan García Pérez

Alan García Pérez (ur. 23 maja 1949 w Limie, zm. 17 kwietnia 2019 tamże) – peruwiański polityk, dwukrotny prezydent Peru, w latach 1985–1990 oraz 2006–2011. Lider Amerykańskiego Rewolucyjnego Sojuszu Ludowego (APRA).
Życiorys.
Młodość i edukacja.
Urodził się w Limie w rodzinie klasy średniej o tradycjach politycznych. Jego ojciec, Carlos García Ronceros, był sekretarzem Amerykańskiego Ludowego Sojuszu Rewolucyjnego ("Alianza Popular Revolucionaria Americana", APRA) w czasie rządów prezydenta Manuela Odrii, który zdelegalizował partię. Ojciec był więziony i przez pięć lat przebywał z dala od rodziny.
Naukę pobierał w "Colegio Nacional Jose Maria Enguren" w dzielnicy Limy, Barranco. Studiował na Papieskim Uniwersytecie Katolickim Peru. W 1971 r. ukończył prawo na Narodowym Uniwersytecie San Marcos. Następnie wyjechał do Europy, gdzie studiował prawo konstytucyjne na Universidad Compultense w Madrycie. W 1973 r. rozpoczął studia z dziedziny socjologii na paryskiej Sorbonie.
Po zakończeniu nauki przez kilka lat mieszkał w Paryżu, jednak w 1978 r., za namową przywódcy APRA Víctora Raúla Haya de la Torre, powrócił do Peru.
I kadencja prezydencka.
Jako kandydat APRA wziął udział w wyborach prezydenckich w roku 1985. W I turze wyborów 14 kwietnia zdobył 45% głosów, pokonując kandydata Zjednoczonej Lewicy, Alfonso Barrantesa. Ponieważ żaden kandydat nie zdobył 50% głosów, niezbędne okazało się przeprowadzenie drugiej tury wyborów. Barrantes jednakże wycofał się z wyborów, wobec czego już 1 czerwca García został ogłoszony prezydentem elektem. 28 lipca 1985 objął urząd prezydenta. W wieku 36 lat był najmłodszym prezydentem w regionie, często nazywanym „Kennedym Ameryki Łacińskiej”. Przejął państwo w fatalnym stanie – w okresie kadencji jego poprzednika wzrosło bezrobocie, zadłużenie i inflacja. W tym czasie rozwinął się też handel narkotykami. W latach 1983–1984 doszło do poważnej fali strajków, równocześnie rozpoczęła się wojna domowa z partyzantami z organizacji Świetlisty Szlak. Program gospodarczy nowo utworzonego rządu Garcíi zakładał odejście od liberalnej polityki poprzedników i przywrócenie reform z okresu istnienia junty wojskowej lat 1968–1975. Postulował rozwój rolnictwa andyjskiego, likwidację bezrobocia, przyznanie państwu wiodącej roli w najważniejszych gałęziach gospodarki, zwalczanie terroryzmu, korupcji i handlu narkotykami.
Pomimo początkowej popularności, rządy Garcíi naznaczone zostały poważnym kryzysem gospodarczym i hiperinflacją. W 1990 osiągnęła ona 7649%, co zdestabilizowało peruwiańską gospodarkę. Z powodu inflacji peruwiańska waluta – sol, została w 1985 r. zastąpiona nową – inti. W czasie kadencji Garcii dochód narodowy na osobę spadł do poziomu sprzed 1960 roku (720 USD), a łączny PKB obniżył się o 20%. Liczba osób żyjących w ubóstwie wzrosła z 42% do 55% w roku 1991.
By przeciwstawić się skutkom kryzysu, znacjonalizował banki i sektor ubezpieczeniowy. Arbitralnie ustalił roczną granicę spłaty zadłużenia zagranicznego nieprzekraczającą 10% PKB, czym doprowadził do krytyki ze strony MFW oraz izolacji kraju na światowych rynkach finansowych. Problemy gospodarcze oraz zubożenie ludności doprowadziły do nasilenia napięć społecznych wewnątrz kraju. Swoją aktywność wzmogły organizacje terrorystyczne i lewicowe partyzantki. Działania zbrojne podejmował Świetlisty Szlak, który przeprowadzał ataki na elektrownie i sieć elektryczną, powodując w ten sposób przerwy w dostawach energii w Limie. Administracja Garcíi próbowała walczyć z terroryzmem i partyzantką, jednak jej działania okazały się niewystarczające. Dodatkowo pod jej adresem wysuwano oskarżenia o łamanie praw człowieka.
Emigracja i powrót do polityki.
W 1992 udał się na emigrację do Kolumbii, a później do Francji. Głównym powodem opuszczenia kraju było wprowadzenie autorytarnych rządów w Peru przez nowego prezydenta Alberto Fujimoriego. Nowa administracja wszczęła przeciw niemu proces, w którym Garcia był oskarżony o przyjęcie milionów dolarów łapówki. Adwokatem Garcíi w Peru był wówczas Jorge del Castillo. Po ucieczce Fujimoriego do Japonii i po 9 latach spędzonych na emigracji, Alan García powrócił w 2001 r. do Peru. W styczniu 2001 r. Sąd Najwyższy oddalił wszelkie zarzuty korupcyjne przeciw Garcíi, przy rekomendacji Międzyamerykańskiego Trybunału Praw Człowieka. García wziął wówczas udział w wyborach prezydenckich. W pierwszej turze głosowania 8 kwietnia zajął drugie miejsce (25,8% głosów), za Alejandro Toledo (36,5%), a przed Lourdes Flores (24,3%). W drugiej turze wyborów 3 czerwca przegrał jednakże z Alejandrem Toledo, zdobywając 48% głosów poparcia. García jako lider Amerykańskiego Ludowego Sojuszu Rewolucyjnego (APRA) pozostał liderem opozycji.
II kadencja prezydencka.
Swoją kolejną kampanię prezydencką rozpoczął w lutym 2005 r. W I turze wyborów prezydenckich 9 kwietnia 2006 r. zajął drugie miejsce (24,3% głosów), za Ollantą Humalą (30,6%) i przed Lourdes Flores (23,8%). W II turze wyborów 4 czerwca, z wynikiem 53,6% głosów poparcia pokonał swojego rywala. 28 lipca 2006 został oficjalnie zaprzysiężony na stanowisku szefa państwa.
Jako prezydent, mianował szefem rządu Jorge del Castillo, swojego dawnego prawnika oraz rzecznika kampanii prezydenckiej w roku 2001. Pierwszą poważną porażką prezydenta było odrzucenie w styczniu 2007 r. przez Kongres Republiki Peru prezydenckiego projektu ustawy wprowadzającej karę śmierci dla terrorystów Świetlistego Szlaku, co zapowiadał już w trakcie kampanii wyborczej.
5 października 2008 r. w Peru wybuchł kryzys polityczny po tym, jak w mediach opublikowano nagranie ujawniające korupcję rządu i członków partii APRA przy zawieraniu kontraktu z norweską firmą naftową. W rezultacie 10 października cały gabinet Jorge Del Castillo podał się do dymisji. 11 października García desygnował na stanowisko nowego szefa rządu Yehude Simona.
Wiosną 2009 w Peru doszło do wybuchu kryzysu politycznego i sporu pomiędzy rządem premiera Simona a ludnością indiańską o zasady eksploatacji zasobów naturalnych w Amazonii, w wyniku którego zginęły co najmniej 34 osoby. W konsekwencji 11 lipca 2009 prezydent García nowym rządu mianował Javiera Velásqueza. Pozostał on na stanowisku do 14 września 2010. Zrezygnował wówczas z urzędu, by móc wziąć udział w wyborach prezydenckich w 2011, a prezydent nowym premierem mianował José Antonio Changa.
W marcu 2010 premier Chang podał się do dymisji z przyczyn osobistych, a nowym premierem została mianowana Rosario Fernández. Wybory prezydenckie w 2011 wygrał Ollanta Humala, który zastąpił Garcię na stanowisku 28 lipca 2011. APRA nie wystawił własnego kandydata. Druga prezydentura Garcii charakteryzowała się stałą koniunkturą gospodarczą kraju, z relatywnie wysokim wzrostem gospodarczym na poziomie 7% rocznie, a także stosunkowo niską inflacją wynoszącą mniej niż 3%.
Śmierć.
17 kwietnia 2019 popełnił samobójstwo, podczas próby aresztowania go przez peruwiańską policję pod zarzutem korupcji. Kiedy mundurowi weszli na posesję byłego prezydenta, ten targnął się na swoje życie, poprzez strzał w głowę. Został przewieziony do szpitala, gdzie zmarł.
Publikacje.
Był autorem kilkunastu książek opisujących życie społeczne w Peru i Ameryce Łacińskiej. Większość z nich można znaleźć w Bibliotece Narodowej Peru. Przykładowe publikacje:

</doc>
<doc id="693565" url="https://pl.wikipedia.org/wiki?curid=693565" title="Podział administracyjny Luksemburga">
Podział administracyjny Luksemburga

Luksemburg składa się z 12 kantonów, te zaś dzielą się na 105 gmin. Przed 3 października 2015 państwo było dodatkowo podzielone na 3 dystrykty.
Podział Luksemburga na kantony.
były dystrykt Diekirch
były dystrykt Grevenmacher
były dystrykt Luksemburg

</doc>
<doc id="693570" url="https://pl.wikipedia.org/wiki?curid=693570" title="Kempeitai">
Kempeitai

 – japońska żandarmeria wojskowa, istniejąca w latach 1881–1945 jako jednostka w Japońskiej Armii Cesarskiej, pełniąca funkcje tajnej policji politycznej oraz służby kontrwywiadu. Szczyt jej wpływów przypadał na okres II wojny światowej. 
Porównywana jest niekiedy do niemieckiej hitlerowskiej policji politycznej Gestapo (tajna policja, kontrwywiad) lub organizacji Schutzstaffel (straż w obozach jenieckich, podobnie jak formacja SS-Totenkopfverbände). W przeciwieństwie do Gestapo, Kempeitai nie posiadała jednak w swej hierarchii postaci centralnej (takiej jak Heinrich Himmler dla SS i Gestapo), a także nie miały wpływu na charakter organizacji osobiste ambicje poszczególnych przywódców. 
Stanowiła główne narzędzie terroru w samej Japonii, jak i na obszarach okupowanych przez armię japońską, natomiast na obszarach zajmowanych przez marynarkę wojenną funkcje te spełniała specjalna formacja żandarmerii podlegająca siłom morskim – Tokkeitai.
Początki Kempeitai.
Kempeitai powstała 4 stycznia 1881 roku. Wzorowana była na żandarmerii francuskiej. Podlegała profosowi generalnemu żandarmerii, który podlegał Departamentowi Spraw Wojskowych ("Heimu-kyoku") w Ministerstwie Armii ( "Rikugun-shō", znane również jako Ministerstwo Wojny), w zakresie obowiązków policyjnych przed Ministerstwem Spraw Wewnętrznych ( "Naimu-shō"), a w zakresie wymiaru sprawiedliwości przed Ministerstwem Sprawiedliwości (, "Shihō-shō", obecnie "Hōmu-shō"). 
Początkowo do zadań Kempeitai należało utrzymywanie porządku w armii, choć nigdy nie była to typowa żandarmeria. Tłumiła protesty wśród ludności wiejskiej, sprzeciwiającej się poborowi do wojska. Zajmowała się też zaopatrzeniem. Z czasem postawiono ją na straży porządku publicznego, wspierając przy tym tradycyjną policję w prefekturach. Kempeitai razem z Tokubetsu Kōtō Keisatsu (Specjalną Wyższą Policją), nadzorowała ruchy studenckie, organizacje komunistyczne i pacyfistyczne. W czasie II wojny światowej Kempeitai zasłynęła jako główne narzędzie represji wobec jeńców wojennych oraz cywilów. W tym okresie liczyła ok. 36 tys. funkcjonariuszy. 
W polityce i społeczeństwie japońskim od lat trzydziestych do końca II wojny światowej panowały nastroje szowinistyczne i imperialistyczne. Głoszenie poglądów odmiennych od państwowej ideologii spotykało się z brutalną odpowiedzią ze strony służb państwowych. Osoby podejrzewane o „popełnienie przestępstw politycznych” lub inne tego typu przewinienia były po zatrzymaniu poddawane torturom w celu wydobycia zeznań.
Szkolenie.
Warunkiem przyjęcia do służby było przejście rygorystycznych egzaminów, sprawdzających sprawność fizyczną i inteligencję kandydata. Szkolenie oficerów trwało sześć lat, natomiast w czasie wojny rok. Czas szkolenia podoficera w okresie pokoju trwał sześć miesięcy.
Oficerowie i szeregowi odbywali szkolenie w szkołach wojskowych, policyjnych albo w specjalnych jednostkach szkoleniowych. Główne szkoły znajdowały się w Tokio i Keijō („Miasto Stołeczne” – japońska nazwa w czasie okupacji Korei, obecny Seul) oraz w utworzonych podczas wojny ośrodkach w Singapurze i Manili. Od 1881 oficerowie żandarmerii byli zazwyczaj absolwentami różnych szkół wojskowych, m.in.: "Rikugun Shikan Gakkō" (Szkoły Oficerskiej Sił Lądowych), "Rikugun Daigaku" (Wyższej Szkoły Wojsk Lądowych). 
W 1938 utworzono w dzielnicy Kudan w Tokio "Kōhō Kinmu Yōin Yōseijo" (Ośrodek Szkolenia Służb Tyłowych), którym kierował generał porucznik Eiichi Kinoshita. Funkcjonariusze Kempeitai zdobywali tam przygotowanie do pracy w wywiadzie. Szkolenie obejmowało szpiegostwo, posługiwanie się materiałami wybuchowymi, organizowanie dywersji, łamanie szyfrów oraz jazdę konną. Organizowano specjalne kursy maskowania, podczas których kursantów wysyłano "incognito" do firm, by ci składali raporty na temat ich działalności.
Struktura dowodzenia.
Na terytorium kontrolowanym przez którąś z armii japońskich (np. Armia Środkowych Chin lub 18. Armia) istniały kwatery główne Kempeitai, na czele których stał dowódca w stopniu generała majora ("shōshō") lub pułkownika ("taisa"). Kwaterze podlegały jednostki polowe (2-3 na każdą armię), które składały się z dowódcy w stopniu podpułkownika ("chūsa"), 22 oficerów polowych ("sakan") oraz 352 funkcjonariuszy innych rang. Jednostka polowa była podzielona na 65-osobowe sekcje zwane "buntai", którymi dowodził dowódca w stopniu kapitana ("tai'i") lub porucznika ("chūi"). "Buntai" podzielone były na wydziały ("bunkentai") złożone z dowódcy w randze podporucznika ("shōi") lub starszego sierżanta sztabowego ("jun-shikan") oraz 20 osób personelu. Każdemu wydziałowi podlegały oddziały policji ("keimu-han"), administracja ("naikin-han") oraz oddział do zadań specjalnych ("tokumu-han").
Uprawnienia do aresztowań.
Funkcjonariusz Kempeitai posiadał szerokie uprawnienia do zatrzymania każdego podejrzanego cywila, a nawet japońskiego wojskowego wyższego od niego rangą o 3 stopnie. Nietykalność osobista bez wyroku sądowego na wzór angielskiej ustawy "Habeas Corpus" nie obowiązywała. Osoby aresztowane z reguły były od razu uznawane za winne, a proces przesłuchiwania odbywał się w tajemnicy. W warunkach frontowych funkcjonariusze Kempeitai orzekali bez sądu o winie żołnierzy oraz oficerów i od razu wykonywali wyrok.
Tortury były najczęstszą metodą wymuszenia zeznań. 
Umundurowanie.
Funkcjonariusze nosili standardowe wojskowe mundury w kolorze khaki (M1938) i czarne wojskowe buty. Na lewym ramieniu mieli opaskę z dwoma ideogramami: (kenpei - żandarmeria), na ramieniu czarną naszywkę przypominającą w kształcie dużą literę „M”. Tego typu naszywki oznaczały korpusy w armii np. czerwony – piechotę, żółty – artylerię itp. Często jednak występowali po cywilnemu z przypiętym do marynarki znaczkiem w kształcie cesarskiej chryzantemy. Oficerowie nosili ze sobą katanę oraz rewolwer, zaś młodsi rangą funkcjonariusze bagnet i pistolet. Kaprale w obozie jenieckim wyposażeni byli w "shinai" (bambusowy miecz do kendo), służący do bicia więźniów.
Działalność kontrwywiadowcza.
Japońska żandarmeria wojskowa pełniła również służbę kontrwywiadowczą. Śledziła działalność cudzoziemców, rzeczywistych, jak i potencjalnych szpiegów. Pod jej obserwacją byli zwłaszcza pracownicy placówek dyplomatycznych i dziennikarze. W tym celu współpracowała z innymi tego typu służbami, a w szczególności z Tokkō. Niekiedy jednak dochodziło do konfliktów pomiędzy Kempeitai a Tokkō, np. podczas rozpracowywania tzw. tokijskiej siatki Richarda Sorge, szpiegującej na rzecz ZSRR.
W warunkach polowych specjalne jednostki Kempeitai, w sile około tysiąca ludzi przydzielano do każdej armii jako formacje kontrwywiadu.
Działalność propagandowa.
Kempeitai rozpowszechniała propagandę, skierowaną zarówno do społeczeństwa japońskiego, jak i do alianckich żołnierzy. Od obywateli oczekiwano czynnego udziału w wyłapywaniu zagranicznych szpiegów. Organizowano tzw. "„dni wyłapywania szpiegów”", ażeby zachęcić cywilów do współpracy. W tym celu rozwieszano specjalne plakaty informacyjne. Propaganda skierowana zaś do aliantów nawoływała do zawieszenia broni. Szczególną zasługę w tym miała Iva Toguri, zwana "„tokijską różą”". Była ona Amerykanką japońskiego pochodzenia czyli nisei, i tak jak wielu nisei współpracowała z Kempeitai. Prowadziła ona program "„Godzina Zero”" na antenie radia NHK, w którym nakłaniała Amerykanów do zawieszenia broni. Poza tym działalność propagandowa Kempeitai miała siać dezinformację wśród szeregów wroga.
Działalność Kempeitai na obszarach okupowanych.
„Nowy porządek” w Azji.
W okupowanych państwach Cesarska Armia Japońska, Japońska Cesarska Marynarka Wojenna i Kempeitai uczestniczyły w masowym ludobójstwie. Polityka ekspansjonizmu usprawiedliwiana była chęcią utworzenia bloku państw Azji, który stawiłby czoło europejskiemu kolonializmowi. W 1940 powstały plany utworzenia „Strefy Wspólnego Dobrobytu Wielkiej Azji Wschodniej”. Rekrutowano stamtąd ochotników do wojska i wywiadu spośród ludności lokalnej, a zwłaszcza z Korei oraz Mandżukuo. Rekrutacja odbywała się na mocy ustaw z 1919 i 1937.
Kempeitai pełniła służbę porządkową w nowo podbitych krajach, wydawała dokumenty podróżne, wspólnie z armią zwalczała ruch oporu, werbowała siłę roboczą, rekwirowała żywność i zaopatrzenie. Miała rozkaz rekwirowania wszystkich nadajników radiowych, gdyż obawiała się, że aliancka propaganda będzie szkodziła w polityce podporządkowania Japończykom rdzennej ludności azjatyckiej. 
Morderstwa, gwałty i grabieże, jakich dopuszczali się żołnierze japońscy, rzadko były potępiane przez żandarmerię wojskową. Żandarmi wielokrotnie sami uczestniczyli w tego typu incydentach. Jedynie na terenie, na którym lokalna ludność zgadzała się współpracować z okupantem, Kempeitai zapewniała im bezpieczeństwo.
Mandżukuo.
W podbitej w 1931 Mandżurii utworzono marionetkowe państwo zwane w języku polskim Mandżukuo (po chińsku: Mănzhōu Guó, po jap.: Manshū-koku). 
Główną rolę w podboju Mandżurii odegrała japońska Armia Kwantuńska, utworzona w 1907 w celu ochrony należącego do Japonii odcinka kolei południowomandżurskiej. Na czele państwa Japończycy postawili byłego cesarza z dynastii mandżurskiej – Puyi. W rzeczywistości realną władzę sprawowała japońska administracja wojskowa. 1932 roku na terytorium Cesarstwa Mandżukuo stacjonowało 150 000 żołnierzy, 1800 funkcjonariuszy Kempeitai oraz 400 jej tajnych agentów. Kwatera główna Kempeitai w Mandżukuo mieściła się w jej stolicy w Changchun. Kempeitai podlegało kilkanaście kolaboracyjnych i japońskich służb porządkowych m.in.: policja miejska w Harbinie, japońska policja konsularna, mandżurska policja kryminalna (podlegająca władzom municypalnym), policja kolejowa oraz mandżurska Państwowa Służba Wywiadowcza. Dla japońskiej żandarmerii wojskowej kraj ten był w dużej mierze „poligonem”, na którym mogli nabywać nowych umiejętności. Pomagali w umacnianiu japońskich interesów na terenie Mandżurii. 
Do najważniejszych dowódców żandarmerii w Mandżukuo należy zaliczyć:
Na terytorium marionetkowego państwa Japończycy dopuszczali się licznych zabójstw, rabunków i gwałtów. Dodatkowe zyski czerpali m.in. z: hazardu, utrzymywania domów publicznych, handlu opium, a nawet kradzieży zagranicznych towarów i wysyłania ich do Japonii. Kempeitai powszechnie trudniła się porywaniem dla okupu wpływowych obywateli Chin, Rosji lub innych obcokrajowców przebywających w Mandżurii i Chinach. Szczególnie głośna była sprawa porwania Simeona Kaspe. Był on synem Josepha Kaspe, wpływowego Żyda z Rosji, właściciela hotelu „Moderne” w Harbinie. Simeon Kaspe został porwany latem 1933 roku. Porywacze zażądali za jego uwolnienie okupu w wysokości 100 000 dolarów. Joseph Kaspe, który był obywatelem Francji, idąc za radą konsula swojego kraju, odmówił zapłaty okupu. Śledztwo w tej sprawie prowadziła Kempeitai (a to właśnie jej funkcjonariusze byli odpowiedzialni za porwanie młodego Kaspe). W grudniu odnaleziono jego ciało. W niewoli był maltretowany, a w końcu zastrzelony. Miejscowa społeczność żydowska złożyła protest, jednak został on zlekceważony. Sprawcy zostali osadzeni w więzieniu, ale szybko zwolnieni warunkowo.
Korea.
Korea została anektowana przez Cesarstwo Japońskie w 1910 roku. Władzę sprawował gubernator generalny Korei. Rząd kolonialny miał charakter czysto wojskowy. Władze okupacyjne za pomocą wojska oraz tajnej policji "Tokkō" bezwzględnie tłumiły ruch oporu, dopuszczając się przy tym licznych zbrodni na narodzie koreańskim. 
Japońska żandarmeria stacjonowała w większych miastach. Utrzymywała tam porządek oraz kontrolowała organizacje i organy prasowe pod kątem propagowania japońskiego stylu życia. Porządku pilnowała także dodatkowa formacja policyjno-żandarmeryjna, zwana "kempei-keisatsu", która zatrudniała również Koreańczyków. Po stłumieniu przez wojsko zamieszek z marca 1919 roku, rozwiązano "kempei-keisatsu", a w jej miejsce powołano cywilne formacje policyjne, wyłonione z Departamentu Policji ("Keimu-kyoku"). Mimo tych zmian Kempeitai zachowała swoją pozycję. 
Okupanci prowadzili w Korei werbunek do Armii Cesarskiej i wojskowych jednostek pomocniczych spośród projapońskich Koreańczyków (w większości odbywało się to siłą). Koreańczycy, mimo starań swych japońskich „panów”, licznie dezerterowali. Wielu Koreańczyków zostało przydzielonych do Kempeitai. Odbywali oni szkolenie w Mandżurskiej Akademii Wojskowej w Mandżukuo. Byli poddawani surowemu traktowaniu, którego wynikiem była bezwzględność wobec więźniów obozów. Koreańczycy zwerbowani do Kempeitai nie awansowali wyżej niż "sōchō" (sierżant sztabowy) i byli traktowani niewiele lepiej od jeńców wojennych.
Filipiny.
2 stycznia 1942 Cesarska Armia Japońska wraz z Kempeitai wkroczyła do Manili. Stacjonujące tam oddziały nazywano Filipińską Jednostką Kempeitai z siedzibą w Fort Santiago, w którym mieściło się również jej główne więzienie. 
Na Filipinach zorganizowano trzydzieści różnych wydziałów i oddziałów Kempeitai, a Filipińska Jednostka Kempeitai była jednostką centralną. Każdy oddział miał swój rejon operacyjny, kwaterę główną, dowódcę i podsekcje. Całością dowodził naczelny dowódca. W praktyce jednak wydziały poza Manilą podlegały przeważnie garnizonom armii. 
Głównym celem działań żandarmerii na Filipinach było: utrzymywanie dyscypliny wśród japońskich żołnierzy i cywilów, zbieranie informacji wywiadowczych, aresztowania cywilów, którzy pogwałcili prawo wojskowe oraz wyłapywanie dezerterów. Zajmowała się ona również zwalczaniem ruchu oporu, niszczeniem antyjapońskiej propagandy, a także zwalczaniem fałszerzy pieniędzy, lichwiarzy i oszustów. 
Japończycy korzystali z niezwykle rozbudowanej siatki informatorów, zarówno miejscowych i zagranicznych (głównie pochodzących z państw osi: Niemców i Włochów). Japońscy funkcjonariusze wywiadu wykonywali swoje misje w asyście tłumaczy. Większość bowiem nie znała języka angielskiego, ani miejscowych dialektów.
Zbrodnie wojenne.
Udział w czystkach ludności chińskiej w Singapurze (Masakra Sook Ching).
Po zdobyciu Singapuru 15 lutego 1942 przez armię Tomoyuki Yamashity, wojska okupacyjne rozpoczęły eksterminację chińskiej ludności miasta. Zamieszkujący Singapur Chińczycy popierali zarówno dalszy opór wojsk Czang Kaj-szeka w Chinach, jak i Brytyjczyków, którzy prowadzili równie zażarte boje z armią japońską w Birmie. Z tego powodu Japończycy planowali pozbyć się 50 tysięcy Chińczyków, uważanych za „elementy antyjapońskie”. 
Japońskie siły okupacyjne podzieliły wyspę na sektory: generał porucznik Nishimura, dowódca dywizji Gwardii Cesarskiej otrzymał zadanie okupowania wschodniej części wyspy. Oddziały generała majora Kawamury, w skład których wchodziły 2. Polowa Jednostka Kempeitai, dwa bataliony piechoty, oraz pięć samodzielnych kompanii wartowniczych, samo miasto Singapur i jego najbliższe okolice. Za północną i zachodnią część wyspy odpowiadał generał porucznik Matsui oraz generał porucznik Mutaguchi.
Akcją dowodził podpułkownik Masanobu Tsuji. Podlegała mu Kempeitai, której siedziba mieściła się w komendzie policji w Tanjon Pagar. W nazywanej przez Japończyków operacji "Wielka inspekcja" (, "Daikenshō"), sama Kempeitai wymordowała ponad 700 Chińczyków. Wspierały ją oddziały żandarmerii do zadań specjalnych, które pełniły funkcje wartownicze. Kryterium, według którego dobierano ludzi do likwidacji, mogło być np. posiadanie tatuażu (Japończycy twierdzili, że oznacza to przynależność do jakiejś tajnej chińskiej organizacji). Lecz w rzeczywistości dobrze wiedzieli, że tatuaże nie mają nic wspólnego z przynależnością do jakiejkolwiek organizacji politycznej. Przesłuchiwania miały jedynie za zadanie zrobić wrażenie. Nie miały one szczególnego znaczenia, bo głównym celem całej tej akcji i tak była eksterminacja jak największej liczby Chińczyków. Egzekucje odbywały się przeważnie na plażach. Więźniów transportowano ciężarówkami na brzeg morza. Oto relacja Weng Peng-ina, jednego z ocalałych:
Ogółem w dniach od 18 lutego do 3 marca 1942 w tzw. "„masakrach chińskich”" w Singapurze śmierć poniosło ponad 5000 Chińczyków. W 1947 roku przed brytyjskim sądem wojskowym postawiono oficerów kierujących akcją. Na śmierć skazano generała majora Kawamurę oraz jednego z oficerów. Pozostałych skazano na karę dożywocia. Masanobu Tsuji uniknął kary. Ukrywał się początkowo w Tajlandii, a później przez pewien czas w Chinach. Nigdy nie został postawiony przed sądem za zbrodnie w Singapurze. Po wojnie wyjechał do Wietnamu jako korespondent japońskiej gazety i tam ślad po nim zaginął.
Masakra w Kalagon.
Od czerwca 1945 roku położenie sił japońskich w Birmie stało się krytyczne. Na tyłach wojsk japońskich w rejonie Tenasserim (obecnie Tanintharyi) pomiędzy Mulmejn a Lasem Dali, operowały oddziały brytyjskich spadochroniarzy i miejscowej partyzantki. Chcąc zapobiec dalszym zbrojnym napadom na japońskie posterunki, generał major Seiei Yamamoto, szef sztabu 33. armii, wydał rozkaz wysłania w ten rejon specjalnej ekspedycji. W jej skład wchodziły: 3. Batalion 215. Pułku i jednostka Kempeitai. Celem operacji było zlikwidowanie brytyjskich spadochroniarzy oraz birmańskich partyzantów.
W dniu 7 lipca Japończycy zajęli wioskę Kalagon i spędzili wszystkich jej mieszkańców. Mężczyzn zamknięto w meczecie, kobiety i dzieci w pozostałych zabudowaniach. Następnie Kempeitai wezwała kilku wieśniaków na przesłuchania. W celu wymuszenia zeznań mężczyzn poddano torturom, kobiety zaś bito i gwałcono. Japończykom nie udało się uzyskać żadnych informacji o ruchu oporu i dowódca oddziału Kempeitai rozkazał zniszczyć wioskę. Japończycy powiązali mieszkańców po 5-10 osób i zaprowadzili do pobliskich studzien. Ofiarom zawiązano oczy, po czym zakłuto bagnetami. Ciała wrzucono do studzien, nie bacząc, czy ofiary jeszcze żyją, czy nie. Ogółem wymordowano ok. 600 ludzi. Później dowódcy i żołnierze japońscy stanęli przed brytyjskim sądem wojskowym w Birmie.
Traktowanie jeńców wojennych.
Na początku 1942 roku Stany Zjednoczone i Wielka Brytania oraz inne państwa będące w stanie wojny z Japonią, powiadomiły jej władze, że będą przestrzegać wszystkich postanowień konwencji genewskiej oraz oczekują od strony japońskiej tego samego. Szef japońskiego MSZ, Shigenori Tōgō, złożył formalne zapewnienie, że mimo iż Cesarstwo nie jest związane postanowieniami konwencji genewskiej z 1929, to będzie przestrzegać praw międzynarodowych. W rzeczywistości do końca II wojny światowej Japonia nie przestrzegała większości praw międzynarodowych dotyczących traktowania wziętych do niewoli żołnierzy. 
Japońscy wojskowi w bezwzględny sposób traktowali jeńców wojennych. Pogarda okazywana żołnierzom sprzymierzonych była wynikiem systemu szkolenia oraz po części kultury, w jakiej wychowywali się Japończycy. Uczono ich, by nigdy nie uznawali klęski. Natomiast nieprzyjaciel, który trafiał do niewoli, był uważany przez Japończyków za pozbawionego honoru, a nawet człowieczeństwa. Zwłaszcza Kempeitai jako straż obozowa (patrz niżej) dopuszczała się szczególnego okrucieństwa. Odpowiadała za przesłuchiwania i karanie więźniów za nieposłuszeństwo. Jeńców poddawano torturom i innym szykanom. Często zmuszano ich do upokarzającego przemarszu przez miasta na oczach tłumów (np. w krajach anektowanych przez Japonię, jak Korea czy Tajwan, miało to charakter czysto pokazowy – chciano w ten sposób udowodnić wyższość armii japońskiej nad aliantami).
Egzekucje pilotów wojskowych.
Wraz z narastającą liczbą nalotów bombowych na pozycje wojsk oraz miasta japońskie (zobacz: "naloty na Tokio", "rajd ppłk. Doolittle'a na Japonię") rosła brutalność wobec pilotów. Już przed wojną władze wojskowe podjęły starania zmierzające do nieratyfikowania przez Japonię konwencji genewskiej z 1929 roku, dotyczącej traktowania jeńców wojennych. Przeciwnicy ratyfikacji konwencji genewskiej wysuwali argument, że jeśli załogi samolotów będą wiedziały, że w przypadku strącenia zostaną potraktowane, jak jeńcy wojenni zgodnie z prawem międzynarodowym, to przyczyni się to do podwojenia nalotów na Japonię. 
Po nalocie bombowym na Tokio z kwietnia 1942, dowodzonym przez ppłk. Jamesa Doolittle'a, premier Hideki Tōjō wydał specjalne polecenie, by traktować wszystkich amerykańskich i brytyjskich pilotów bombowców za zbrodniarzy wojennych, a nie jeńców. Żołnierze Armii Cesarskiej oraz Kempeitai mieli odtąd obowiązek schwytania i postawienia przed sądem każdego aresztowanego pilota, po czym miał zostać zabity. Dotyczyło to wszystkich lotników zatrzymanych w samej Japonii, w Mandżukuo, Chinach oraz na innych obszarach walk. W lipcu 1942 piloci amerykańscy, przetrzymywani w Chinach, zostali postawieni przed sądem na rozkaz Shunroku Haty - głównodowodzącego Chińskiej Armii Ekspedycyjnej. Byli przesłuchiwani i torturowani przez Kempeitai, przez co nie uczestniczyli w procesie. Trzech stracono, a pięciu skazano na dożywocie. Z czasem przekonano się, że formalne procesy to strata czasu. Od maja 1945 lotników zabijano zaraz po schwytaniu. Egzekucja najczęściej polegała na ścięciu głowy kataną lub zakłuciu bagnetem.
„Kobiety do towarzystwa”.
Na terenach okupowanych Kempeitai organizowała domy publiczne, w których w sposób niewolniczy zmuszano lokalne kobiety do nierządu na rzecz żołnierzy japońskich. Nazywano je po japońsku "jūgun-ianfu" (w ang. używa się określenia „comfort women”). Oprócz kobiet azjatyckiego pochodzenia były też Europejki z podbitych kolonii (były one traktowane ze szczególnym okrucieństwem).
Straż w obozach jenieckich oraz pomoc w prowadzeniu badań bakteriologicznych.
Obozy jenieckie i obozy dla internowanych cywilów.
Niektórzy historycy porównują Kempeitai do SS, szczególnie widać podobieństwo do SS-Totenkopfverbände, gdyż również pełniła funkcję straży w obozach jenieckich. Japończycy tworzyli obozy dla jeńców wojennych oraz dla internowanej ludności cywilnej. Wojskowi nie uznawali żadnych konwencji międzynarodowych dotyczących humanitarnego traktowania jeńców. Złe warunki sanitarne, choroby, przymusowa praca oraz brutalność strażników przyczyniły się do śmierci tysięcy więźniów. Każda próba ucieczki była surowo karana: znęcano się i znieważano publicznie, zamykano w klitkach, poddawano torturom. Funkcjonariusz mógł nawet wymierzyć surową karę nie odwołując się przy tym do prawa wojennego, z karą śmierci włącznie. Tego typu praktyka nosiła nazwę "kikosaku".
Szczególnie obawiano się przeniknięcia do obozów szkodliwych dla Japończyków informacji o ich niepowodzeniach w prowadzonej wojnie. Zakazano w obozach posiadania jakichkolwiek nadajników radiowych, grożono za to śmiercią. Dodatkowo utrzymywano jeńców w fałszywym przekonaniu, że zachodnie media kłamią. 
Obozy były rezerwuarem taniej siły roboczej. Podobnie jak ludność okupowana, jeńcy wojenni byli zapędzani do niewolniczej pracy ku chwale Japonii. Pracowali w japońskich zakładach zbrojeniowych, przy budowaniu dróg, linii kolejowych i mostów dla potrzeb wojska (na przykład słynna „kolej śmierci” budowana w latach 1942-1943, łączącą Birmę z Tajlandią).
Program badań nad bronią biologiczną i chemiczną.
Japonia jeszcze przed wybuchem II wojny światowej prowadziła badania nad bronią biologiczną i chemiczną. Do najbardziej znanych miejsc badań należała utworzona przez Shirō Ishii filia Jednostki 731, w Harbinie, w Mandżurii. Przeprowadzano tam bestialskie eksperymenty na żywych ludziach. Celem badań było uzyskanie m.in. broni masowego rażenia (zwłaszcza broni biologicznej). Przeprowadzano tam także wiwisekcje, aborcje oraz wywoływano celowe udary i zawały serca. Zadaniem Kempeitai był wybór jeńców nazywanych "maruta" („kłody”) do eksperymentów medycznych. W tym celu powstał specjalny "Wydział Dostarczania Materiału Ludzkiego", którego członkami byli pracownicy Kempeitai.
Koniec Kempeitai.
Wraz z kapitulacją Japonii w 1945 cesarskie siły zbrojne oraz podlegające im służby specjalne przestały istnieć. Wielu funkcjonariuszy oskarżonych o zbrodnie wojenne zostało postawionych przed lokalnymi trybunałami wojskowymi. Przed Międzynarodowym Trybunałem ds. Dalekiego Wschodu postawiono członków rządu, jak np. generał Hideki Tōjō. Wielu z nich zostało straconych. 
Część funkcjonariuszy po wojnie zdołała się ukryć przed alianckim wymiarem sprawiedliwości. Inni – podobnie jak żołnierze Cesarskiej Armii – wybrali współpracę z aliantami, biorąc udział w toczącej się od nowa wojnie domowej w Chinach (w latach 1945–1949) oraz w tłumieniu antykolonialnych ruchów w Azji Południowo-Wschodniej, podczas powstania na Filipinach (w latach 1946–1954), w pierwszej wojnie indochińskiej (w latach 1946–1954) i na Malajach po 1948 roku. Część z nich, dzięki dawnym wpływom i za milczącym zezwoleniem amerykańskich władz okupacyjnych, znalazła zatrudnienie w japońskiej policji. Nieliczni zajęli się polityką. Niektórzy po wojnie wstąpili w szeregi japońskiej organizacji przestępczej o nazwie yakuza.
Kempeitai a Polska.
W czasie II wojny światowej służby specjalne Cesarstwa Japonii, mimo iż Cesarstwo było po stronie Państw Osi, kontynuowały rozpoczętą w latach 20. współpracę z II Oddziałem Sztabu Generalnego WP. Przyczyną współpracy japońskiego wywiadu (w tym Kempeitai) był fakt, iż Polska za swoich wrogów uznawała zarówno Trzecią Rzeszę, jak i ZSRR i można było korzystać z jej informacji wywiadowczych przeciwko obu tym mocarstwom. Japończycy umożliwiali kurierom Polskiego Państwa Podziemnego poruszanie się po Europie z autentycznymi paszportami dyplomatycznymi Cesarstwa Mandżukuo. Zasadą współpracy obu wywiadów było to, że japoński wywiad nie udostępniał polskiemu informacji na temat Niemiec (choć zasada ta była czasem naruszana przez niektórych oficerów japońskich zrażonych rasistowskimi zachowaniami Niemców), a polski japońskiemu informacji dotyczących USA i Wielkiej Brytanii.
Jak napisał w swych "„Wspomnieniach”" szef wywiadu zagranicznego SS ("Sicherheitsdienst") Walter Schellenberg:
Japońskie służby specjalne.
Po otwarciu się Japonii na świat w drugiej połowie XIX wieku, zaistniała potrzeba utworzenia służb wywiadowczych i kontrwywiadowczych. Wprawdzie wcześniej, za rządów siogunów szpiegostwem trudnili się m.in. ninja, ale dopiero po upadku siogunatu i westernizacji kraju powstały prawdziwe struktury wywiadu. Wzorowano się głównie na niemieckich służbach specjalnych, częściowo również austriackich. 

</doc>
<doc id="693575" url="https://pl.wikipedia.org/wiki?curid=693575" title="Karszy">
Karszy

Karszy (uzb. "Qarshi"/"Қарши") – miasto w Uzbekistanie, nad Kaszka-darią, ośrodek administracyjny wilajetu kaszkadaryjskiego. Około 231 tys. mieszkańców.

</doc>
<doc id="693576" url="https://pl.wikipedia.org/wiki?curid=693576" title="Coquimbo Unido">
Coquimbo Unido

Club de Deportes Coquimbo Unido – chilijski klub piłkarski z siedzibą w mieście Coquimbo.
Historia.
Klub założony został 15 sierpnia 1957 roku i gra obecnie w pierwszej lidze chilijskiej. Głównym rywalem Coquimbo Unido w regionie Coquimbo jest klub Deportes La Serena.

</doc>
<doc id="693579" url="https://pl.wikipedia.org/wiki?curid=693579" title="Club de Deportes Coquimbo Unido">
Club de Deportes Coquimbo Unido



</doc>
<doc id="693580" url="https://pl.wikipedia.org/wiki?curid=693580" title="Zabytki w Legnicy">
Zabytki w Legnicy

Do rejestru zabytków wpisane są następujące obiekty z Legnicy (stan na 14 września 2012 roku):

</doc>
<doc id="693581" url="https://pl.wikipedia.org/wiki?curid=693581" title="Fulvio Collovati">
Fulvio Collovati

Fulvio Collovati (ur. 9 maja 1957 w miejscowości Teor) piłkarz włoski grający na pozycji stopera.
Kariera klubowa.
Collovati urodził się w miejscowości Teor w Prowincji Udine. Jako junior trafił do piłkarskiej akademii przy klubie A.C. Milan, a w sezonie 1976/1977 zadebiutował w Serie A. W tamtym sezonie zagrał 11 meczów i z Milanem zdobył Puchar Włoch. W kolejnym sezonie grał już regularnie w pierwszej jedenastce Milanu (25 meczów, 1 gol), ale decydujący moment w karierze przypadł na sezon 1978/1979, w którym swoimi 27 meczami ligowymi pomógł Milanowi w zdobyciu "scudetto". Jednak w sezonie 1979/1980 drużyna "rosso-nerich" została zdegradowana do Serie B, a powodem było obstawianie przez graczy zakładów sportowych. W przeciwieństwie do innych zawodników Milanu Collovati zdecydował się pozostać na San Siro i po rozegraniu 36 meczów, w których zdobył 2 bramki, powrócił z mediolańczykami do Serie A. Milan rozegrał jednak bardzo słaby sezon i zajął 14. miejsce w lidze, co wiązało się z kolejną degradacją o klasę niżej. Wtedy to Collovati zdecydował się opuścić Milan i trafił do ich rywala zza miedzy, Interu Mediolan.
W pierwszym sezonie gry w Interze zajął z nimi 3. miejsce w lidze i rozegrał 28 meczów. Jednak przez 3 kolejne sezony nie osiągał z drużyną "nero-azzurich" większych sukcesów. Sezon 1983/1984 to zaledwie 4. miejsce w Serie A, w 1984/1985 z Interem zajął ponownie 3. miejsce, a w sezonie 1985/1986 dopiero 6. Latem 1986 ten czołowy wówczas obrońca ligi zdecydował się jednak odejść z Interu by móc mieszkać bliżej swojego rodzinnego miasta, dlatego też trafił do zespołu Udinese Calcio. W Udinese jednak rozegrał tylko jeden sezon (20 meczów, 2 bramki), nie uchronił jednak Udinese przed spadkiem z ligi (klub ten zajął ostatnie miejsce w lidze). Końcowe lata kariery Fulvio to najpierw dwuletni okres gry w klubie AS Roma (1987-1989), po czym na ostatnie 4 sezony (1989–1993) przeszedł do innego pierwszoligowca, Genoa CFC, z którym jednak zazwyczaj nie walczył o najwyższe cele i zespół z Genui najczęściej kończył rozgrywki w środku tabeli. W sezonie 1992/1993 nie grał już zbyt wiele (raptem 8 meczów w Serie A) i latem 1993 zdecydował się zakończyć piłkarską karierę.
Kariera reprezentacyjna.
W reprezentacji Włoch Collovati zadebiutował 24 lutego 1979 w wygranym 3:0 meczu z Holandią. Natomiast 16 lutego 1980 zdobył swoją pierwszą bramkę w kadrze, w wygranym 2:1 meczu z reprezentacją Rumunii. Pierwszą wielką imprezą, na której z zespołem Włoch zagrał Collovati to Mistrzostwa Europy w 1980 odbywające się w jego ojczyżnie. Tam zagrał we wszystkich 3 meczach grupowych, ale Włosi zajęli dopiero 2. miejsce w grupie B i pozostał im tylko mecz o 3. miejsce. 21 czerwca na stadione Stadio San Paolo w Neapolu Włosi podejmowali reprezentację Czech. Po 120 minutach wynik brzmiał 1:1 i o meczu miały zadecydować rzuty karne. Przez 8 kolejek gracze obu drużyn wykonywali bezbłędnie swoje jedenastki. W 9. kolejce strzelił Słowak Jozef Barmoš, a Fulvio Collovati nie zdołał z 11 metrów pokonać bramkarza Jaroslava Netolički i Włosi ostatecznie nie zdobyli nawet brązowego medalu. W 1982 roku Collovati pojechał z Włochami na Mistrzostwa Świata w Hiszpanii. Tam był podstawowym obrońcą swojej reprezentacji i zagrał we wszystkich 7 meczach swojej drużyny. Zagrał także w tym najważniejszym – 11 lipca w finale na Estadio Santiago Bernabéu z reprezentacją RFN. Włosi zdeklasowali Niemców i po 90. minutach mogli cieszyć się ze zdobycia trzeciego w historii mistrzostwa świata. Collovati pojechał także na kolejne finały MŚ, na Mistrzostwa Świata w Meksyku. Tam był jednak tylko w szerokiej kadrze "Squadra Azzurra" i tylko raz wybiegł na boisku w grupowym meczu z reprezentacją Korei Południowej (3:2). Włosi odpadli już w 1/8 finału przegrywając z późniejszymi brązowymi medalistami, Francją. Mecz Koreą był jego ostatnim w kadrze narodowej, w której łącznie rozegrał 50 meczów i zdobył 3 bramki.

</doc>
<doc id="693593" url="https://pl.wikipedia.org/wiki?curid=693593" title="José Maria Neves">
José Maria Neves

José Maria Neves (wym. []; ur. 28 marca 1960 w Santa Catarina, Santiago) – kabowerdeński polityk, premier Republiki Zielonego Przylądka w latach 2001–2016, prezydent Republiki Zielonego Przylądka od 2021 roku. Członek Afrykańskiej Partii na rzecz Niepodległości Zielonego Przylądka.
Życiorys.
José Maria Neves urodził się w 1960 na wyspie Santiago. Edukację na poziomie podstawowym i średnim zakończył w kraju na początku lat 80. XX w. Następnie rozpoczął studia w Brazylii, gdzie ukończył administrację publiczną w "Escola de Administração de Empresas de São Paulo" (Szkoła Administracji i Biznesu) w São Paulo w ramach stypendium z "Fundacji Getulio Vargasa".
Pod koniec lat 80. powrócił do Republiki Zielonego Przylądka i rozpoczął pracę jako urzędnik w różnych instytucjach państwowych. W latach 1987–1989 był koordynatorem Projektu Reformy Administracyjnej i Modernizacji. Od 1988 do 1989 zajmował stanowisko dyrektora Narodowego Centrum Szkoleniowego Administracji Publicznej. Od 1987 do 1996 był konsultantem Narodowych Szkoleń w zakresie Rozwoju i Zarządzania Zasobami Ludzkimi. Był również asystentem w Wyższej Szkole Zarządzania.
Z czasem angażował się coraz bardziej w działalność polityczną. W 1989 Neves został przewodniczącym organizacji młodzieżowej partii PAICV. Od 1996 do 2000 zasiadał w parlamencie jako członek PAICV z okręgu Santa Catarina. Pełnił wówczas funkcję drugiego wiceprzewodniczącego Zgromadzenia Narodowego oraz przewodniczącego Komitetu ds. Administracji Publicznej, Rządu Lokalnego i Rozwoju Regionalnego.
W marcu 2000 José Maria Neves został wybrany burmistrzem dystryktu Santa Catarina. We wrześniu 1997 po raz pierwszy ubiegał się o przywództwo w PAICV, jednakże wówczas liderem partii został wybrany Pedro Pires. Gdy Pires zrezygnował z funkcji lidera PAICV, by ubiegać się o stanowisko prezydenta, Neves ponownie wziął udział w wyborach szefa partii w czerwcu 2000 i osiągnął sukces.
José Maria Neves zwyciężył w pierwszej turze wyborów prezydenckich w październiku 2021 zdobywając 51,68% głosów i pokonując Carlosa Veigę (42,11%).
9 listopada 2021 roku został zaprzysiężony na prezydenta Republiki Zielonego Przylądka.
Premier.
W wyborach parlamentarnych 13 stycznia 2001 Partia Niepodległości Zielonego Przylądka pod jego przywództwem odniosła zwycięstwo, zdobywając 40 miejsc w 72-osobowym Zgromadzeniu Narodowym. 1 lutego 2001 José Maria Neves objął stanowisko szefa rządu. W kolejnych wyborach 22 stycznia 2006 PAICV zdobyło 41 mandatów w parlamencie, a Neves zachował urząd premiera. 28 lutego 2006 został zaprzysiężony na drugą kadencję.
W sierpniu 2005 premier José Maria Neves odbył wielodniową wizytę w Brazylii, odwiedzając osiem miast: São Paulo, Rio de Janeiro, Goiânia, Recife, Maceió, João Pessoa, Natal oraz Fortalezę. 22 sierpnia 2005 spotkał się również z prezydentem Lula da Silvą.
W polityce zagranicznej premier Neves jest zwolennikiem zacieśniania stosunków Republiki Zielonego Przylądka z Unią Europejską, podpisania umowy o partnerstwie i współpracy, a w dalszej perspektywie nawet członkostwa w organizacji. W tym celu Republika Zielonego Przylądka za jego rządów ograniczyła współpracę z afrykańską organizacją ECOWAS, starając się o zmianę ze statusu jej członka, na "status specjalny". We wrześniu 2006 kraj wycofał się z porozumienia o wolnym przepływie osób między państwami ECOWAS.
27 czerwca 2008 w rządzie premiera Nevesa doszło do zmian personalnych, w wyniku których większość resortów (8 z 15) objęły w nim kobiety. Po wygranych wyborach parlamentarnych w 2011 zadeklarował, że po zakończeniu trzeciej kadencji na stanowisku premiera odejdzie z polityki i poświęci się pracy naukowej.

</doc>
<doc id="693596" url="https://pl.wikipedia.org/wiki?curid=693596" title="Hemerobia">
Hemerobia

Hemerobia – stopniowany typ reakcji szaty roślinnej na antropopresję, czyli oddziaływanie człowieka. Określa nasilenie synantropizacji flory i roślinności będącej reakcją na określoną wielkość (natężenie, rodzaj i częstotliwość) antropopresji.
Poszczególne przedziały reakcji szaty roślinnej na przekształcenie siedlisk zwane są stopniami skali hemerobii. Stopnie hemerobii określa się na podstawie składu florystycznego, struktury i dynamiki roślinności oraz zmian w siedlisku.
Stopnie te zaproponowane zostały po raz pierwszy przez Jalasa w 1955 r., później kilkakrotnie z powodzeniem dokonywano nowych interpretacji ich zakresów i definicji (Sukopp 1969, 1972, Kovarik 1988). Niezależnie od skali hemerobii powstawały równocześnie także inne propozycje przedziałów reakcji szaty roślinnej na oddziaływanie człowieka ale na ogół nie zyskały one popularności (np. stadia synatropizacji i transformacji Falińskiego (1966), stopnie zniekształcenia Longa (1974), stopnie synantropizacji Schultera (1982), klasy synantropizacji Kostrowickiego, Plita i Solona (1988).
Najczęściej stosuje się 6-stopniową skalę Sukoppa z 1969 r. Składa się ona z następujących stopni:
Stosowanie skali hemerobii głównie w badaniach układów silnie przeobrażonych (zwłaszcza w badaniach szaty roślinnej miast), spowodowało, że w kolejnych modyfikacjach skali zakresy odpowiadające silnym przeobrażeniom antropogenicznym podzielone zostały na mniejsze jednostki (Sukopp 1972, Kowarik 1988).

</doc>
<doc id="693598" url="https://pl.wikipedia.org/wiki?curid=693598" title="Droga wojewódzka nr 226">
Droga wojewódzka nr 226

Droga wojewódzka nr 226 (DW226) – droga wojewódzka w woj. pomorskim o długości 46 km łącząca Przejazdowo (DW501) z Hornikami Dolnymi. Droga przebiega przez 2 powiaty: gdański (gminy: Pruszcz Gdański, Trąbki Wielkie i Przywidz) i kościerski (gmina Nowa Karczma). Droga jest elementem połączenia drogowego (DK7) - Pruszcz Gdański - Kościerzyna.
W okresie czerwiec 2017 – połowa 2018 przewidziane były prace przy przebudowie drogi na odcinkach węzeł Rusocin – DK 91 w Pruszczu (ulica Zastawna) oraz Pruszcz Gd. granica miasta – Przejazdowo o łącznej długości 9,3 km (koszt realizacji – 38 mln zł). Przewidywano m.in. budowę drogi rowerowej Pruszcz Gdański – Przejazdowo. W marcu 2017 z powodu niewywiązywania się wykonawcy (Strabag) z realizacji robót, inwestor (samorząd województwa) podjął decyzję o zerwaniu kontraktu.
8 września 2018 oddano do użytku ścieżkę rowerową z Wojanowa do Jagatowa.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
Wcześniej droga wojewódzka nr 226 była objęta ograniczeniami dopuszczalnego nacisku pojedynczej osi:

</doc>
<doc id="693603" url="https://pl.wikipedia.org/wiki?curid=693603" title="Synagoga w Kalwarii Zebrzydowskiej">
Synagoga w Kalwarii Zebrzydowskiej

Synagoga w Kalwarii Zebrzydowskiej – synagoga znajdująca się w Kalwarii Zebrzydowskiej, przy ulicy Sądowej 2.
Historia.
Wybudowana w drugiej połowie XIX w., jednak w księgach hipotecznych gminy katastralnej Kalwaria z 1874 r. istnieje wpis parceli pod numerem 139. Wcześniej Żydzi modlili się synagodze w Brodach. Podczas II wojny światowej hitlerowcy mocno uszkodzili synagogę. Po zakończeniu wojny budynek odbudowano i przeznaczono na magazyn, następnie na klub młodzieżowy "Zodiak", biura Cechu Rzemiosł Różnych, bibliotekę a obecnie sklep meblowy.
Architektura.
Wnętrze synagogi zdobiły malowidła o tematyce biblijnej autorstwa Emanuela Luftglasa. Budynek synagogi wzniesiono na planie dwóch prostokątów. Do dnia dzisiejszego częściowo zachował się wystrój zewnętrzny, w tym łukowato zakończone okna na parterze, arkadowy gzyms koronujący, oryginalne drzwi z klamką w kształcie lwa, a także ślad po mezuzie. Całość jest nakryta dachem dwuspadowym.

</doc>
<doc id="693604" url="https://pl.wikipedia.org/wiki?curid=693604" title="Małyszówka">
Małyszówka

Małyszówka – część miasta Dąbrowa Białostocka w powiecie sokólskim, w województwie podlaskim. Dawniej samodzielna wieś, trzy razy włączana do Dąbrowy. Rozpościera sie wzdłuż ulicy o nazwie "Małyszówka", na północ od centrum miasta.
Historia.
Małyszówka to dawniej samodzielna wieś należąca do gminy Dąbrowa w powiecie sokólskim, od 1918 w województwie białostockim. 13 października 1919 wyłączono ją z gminy Dąbrowa i włączono (po raz pierwszy) do odzyskującej prawa miejskie Dąbrowy.
Podczas okupacji hitlerowskiej odebrano prawa miejskie Dąbrowie, a miasto podzielono w 1944 roku na sześć gromad, w tym Małyszówka, które włączono ponownie do gminy Dąbrowa. Stan rzeczy ustawodawstwo polskie usankcjonowało ze znacznym opóźnieniem, bo dopiero 1 stycznia 1951.
Jesienią 1954, w związku z reformą administracyjną państwa, Małyszówka weszła w skład nowo utworzonej gromady Dąbrowa. 1 stycznia 1956 roku gromadę przyłączono do nowo utworzonego powiatu dąbrowskiego w województwie białostockim.
1 stycznia 1965 gromadę Dąbrowa Białostocka zniesiono w związku z nadaniem jej praw miejskich, w związku z czym Małyszówka stała się po raz drugi częścią Dąbrowy Białostockiej.
Stan rzeczy utrzymał się zaledwie cztery lata, bo już 1 stycznia 1969 Małyszówkę ponownie wyłączono z Dąbrowy Białostockiej, włączając ją do reaktywowanej gromady Dąbrowa Białostocka jako samodzielna wieś.
Samodzielną wsią Małyszówka pozostała tylko cztery lata, bo już 1 stycznia 1973 – w związku z kolejną reformą administracyjną kraju – włączono ją po raz trzeci do Dąbrowy Białostockiej

</doc>
<doc id="693609" url="https://pl.wikipedia.org/wiki?curid=693609" title="Kościół Świętej Trójcy w Świerznie">
Kościół Świętej Trójcy w Świerznie

Kościół parafialny pw. Świętej Trójcy w Świerznie jako ryglowy wzniesiony został w 1681 roku. Dwukrotnie był przebudowany. W 1708 roku przedłużono go od strony zachodniej, a w roku 1727 rozbudowano go od strony wschodniej.
Kościół zlokalizowany jest w południowo-zachodniej części Świerzna, po zachodniej stronie drogi. Działka przykościelna rozległa w formie regularnego prostokąta. Na przedzie działki posadowiony jest budynek kościoła, zwrócony tylną ścianą szczytową w kierunku drogi.
W głębi mieści się plebania wzniesiona pod koniec lat dziewięćdziesiątych, usytuowana kalenicowo. Teren przykościelny od południa i wschodu ogrodzony jest ażurowym murem ceglanym, w pozostałej części siatką drucianą. Bezpośrednie otoczenie kościoła obsadzone kasztanowcami. Po północnej stronie budynku kościelnego znajduje się niewielki cmentarzyk; zachowane są tutaj nagrobki z końca XIX wieku.
Kościół jest obiektem trójfazowym: początkowo obrys zasadniczej bryły budynku kościelnego wynosił 1320×830 cm, do niego od strony zachodniej dostawiona była drewniana wieża na rzucie kwadratu 530×530 cm. Drugą fazę stanowi przedłużenie ścian długich w kierunku zachodnim, obudowujące wieże, tak ze obecnie wieża wyrasta z korpusu kościoła. Wreszcie trzecią fazę stanowi przedłużenie ścian długich o około 280 cm w kierunku wschodnim.
Jest to kościół salowy, bez jakichkolwiek podziałów wewnętrznych. Ściany obwodowe ryglowe, szkielet konstrukcyjny z dębiny, wypełnienie z cegły ceramicznej. Kwatery międzyryglowe otynkowane i pobielone. Elementy drewniane szkieletu poczernione impregnatem. Podwaliny zwęgłowane na nakładkę. Ściany obwodowe osadzone są na kamienno-ceglanych ławach fundamentowych. Podmurówka o wysokości do pięćdziesięciu cm niweluje lekki spadek terenu. Drzwi klepkowe (klepki) ułożone w jodełkę), nabite ćwiekami, zawieszone na pasowych zawiasach kowalskiej roboty. Drzwi pomiędzy wieżą a nawa dwuskrzydłową, płycinowe z naświetlem. Okna w przeważającej większości wtórne – o ostrołukowych nadprożach. Prostokątne, niewielkie okienka pierwotne, szklane w ołów, zachowały się jedynie w wieży. Posiadają one drobny podział kwaterowy za pomocą szczeblin. Są pojedyncze, stałe z prostymi drewnianymi opaskami. stopy belkowe nagie z trzema podciągami od strony nawy. Podłoże stanowi betonowa posadzka. Empora muzyczna zachowana jedynie przy zachodniej ścianie szczytowej. Pierwotnie podobne empory z drewna sosnowego znajdowały się wzdłuż obu ścian długich. Balustrada z ozdobnie profilowanych desek.
W części centralnej umieszczone organy firmy Grüneberg – Stettin 19 o trójdzielnej obudowie. Pierwotnie znajdowały się tutaj organy szafowe z XVIII wieku Na nieistniejących obecnie emporach wschodniej ("empora patronowa"), północnej i południowej umieszczone były tzw. wywody szlacheckie Bogusława Bodo von Flemminga oraz różnego rodzaju napisy, daty oraz herby. Pierwotnie ołtarz umiejscowiony był mniej więcej pośrodku nawy; był to tzw. ołtarz ambonalny (Kanzellaltar). Jego fragmenty w formie wtórnej stanowią obecny ołtarz z figurą Matki Boskiej z Dzieciątkiem umieszczoną centralnie. W tylnej części nawy mieściła się prawdopodobnie salka katechetyczna. W kościele znajdowało się niegdyś cenne wyposażenie ruchome. Źródła wymieniają m.in.: srebrne kielichy z grawerowanymi herbami Flemmingów (początek XVIII wieku), srebrna złocona patena z 1707 roku, klepsydra z 1727 roku, woreczek z dzwonkiem do zbierania datków (Klingelbeutel) z 1797 roku, dwa barokowe świeczniki z drewna i inne.
Cennym elementem wyposażenia była również chrzcielnica z drewna sosnowego (z 1730 roku) umieszczona pierwotnie na barierze ołtarza. Dach trójspadowy, połacie pokryte karpiówką ułożoną w "rybią łuskę", kalenica i naroża wyłożone gąsiorami ceramicznymi. Konstrukcja więźby dachowej krokwiowo-jętkowa (jętki zdwojone) z trójdzielną podporą stołową, wzmocnione zastrzałami stropowymi. Strych jednoprzestrzenny, wejście po dwubiegowych schodach ze spocznikiem, obudowanych deskową klatką schodową od strony wieży.
Wieża – ściana zachodnia ryglowa z wypełnieniem z cegły ceramicznej (analogiczne jak ściany korpusu kościoła), szkielet konstrukcyjny pozostałych ścian ukryty przedłużeniem ścian długich. Górna pierwszego prostopadłościennego korpusu wieży pionowo odeskowana. Zwieńczenie w formie hełmu na rzucie ośmiobocznym. Pokrycie z blachy ocynkowanej (pierwotnie gontowe). Na jednej z belek w przyziemiu wieży umieszczony napis: "Baumeister Hand Wangerin Anno 1708" Dawid Wangerin den 26 Martij.

</doc>
<doc id="693612" url="https://pl.wikipedia.org/wiki?curid=693612" title="Małyszówka-Kolonia">
Małyszówka-Kolonia

Małyszówka-Kolonia – część miasta Dąbrowa Białostocka w powiecie sokólskim, w województwie podlaskim. Dawniej samodzielna wieś, trzy razy włączana do Dąbrowy. Rozpościera sie w rejonie ulicy o nazwie "Małyszówka-Kolonia" i jej odnóg, na zachód od centrum miasta.
Historia.
Małyszówka to dawniej samodzielna Kolonia (jednostka osadnicza) należąca do gminy Dąbrowa w powiecie sokólskim, od 1918 w województwie białostockim. Jej historia jest ściśle powiązana z historią pobliskiej wsi Małyszówki.
13 października 1919 Małyszówkę wyłączono ją z gminy Dąbrowa i włączono (po raz pierwszy) do odzyskującej prawa miejskie Dąbrowy.
Podczas okupacji hitlerowskiej odebrano prawa miejskie Dąbrowie, a miasto podzielono w 1944 roku na sześć gromad, w tym Małyszówka, które włączono ponownie do gminy Dąbrowa. Stan rzeczy ustawodawstwo polskie usankcjonowało ze znacznym opóźnieniem, bo dopiero 1 stycznia 1951.
Jesienią 1954, w związku z reformą administracyjną państwa, Małyszówka weszła w skład nowo utworzonej gromady Dąbrowa. 1 stycznia 1956 roku gromadę przyłączono do nowo utworzonego powiatu dąbrowskiego w województwie białostockim.
1 stycznia 1965 gromadę Dąbrowa Białostocka zniesiono w związku z nadaniem jej praw miejskich, w związku z czym Małyszówka stała się po raz drugi częścią Dąbrowy Białostockiej.
Stan rzeczy utrzymał się zaledwie cztery lata, bo już 1 stycznia 1969 Małyszówkę ponownie wyłączono z Dąbrowy Białostockiej, włączając ją do reaktywowanej gromady Dąbrowa Białostocka.
Samodzielność Małyszówka utrzymała tylko cztery lata, bo już 1 stycznia 1973 – w związku z kolejną reformą administracyjną kraju – włączono ją po raz trzeci do Dąbrowy Białostockiej

</doc>
<doc id="693613" url="https://pl.wikipedia.org/wiki?curid=693613" title="Mount Logan">
Mount Logan



</doc>
<doc id="693618" url="https://pl.wikipedia.org/wiki?curid=693618" title="Peter Mullan">
Peter Mullan

Peter Mullan (ur. 2 listopada 1959 w Peterhead, Szkocja, Wielka Brytania) – scenarzysta, aktor i reżyser. Jest Szkotem ze strony ojca i Irlandczykiem ze strony matki.
W wieku 19 lat nakręcił kilka filmów krótkometrażowych. Mimo chęci nie przyjęto go do National Film School. Po tej porażce postanowił oddać się aktorstwu. Na małym ekranie po raz pierwszy pojawił się w 1983 występem w serialu kryminalnym "Taggort". Na ekranach kin zadebiutował 7 lat później rolą w "Wielkim człowieku" ("The Big Man"). Wyreżyserował film pt. "Siostry magdalenki" ("The Magdalene Sisters"), do którego sam napisał scenariusz oraz zagrał w nim.

</doc>
<doc id="693621" url="https://pl.wikipedia.org/wiki?curid=693621" title="Mount Kilimanjaro">
Mount Kilimanjaro



</doc>
<doc id="693622" url="https://pl.wikipedia.org/wiki?curid=693622" title="Karol Schubert">
Karol Schubert

Karol Stanisław Schubert (ur. 1 marca 1864 w Marszowicach, zm. 1954) – generał dywizji Wojska Polskiego, uczestnik I wojny światowej i wojny polsko-bolszewickiej.
Życiorys.
Młodość i służba w Cesarskiej i Królewskiej Armii.
Był synem Karola i Honoraty z Fiszerów. Żonaty z Hubrych. Miał dwoje dzieci: Irena (ur. 1 stycznia 1899) i Eryk (ur. 3 września 1903). W 1897 ukończył 5 klasowe gimnazjum niższe w Bochni i wstąpił do Szkoły Kadetów Piechoty w Łobzowie. 23 marca 1881 rozpoczął zawodową służbę w cesarskiej i królewskiej Armii. Kolejno zajmował stanowiska w 56 pułku piechoty w Krakowie i Wadowicach (do 19 maja 1893), adiutanta dowódcy batalionu w Stryju (do 19 października 1894) i oficera Pułku Piechoty Obrony Krajowej Nr 18 w Przemyślu. W tej ostatniej jednostce pełnił służbę w Komendzie Uzupełnień Pułku i na stanowisku dowódcy kompanii (1896 – 18 maja 1910). Przeniesiony do Wiednia został oficerem sztabowym do szczególnej służby przy 1 pułku ptrzelców. 19 sierpnia 1914 mianowany dowódcą batalionu w 1 Wiedeńskim pułku pospolitego ruszenia, a 23 listopada 1914 dowódcą tego pułku. 23 stycznia 1915 zdał dowodzenie pułkiem by już 19 lutego zostać dowódcą Pułku Piechoty Obrony Krajowej Nr 32. Nową jednostką dowodził do kwietnia 1918, kiedy to został szefem Oddziału I Personalnego w Ministerstwie Obrony Krajowej w Wiedniu. W okresie od sierpnia 1914 do marca 1918 na froncie rosyjskim i włoskim spędził łącznie 45 miesięcy. Przewrót polityczny w listopadzie 1918 zastał go w Wiedniu. Względy służbowe i stosunki rodzinne uniemożliwiły mu natychmiastowy powrót do kraju. W kwietniu 1919 wysłał do ministra spraw wojskowych list z prośbą o przyjęcie do służby. List nie dotarł do adresata. Z zapisów w cyrkularzu polskiej Komisji Likwidacyjnej w Wiedniu wynika, że w maju 1919 złożył pisemną prośbę o przyjęcie do służby w Wojsku Polskim. Nie mogąc się oprzeć popędami serca i umysłu i czując się jeszcze zdolnym, do odbycia służby wojskowej ponownie złożył pisemnie podanie o przyjęcie go do armii polskiej z tym przekonaniem i zapewnieniem, że pełniąc przez te długie lata obowiązki żołnierskie według najlepszej wiedzy i jako sumienny austriacki oficer potrafi tak samo pełnić te same obowiązki w WP. Do czasu służby w WP zaliczono mu łącznie 37 lat, 8 miesięcy i 7 dni służby w c. k. armii (przed 1 września 1918).
Służba w Wojsku Polskim.
12 grudnia 1919 przyjęty został do Wojska Polskiego. 3 lutego 1920 mianowany dowódcą XIII Brygady Piechoty. 24 marca 1920 objął dowództwo 7 Dywizji Piechoty. Na tym stanowisku 30 lipca 1920 zatwierdzony został w stopniu generała podporucznika z dniem 1 kwietnia tego roku. "„Objął 7 DP, gdy była jeszcze jednostką nie wypróbowaną. W czasie odwrotu spod Kijowa stworzył z niej jedną z najlepszych dywizji armii.”" Pod koniec wojny z bolszewikami objął w zastępstwie dowództwo nad Grupą gen. Jędrzejewskiego. 30 czerwca 1921 powierzono mu dowodzenie 14 Dywizją Piechoty. 1 listopada 1922 mianowany został dowódcą Okręgu Korpusu Nr IX w Brześciu. 4 kwietnia 1924 objął stanowisko przewodniczącego Oficerskiego Trybunału Orzekającego. Z dniem 31 maja 1925 został przeniesiony w stan spoczynku.
Poza wojskiem.
1 października 1925 nabył za gotówkę 8 morgową posiadłość we wsi Prądy koło Bydgoszczy (obecnie dzielnica miasta), gdzie pracował i mieszkał do 1939. 3 września 1939 wraz żoną i innymi uchodźcami opuścił dom i ewakuował się w kierunku Warszawy, w okolice Sochaczewa. 23 września 1939 powrócił do swego majątku. Przed ewakuacją z Bydgoszczy oddał na przechowanie do firmy Rawa ruchomości i wartościowe przedmioty zapakowane do 24 skrzyń, które wskutek działań wojennych zaginęły. Jego dom został całkowicie ograbiony z wszelkich ruchomości, a przy wjeździe do Bydgoszczy Policja niemiecka odebrała mu także posiadaną gotówkę i przedmioty wartościowe wskutek czego pozostał wraz chorowitą żoną bez środków do życia. Przez kilka miesięcy utrzymywał się tylko ze wsparcia życzliwych ludzi. Wobec widma śmierci głodowej zwrócił się do władz niemieckich z prośbą o wysiedlenie do Krakowa lub pozostawienie w dotychczasowym miejscu zamieszkania z prawem do emerytury za służbę w c. k. armii, co było zgodne z ówczesnym stanem prawnym. Prośbę generała poparł przełożony z wielkiej wojny, marszałek polny August Urbanski von Ostrymiecz, Polak z pochodzenia, mieszkający pod Grazem w Austrii. Po 10 dniach otrzymał zawiadomienie z Kancelarii Rzeszy, że jego prośba o emeryturę została skierowana do Wydziału Zaopatrzenia przy Naczelnym Dowództwie niemieckich Sił Zbrojnych. Z braku środków do życia zmuszony był udać się po wsparcie do Urzędu Opieki Społecznej w Bydgoszczy, gdzie otrzymał zapomogę pieniężną w wysokości 20 marek niemieckich miesięcznie z zobowiązaniem zwrotu zapomogi w razie poprawy warunków materialnych. Urząd Zaopatrzenia w Gdańsku uzależnił wypłatę emerytury z czasów austriackich od wykazu niemieckiego. Tak samo postąpiła Kasa Oszczędności, w której miał drobny depozyt. Uzależniła wypłatę depozytu od przedłużenia tegoż dokumentu. Wreszcie władze powiatowe przyrzekły wypłacić odszkodowanie za skradzione względnie utracone we wrześniu 1939 r. ruchomości o ile wnioskodawca wykaże się dowodem niemieckim. Przez cały rok 1940 żył wraz rodziną w absolutnej nędzy po czym został wmieszany dochodzenie karne. Max Dietrich z Lipnik pod Bydgoszczą oskarżył generała wobec komisarza obwodowego Herolda o to, że przed wybuchem wojny miał do niego powiedzieć "„Wszystkich Szwabów i łajdaków należałoby wystrzelać, jak bym miał przy sobie pistolet to bym sam jemu w łeb strzelił”". Doniesienie to groziło śmiercią. Komisarz Herold, były student Uniwersytetu Jagiellońskiego, poradził generałowi, że jeżeli chce uniknąć dalszych szykan lub fizycznej likwidacji musi przyjąć obywatelstwo niemieckie. W wigilię roku 1940 miała miejsce kolejna szykana. Tym razem Niemcy zburzyli gołębnik pomalowany w barwy narodowe, do którego zamocowane były biało-czerwone chorągiewki wskazujące kierunki świata. Ponadto wysadzono w powietrze żelazne bramy i furtki, przewracano płoty i grożono generałowi śmiercią. Działając pod przymusem i wbrew swej woli z początkiem roku 1941 podpisał volkslistę. Listę dostarczył komisarz Herbod mówiąc "„Pan ma niemieckie nazwisko, polityką się nigdy nie zajmował, był tylko całe życie żołnierzem, więc wręczam Panu niebieski wykaz dla poprawy bytu”". Podpisując volkslistę uważał jedynie za formalność chroniącą go przed biologicznym zniszczeniem i umożliwiającą starania o emeryturę. Do końca wojny nie wstąpił do żadnej organizacji niemieckiej, na żadne zebrania nie uczęszczał, z nikim z Niemców nie obcował, a odwiedzał jedynie swoich sąsiadów, polską rodzinę inż. Mojzesowicza. Po podpisaniu volkslisty uposażenie emerytalne otrzymywał warunkowo na czas zamieszkania w granicach Rzeszy w wysokości około 500 RM. Odszkodowania za utracone mienie i innych świadczeń pieniężnych nie otrzymał. W styczniu 1945 r. odmówił ewakuacji i pozostał w domu.
20 marca 1945 wraz z żoną został zatrzymany przez funkcjonariuszy MO i osadzony w Obozie Pracy w Potulicach. W obozie 2 lipca 1945 umarła żona generała. On sam przez funkcjonariuszy więziennych traktowany był jak zdrajca. Był przesłuchiwany nocami i nakłaniany do samobójstwa. Grożono mu utratą życia. Wyrokiem Sądu Specjalnego w Bydgoszczy mienie generała uległo konfiskacie na rzecz Skarbu Państwa. 29 października 1945 Sąd Grodzki w Bydgoszczy przywrócił mu obywatelstwo polskie i nakazał zwolnienie jego majątku spod zajęcia. Specjalny Sąd Karny w Toruniu na sesji wyjazdowej w Bydgoszczy postanowił zaskarżyć decyzje Sądu Grodzkiego i uchylić wniosek Karola Stanisława Schuberta o rehabilitację. Znaleźli się świadkowie, którzy twierdzili że posiadają dowody obciążające w jego sprawie. Po przesłuchaniu w charakterze świadków byłych urzędników starostwa bydgoskiego Zofii Buczkoskiej, Stanisława Muszyńskiego i Jana Szczukowskiego, których zeznania były dla gen. Schuberta obciążające, postanowił oddalić, pozbawić go na zawsze praw publicznych, obywatelskich i honorowych, uznać całe jego mienie za przepadłe i obciążyć go kosztami postępowania za obie instancje. Po zwolnieniu z obozu schronienie znalazł u córki i jej męża, mjr. Edmunda Pożniaka. Pochowany na cmentarzu parafialnym w Dąbrówce Nowej w gminie Sicienko.

</doc>
<doc id="693624" url="https://pl.wikipedia.org/wiki?curid=693624" title="Podział administracyjny Gwatemali">
Podział administracyjny Gwatemali

Gwatemala podzielona jest na 22 departamenty ("departamentos"), które podzielone są dalej na gminy ("municipios").

</doc>
<doc id="693630" url="https://pl.wikipedia.org/wiki?curid=693630" title="Zujkowszczyzna">
Zujkowszczyzna

Zujkowszczyzna – część wsi Kamienna Stara położona w Polsce, w województwie podlaskim, w powiecie sokólskim, w gminie Dąbrowa Białostocka.
W latach 1975–1998 miejscowość administracyjnie należała do województwa białostockiego.

</doc>
<doc id="693631" url="https://pl.wikipedia.org/wiki?curid=693631" title="El Progreso">
El Progreso



</doc>
<doc id="693632" url="https://pl.wikipedia.org/wiki?curid=693632" title="Mistrzostwa Europy Par na Żużlu 2005">
Mistrzostwa Europy Par na Żużlu 2005

Mistrzostwa Europy Par 2005 na żużlu – cykl rozgrywek żużlowych pod auspicjami Europejską Unię Motocyklową (UEM), mający na celu wyłonienie najlepszej narodowej pary w Europie w sezonie 2005. W finale zwyciężyli Polacy Robert Kościecha, Krzysztof Kasprzak i Janusz Kołodziej.

</doc>
<doc id="693640" url="https://pl.wikipedia.org/wiki?curid=693640" title="Prohalino">
Prohalino

Prohalino – kolonia w Polsce położona w województwie podlaskim, w powiecie sokólskim, w gminie Dąbrowa Białostocka.
W latach 1975–1998 miejscowość administracyjnie należała do województwa białostockiego.

</doc>
<doc id="693644" url="https://pl.wikipedia.org/wiki?curid=693644" title="Brzozowy Borek">
Brzozowy Borek

Brzozowy Borek – część wsi Kuderewszczyzna położona w Polsce, w województwie podlaskim, w powiecie sokólskim, w gminie Dąbrowa Białostocka.
W latach 1975–1998 miejscowość administracyjnie należała do województwa białostockiego.

</doc>
<doc id="693646" url="https://pl.wikipedia.org/wiki?curid=693646" title="Teresa Ciszkiewiczowa">
Teresa Ciszkiewiczowa

Teresa Ciszkiewiczowa (ur. 1848 w Niewieznikach, zm. 21 kwietnia 1921 w Warszawie) – polska lekarka, działaczka oświatowa, polityczna i kobieca.
Życiorys.
Córka Jarosława i Zofii z Wołodków. Urodziła się w majątku rodzinnym Niewiezniki, w ziemi kowieńskiej. Początkowo naukę pobierała w domu rodzicielskim. Jako 15-latka wzięła udział w powstaniu styczniowym: dowoziła broń, korespondencję i żywność do oddziałów powstańczych. Wykształcenie średnie zdobyła w Rydze. W 1873, wbrew woli rodziców, wyjechała na studia medyczne do Berna w Szwajcarii. W 1879 otrzymała dyplom lekarski. Do 1883 pracowała jako asystentka w katedrze chemii fizjologicznej prof. Neckiego. W 1883 powróciła do kraju i nostryfikowała dyplom lekarski w Petersburgu. Zamieszkała w Warszawie, gdzie prowadziła praktykę ginekologiczną. Była pierwszą kobietą lekarzem w Polsce, ale - jako, że nie zgodziła się nostryfikować dyplomu w języku rosyjskim - nie jest wymieniana jako ta pierwsza. Wzięła ślub z kuzynem, architektem Alfredem Ciszkiewiczem. Brała aktywny udział w pracy patriotyczno-społecznej. Podczas studiów w Szwajcarii należała do Ligi Polskiej, a potem do Ligi Narodowej. Należała do pionierek ruchu emancypacyjnego w Polsce. Była aktywna m.in. w Kole Kobiet Korony i Litwy. Od 1899 działała w Towarzystwie Oświaty Narodowej. Była członkiem Zarządu Związku Unarodowienia Szkół. Jednocześnie działała w Polskiej Macierzy Szkolnej. Opuściła Ligę Narodową w 1908 nie zgadzając się na zmianę linii politycznej ruchu narodowo-demokratycznego wobec Rosji i protestując przeciwko stanowisku zajętemu przez Romana Dmowskiego wobec strajku szkolnego.
Współzałożycielka w 1913 i działaczka Ligi Kobiet Polskich Pogotowia Wojennego. Podczas I wojny światowej działała na rzecz Legionów Polskich i współpracowała z Departamentem Wojskowym NKN. Po wznowieniu działalności przez Polską Macierz Szkolną włączyła się w jej działalność. Spoczywa na cmentarzu Powązkowskim w Warszawie (kwatera 28 wprost, rząd 2, grób 9).
Odznaczona.
Pośmiertnie odznaczona Krzyżem Niepodległości (1934).

</doc>
<doc id="693647" url="https://pl.wikipedia.org/wiki?curid=693647" title="Delligsen">
Delligsen

Delligsen – miasto (niem. "Flecken") oraz gmina samodzielna (niem. "Einheitsgemeinde") w Niemczech, w kraju związkowym Dolna Saksonia. W roku 2008 liczba mieszkańców wynosiła 8 460.
Współpraca.
Miejscowości partnerskie:

</doc>
<doc id="693649" url="https://pl.wikipedia.org/wiki?curid=693649" title="Lizjasz">
Lizjasz

Lizjasz (gr. ur. ok. 445 p.n.e., zm. ok. 380 p.n.e.) – mówca grecki, pochodzący z rodziny metojków mieszkających w Atenach. Prowadził szkołę retoryki. Syn bogacza Kefalosa. W roku 404 p.n.e. utracił majątek (m.in. przedsiębiorstwo wytwarzające tarcze) skonfiskowany przez rząd oligarchiczny. W czasie wprowadzonego przez władze terroru zginął jego brat, Polemarch, a on sam po ucieczce z aresztu musiał się udać na wygnanie. Po przywróceniu demokracji Trazybul chciał nadać Lizjaszowi obywatelstwo ateńskie za wybitne zasługi dla restauracji ustroju, jednak z powodów proceduralnych nie doszło to do skutku. Od kiedy zubożał, utrzymywał się z pisania mów (głównie sądowych). 34 zachowane mowy Lizjasza dostarczyły cennych informacji dotyczących obyczajowości ówczesnych Aten.
Należy do kanonu dziesięciu mówców.

</doc>
<doc id="693650" url="https://pl.wikipedia.org/wiki?curid=693650" title="Fuerteventura">
Fuerteventura

Fuerteventura – należąca do Hiszpanii wyspa na Oceanie Atlantyckim, będąca częścią archipelagu Wysp Kanaryjskich. Leży nieopodal północno-zachodnich wybrzeży Afryki, wraz z całym archipelagiem zaliczana jest do Makaronezji. Razem z wyspami Lanzarote i Gran Canaria tworzy prowincję Las Palmas. Powierzchnia wyspy wynosi 1659,74 km², zamieszkuje ją 113 275 osób (2018).
Nazwa.
Według części źródeł nazwa wyspy została utworzona przez ekspedycję Jeana de Béthencourt, który na Fuerteventurze po raz pierwszy trafił na znaczący opór ludności i był zmuszony ściągać z Hiszpanii posiłki do jej podboju. Nazwa pochodzi z ojczystego dla Béthencourta języka francuskiego i oznacza „mocną przygodę” (fr. "forte aventure"). Inne tłumaczenie wskazuje na pochodzące z języka hiszpańskiego określenie odnoszące się do silnych wiatrów wiejących na wyspie (hiszp. "fuerte –" mocny, "viento –" wiatr).
Historia wyspy.
Prawdopodobnie pierwsi osadnicy trafili na wyspę z terenu Afryki Północnej. Słowo Mahorero (Majorero) albo inaczej Maho, jest wciąż używane do określania mieszkańców wyspy. Wyraz ten wywodzi się od antycznego słowa „mahos” znaczącego tyle co buty zrobione z koźlej skóry, które nosili rodowici mieszkańcy wyspy. Guanczowie mieszkali w jaskiniach i posiadali cechy ludzi z basenu Morza Śródziemnego. W antyku wyspa posiadała inną nazwę – „Planaria”. Wynikało to z charakterystycznego ukształtowania powierzchni wyspy. W XI w. p.n.e. na Fuerteventurę oraz Lanzarote przybywają statki Fenicjan. Rzymski pisarz Pliniusz Starszy w swoim dziele „Historia naturalna” po raz pierwszy wspominał o Wyspach Szczęśliwych. Portugalscy i hiszpańscy handlarze niewolników i poszukiwacze skarbów pod koniec XIV i na początku XV wieku wykazywali duże zainteresowanie wyspą. W 1405 roku francuski zdobywca Jean de Béthencourt najechał wyspę i nadał swoje imię ówczesnej stolicy wyspy Betancurii. W 1492 roku Wyspy Kanaryjskie były ostatnim miejscem postoju Krzysztofa Kolumba przed wyruszeniem w podróż na zachód. W 1835 roku stolicą wyspy zostało Puerto del Rosario. W 1852 roku wyspa stała się miejscem wolnego handlu, dzięki Izabeli II Hiszpańskiej. W 1927 roku Fuerteventura, razem z Lanzarote, stała się częścią prowincji Gran Canarii. W latach 40. XX wieku na wyspie powstało lotnisko, natomiast w latach 60. na wyspie pojawili się pierwsi turyści, powstało aktualne lotnisko i zaczęto budować hotele i infrastrukturę turystyczną. W 2009 roku wyspę uznano za rezerwat biosfery UNESCO.
Geografia.
Informacje ogólne.
Fuerteventura zajmuje powierzchnię 1659,74 km². Wyspa wchodzi w skład hiszpańskiej prowincji Las Palmas i dzieli się na 6 regionów:
Druga co do wielkości wyspa archipelagu, znajduje się 97 kilometrów od wybrzeża Afryki. Fuerteventura posiada najdłuższą linię brzegową i naturalne, szerokie plaże (jest ich ponad 150). Najsłynniejszą z nich jest pokryta białym piaskiem "Playa de Sotavento de Jandia", na której corocznie odbywają się międzynarodowe zawody zaliczane do pucharu świata w windsurfingu.
Klimat.
Klimat panujący na wyspie jest bardzo suchy. Czasami w okresie wiosennym na Fuerteventurze występują burze piaskowe niosące piasek zwany kalima znad Sahary.
Latem temperatura na wyspie rzadko spada poniżej 25 °C, często przekracza 30 °C.
Geologia.
Fuerteventura jest najstarszą wyspą wchodzącą w skład Wysp Kanaryjskich – powstała 21 milionów lat temu. Najwyższy szczyt to Pico de la Zarza (807 m n.p.m.) położony w południowo-zachodniej części wyspy. Dominuje pustynny krajobraz, wraz z masywem wulkanicznym.
Roślinność.
Fuerteventura posiada zróżnicowaną szatę roślinną, na wyspie rośnie wiele endemicznych gatunków. Na Fuerteventurze możemy znaleźć lokalne gatunki: woskownicy, chruściny ("Arbutus canariensis") oraz ostrokrzewu. Do kolejnych roślin endemicznych zaliczamy między innymi: argyrantemę krzewiastą, eonium oraz sosnę kanaryjską ("Pinus canariensis").
Daktylowiec kanaryjski ("Phoenix canariensis") jest natomiast rośliną, którą można spotkać także poza Wyspami Kanaryjskimi.
Czas lokalny.
Zimą obowiązuje czas , latem czas , czyli czas lokalny na wyspie (oraz na całym archipelagu) jest taki sam, jak w Wielkiej Brytanii, Irlandii i Portugalii (z wyłączeniem Azorów). Przykładowo, osoby przybywające z Polski przestawiają zegarki o 1 godzinę wstecz.
Gospodarka.
Główny dochód mieszkańców wyspy to turystyka. Dość dobrze rozwinięte jest także rybołówstwo, uprawa warzyw i owoców oraz produkcja miejscowego sera, robionego z mleka fuerteventurskich kóz. Główne ośrodki turystyczne to Corralejo, Costa Calma, Morro Jable oraz Caleta de Fuste.
Waluta.
Na wyspie walutą jest euro, tak samo jak w Hiszpanii, w skład której wchodzi wyspa. Jest to jedno z miejsc, które – leżąc geograficznie poza Europą – ma euro jako swoją główną walutę.
Flaga.
Flaga wyspy jest zielona po lewej stronie i biała po prawej stronie.

</doc>
<doc id="693651" url="https://pl.wikipedia.org/wiki?curid=693651" title="Niedźwiedziówka">
Niedźwiedziówka

Niedźwiedziówka – osada w Polsce położona w województwie pomorskim, w powiecie nowodworskim, w gminie Stegna na obszarze Żuław Wiślanych. Wieś jest częścią składową sołectwa Dworek - Niedźwiedzica.
W latach 1975–1998 miejscowość administracyjnie należała do województwa elbląskiego.
W miejscowości znajdował się mennonicki dom modlitwy z 1768, spalony w 1990. Pozostałością po obecności wiernych tego wyznania jest cmentarz mennonicki z XVIII w. znajdujący się w północnej części miejscowości.

</doc>
<doc id="693652" url="https://pl.wikipedia.org/wiki?curid=693652" title="Strefa Hilla">
Strefa Hilla

Strefa Hilla (nazywana również strefą Roche'a) – obszar otaczający ciało niebieskie (np. planetę), w którym jego przyciąganie dominuje nad przyciąganiem innego, większego obiektu w niedalekiej odległości (np. gwiazdy). Satelity na stabilnych orbitach nigdy nie opuszczają strefy Roche'a. Promień strefy wynosi w przybliżeniu 
a – półoś wielka orbity, e – jej mimośród, m – masa planety, M – masa Słońca. Dla małych mimośrodów można przyjąć 
Dla Ziemi promień strefy Roche'a wynosi ok. 1,5 mln km.
Dla Układu Słonecznego promień strefy Roche'a wynosi ok. 100 tys. jednostek astronomicznych. Poza tym obszarem oddziaływanie grawitacyjne Słońca jest słabsze niż oddziaływanie grawitacyjne Drogi Mlecznej.

</doc>
<doc id="693656" url="https://pl.wikipedia.org/wiki?curid=693656" title="Dualizm falowo-korpuskularny">
Dualizm falowo-korpuskularny



</doc>
<doc id="693658" url="https://pl.wikipedia.org/wiki?curid=693658" title="Anna Tomaszewicz-Dobrska">
Anna Tomaszewicz-Dobrska

Anna Tomaszewicz-Dobrska (ur. 13 kwietnia 1854 w Mławie, zm. 12 czerwca 1918 w Warszawie) – polska lekarka chorób kobiecych i pediatra, pierwsza kobieta z dyplomem lekarskim, która praktykowała na ziemiach polskich jako lekarz.
Życiorys.
Urodziła się w rodzinie urzędniczej. Wykształcenie średnie odebrała w Łomży i na pensji Paszkiewiczowej w Warszawie. W wieku 17 lat wyjechała na studia medyczne do Zurychu, które ukończyła 6 lat później. W trakcie piątego roku studiów otrzymała asystenturę u neurologa i psychiatry Eduarda Hitziga w Klinice Psychiatrii Uniwersytetu Zuryskiego. Pracę doktorską napisała w 1877 roku pod kierunkiem Ludimara Hermanna. Studia uzupełniła w Wiedniu i w Berlinie.
Po studiach powróciła do Warszawy, lecz nie mogła nostryfikować dyplomu ze względu na płeć. Jej aplikacja do Warszawskiego Towarzystwa Lekarskiego została odrzucona, pomimo pozytywnej opinii prezesa Towarzystwa, prof. Henryka Hoyera. W debacie publicznej, którą rozpoczął artykuł krytykujący studiujące kobiety i chwalący odrzucenie aplikacji Tomaszewicz-Dobrskiej, po jej stronie stanęli Aleksander Świętochowski i Bolesław Prus. Wobec niemożliwości praktykowania w kraju, Tomaszewicz-Dobrska wyjechała nostryfikować dyplom do Sankt Petersburga. Tam dopuszczono ją do egzaminów końcowych na Akademii Medyko-Chirurgicznej ze względu na podjętą pracę opiekunki haremu sułtana, który chwilowo gościł w mieście.
W 1880 roku powróciła do Warszawy i rozpoczęła prywatną praktykę lekarską, specjalizując się w chorobach kobiecych i pediatrii. Rok później wzięła ślub z lekarzem Konradem Dobrskim. Początkowo pracowała charytatywnie lecząc głównie biedotę, miała też pacjentki wśród najbogatszych rodzin, dla których okazanie zaufania kobiecie-lekarzowi było demonstracją postępowości. Od 1882 roku, przez 30 lat, pracowała jako lekarz w szpitalu położniczym. Jako pierwsza w Warszawie wykonała cięcie cesarskie w 1896 roku. Jednocześnie prowadziła wykłady dla akuszerek. Pod koniec lat 80. XIX wieku rozpoczęła pracę na pensji Jadwigi Papi jako lekarka szkolna i wykładowczyni higieny. Pracowała też jako opiekunka szwalni w Warszawskim Towarzystwie Dobroczynności, od 1912 roku jako lekarka w schronisku dla nauczycielek, później zaś w Towarzystwie Kolonii Letnich dla Dzieci.
W wieku 52 lat rozpoczęła aktywną działalność w Towarzystwie Kultury Polskiej, pisywała m.in. do tygodnika „Kultura Polska” i publicznie przemawiała na temat znaczenia praw kobiet. Uczestniczyła też w pracach organizacji kobiecych, organizując w 1881 i 1907 jubileusze ku czci Elizy Orzeszkowej. Jubileusz w 1907 roku posłużył jako pretekst do stworzenia zjazdu działaczek z trzech zaborów, który zorganizowała Melania Rajchmanowa.
Pochowana na cmentarzu Powązkowskim w Warszawie (kwatera 178-5-28/29).

</doc>
<doc id="693665" url="https://pl.wikipedia.org/wiki?curid=693665" title="Zacapa">
Zacapa



</doc>
<doc id="693666" url="https://pl.wikipedia.org/wiki?curid=693666" title="Totonicapán">
Totonicapán



</doc>
<doc id="693667" url="https://pl.wikipedia.org/wiki?curid=693667" title="Sololá">
Sololá



</doc>
<doc id="693668" url="https://pl.wikipedia.org/wiki?curid=693668" title="Retalhuleu">
Retalhuleu



</doc>
<doc id="693669" url="https://pl.wikipedia.org/wiki?curid=693669" title="Quetzaltenango">
Quetzaltenango



</doc>
<doc id="693670" url="https://pl.wikipedia.org/wiki?curid=693670" title="Jutiapa">
Jutiapa



</doc>
<doc id="693671" url="https://pl.wikipedia.org/wiki?curid=693671" title="Jalapa">
Jalapa



</doc>
<doc id="693672" url="https://pl.wikipedia.org/wiki?curid=693672" title="Huehuetenango">
Huehuetenango



</doc>
<doc id="693673" url="https://pl.wikipedia.org/wiki?curid=693673" title="Escuintla">
Escuintla



</doc>
<doc id="693674" url="https://pl.wikipedia.org/wiki?curid=693674" title="Chiquimula">
Chiquimula



</doc>
<doc id="693675" url="https://pl.wikipedia.org/wiki?curid=693675" title="Chimaltenango">
Chimaltenango



</doc>
<doc id="693677" url="https://pl.wikipedia.org/wiki?curid=693677" title="Hubert Gotkowski">
Hubert Gotkowski

Hubert Gotkowski (ur. 16 lipca 1981 w Rzeszowie) – polski niezależny filmowiec, współtwórca rzeszowskiej grupy filmowej DDN. Reżyser, scenarzysta, montażysta.
Życiorys.
Z wykształcenia magister inżynier informatyk. Absolwent Politechniki Rzeszowskiej. W roku 2000 założył wraz ze znajomymi z liceum grupę filmową DDN. Przygodę z filmem rozpoczął od kamery VHS i nagrywania wycieczek klasowych. Początkowo eksperymentował z montażem na dwóch magnetowidach, rewolucją okazał się domowy komputer i próby montażu krótkich etiud filmowych zrealizowanych wraz z dzisiejszą grupą DDN, które lądowały jedynie w domowych zbiorach. Przełomem okazał się film „Stiudent”, który był pierwszym filmem pokazanym szerszej publiczności. Już z pierwszego festiwalu wrócił z nagrodą, do tej pory otrzymał ich kilkanaście. Po sukcesie „Stiudenta”, Hubert został doceniony za autorski film „Przepraszam”, a także wraz z grupą DDN wywarł pewien wpływ na świat filmów amatorskich etiudą „Koperta”. Do tej pory Hubert Gotkowski otrzymał kilkanaście nagród na najważniejszych festiwalach filmów niezależnych i amatorskich.
Filmografia.
Najważniejsze filmy:
Nagrody i wyróżnienia.
Manna
Przepraszam
Koperta
Stiudent

</doc>
<doc id="693678" url="https://pl.wikipedia.org/wiki?curid=693678" title="Maria Margarethe Kirch">
Maria Margarethe Kirch

Maria Margarethe Kirch, z domu Winckelmann lub Winkelmann (ur. 25 lutego 1670 w Panitzsch koło Lipska, zm. 29 grudnia 1720 w Berlinie) – niemiecka astronomka.
Życiorys.
Była córką pastora, nie otrzymała żadnego formalnego wykształcenia. Astronomią zainteresował ją Christopher Arnold z Sommerfeld, znany jako „chłopski astronom” (była jego asystentką). W 1692 wyszła za mąż za wybitnego astronoma Gottfrieda Kircha, który uczył ją i zachęcał do rozwijania pasji naukowych. Współpracowała z mężem, przeprowadzając obserwacje i obliczenia. Nie została zatrudniona w obserwatorium berlińskim jako kobieta bez formalnego wykształcenia, przyjęto ją jednak do Akademii Berlińskiej. W 1712 opublikowała własną pracę o koniunkcji Jowisza i Saturna, a następnie przeprowadzała obliczenia kalendarzowe w obserwatorium barona von Krosigk.
Wyszła ponownie za mąż za Henrika von Bema.
Po śmierci męża w 1714 zaczęła współpracować z synem, również astronomem i od 1716 członkiem Akademii Berlińskiej.
Na jej cześć nazwano planetoidę (9815) Mariakirch.

</doc>
<doc id="693681" url="https://pl.wikipedia.org/wiki?curid=693681" title="MPK Rzeszów">
MPK Rzeszów



</doc>
<doc id="693685" url="https://pl.wikipedia.org/wiki?curid=693685" title="Maria Winkelmann">
Maria Winkelmann



</doc>
<doc id="693689" url="https://pl.wikipedia.org/wiki?curid=693689" title="К">
К

К (К, к, ka) – 12 litera podstawowej cyrylicy. Jest zwykle przypisywana dźwiękowi []. Może ulegać jak Г patalizacji ([]). Pochodzi od greckiej litery Κ.

</doc>
<doc id="693690" url="https://pl.wikipedia.org/wiki?curid=693690" title="Huehuetenango (miasto)">
Huehuetenango (miasto)

Huehuetenango – miasto w zachodniej Gwatemali, w górach Sierra Madre de Chiapas, nad rzeką Selegua, położone w odległości 270 km na zachód od miasta Gwatemala. Ośrodek administracyjny departamentu Huehuetenango. Według danych szacunkowych w 2012 roku liczba ludności miasta wyniosła 155 500 mieszkańców.
Miasto zostało założone przez Hiszpanów w 1524 po zniszczeniu przez nich miasta Zaculeu, stolicy Majów posługujących się językiem mam. Położone niedaleko od Huehuetenango ruiny Zaculeu są obecnie dużą atrakcją turystyczną. Gospodarka miasta oparta jest na produkcji i sprzedaży kawy. Przemysł jest bardzo słabo rozwinięty: działają tutaj garbarnie i przędzalnia wełny. Ponadto rozwinięte jest rzemiosło, głównie wyroby skórzane, wełniane i garncarstwo.
Z Huehuetenango pochodził prezydent Gwatemali Efraín Ríos Montt.
Funkcjonuje tu port lotniczy Huehuetenango.

</doc>
<doc id="693691" url="https://pl.wikipedia.org/wiki?curid=693691" title="Rozkład F Snedecora">
Rozkład F Snedecora

 |dystrybuanta = formula_1
 |wartość_oczekiwana = formula_2 formula_3
 |mediana = 
 |moda = formula_4 formula_5
 |wariancja = formula_6 formula_7
 |skośność = formula_8for formula_9
 |kurtoza = formula_10formula_11
 |entropia = 
 |momenty = 
 |char = 
 |odkrywca = Ronald Fisher, George W. Snedecor
Rozkład F Snedecora – rozkład prawdopodobieństwa zmiennej losowej F o "d1", "d2" stopniach swobody.
Jeżeli "X" i "Y" są niezależne oraz formula_12 i formula_13 to:

</doc>
<doc id="693695" url="https://pl.wikipedia.org/wiki?curid=693695" title="Georgi Georgiew">
Georgi Georgiew



</doc>
<doc id="693699" url="https://pl.wikipedia.org/wiki?curid=693699" title="Euroregion Pro Europa Viadrina">
Euroregion Pro Europa Viadrina

Euroregion Pro Europa Viadrina – siedzibą euroregionu jest Gorzów Wielkopolski, euroregion utworzony 21 grudnia 1993 przez osiem gmin należących do Stowarzyszenia Gmin Lubuskich, dziesięć gmin ze Związku Gmin Gorzowskich (obecnie jest to jedno stowarzyszenie Gmin Polskich Euroregionu "Pro Europa Viadrina") oraz sześć powiatów i miast niemieckich zrzeszonych w Komunalnej Wspólnocie Robotniczej „Środkowe Nadodrze” w Brandenburgii. Do euroregionu dołączały też inne miasta i gminy regionu.
Jednym z zasadniczych elementów współpracy jest rozwój dwóch miast leżących na granicy, a chodzi tu o Frankfurt nad Odrą i Słubice, a także tworzenie warunków do współpracy polsko-niemieckiej we wszystkich dziedzinach, gospodarczy rozwój, zmniejszenie bezrobocia.
Ewenementem, jeśli chodzi o euroregion, jest działający we Frankfurcie Europejski Uniwersytet Viadrina, a w Słubicach – Collegium Polonicum, wspólna placówka naukowo-dydaktyczna Viadriny i Uniwersytetu im. Adama Mickiewicza w Poznaniu.

</doc>
<doc id="693706" url="https://pl.wikipedia.org/wiki?curid=693706" title="Łokum">
Łokum



</doc>
<doc id="693709" url="https://pl.wikipedia.org/wiki?curid=693709" title="Anita Baker">
Anita Baker

Anita Baker (ur. 26 stycznia 1958 w Toledo) – amerykańska wokalistka smoothjazzowa oraz rhythmandbluesowa.
Życiorys.
Wychowała się w Detroit, gdzie począwszy od 12 roku życia śpiewała pieśni gospel w kościelnym chórze. Od najmłodszych lat jej muzycznymi wzorcami były Ella Fitzgerald, Sarah Vaughan i Nancy Wilson. W roku 1975 przystąpiła do zespołu Chapter 8 (wówczas najpopularniejszej grupy w Detroit), z którą występowała przez 4 lata. Na przełomie lat siedemdziesiątych i osiemdziesiątych nie była związana z żadną grupą muzyczną.
W roku 1982 rozpoczęła karierę solową, wydając rok później debiutancką płytę "The Songtress", która nie odniosła jednak znaczącego sukcesu. Dopiero drugi (wydany w roku 1986) album "Rapture" przyniósł jej światową sławę i dwie nagrody Grammy. Płyta ta została sprzedana w 6 milionach egzemplarzy i uznawana jest za jedną z fundamentalnych dla nurtu smooth jazzu. Rok później otrzymała trzecią nagrodę Grammy za utwór "Ain't No Need To Worry" nagrany wraz z zespołem The Winans. Kolejna płyta w dyskografii, "Giving You The Best That I Got" (1988) również osiągnęła komercyjny sukces (3 nagrody Grammy, sprzedaż: 4,5 mln sztuk) i ugruntowała mocną pozycję piosenkarki na światowym rynku wykonawców R&amp;B. Siódmą nagrodę Grammy otrzymała za wydaną w roku 1990 płytę "Compositions", bardziej niż poprzednie zbliżoną klimatem do klasycznego jazzu. Wydawnictwo osiągnęło status platynowej płyty oraz notowane było na wysokich miejscach na listach przebojów Billboardu: 5. na "200 Albums Chart", 3. na "Top R&amp;B/Hip-Hop Albums" oraz 4. na "Top Contemporary Jazz Albums". Jeszcze większy sukces odniosła następna płyta wokalistki, "Rhythm Of Love" (wydana w roku 1994), która oprócz nagrody Grammy (ósmej w dorobku artystki) oraz statusu podwójnej platynowej płyty, zajęła 3. miejsce na "Billboard 200 Albums Chart" oraz 1. na "Billboard Top R&amp;B/Hip-Hop Albums".
Po wydaniu piątej płyty artystka wyraźnie zmniejszyła aktywność muzyczną, poświęcając czas głównie swojej rodzinie (w latach 1993 i 1994 urodziła dwóch synów). W roku 1998 zmieniła firmę fonograficzną (z Elektra Records na Atlantic Records), ale nie nagrała dla niej żadnej studyjnej płyty. Uczyniła to dopiero w roku 2004, wydając dla Blue Note Records album "My Everything". Płyta została dobrze przyjęta przez krytykę oraz słuchaczy, czego dowodem było 4. miejsce na liście "Billboard 200 Albums Chart", 1. na "Billboard Top R&amp;B/Hip-Hop Albums" oraz status złotej płyty. W roku 2005 nagrała pierwszą płytę utrzymaną w świątecznym klimacie ("Christmas Fantasy").

</doc>
<doc id="693710" url="https://pl.wikipedia.org/wiki?curid=693710" title="Н">
Н

Н, Нн ("en") – 15. litera podstawowej cyrylicy, oznaczająca spółgłoskę []. Pochodzi wprost od greckiej litery Ν i początkowo miała taki sam kształt, jednakże z biegiem czasu środkowa poprzeczka zmieniła swoją pozycję do poziomej.
W niektórych językach może oznaczać spółgłoskę palatalną []:
W języku serbskim do oznaczenia głoski miękkiej używa się osobnej litery utworzonej na bazie Н – Њ.

</doc>
<doc id="693711" url="https://pl.wikipedia.org/wiki?curid=693711" title="Opoje">
Opoje

Opoje – okołostawowe obrzęki powstające u koni w okolicach stawów pęcinowych. Istnieje kilka rodzajów opoi, spowodowanych różnymi przyczynami.
Opoje przegubowe.
Najczęściej dotykają nóg tylnych, lecz mogą pojawić się na jednej lub wszystkich nogach. Wynikają z pogorszonego krążenia krwi i limfy. Pojawić się mogą u koni w treningu i u koni nie trenujących, karmionych paszą "wysokotreściwą" oraz zamkniętych na małej powierzchni. Do przyczyn zalicza się brak ruchu, niewłaściwą dietę, a także urazy i infekcje.
Opoje przegubowe zazwyczaj nie są bolesne i nie powodują typowej kulawizny, lecz raczej sztywność kończyn. Obrzęk obejmuje zazwyczaj pęcinę, staw pęcinowy oraz sąsiadujące ścięgna. Temperatura tych miejsc bywa podwyższona.
Koniowi cierpiącemu na opoje należy zapewnić lekki ruch dwa razy dziennie, gorące okłady, opłukiwanie zimną wodą (2 razy dziennie przez 10 minut). Pomaga też masowanie. Należy zmniejszyć ilość paszy treściwej i zwiększyć zawartość błonnika. 
Zapobieganie polega na dopasowaniu ilości paszy "wysokotreściwej" do intensywności pracy konia, a także na stopniowym wdrażaniu do pracy po odpoczynku (i stopniowym zwiększaniu porcji ziarna).
Wodniak pochewki ścięgna.
Występuje blisko wierzchołka pęciny; widoczne jest powiększenie objętości po obu stronach stawu pęcinowego. Obrzęk jest miękki i ustępuje pod naciskiem, zazwyczaj nie towarzyszy mu kulawizna.
Powodowany jest przeciążeniem pracą, zwłaszcza u młodych koni. Zaleca się odpoczynek, opłukiwanie obrzęku wodą i smarowanie balsamem ochładzającym. W niektórych przypadkach potrzebna jest pomoc lekarza weterynarii.
Wodniak pochewki maziowej.
Obrzęk powstaje wskutek nadmiernej produkcji mazi stawowej, spowodowanej naruszeniem torebki stawowej poprzez wstrząsy lub naciągnięcie. 
Wodniaki pojawiają się w okolicy stawu pęcinowego w postaci pojedynczego, miękkiego, kulistego obrzęku o średnicy ok. 2 cm. Wraz ze wzrostem obciążenia pracą, wodniak powiększa się. Tego rodzaju wodniak może również występować koło stawu nadgarstkowego.
W leczeniu stosuje się m.in. środki przeciwzapalne i zimne okłady, a także bardziej skomplikowane zabiegi wykonywane przez lekarza weterynarii.
Wodniaki, które nie są bolesne dla konia, uznaje się za wady urody (bez negatywnych konsekwencji dla zdrowia i sprawności konia).

</doc>
<doc id="693728" url="https://pl.wikipedia.org/wiki?curid=693728" title="Ólafsvík">
Ólafsvík

Ólafsvík – miejscowość w zachodniej Islandii, na półwyspie Snæfellsnes, w gminie Snæfellsbær (region Vesturland). W 2018 zamieszkiwało je 970 mieszkańców. Mieszkańcy trudnią się głównie rybołówstwem.
W zabytkowym budynku magazynu z 1844 roku zwanym Pakkhús mieści się muzem regionu
Na zachód od Ólafsvík znajdują się miejscowości Rif i Hellissandur.
Linki zewnętrzne.
Zdjęcie Ólafsvíku

</doc>
<doc id="693734" url="https://pl.wikipedia.org/wiki?curid=693734" title="Jalapa (miasto w Gwatemali)">
Jalapa (miasto w Gwatemali)

Jalapa – miasto w południowo-wschodniej Gwatemali, położone w górzystej okolicy na wysokości 1350 m n.p.m., około 100 km na wschód od stolicy Gwatemali. Leży w dolinie u podnóża wulkanu Jumay oraz gór Alcoba i Arluta. Współrzędne geograficzne: . Według danych szacunkowych w 2012 roku liczba ludności miasta wyniosła 68 654 mieszkańców. Jest ośrodkiem administracyjnym departamentu Jalapa. W mieście rozwinął się przemysł spożywczy, włókienniczy oraz drzewny.
Gmina Jalapa.
Jest siedzibą władz gminy o tej samej nazwie, która w 2012 roku liczyła 147 265 mieszkańców, co sprawia, że jest najliczebniejszą gminą w departamencie. Gmina jak na warunki Gwatemali jest średniej wielkości, a jej powierzchnia obejmuje 544 km². Gmina jest górzysta obejmując góry Jalapa (Montañas de Jalapa), będące częścią Sierra Madre de Chiapas. 
Jalapa to ważny ośrodek rolniczego regionu uprawy kukurydzy, fasoli, owoców i warzyw, a także hodowli bydła. Region znany jest z produkcji serów "queso seco" i "mantequilla de costal".

</doc>
<doc id="693739" url="https://pl.wikipedia.org/wiki?curid=693739" title="Podział administracyjny Palau">
Podział administracyjny Palau

Od 1984 roku Palau dzieli się na 16 okręgów (gmin), zwanych również stanami:
Poza tym do stanu Koror należą również Wyspy Rock (zwane także Chelbacheb), znajdujące się na liście światowego dziedzictwa UNESCO. 

</doc>
<doc id="693740" url="https://pl.wikipedia.org/wiki?curid=693740" title="Ochotnicza Straż Pożarna w Górowie Iławeckim">
Ochotnicza Straż Pożarna w Górowie Iławeckim

Ochotnicza Straż Pożarna w Górowie Iławeckim – jednostka OSP w Górowie Iławeckim. Remiza mieści się przy ul. Olsztyńskiej 1. 
Została założona w 1889 roku przez Ferdynanda Dunkela, który był miejscowym rzemieślnikiem i patriotą lokalnym.
Jednostka skupia 30 czynnych strażaków-ochotników oraz 14 uczestników Młodzieżowej Drużyny Pożarniczej. W roku 1995 rozkazem Komendanta Głównego Państwowej Straży Pożarnej została włączona do Krajowego Systemu Ratowniczo-Gaśniczego. Funkcje Prezesa pełni dh Adam Ciosek. Natomiast wiceprezesem i jednocześnie naczelnikiem jest dh Ireneusz Mycio. Przy jednostce OSP Górowo działa Młodzieżowa Drużyna Pożarnicza oraz drużyna piłki nożnej.
Jednostka wykonuje podstawowe działania ratowniczo-gaśnicze. Posiada 3 wozy bojowe: dwa średnie gaśnicze w wersji uterenowionej (Mercedes Atego 1429 zakupiony w 2011 roku i Star 244) oraz lekki samochód ratownictwa technicznego (Lublin III).

</doc>
<doc id="693743" url="https://pl.wikipedia.org/wiki?curid=693743" title="О">
О

О (О, о, o) – 16. litera podstawowej cyrylicy. Jest przypisywana dźwiękowi [] lub []. Pochodzi od greckiej litery Ο. Ma taki sam kształt oraz brzmienie jak łacińska litera O.

</doc>
<doc id="693749" url="https://pl.wikipedia.org/wiki?curid=693749" title="Ryan Reynolds">
Ryan Reynolds

Ryan Rodney Reynolds (ur. 23 października 1976 w Vancouver) – kanadyjski aktor i producent telewizyjny i filmowy.
Życiorys.
Wczesne lata.
Urodził się w Vancouver w Kolumbii Brytyjskiej w rodzinie rzymskokatolickiej jako najmłodszy z czterech synów Tammy Reynolds i Jamesa Chestera „Jima” Reynoldsa (1941–2015). Jego ojciec był emerytowanym policjantem Kanadyjskiej Królewskiej Policji, który później prowadził hurtownię artykułów spożywczych, a jego matka była ekspedientką. Jego rodzina była irlandzkiego pochodzenia.
Po ukończeniu w 1994 szkoły średniej Kitsilano Secondary School w Vancouver podjął studia na Kwantlen Polytechnic University.
Kariera.
Po raz pierwszy pojawił się przed kamerą w wieku 17 lat, grając podwójną rolę (nastoletniego Ganesha i Jeffreya) w kanadyjskim dramacie "Zwyczajna magia" ("Ordinary Magic", 1993). Na małym ekranie zadebiutował jako Billy Simpson w serialu telewizyjnym "Piętnaście" ("Hillside", 1993), a swoją rolą zwrócił na siebie uwagę telewidzów i krytyków, dzięki czemu uzyskał nominację do Nagrody Filmowej dla Młodych dla najlepszego młodego aktora w serialu kablowym. Następnie zagrał m.in. w przygodowym serialu familijnym "Odyseja" ("The Odyssey", 1993–1994), w miniserialu "Z zimną krwią" ("In Cold Blood", 1996) i dramacie telewizyjnym "Naznaczona" ("Serving in Silence: The Margarethe Cammermeyer Story", 1995) u boku Glenn Close. Miał zagrać rolę Xandera Harrisa w "" ("Buffy the Vampire Slayer", 1997), którą jednak przyjął Nicholas Brendon. Uznanie zdobył rolą studenta medycyny Michaela Bergena w sitcomie CBS "Oni, ona i pizzeria" ("Two Guys, a Girl and a Pizza Place", 1998–2001). 
Po udziale w filmie "Poszukiwana" ("Buying the Cow", 2000) i roli dramatycznej w dreszczowcu niezależnej produkcji "Finder’s Fee" (2001) zagrał główną rolę lekkomyślnego idola uniwersyteckiego kampusu i genialnego organizatora odlotowych imprez na wielką skalę w filmie "Wieczny student" ("Van Wilder", 2002). Za tę rolę był nominowany do nagrody kinowej MTV. Później trafił do obsady komedii: "Teściowie – nowa wersja" ("In-Laws", 2003) jako zakochany syn Michaela Douglasa i "O dwóch takich, co poszli w miasto" ("Harold and Kumar Go...", 2004) w roli pielęgniarza. Wcielił się w postać Hannibala Kinga w horrorze sensacyjnym "" ("Blade: Trinity", 2004), opartym na komiksie o wiecznym łowcy. W 2005 w Los Angeles odebrał nagrodę przyznawaną dla Młodych Hollywoodzkich Artystów. Za główną rolę George’a Lutza, mrocznego bohatera remake’u horroru "Amityville" ("The Amityville Horror", 2005) otrzymał nagrodę Teen Choice.
Za rolę Andrew Paxtona, asystenta redaktorki naczelnej (Sandra Bullock) dużego nowojorskiego wydawnictwa książek, którego ostatecznym celem kariery jest zostać redaktorem w komedii romantycznej Anne Fletcher "Narzeczony mimo woli" (2009) był nominowany do MTV Movie Awards 2010 w kategoriach: najlepszy występ komediowy i najlepszy pocałunek, a także do nagród: People’s Choice Award w kategorii ulubiony zespół na ekranie, Teen Choice Awards 2009 jako gwiazdor lata, Teen Choice Awards 2010 jako najlepszy aktor komedii romantycznej oraz za filmową chemię i długi pocałunek. Rola tytułowa w fantastycznonaukowym film akcji Tima Millera "Deadpool" (2016) na podstawie serii komiksów o antybohaterze o tej samej nazwie wydawnictwa Marvel Comics przyniosła mu Nagrodę Saturna w kategorii najlepszy aktor, MTV Movie Awards za najlepszy występ komediowy i najlepszą walkę z Edem Skreinem, Teen Choice Awards za najlepszy napad złości, People’s Choice Award jako ulubiony aktor filmowy oraz nominację do Złotego Globu dla najlepszego aktora w filmie komediowym lub musicalu.
Jego zdjęcia zostały opublikowane na okładkach magazynów, takich jak „Men’s Health” (w styczniu 2005, w marcu 2007, w kwietniu 2009, w marcu 2016 i we wrześniu 2017), „Men’s Fitness” (w grudniu 2005 i w czerwcu 2018), „The Advocate” (w sierpniu 2007), „GQ” (w październiku 2009, w kwietniu 2011, we wrześniu 2013 i w maju 2016), „Details” (w czerwcu 2011 i w sierpniu 2013), „Esquire” (w marcu 2012 i w lutym 2016), „InStyle” (w marcu 2013), „People” (w listopadzie 2009 i w lutym 2016) oraz „Harper’s Bazaar” (w marcu 2018).
23 września 2020 Wrexham Supporters Trust ogłosił, że prowadzi rozmowy dotyczące zakupu walijskiego klubu piłkarskiego Wrexham F.C. przez partnerów biznesowych - Reynoldsa i jego kolegi Roba McElhenneya. 16 listopada tego samego roku potwierdzono, że Reynolds i McElhenney przejęli klub po otrzymaniu wsparcia Wrexham Supporters Trust, co w lutym 2021 zatwierdził Urząd Nadzoru Finansowego.
Życie prywatne.
Był zaręczony z piosenkarką Alanis Morissette (2004-2006). 27 września 2008 ożenił się z aktorką Scarlett Johansson, jednak 1 lipca 2011 doszło do ich rozwodu. 9 września 2012 na ranczo w Karolinie Południowej poślubił aktorkę Blake Lively, z którą ma trzy córki: James (ur. 16 grudnia 2014), Ines (ur. 30 września 2016) i Betty (ur. 21 października 2019).

</doc>
<doc id="693751" url="https://pl.wikipedia.org/wiki?curid=693751" title="Jalapa (miasto w Nikaragui)">
Jalapa (miasto w Nikaragui)

Jalapa – miasto w północnej Nikaragui w pobliżu granicy z Hondurasem, w departamencie Nueva Segovia. Współrzędne geograficzne: . Ludność: 24,0 tys. (2005).
W 1982 i 1983 w mieście Jalapa członkowie grupy zbrojnej Contras próbowali dwukrotnie, przy wsparciu CIA, zająć miasto i powołać niezależny od sandinistów rząd.

</doc>
<doc id="693755" url="https://pl.wikipedia.org/wiki?curid=693755" title="Euroregion Tatry">
Euroregion Tatry

Euroregion Tatry – euroregion polsko-słowacki utworzony 26 sierpnia 1994 na mocy deklaracji podpisanej w Nowym Targu. Członkami są miasta Nowy Targ, Rabka-Zdrój, Szczawnica, Limanowa oraz trzynaście polskich gmin przygranicznych, słowackie miasta i wsie powiatów Liptowski Mikułasz, Poprad i Stara Lubowla.
Siedziba Euroregionu znajduje się w Nowym Targu.
Pod auspicjami euroregionu odbywają się dni kultury polskiej i słowackiej, celami głównymi są ochrona środowiska naturalnego i rozwój gospodarczy.

</doc>
<doc id="693756" url="https://pl.wikipedia.org/wiki?curid=693756" title="Krystian Kalkstein">
Krystian Kalkstein

Krystian (Chrystian) Ludwik Kalkstein (Kalckstein) herbu Kos odmienny (ur. ok. 1630 w dobrach Bautzen k. Pruskiej Iławy, zm. 8 listopada 1672 w Kłajpedzie) – pułkownik polskich wojsk koronnych, jeden z przywódców opozycji antyelektorskiej w Prusach Książęcych i rzecznik ich zespolenia z Polską. Porwany z Polski przez agentów elektora brandenburskiego Fryderyka Wilhelma, został stracony w Kłajpedzie.
Życiorys.
Jego ojciec, generał (Kalckstein) posiadał wielkie majątki ziemskie w okolicach Pasłęka, Prabut oraz dobra rodowe Knauten, leżące koło Mühlhausen, w połowie drogi między Królewcem i Pruską Iławą. Był zwolennikiem łączności Prus z Polską i w tym duchu prowadził działalność opozycyjną na sejmach pruskich, ale zastraszony represjami wycofał się pod koniec życia z działalności politycznej i osiadł w swoim majątku w Knauten, poświęcając się gospodarowaniu w dobrach rodowych.
Krystian Kalkstein przez pewien czas przebywał na służbie u króla Francji Ludwika XIV, ucząc się sztuki wojennej. Potem przyjechał do Polski, poznał przyjaciół, nauczył się języka polskiego i prędko dosłużył się stopnia podpułkownika. W roku 1655 porzucił służbę w wojsku polskim, przechodząc na żołd elektora brandenburskiego. Jako oficer armii pruskiej walczył w czasie potopu szwedzkiego przeciw Polsce. Podczas tej kampanii awansował na pułkownika oraz otrzymał starostwo oleckie, które wcześniej elektor odebrał jego ojcu, generałowi Albrechtowi Kalksteinowi.
Bliscy krewni pułkownika, którym zależało na korzystniejszym podziale spadku po zmarłym w 1667 roku generale Albrechcie Kalksteinie, oskarżyli go o spisek i obrazę majestatu księcia elektora. Pułkownik stanął przed sądem elektorskim i został skazany na dożywotnie więzienie. Dzięki interwencji księcia Bogusława Radziwiłła surowy wyrok zamieniono na pięć tysięcy (pierwotnie 13 tysięcy) talarów grzywny. Kalkstein nie zapłacił i uciekł do Warszawy. Przyjęto go tam jako męczennika sprawy swobód obywatelskich i wolności szlacheckiej. Odnowił dawne znajomości, a na sejmie warszawskim występował w obronie praw i przywilejów stanów pruskich, apelując do opinii szlacheckiej, by nie godzono się z suwerennymi rządami Hohenzollernów w Prusach Książęcych.
Elektor objął majątki Kalksteina sekwestrem i domagał się od Michała Korybuta Wiśniowieckiego wydania go jako przestępcy, lecz król odmówił. Ludzie elektora przy pomocy rezydenta Hohenzollerna w Warszawie, Brandta, porwali Kalksteina 28 listopada 1670 r. Przewieziony został do Kłajpedy i uwięziony w lochu miejscowego zamku. Przykuty został tam w kajdankach do specjalnego pnia kaźni (niem. Pfefferstube). Kalkstein był przesłuchiwany i torturowany według instrukcji opracowanej przez elektora. W czasie przesłuchań zachowywał się mężnie i nie wydał członków opozycji antyelektorskiej. Krystian Ludwik Kalkstein został ścięty 8 listopada 1672.
Przed śmiercią Kalkstein pisał do swej żony:
W osobnym liście do dzieci napomniał je: "Uczcie się po polsku i chrońcie się do Polski, bo nie ma już dla was miejsca w uciemiężonych Prusach". Jego wolę spełniono i trzej synowie Kalksteina służyli w wojsku polskim.
W sztuce.
Dzieje Kalksteina zainspirowały Adama Krechowieckiego do napisania tetralogii "O Tron": "Ostatni dynasta" (1898), "Piast" (1898), "Sława" (1901) i "Mrok" (1905).
Melchior Wańkowicz opisał losy Kalsteina w ksiażce "Na tropach Smętka" (1936).
Krystian Kalkstein był pierwowzorem postaci pułkownika Krzysztofa Dowgirda, głównego bohatera serialu "Czarne chmury" (1973).
Mity.
Krystian Kalkstein podczas pobytu w Polsce używał też formy nazwiska „Stoliński”. Mitem jest, że przyjął to nazwisko od Stolna, które nabył. W rzeczywistości przybrał sobie drugą część nazwiska „Stoliński” od bardzo odległych krewnych Kalkstein Stolińskich ze Stolna, by nawiązać więź z Polską.

</doc>
<doc id="693759" url="https://pl.wikipedia.org/wiki?curid=693759" title="XI Korpus SS">
XI Korpus SS

XI Korpus SS – niemiecka jednostka wojskowa utworzona 24 lipca 1944 w Otmuchowie (niem. "Ottmachau") z resztek V Korpusu Armijnego. Obejmowała część jednostek niemieckich działających na terenie Słowacji i Polski, do początku 1945 roku, kiedy to został przebazowany nad Odrę i na tereny południowego Berlina.
Dowódca:
Szefowie sztabów:
Podporządkowanie:
Skład na wrzesień 1944:
Skład 1 marca 1945:

</doc>
<doc id="693762" url="https://pl.wikipedia.org/wiki?curid=693762" title="Mateusz Janicki">
Mateusz Janicki

Mateusz Janicki (ur. 26 listopada 1983 w Krakowie) – polski aktor teatralny, telewizyjny i filmowy.
Życiorys.
Dzieciństwo i edukacja.
Urodził się w Krakowie. Jest synem Aleksandra Janickiego i Katarzyny Niewodniczańskiej, wnukiem fizyka Jerzego Niewodniczańskiego, prawnukiem Henryka Niewodniczańskiego, twórcy i patrona Instytutu Fizyki Jądrowej w Krakowie, a także praprawnukiem profesora Romana Prawocheńskiego, zootechnika i członka Polskiej Akademii Nauk.
Ukończył I Społeczną Szkołę Podstawową im. Józefa Piłsudskiego w Krakowie i V Liceum Ogólnokształcące im. Augusta Witkowskiego w Krakowie. W międzyczasie spędził jeden rok szkolny w amerykańskim liceum w New Jersey. Następnie ukończył studia na krakowskiej PWST. Jest absolwentem stosunków międzynarodowych na Wyższej Szkoły Europejskiej im. ks. Józefa Tischnera w Krakowie. Jest dyplomowanym instruktorem narciarstwa, od lat związany jest z krakowskim klubem Yeti.
Kariera.
W 2004 zadebiutował w spektaklu "Mistrz i Małgorzata" Michaiła Bułhakowa w reż. Krystiana Lupy na scenie krakowskiego Narodowego Starego Teatru im. Heleny Modrzejewskiej. Występował w teatrach krakowskich: Ludowym w Nowej Hucie (2005), Łaźnia Nowa (2006) i Starym im. Heleny Modrzejewskiej (2007). Od 2011 jest aktorem Teatru Nowego w Łodzi.
Na małym ekranie zadebiutował w roli Pawła Krzyżanowskiego, partnera Marysi Radosz, w serialu "Pierwsza miłość" (2004–2005). Rolę tę potem przejął Mikołaj Krawczyk. W telewizyjnym dramacie biograficznym "Karol. Człowiek, który został papieżem" (2005) zagrał rolę czeskiego seminarzysty. W 2008 wystąpił w komedii "Lejdis" jako kochanek Łucji. W latach 2015–2016 grał rolę Tomasza Górskiego w serialu TVN "Singielka".
Od czerwca 2016 współtworzy krakowską grupę improwizatorów Impro KrK.
Życie prywatne.
Jest żonaty z Olgą Szostak. Mają dwóch synów, Jana i Antoniego.

</doc>
<doc id="693763" url="https://pl.wikipedia.org/wiki?curid=693763" title="Premierzy Nowej Zelandii">
Premierzy Nowej Zelandii



</doc>
<doc id="693768" url="https://pl.wikipedia.org/wiki?curid=693768" title="Ш">
Ш

Ш, Шш ("sza") – 26. litera podstawowej cyrylicy, oznaczająca spółgłoskę []. Pochodzi od hebrajskiej litery ש. W języku rosyjskim nie ulega palatalizacji pod wpływem samogłoski miękkiej. W języku ukraińskim w pozycji przed І, Ю, Я oznacza głoskę palatalizowaną [] (częściej stosowane: []).
Na bazie litery Ш powstała litera Щ.

</doc>
<doc id="693771" url="https://pl.wikipedia.org/wiki?curid=693771" title="Ewa Podleś">
Ewa Podleś

Ewa Maria Podleś (ur. 26 kwietnia 1952 w Warszawie) – polska śpiewaczka operowa, kontralt.
Życiorys.
Ukończyła studia muzyczne w Akademii Muzycznej im. Fryderyka Chopina w Warszawie pod kierunkiem Aliny Bolechowskiej. Debiutowała w 1976 rolą Rozyny w "Cyruliku sewilskim" Gioacchino Rossiniego na deskach Opery Warszawskiej. Zdobycie nagród na konkursach śpiewaczych w Moskwie, Tuluzie i Barcelonie otworzyło jej wrota do międzynarodowej kariery.
W 1984 debiutowała w Metropolitan Opera (w "Rinaldo" Haendla, śpiewając partię tytułową na zmianę z Marilyn Horne), zaś w 1993 w mediolańskiej La Scali (partia tytułowa w "Tankredzie" Rossiniego).
Występuje na największych teatrach operowych świata, m.in. Seattle Opera, San Diego Opera, San Francisco Opera, Houston Grand Opera, Dallas Opera, Milwaukee’s Florentine Opera, Michigan Opera Theatre, Minnesota Opera, Atlanta Opera, Vancouver Opera, Canadian Opera Company, Deutsche Staatsoper Berlin, Deutsche Oper Berlin, Alte Oper we Frankfurcie nad Menem, Gran Teatre del Liceu, Teatro Bellini, Teatro La Fenice, Teatro San Carlo, Théâtre du Châtelet i Opéra Bastille w Paryżu, Teatro Real w Madrycie oraz w warszawskim Teatrze Wielkim – Operze Narodowej.
Jest ceniona szczególnie za interpretacje ról w operach Georga Haendla i Gioacchino Rossiniego. W jej dorobku są ponadto nagrania pieśni (m.in. pieśni rosyjskie: Czajkowskiego, Rachmaninowa, Musorgskiego, polskie: Chopina, Karłowicza), jak i dzieł oratoryjnych i symfonicznych. Na estradzie często partnerował jej mąż, pianista Jerzy Marchwiński.
W 2007 w filmie "Aria Diva" wykonała dwa utwory stanowiące część podkładu muzycznego.
W sezonie 2008–2009, po 25 latach, artystka powróciła do Metropolitan Opera w roli La Cieca (Niewidoma) w operze Amilcare Ponchiellego "Gioconda".
Upamiętnienie.
Międzynarodowe Stowarzyszenie Hodowców Irysów z siedzibą w Nowym Jorku nadało w roku 2002 nazwę „Ewa Podleś” specjalnie na jej cześć wyhodowanej odmianie irysa.

</doc>
<doc id="693777" url="https://pl.wikipedia.org/wiki?curid=693777" title="CD San José">
CD San José

Club Deportivo San José jest boliwijskim klubem piłkarskim z siedzibą w mieście Oruro.
Historia.
Klub założony został 19 marca 1942 roku i gra obecnie w pierwszej lidze boliwijskiej.

</doc>
<doc id="693779" url="https://pl.wikipedia.org/wiki?curid=693779" title="UNDO">
UNDO



</doc>
<doc id="693783" url="https://pl.wikipedia.org/wiki?curid=693783" title="Adam Cywka">
Adam Cywka

Adam Cywka (ur. 23 września 1968 we Wrocławiu) – polski aktor teatralny, telewizyjny, filmowy i dubbingowy.
Życiorys.
W 1990 ukończył Państwową Wyższą Szkołę Teatralną we Wrocławiu z tytułem magistra sztuki. W 2004 uzyskał stopień naukowy doktora sztuk teatralnych, broniąc rozprawy doktorskiej w Państwowej Wyższej Szkole Teatralnej im. Ludwika Solskiego w Krakowie. Pracuje jako adiunkt we wrocławskim wydziale Akademii Sztuk Teatralnych. Artystycznie związany jest z Teatrem Polskim w Warszawie.
Życie prywatne.
Ma córkę Aleksandrę (ur. 10 stycznia 1991) i syna Stanisława (ur. 28 stycznia 2000).

</doc>
<doc id="693787" url="https://pl.wikipedia.org/wiki?curid=693787" title="Mistrzostwa Europy Par na Żużlu 2004">
Mistrzostwa Europy Par na Żużlu 2004

Mistrzostwa Europy Par 2004 na żużlu – cykl rozgrywek żużlowych pod auspicjami Europejską Unię Motocyklową (UEM), mający na celu wyłonienie najlepszej narodowej pary w Europie w sezonie 2004. W finale zwyciężyli Czesi Ales Dryml, Bohumil Brhel i Lukáš Dryml.

</doc>
<doc id="693788" url="https://pl.wikipedia.org/wiki?curid=693788" title="Alfabet niderlandzki">
Alfabet niderlandzki

Alfabet niderlandzki – alfabet, oparty na alfabecie łacińskim, służący do zapisu języka niderlandzkiego. Składa się on z 27 (26) znaków:
A, B, C, D, E, F, G, H, I, J, K, L, M, N, O, P, Q, R, S, T, U, V, W, X, IJ, Y, Z
E jest najczęściej występującą literą w niderlandzkich wyrazach. Najrzadziej używane są natomiast Q, X, i Y.

</doc>
<doc id="693790" url="https://pl.wikipedia.org/wiki?curid=693790" title="Mart Laar">
Mart Laar

Mart Laar (ur. 22 kwietnia 1960 w Viljandi) – estoński polityk i publicysta, dwukrotny premier Estonii, a także minister, deputowany i honorowy lider partii Isamaa ja Res Publica Liit.
Życiorys.
Kształcił się na Uniwersytecie w Tartu, gdzie ukończył w 1983 studia historyczne. W 1995 uzyskał magisterium z filozofii, a w 2005 doktorat.
Pracował jako nauczyciel w jednej z tallińskich szkół średnich. W latach 1986–1990 był dyrektorem departamentu ochrony dziedzictwa narodowego w Ministerstwie Kultury Estońskiej SRR. W 1990 został wybrany do Rady Najwyższej republiki. Dwa lata później w pierwszych wolnych wyborach po ogłoszeniu niepodległości stał na czele zwycięskiej koalicji, głoszącej hasła liberalizacji gospodarki i zerwania z komunistyczną przeszłością. Mart Laar uzyskał jeden z mandatów poselskich, skutecznie ubiegając się od tego czasu o reelekcję w każdych kolejnych wyborach do 2011 włącznie i zasiadając w Riigikogu z przerwami wyłącznie na czas pełnienia funkcji rządowych.
21 października 1992 został powołany na urząd premiera. Jego rząd w ciągu dwóch lat funkcjonowania przeprowadził proces prywatyzacji, a także reformy podatków (wprowadzając podatek liniowy) i bankowości. Podał się do dymisji po kilku aferach politycznych, tracąc poparcie części koalicjantów. Zakończył urzędowanie w listopadzie 1994.
Po wyborach w 1995 stanął na czele Związku Ojczyźnianego, nowego ugrupowania powstałego z połączenia dwóch współpracujących ze sobą dotąd partii. W marcu 1999 powrócił na urząd premiera, który sprawował przez do stycznia 2002. Od 2003 pełnił funkcję obserwatora w Parlamencie Europejskim, od maja do lipca 2004 sprawował mandat eurodeputowanego V kadencji w ramach delegacji krajowej. W 2006 dołączył do powstałego z połączenia jego dotychczasowej formacji i partii Res Publica stronnictwa Isamaa ja Res Publica Liit. W 2007 został wybrany na jego przewodniczącego. W styczniu 2012 objął funkcję honorowego lidera partii. W kwietniu 2011 rozpoczął urzędowanie jako minister obrony w trzecim rządzie Andrusa Ansipa. Urząd ten sprawował do maja 2012, rezygnując z przyczyn zdrowotnych. W 2013 odszedł z parlamentu w związku z objęciem funkcji przewodniczącego rady nadzorczej Banku Estonii.
Członek różnych stowarzyszeń międzynarodowych, m.in. zajmujących się badaniem zbrodni komunistycznych i ochroną praw człowieka. Był doradcą prezydenta Gruzji Micheila Saakaszwilego. Opublikował kilka książek o estońskim ruchu oporu z okresu II wojny światowej (w tym "Wojna w lesie. Walka Estończyków o przetrwanie 1944–1956"), a także m.in. tłumaczoną na język polski pracę "Estoński cud".
Odznaczenia i wyróżnienia.
W 2009, "za wybitne zasługi w rozwijaniu współpracy między Rzecząpospolitą Polską a Republiką Estonii, za propagowanie wiedzy o wspólnym dziedzictwie historycznym narodów tworzących Rzeczpospolitą Obojga Narodów", został odznaczony Krzyżem Komandorskim Orderu Zasługi RP. W 2006 został laureatem nagrody Milton Friedman Prize for Advancing Liberty przyznawanej przez Cato Institute.

</doc>
<doc id="693793" url="https://pl.wikipedia.org/wiki?curid=693793" title="Щ">
Щ

Щ (Щ, щ, bułg. "szta", ros., ukr. "szcza") – 27. litera podstawowej cyrylicy.
Początkowo nie była uważana za osobną literę, lecz ligaturę dwóch znaków Ш i Т i tak też jest do dzisiaj wymawiana w języku bułgarskim. Litera ta trafiła następnie na Ruś. Przejmując tę literę, nie zmieniano pisowni zawierających ją wyrazów; ponieważ jednak bułgarskiemu [] odpowiadało staroruskie [], na Rusi litera Щ zmieniła wartość fonetyczną na []. Z alfabetu staroruskiego przejęły ją alfabety rosyjski i ukraiński; natomiast w alfabecie białoruskim doszło do wtórnego rozdzielenia w dwuznak ШЧ. Podobnie litera Щ została usunięta z alfabetu serbskiego i zastąpiona dwuznakiem ШТ.
We współczesnej wymowie rosyjskiej litera Щ zwykle posiada wartość dwugłoski palatalnej (miękkiej) [] lub długiej spółgłoski palatalnej []. We współczesnym literackim języku ukraińskim posiada wartość dwugłoski [], a w szybkiej wymowie potocznej – spółgłoski [].
Polacy poznali literę Щ za pośrednictwem staroruskim, dlatego w języku polskim przyjęło się ją transkrybować za pomocą połączenia "szcz" (w przypadku języka bułgarskiego – "szt"). Oficjalna transkrypcja rosyjska przewiduje pisownię angielską "shch", ukraińska – "sch", bułgarska – "sht" natomiast transliteracja zgodnie z normą ISO to "Ŝ".

</doc>
<doc id="693794" url="https://pl.wikipedia.org/wiki?curid=693794" title="Medal Seringapatamu">
Medal Seringapatamu

Seringapatam Medal – ustanowiony 18 lipca 1808 w Madrasie.
Medal bito w mennicach w Birmingham i w Kalkucie z matryc zrobionych w Anglii. Wybito ponad 50 000 medali, z tego 350 złotych (tylko dla oficerów), 185 pozłacanych, 850 srebrnych, 5000 brązowych i 45 000 w czystej cynie.
Zasady nadawania.
Nadawany żołnierzom brytyjskim i indyjskim z Brytyjskiej Kompanii Wschodnioindyjskiej wszystkich rang, którzy wzięli udział w powtórnej kampanii pomiędzy rokiem 1798 i 1799 przeciwko Tipu Sultanowi zwanemu "Tygrysem Mysore", zakończonej 4 maja 1799 zdobyciem Seringapatam.
Opis medalu.
Występowało kilka wariantów tego medalu, które różniły się tylko niewielkimi szczegółami. Średnica medalu wahała się od 45 do 48 mm.
awers: przedstawia brytyjskiego lwa walczącego z hinduskim tygrysem reprezentującym Tipu Sultana oraz data "IV MAY MDCCXCIX"
rewers: przedstawia scenę szturmu na miasto Seringapatam
Medal oficjalnie nadawano bez wstążki, jednak spotykano wstążki jednolicie żółte lub czerwone.

</doc>
<doc id="693796" url="https://pl.wikipedia.org/wiki?curid=693796" title="Quetzaltenango (miasto)">
Quetzaltenango (miasto)

Quetzaltenango – miasto w południowo-zachodniej Gwatemali, położone w Kordylierach na wysokości 2350 m n.p.m. Ludność: 172 tys. (2013) – czwarte pod względem liczby mieszkańców miasto Gwatemali. Ośrodek administracyjny departamentu Quetzaltenango. Miasto leży na wysokości 2330 m n.p.m., około 5 km na północ od wulkanu Almolonga.
Miasto zostało założone w XIV wieku przez Majów posługujących się językiem mam. Nosiło wówczas nazwę "Xelajú", co oznacza „(miasto) pod dziesięcioma górami”. Do dzisiaj miasto często nazywane jest "Xela". W 1542 roku zostało zajęte przez Hiszpanów pod wodzą Pedro de Alvarado, który zabił tutaj ostatniego króla ludu Quiché Tecún Umána. Hiszpanie nadali miastu nową nazwę "Quetzaltenango", która w języku nahuatl oznacza „miasto kwezala”. Od 1825 Quetzaltenango posiada prawa miejskie. W latach 1838–1840 miasto było stolicą państwa Los Altos, wchodzącego w skład Zjednoczonych Prowincji Ameryki Środkowej. Po zerwaniu unii obszar ten został przyłączony do Gwatemali. W roku 1902 miasto zostało zniszczone przez erupcję położonego nieco bardziej na południe wulkanu Santamaría. 
Quetzaltenango to ważny ośrodek handlowy, gospodarczy i naukowy w Ameryce Środkowej. Stanowi ważny ośrodek dla otaczającego go regionu uprawy kawowca i bawełny. Znajdują się tutaj palarnie kawy oraz zakłady przemysłu włókienniczego, skórzano-obuwniczego, spożywczego i tytoniowego. Miasto jest drugim po Antigua Guatemala ośrodkiem turystycznym kraju. Położone jest przy Drodze Panamerykańskiej. Znajduje się tutaj lotnisko.
Z miasta Quetzaltenango pochodziło trzech prezydentów Gwatemali: Jacobo Arbenz Guzmán, Manuel Lisandro Barillas Bercián i Manuel Estrada Cabrera.

</doc>
<doc id="693798" url="https://pl.wikipedia.org/wiki?curid=693798" title="Irena Dudzińska">
Irena Dudzińska

Irena Dudzińska (ur. 15 grudnia 1940 w Warszawie) – polska aktorka telewizyjna i teatralna.
Karierę rozpoczęła w Teatrze im. Jana Kochanowskiego w Opolu (1970-81), a następnie występowała kolejno w teatrach: im. C. K. Norwida w Jeleniej Górze (1981-88), Polskim w Poznaniu (1988-95), Współczesnym we Wrocławiu (1995-2003), Teatrze Nowym w Poznaniu (od 2018).

</doc>
<doc id="693800" url="https://pl.wikipedia.org/wiki?curid=693800" title="V Korpus Armijny (III Rzesza)">
V Korpus Armijny (III Rzesza)

V Korpus Armijny - niemiecki oddział wojskowy utworzony w październiku 1935 roku z 5 Dywizji Reichswehry w Stuttgarcie. Zmobilizowana z początkiem wojny. Od października 1942 do czerwca 1943 znana też jako Grupa Wetzel, w lipcu 1943 występowała jako Grupa Allmendinger. Korpus został zniszczony w maju 1944 podczas walk na Krymie. Resztki zostały w lipcu 1944 przemianowane w XI Korpus SS. W styczniu 1945 sformowany ponownie, ze sztabów 221 Dywizji Bezpieczeństwa i 20 Dywizji Polowej Luftwaffe. 

</doc>
<doc id="693802" url="https://pl.wikipedia.org/wiki?curid=693802" title="Dialekt joński">
Dialekt joński

Dialekt joński – jeden z głównych dialektów klasycznego języka greckiego, rozpowszechniony w okresie klasycznym na obszarze południowo-zachodniej Azji Mniejszej (w historycznej Jonii), na Cykladach, Sporadach Północnych, Eubei, a także części wysp przybrzeżnych Azji Mniejszej, m.in. na Chios i Samos. W swoim wczesnym stadium zaświadczonych już w grece archaicznej okresu homeryckiego – obok dialektu eolskiego stanowi podstawę języka "Iliady" i "Odysei". W okresie hellenistycznym był stopniowo wypierany przez grekę koine, stanowi substrat dla rozwiniętego z niej w okresie bizantyjskim języka pontyjskiego. W literaturze okresu klasycznego dialekt joński pojawia się m.in. w części dzieł Sofoklesa i Ajschylosa, a także utworach epickich i wczesnej historiografii (np. u Herodota), nawiązujących do greki homeryckiej. Najbardziej zbliżony do dialektu attyckiego, wraz z którym tworzy zespół jońsko-attycki.
Cechy charakterystyczne.
Fonetyka.
W zakresie fonetyki do charakterystycznych cech dialektu jońskiego należą między innymi:
Od dialektu attyckiego dialekt joński odróżnia się ponadto między innymi wymową:
Gramatyka.
Cechy charakterystyczne dialektu jońskiego w zakresie gramatyki:

</doc>
<doc id="693803" url="https://pl.wikipedia.org/wiki?curid=693803" title="MEP">
MEP



</doc>
<doc id="693805" url="https://pl.wikipedia.org/wiki?curid=693805" title="Nina Kułagina">
Nina Kułagina

Nina Kułagina (Ninel Siergiejewna Kułagina, ros.: Нине́ль Серге́евна Кула́гина; ur. 1926, zm. 1990), rosyjska gospodyni domowa, która zasłynęła w latach 60. XX wieku jako rzekome medium telekinetyczne. Badania prowadzone przez radzieckiego eksperymentatora, dr. Giennadija Siergiejewa, nagrywane były na taśmę filmową. Według oficjalnej wersji nie udało się wykryć oszustw. 
Według relacji, Kułagina wprawiała igłę kompasu w ruch wirowy, poruszając dłońmi z odległości kilkunastu centymetrów. Potrafiła wprawić w ruch niewielkie przedmioty (zapałki, pudełka, kulki), nawet jeśli były przykryte plastikowym, przeźroczystym pojemnikiem. Potrafiła z odległości metra wstrzymać pracę serca żaby. Wyizolowane serce żaby umieszczano w płynie fizjologicznym. W takich warunkach bije ono jeszcze ok. 30–40 minut. Kułagina potrafiła wstrzymać akcję serca po ok. 40 sekundach. Mimo stymulacji elektrycznej nie zaczynało ono bić ponownie, mimo że w normalnych warunkach powinno się to udać.

</doc>
<doc id="693808" url="https://pl.wikipedia.org/wiki?curid=693808" title="Hólar">
Hólar

Hólar (obecnie Hólar í Hjaltadal) – mała miejscowość (94 mieszkańców w 2018 r.) w północnej Islandii, w gminie Skagafjörður, w pobliżu fiordu Skagafjörður, na półwyspie Tröllaskagi, 379 km od Reykjavíku. 
Osadę w 1106 roku założył biskup Jón Ögmundarson. Do 1550 roku siedziba katolickiej diecezji Hólaru (ostatnim katolickim biskupem Hólaru był Jón Arason), później w mieście rezydowali biskupi luterańscy. Najbardziej znanym luterańskim biskupem Hólaru był Guðbrandur Þorláksson, który w 1584 wydał pierwszą Biblię w języku islandzkim – Guðbrandsbiblía. Biskupstwo zlikwidowano w 1801 r. wraz z biskupstwem w Skálholcie. W 1929 Kościół katolicki przywrócił biskupstwo jako stolicę tytularną. 
Obecny luterański kościół w Hólarze (dawna katedra), piąty z kolei w tej miejscowości, poświęcono 20 listopada 1763 r. Jest on najstarszym budynkiem murowanym w całej Islandii. Wewnątrz XVI-wieczny ołtarz przedstawiający ukrzyżowanie Chrystusa, ufundowany przez biskupa Jóna Arasona. W 1950 roku, w czterechsetną rocznicę jego męczeńskiej śmierci, obok kościoła wybudowano wysoką dzwonnicę poświęconą temu biskupowi.

</doc>
<doc id="693810" url="https://pl.wikipedia.org/wiki?curid=693810" title="Ê">
Ê

Ê, Êê (E cyrkumfleks) – litera alfabetu łacińskiego używana w języku walijskim, języku francuskim, języku wietnamskim, w języku portugalskim i w jèrriais. 
W języku wietnamskim reprezentuje głoskę /e/; ponieważ jest to język tonalny, przy literze Ê może wystąpić jeden z pięciu znaków tonalnych:

</doc>
<doc id="693811" url="https://pl.wikipedia.org/wiki?curid=693811" title="SGP">
SGP



</doc>
<doc id="693812" url="https://pl.wikipedia.org/wiki?curid=693812" title="Jakub Kamieński">
Jakub Kamieński

Jakub Kamieński (ur. 20 maja 1979 w Warszawie) – polski aktor.
W 2003 ukończył wrocławski wydział krakowskiej PWST. Debiutował w spektaklu "Made in China" w reżyserii Redbada Klijnstry. Od tego czasu współpracował z teatrami: Współczesnym we Wrocławiu, Współczesnym, Narodowym, Rozmaitości, Dramatycznym w Warszawie, oraz Miejskim w Gdyni.

</doc>
<doc id="693815" url="https://pl.wikipedia.org/wiki?curid=693815" title="IMP">
IMP

IMP – akronim następujących pojęć:

</doc>
<doc id="693816" url="https://pl.wikipedia.org/wiki?curid=693816" title="Euroregion Bug">
Euroregion Bug

Euroregion Bug – euroregion utworzony 29 września 1995, który swoim zasięgiem objął tereny przygraniczne Polski (ówczesne województwa lubelskie, chełmskie, tarnobrzeskie, zamojskie i od 1998 r. bialskopodlaskie), Ukrainy (obwód wołyński) i Białorusi (obwód brzeski, od 1998 r.). Siedziba po stronie polskiej znajduje się w Chełmie, po ukraińskiej w Łucku, po białoruskiej w Brześciu. Celem jest rozwój współpracy gospodarczej i naukowo-kulturalnej.

</doc>
<doc id="693819" url="https://pl.wikipedia.org/wiki?curid=693819" title="Indywidualne mistrzostwa Polski w sporcie żużlowym">
Indywidualne mistrzostwa Polski w sporcie żużlowym



</doc>
<doc id="693822" url="https://pl.wikipedia.org/wiki?curid=693822" title="Adam Heinz">
Adam Heinz

Adam Heinz (ur. 20 listopada 1914, zm. 1 czerwca 1984 w Krakowie) – polski językoznawca specjalizujący się w językoznawstwie ogólnym i filologii klasycznej, profesor. Uchodzi za jednego z najwybitniejszych polskich strukturalistów. 
Od 1973 do śmierci w 1984 kierownik Katedry Językoznawstwa Ogólnego Uniwersytetu Jagiellońskiego. Wcześniej, w latach 1959–1970, profesor w Katedrze Językoznawstwa w Wyższej Szkole Pedagogicznej w Krakowie (obecnie Uniwersytet Pedagogiczny w Krakowie). Został pochowany na Cmentarzu Rakowickim w Krakowie.

</doc>
<doc id="693825" url="https://pl.wikipedia.org/wiki?curid=693825" title="Škoda Praktik">
Škoda Praktik



</doc>
<doc id="693828" url="https://pl.wikipedia.org/wiki?curid=693828" title="The Underdog EP">
The Underdog EP

The Underdog EP - kolejny album Yellowcard wydany w 2002 przez Ramen Records.

</doc>
<doc id="693829" url="https://pl.wikipedia.org/wiki?curid=693829" title="Lista biskupów Hólaru">
Lista biskupów Hólaru

Lista ordynariuszy katolickich, a następnie luterańskich diecezji Hólaru.
Rzymskokatoliccy.
Katoliccy biskupi Hólaru, zwierzchnicy diecezji obejmującej północną Islandię:
Reformacja - Hólar stał się siedzibą biskupów luterańskich.
Protestanccy.
Biskupi luterańskiej diecezji Hólar:
W 1801 roku połączono diecezje Hólaru i Skálholtu. Diecezja hólarska stanowi obecnie część diecezji Reykjaviku. Tytuł biskupa Hólaru noszą biskupi pomocniczy ("vígslubiskup") diecezji Reykjaviku.

</doc>
<doc id="693830" url="https://pl.wikipedia.org/wiki?curid=693830" title="One For The Kids">
One For The Kids

One For The Kids – album muzyczny grupy Yellowcard wydany w 2001 roku przez Lobster Records.

</doc>
<doc id="693831" url="https://pl.wikipedia.org/wiki?curid=693831" title="Elena Cornaro Piscopia">
Elena Cornaro Piscopia

Elena Lucrezia Cornaro Piscopia (ur. 5 czerwca 1646, zm. 26 lipca 1684) – włoska matematyczka i filozofka, pierwsza kobieta, która otrzymała stopień naukowy doktora.
Życiorys.
Urodziła się w zamożnej i starożytnej rodzinie weneckiej Cornaro, z której pochodziło kilku papieży i kardynałów. Nazwisko „Piscopia” utworzono od nazwy rodowego zamku (daru królowej Cypru).
Otrzymała od ojca staranną edukację domową. Gdy miała 7, lat miejscowy proboszcz uznał ją z powodu jej zdolności do nauki za „cudowne dziecko”. Nauczyła się języków: łacińskiego, hebrajskiego, arabskiego, chaldejskiego, francuskiego, hiszpańskiego i angielskiego, za co nadano jej przydomek „Oraculum Septilingue”. Uczyła się także filozofii, astronomii, matematyki i teologii. Była również uzdolniona muzycznie, grała na harfie, klawesynie i skrzypcach, komponowała i śpiewała. Stała się lokalną „atrakcją” Wenecji, przyciągając wielu widzów.
Była bardzo pobożna i pragnęła wstąpić do zakonu benedyktynek, ale sprzeciwił się temu jej ojciec i na jego polecenie rozpoczęła studia na Uniwersytecie Padewskim. Była tam w latach 1672–1678 pierwszą kobietą-studentką teologii. Otrzymała tytuł magistra, a następnie 25 czerwca 1678 stopień doktora filozofii (jako pierwsza kobieta w historii).
Do śmierci wykładała matematykę na Uniwersytecie Padewskim. Znajduje się tam dziś jej posąg z marmuru. Aż do drugiej połowy XX wieku żadna inna kobieta nie uzyskała doktoratu na tym uniwersytecie.

</doc>
<doc id="693834" url="https://pl.wikipedia.org/wiki?curid=693834" title="Where We Stand">
Where We Stand

Where We Stand – drugi album zespołu Yellowcard wydany w 1999 roku (reedycje w 2004 i 2005) przez Takeover Records.

</doc>
<doc id="693835" url="https://pl.wikipedia.org/wiki?curid=693835" title="Skoda Praktik">
Skoda Praktik



</doc>
<doc id="693839" url="https://pl.wikipedia.org/wiki?curid=693839" title="Technika świetlna">
Technika świetlna

Technika świetlna to dziedzina nauki i techniki zajmująca się zagadnieniami wytwarzania światła, formowania rozsyłu światła w przestrzeni, mierzenia światła i barwy oraz stosowania światła w celu oświetlania.
Działy.
Do podstawowych działów techniki świetlnej zaliczamy:
Elektryczne źródła światła.
Ze względu na sposób wytwarzania promieniowania elektromagnetycznego widzialnego, możemy podzielić źródła światła na:
Podstawowe parametry, które charakteryzują elektryczne źródła światła to:
Oprawy oświetleniowe możemy podzielić na:
Podstawowym parametrem charakteryzującym oprawy jest:
Oświetlenie Ziemi
Ilość światła wytwarzanego przez ludzi jest wystarczająca aby miasta były widoczne nocą z przestrzeni kosmicznej. Najlepiej oświetlone są obszary rozwinięte oraz najgęściej zaludnione, takie jak wybrzeża Europy, wschodnie stany USA oraz Japonia.
Historia.
Odkryta przez Alessandro Voltę możliwość wytwarzania prądu elektrycznego pozwoliła francuskiemu profesorowi Louisowi Thénardowi stwierdzić doświadczalnie już w 1801 roku, że prąd elektryczny przepływający przez przewód metalowy może go rozżarzyć do stanu emitowania światła. W dwa lata później rosyjski uczony Bazyli Pietrow uzyskał łuk elektryczny o długości do 7 cm, a w 1813 roku Anglik Humphry Davy o długości 16 cm. Były to początki zastosowania elektryczności do celów oświetleniowych. Był to wstęp do budowy elektrycznych źródeł światła żarowego i łukowego, na które trzeba było jednak poczekać jeszcze wiele lat.

</doc>
<doc id="693840" url="https://pl.wikipedia.org/wiki?curid=693840" title="Sz (dwuznak)">
Sz (dwuznak)

Sz ("Sz, sz") – dwuznak występujący w językach polskim oraz węgierskim. W pisowni polskiej oznacza on najczęściej dźwięk ([]), a w węgierskiej – [].

</doc>
<doc id="693842" url="https://pl.wikipedia.org/wiki?curid=693842" title="Lights and Sounds">
Lights and Sounds

Lights and Sounds – album muzyczny grupy Yellowcard wydany 24 stycznia 2006 roku przez Capitol Records, a EMI Music Poland w Polsce.
Lista utworów.
Piosenki bonusowe:

</doc>
<doc id="693844" url="https://pl.wikipedia.org/wiki?curid=693844" title="Miasta Malty">
Miasta Malty

Z uwagi na fakt, że Malta jest de facto państwem-miastem oficjalnie nie posiada żadnych miast. Zgodnie z Konstytucją, jedynym elementem podziału administracyjnego poniżej poziomu państwa są rady lokalne (samorządy), których jest 68.
W historii Malty funkcjonowało jednak kilka miast, które ujęto w poniższej tabeli:

</doc>
<doc id="693847" url="https://pl.wikipedia.org/wiki?curid=693847" title="Euroregion Pro-Europa Viadrina">
Euroregion Pro-Europa Viadrina



</doc>
<doc id="693852" url="https://pl.wikipedia.org/wiki?curid=693852" title="Napad na ekspres">
Napad na ekspres

Napad na ekspres (ang. "The Great Train Robbery") – amerykański western z 1903 roku reżyserii Edwina S. Portera.
Jest to pierwszy film z gatunku western, właśnie na podstawie tego filmu powstał ten gatunek filmowy.
W tym filmie wystąpił pierwszy kaskader w historii kina Frank Hanaway, który był dawnym kawalerzystą armii USA.

</doc>
<doc id="693855" url="https://pl.wikipedia.org/wiki?curid=693855" title="Płyn hamulcowy">
Płyn hamulcowy

Płyn hamulcowy – czynnik przenoszący ciśnienie hydrauliczne w układach hamulcowych. 
Parametry płynów hamulcowych.
Wymagania dotyczące płynów hamulcowych podane są w normach "SAE J 1703", "FMVSS 116" i "ISO 4925".
Temperatura wrzenia jest miarą możliwości termicznego obciążenia płynu hamulcowego. To obciążenie może być szczególnie duże w cylinderkach hamulców kół. W temperaturach przekraczających rzeczywistą temperaturę wrzenia dochodzi do wytworzenia pęcherzyków gazu (pary) i wtedy uruchomienie hamulców przestaje być możliwe.
Podstawowym składnikiem większości płynów hamulcowych jest glikol, który ma własności higroskopijne, tzn. łatwo wchłania wodę. Temperatura wrzenia płynu hamulcowego zawierającego wodę jest znacznie niższa od temperatury wrzenia czystego płynu.
Zmiana lepkości płynu hamulcowego pod wpływem różnic temperatury powinna być jak najmniejsza, aby hamulce mogły niezawodnie działać w szerokim zakresie temperatur (od -40 °C do +100 °C). W przypadku układów hamulcowych z ABS zachowanie możliwie małej lepkości w niskich temperaturach jest szczególnie ważne.
Ściśliwość płynu hamulcowego powinna być mała i możliwie niezależna od temperatury.
Według normy FMVSS 116 płyny hamulcowe nie powinny oddziaływać korozyjnie na metale stosowane w układach hamulcowych. W celu uzyskania wymaganych własności antykorozyjnych płynu stosuje się odpowiednie dodatki.
Wszystkie płyny hamulcowe z wyjątkiem DOT5, którego głównym składnikiem są silikony, działają agresywnie na skórę i powłokę lakierową samochodu.
Każdy rodzaj płynu hamulcowego wymaga indywidualnego doboru i sprawdzenia elementów układu hamulcowego wykonanych z elastomerów. Pęcznienie elastomerów pod wpływem działania płynu nie powinno przekraczać 16%, aby została zachowana właściwa współpraca i wytrzymałość części. Zanieczyszczenie płynu hamulcowego, w którym głównym składnikiem jest glikol, nawet nieznaczną ilością oleju mineralnego (płyn hamulcowy z olejem mineralnym, rozpuszczalnik) może być przyczyną zniszczenia gumowych uszczelek i awarii układu hamulcowego.
Skład chemiczny płynu hamulcowego jest bardzo istotny z punktu widzenia wymienionych wcześniej własności. Zmiany składu chemicznego mogą poprawić niektóre własności płynu, lecz powodują najczęściej zmianę innych jego własności. Płyny hamulcowe są zazwyczaj mieszaniną eterów alkilowych glikoli etylenowych, estrów boranowych i polipropylenoglikoli z dodatkami.

</doc>
<doc id="693860" url="https://pl.wikipedia.org/wiki?curid=693860" title="Rakieta nośna">
Rakieta nośna

Rakieta nośna – rakieta przeznaczona do wynoszenia ładunków w przestrzeń kosmiczną.
Przeważnie stosuje się rakiety wielostopniowe (składające się z kilku połączonych ze sobą przy starcie członów, z których każdy ma własny silnik rakietowy i zapas paliwa), pozwalające na uzyskanie łącznego ciągu potrzebnego do wyniesienia określonej masy użytecznej na orbitę wokółziemską (czyli uzyskanie pierwszej prędkości kosmicznej) lub w głęboki kosmos (czyli uzyskanie drugiej prędkości kosmicznej).

</doc>
<doc id="693862" url="https://pl.wikipedia.org/wiki?curid=693862" title="Alicja w Krainie Czarów (bajka muzyczna)">
Alicja w Krainie Czarów (bajka muzyczna)

Alicja w krainie czarów – polska baśń muzyczna z 1977 na podstawie książki "Alicja w Krainie Czarów".
Nagrana i wydana przez Polskie Nagrania „Muza” na płycie SX-1321 i kasecie nr CK-193. W ostatnich latach pojawiły się liczne wznowienia na płytach CD wydawane przez firmy prywatne.

</doc>
<doc id="693869" url="https://pl.wikipedia.org/wiki?curid=693869" title="Digamma">
Digamma

Digamma (ϝαύ/δίγάμμα, pisana Ϝϝ lub Ͷͷ) – litera, która występowała w archaicznym alfabecie greckim, w którym oznaczała głoskę [] lub []. W greckim systemie liczbowym oznacza liczbę 6. Pochodzi prawdopodobnie (tak jak i ypsilon) od fenickiej litery waw. Nie znamy jej oryginalnej greckiej nazwy, prawdopodobnie brzmiała ona (wym. "wau"). Nazwa „digamma” („podwójna gamma”) powstała później, ze względu na jej kształt. Digammy używano do zapisu liczby 6 tylko w starożytności, od czasów bizantyjskich służy do tego ligatura stigma () stanowiąca połączenie sigmy i tau. Współcześnie zamiast stigmy często używa się ciągu liter sigma i tau (ΣΤ στ). Za pośrednictwem alfabetu zachodniogreckiego digamma jako litera F przeszła do alfabetu łacińskiego.
Gdy Grecy ok. IX w. p.n.e. zapożyczyli litery semickie, by stworzyć swój własny alfabet, użyli do zapisu odziedziczonej po języku praindoeuropejskim spółgłoski [w] fenickiej litery "wāw". Spółgłoska [w] zanikła jednak razem z dialektami greckimi, gdy wyparła je oparta głównie na dialekcie attyckim i jońskim greka koine, przodek języka nowogreckiego. Głoska [w] była obecna w dialektach Lakonii, Beocji, Cypru i kilku innych, nie występowała jednak (lub bardzo wcześnie zanikła) w dialektach attyckim, jońskim i wschodnich odmianach dialektu doryckiego. Stopniowy zanik głoski [w] w dialektach czynił obecność digammy w alfabecie greckim zbyteczną.
Litera digamma znalazła się także w alfabecie gockim i koptyjskim. W obu przypadkach służy do zapisu liczb za pomocą liter.
Użycie jako symbolu.
Ϝ.
Majuskuły digammy nie używa się jako symbolu, ponieważ wygląda ona podobnie do łacińskiej litery F.
Kodowanie.
W Unicode litera jest zakodowana:
W LaTeX-u używa się znacznika:

</doc>
<doc id="693870" url="https://pl.wikipedia.org/wiki?curid=693870" title="Neskaupstaður">
Neskaupstaður

 
Neskaupstaður – miasto we wschodniej Islandii, nad fjordem Norðfjörður (część zatoki Norðfjarðarflói). Wchodzi w skład gminy Fjarðabyggð, w regionie Austurland. W 2018 zamieszkiwało je 1469 osób.
Mieszkańcy utrzymują się z połowu ryb. W mieście znajduje się Muzeum Historii Naturalnej (Náttúrugripasafnið í Neskaupstað), w którym mieści się kolekcja minerałów oraz szpatów z pobliskiej kopalni Helgustaðir.
W mieście urodził się malarz Tryggvi Ólafsson, któremu poświęcono Galerię Tryggvi, gdzie znajdują się jego obrazy.
W 1974 ze stromych stoków nad miastem spadła lawina, zabijając 12 osób.
W 1998 Neskaupstaður połączyło się z Eskifjörður i Reyðarfjörður tworząc nową jednostkę osadniczą Fjarðabyggð.

</doc>
<doc id="693872" url="https://pl.wikipedia.org/wiki?curid=693872" title="Dialekt mykeński">
Dialekt mykeński



</doc>
<doc id="693873" url="https://pl.wikipedia.org/wiki?curid=693873" title="Greka jońska">
Greka jońska



</doc>
<doc id="693875" url="https://pl.wikipedia.org/wiki?curid=693875" title="Wielka Synagoga w Suwałkach">
Wielka Synagoga w Suwałkach

Wielka Synagoga w Suwałkach – nieistniejąca synagoga znajdująca się w Suwałkach na Starym Mieście przy ulicy Joselewicza 36, późniejszej ulicy Włodzimierza Lenina 34, obecnie Noniewicza 25.
Historia.
Synagoga została zbudowana w latach 1820-1821. Podczas II wojny światowej hitlerowcy zdewastowali synagogę. Po wojnie budynek synagogi stał opuszczony. Mimo iż był w dobrym stanie, stopniowo popadał w ruinę.
W 1952 wpisano synagogę do rejestru zabytków. W 1956 ze względu na zły stan techniczny została skreślona z rejestru zabytków i z polecenia lokalnych władz miasta została wyburzona mimo protestów Żydów mieszkających wówczas w mieście.
Architektura.
Murowany budynek synagogi wzniesiono na planie prostokąta o wymiarach 100 na 54 stóp w stylu klasycystycznym. Charakterystycznym elementem synagogi był portyk kolumnowy z ośmioma kolumnami doryckimi, zwieńczony belkowaniem i trójkątnym tympanonem oraz falista attyka.
Sala główna na planie prostokąta z otwarta galerią dla kobiet nad wejściem babiniec. Salę przekryto płaskim, kasetonowym drewnianym stropem powstałym przez odeskowanie od spodu więzarów dachowych.

</doc>
<doc id="693877" url="https://pl.wikipedia.org/wiki?curid=693877" title="Kosmiczna heca">
Kosmiczna heca

Kosmiczna heca – polska bajka muzyczna z wczesnych lat 1970. Opowiada o kocie i psie ścigających się używając coraz to szybszych środków transportu: roweru, motoru, samochodu, pociągu, samolotu i wreszcie rakiety. Zawiera szereg piosenek.
Wydana przez Polskie Nagrania „Muza” na singlu („czwórce”) 45-obrotowej, numer N 0695 z dźwiękiem monofonicznym, a w 1981 wznowiona jako SN 0695 z dźwiękiem stereofonicznym. Oryginalnie cena 25 zł.
Obsada.
"Artyści Scen Warszawskich":

</doc>
<doc id="693882" url="https://pl.wikipedia.org/wiki?curid=693882" title="Jan Widacki">
Jan Widacki

Jan Stefan Widacki (ur. 6 stycznia 1948 w Krakowie) – polski prawnik i dyplomata, adwokat, profesor nauk prawnych, autor kilkunastu książek i około 300 artykułów naukowych, poseł na Sejm VI kadencji.
Życiorys.
Działalność naukowa i zawodowa.
W 1969 ukończył studia prawnicze na Uniwersytecie Jagiellońskim. Studiował także filozofię. W 1972 został doktorem nauk prawnych. Habilitował się w 1977 na podstawie rozprawy pt. "Wartość diagnostyczna badania poligraficznego i jej znaczenie kryminalistyczne". W tym samym roku objął stanowisko kierownika Katedry Kryminalistyki na Uniwersytecie Śląskim w Katowicach, gdzie również był prodziekanem. Pracował jako nauczyciel akademicki również na macierzystej uczelni. W latach 1983–1990 wykładał na Katolickim Uniwersytecie Lubelskim, pracował również jako profesor wizytujący w USA (1988–1989), a od 1985 do 1986 był stypendystą w Japonii. W 1988 uzyskał tytuł naukowy profesora. Został profesorem zwyczajnym na Krakowskiej Akademii im. Andrzeja Frycza Modrzewskiego, objął funkcję dziekana Wydziału Prawa, Administracji i Stosunków Międzynarodowych tej uczelni.
Członek m.in. Komisji Nauk Prawnych PAN Oddział w Krakowie (wiceprzewodniczący), Polskiego Towarzystwa Kryminalistycznego, , Komisji Prawniczej Polskiej Akademii Umiejętności (wiceprzewodniczący).
Do końca lat 80. udzielał się jako kryminolog i biegły sądowy (badał m.in. przypadek Joachima Knychały, „Wampira z Bytomia”). W 1996 podjął praktykę adwokacką. W latach 90. bronił m.in. mężczyzny o pseudonimie "Inkasent", oskarżanego o wielokrotne zabójstwo, która to sprawa zakończyła się wyrokiem uniewinniającym. Występował także jako obrońca Zbigniewa Siemiątkowskiego, Mirosława Danielaka (pseudonim "Malizna") i Ryszarda Boguckiego. Bronił funkcjonariusza SB skazanego za matactwa w sprawie śmierci Stanisława Pyjasa. W procesie lustracyjnym reprezentował Henryka Karkoszę. Był pełnomocnikiem Jana Kulczyka (przed sejmową komisją śledczą ds. PKN Orlen oraz w sporze z Romanem Giertychem), a także Romana Kluski i Lecha Wałęsy.
Działalność publiczna.
W 1980 zapisał się do „Solidarności”, należał też do PZPR, z której wystąpił po wprowadzeniu stanu wojennego. Na początku lat 90. pełnił funkcję wiceministra spraw wewnętrznych, został powołany w okresie rządu Tadeusza Mazowieckiego. Był współautorem raportu tzw. komisji Jana Rokity. W latach 1992–1996 był ambasadorem RP na Litwie. W 2002 objął funkcję konsula honorowego Litwy w Krakowie. Został również felietonistą tygodnika „Przegląd”.
W 2007 był współzałożycielem stowarzyszenia Ruch na rzecz Demokracji. W wyborach parlamentarnych w 2007 uzyskał mandat poselski liczbą 24 963 głosów, startując w okręgu krakowskim z pierwszego miejsca na liście Lewicy i Demokratów z rekomendacji Partii Demokratycznej (nie należał do ugrupowania). Od 7 lutego 2008 był członkiem sejmowej komisji śledczej ds. nacisków. Z powodu rezygnacji odwołany 27 czerwca 2008. W Sejmie był członkiem Komisji Administracji i Spraw wewnętrznych oraz Komisji Odpowiedzialności Konstytucyjnej.
Wstąpił do powołanego w kwietniu 2008 Demokratycznego Koła Poselskiego, w lipcu 2009 przemianowanego na DKP Stronnictwa Demokratycznego (od lipca 2009 był członkiem SD, zasiadał w radzie naczelnej partii, w 2010 zrezygnował z członkostwa w tym ugrupowaniu). W czerwcu 2011 przystąpił do klubu poselskiego Sojuszu Lewicy Demokratycznej, w wyniku czego DKP SD przestało istnieć. Nie ubiegał się o reelekcję na kolejną kadencję. W 2012 przystąpił do think tanku Ruchu Palikota.
Proces karny.
W lipcu 2007 prokurator z prokuratury w Białymstoku wniósł do Sądu Rejonowego dla Pragi-Południe w Warszawie akt oskarżenia przeciw Janowi Widackiemu, zarzucając mu, że jako adwokat "Malizny", powołując się na wpływy w gangu pruszkowskim oraz w strukturach władzy, nakłaniał świadków do składania fałszywych zeznań i wynosił z więzienia grypsy innego aresztowanego m.in. w sprawie zabójstwa jednego z przywódców gangu pruszkowskiego Andrzeja Kolikowskiego (pseudonim "Pershing"). Drugi zarzut dotyczył rzekomego zastraszania Marka Dochnala, by ten w swoich zeznaniach ukrywał informacje obciążające Jana Kulczyka, którego przedstawicielem procesowym był Jan Widacki. Zdaniem oskarżonego zarzut prokuratora został "oparty na pomówieniu zabójcy odbywającego karę 25 lat pozbawienia wolności", który został zainspirowany przez obrońcę drugiej strony. W maju 2011 Sąd Okręgowy Warszawa-Praga w Warszawie w pierwszej instancji uniewinnił Jana Widackiego od popełnienia wszystkich zarzucanych mu czynów. Wyrok ten uprawomocnił się, nie będąc skarżonym przez prokuratora.

</doc>
<doc id="693885" url="https://pl.wikipedia.org/wiki?curid=693885" title="Kłąb">
Kłąb



</doc>
<doc id="693887" url="https://pl.wikipedia.org/wiki?curid=693887" title="Trillian">
Trillian

Trillian – darmowy multikomunikator wieloplatformowy, dostępny na licencji freeware. Umożliwia pogawędki na kanałach IRC, z użytkownikami programów AIM, ICQ, Windows Live Messenger, Skype, Google Talk, MySpaceIM, Bonjour oraz Yahoo! Messenger, a także serwisów społecznościowych Twitter, Facebook. Oferuje funkcje typowe dla tego rodzaju aplikacji: książkę kontaktową, alerty o obecności znajomych, skórki, graficzne emotikony itp. 
Program obsługuje dodatkowe wtyczki, można go dostosowywać do własnych potrzeb oraz prowadzić audio i wideo konferencje.

</doc>
<doc id="693892" url="https://pl.wikipedia.org/wiki?curid=693892" title="Podział administracyjny Argentyny">
Podział administracyjny Argentyny

Argentyna podzielona jest na miasto autonomiczne Buenos Aires oraz 23 prowincje - podmioty federacji.

</doc>
<doc id="693895" url="https://pl.wikipedia.org/wiki?curid=693895" title="O Tadku-Niejadku, babci i dziadku">
O Tadku-Niejadku, babci i dziadku

O Tadku-Niejadku, babci i dziadku – polska bajka muzyczna autorstwa Wandy Chotomskiej z 1968 roku.
Opowiada o chłopcu, który nie chce jeść, jednakże spacerek z dziadkiem i niespodziewana przygoda z balonem sprawiają, że diametralnie zmienia zdanie.
Zawiera 6 piosenek w tym jedną śpiewaną dwa razy, z różnymi słowami, na początku "nie chcę jeść" a na końcu "ja chcę jeść".
Wydana przez Polskie Nagrania „Muza” na singlu ("czwórce") 45-obrotowym, w wersjach monofonicznej (N 0555) i stereo (SN 0555), długość około 13 minut. Oryginalna cena płyty: 25 zł.
W latach 2000 wznowiona na płycie kompaktowej w serii "Bajki-Grajki", wraz z książeczką.

</doc>
<doc id="693896" url="https://pl.wikipedia.org/wiki?curid=693896" title="Pielgrzymów">
Pielgrzymów

2 miejscowości w Polsce:
Zobacz też: Pielgrzymowo

</doc>
<doc id="693897" url="https://pl.wikipedia.org/wiki?curid=693897" title="Kalinówka (województwo dolnośląskie)">
Kalinówka (województwo dolnośląskie)

Kalinówka (niem. "Polach") – nieistniejąca już wieś w Polsce, która położona była w województwie dolnośląskim, w powiecie lubińskim, w gminie Rudna.
W latach 1975–1998 miejscowość administracyjnie należała do województwa legnickiego.
W latach 70. XX w. wieś została wysiedlona i zburzona. Obecnie na jej terenie znajduje się zbiornik poflotacyjny Żelazny Most. Wieś prawdopodobnie powstała już w średniowieczu, określana była jako rycerska. Właściciele nieznani do początku XVIII w. W 1728 r. wymieniano rodzinę von Unruch. W roku 1759 majątek kupiła włoska baletnica – Barbera Campanini zwana La Barberiną. W pobliskim Barszowie założyła konwent dla dziewcząt szlacheckich "Fräuleinstift", a folwark Kalinówka był zapleczem gospodarczym. Po jej śmierci w 1789 r. folwark został wydzierżawiony. Ostatnim zarządcą przed II wojną światową był Friedrich Anders.
Zabudowa wiejska rozłożona była wzdłuż drogi z Rudnej do Polkowic. Majątek znajdował się pośrodku wsi.
W maju 1939 roku wieś liczyła 136 mieszkańców.

</doc>
<doc id="693907" url="https://pl.wikipedia.org/wiki?curid=693907" title="KaDee Strickland">
KaDee Strickland

 
Katherine Dee „KaDee” Strickland (ur. 14 grudnia 1975 w Patterson w stanie Georgia) – amerykańska aktorka. Karierę zaczęła na studiach od małych ról w filmach, produkcjach telewizyjnych i w teatrze. Stała się znana między 2003 a 2005 rokiem, kiedy wystąpiła w kilku wysokobudżetowych hollywoodzkich produkcjach, jak "" i "The Grudge – Klątwa". Od 2007 roku występuje w serialu "Prywatna praktyka" jako dr Charlotte King.

</doc>
<doc id="693921" url="https://pl.wikipedia.org/wiki?curid=693921" title="Bambi II">
Bambi II

Bambi II – film animowany z 2006 w reżyserii Briana Pimentala, midquel, "Bambiego".
Fabuła.
Główny bohater, Bambi, po śmierci swojej matki, zamieszkuje z ojcem, który jest powszechnie uważany za Wielkiego Króla lasu. Próbuje on nauczyć swojego syna manier, jakimi powinien odznaczać się książę. Początkowo trudno im się porozumieć. Jednak, gdy przeżywają razem dramatyczne wydarzenia, dumny ojciec przekonuje się, że to on może się jeszcze wiele nauczyć od swojego odważnego, dzielnego syna.
Wersja polska.
Opracowanie wersji polskiej: Start International Polska
Reżyseria: Joanna Wizmur
Dialogi polskie: Joanna Serafińska
Dźwięk i montaż: Sławomir Czwórnóg
Teksty piosenek:
Kierownictwo muzyczne: Marek Klimczuk
Piosenki nagrano w: Studio Buffo
Realizator nagrań muzycznych: Jarosław Regulski
Opieka artystyczna: Michał Wojnarowski
Produkcja polskiej wersji językowej: Disney Character Voices International, Inc.
W wersji polskiej udział wzięli:
Wykonanie piosenek:

</doc>
<doc id="693923" url="https://pl.wikipedia.org/wiki?curid=693923" title="Dziurdziowie">
Dziurdziowie

Dziurdziowie – powieść naturalistyczna, napisana przez Elizę Orzeszkową i wydana w roku 1885. Często określana mianem "studium społecznego".
Utwór posiada elementy powieści kryminalnej. Nie jest to odtworzenie przebiegu śledztwa, lecz autorka we wstępie formułuje zarówno problem, jak i zagadkę. Historia mordu dokonanego przez chłopów, Dziurdziów (prowodyrem Stepan Dziurdzia), na Pietrusi, żonie kowala, opiekującej się swoją ociemniałą babcią – Akseną. Pietrusia odtrąca zaloty Stepana Dziurdzi, ten zaś wiedziony chucią nie daje za wygraną. U podłoża zbrodni leżą osobiste animozje względem Pietrusi: poczucie krzywdy, zazdrość, urażona duma, chęć zemsty. Dodatkowym czynnikiem jest niechęć do bohaterki, podejrzewanej o czary, szkodzące wsi. Czyn chłopów, wskutek jego specyficznych środowiskowych uwarunkowań, nie poddaje się jednoznacznej ocenie, toteż narrator w zakończeniu ujawnia współczucie dla skazanych, we wstępie natomiast dystansuje się wobec mniemań publiczności sądowej.

</doc>
<doc id="693926" url="https://pl.wikipedia.org/wiki?curid=693926" title="Shiva">
Shiva



</doc>
<doc id="693927" url="https://pl.wikipedia.org/wiki?curid=693927" title="Bulwa">
Bulwa

 

</doc>
<doc id="693930" url="https://pl.wikipedia.org/wiki?curid=693930" title="Thomas Percy (1729–1811)">
Thomas Percy (1729–1811)

Thomas Percy (ur. 13 kwietnia 1729 w Bridgnorth, zm. 30 września 1811) – anglikański duchowny, biskup Dromore, folklorysta. 
Życiorys.
W 1763 przetłumaczył "Runiczną poezje" z języka islandzkiego. Zebrał i opracował ludowe ballady szkockie, które opublikował w 1765, jako "Reliques of Ancient English Poetry". Znacząco przyczynił się do wzrostu zainteresowania narodowym folklorem i pośrednio do rozwoju sentymentalizmu i romantyzmu.

</doc>
<doc id="693932" url="https://pl.wikipedia.org/wiki?curid=693932" title="English Translator">
English Translator

English Translator – komputerowy tłumacz firmy Techland. Program tłumaczy teksty z polskiego na angielski oraz z angielskiego na polski. Posiada słownik z 660 tysiącami tłumaczeń, 140 tysiącami fraz i 3,3 milionami form fleksyjnych (w wersji XT). English Translator XT posiada 57 profili tłumaczeń (np. ekonomiczny, biologiczny itp.), które można dowolnie łączyć. Umożliwia on także tłumaczenie stron internetowych oraz, w zależności od wersji, integruje się z pakietem Microsoft Office pozwalając na tłumaczenie dokumentów tworzonych w Wordzie i Excelu.
Wersje.
English Translator ukazał się w następujących wersjach:
English Translator XT.
To czwarta odsłona English Translatora. XT charakteryzuje się tłumaczeniem kontekstowym, wykorzystuje jednocześnie analizę składniową zdania, analizę semantyki poszczególnych wyrazów oraz najnowsze algorytmy gramatyczne. Posiada też ulepszony słownik. English Translator XT oferuje również tłumaczenie stron internetowych oraz tłumaczenie dokumentów bezpośrednio z aplikacji Microsoft Office.
Wydane zostały również wersje Home i Personal, które różnią się między sobą głównie liczbą dostępnych wtyczek. English Translator XT w wersji Home oddaje użytkownikowi do dyspozycji rozbudowany edytor oraz możliwość tłumaczenia stron internetowych w Internet Explorerze. W wersji Personal aplikacja integruje się z aplikacjami Microsoft Office, pozwala na tłumaczenie stron internetowych również w przeglądarce Mozilla Firefox oraz udostępnia dwujęzyczny interfejs i syntezator mowy.

</doc>
<doc id="693935" url="https://pl.wikipedia.org/wiki?curid=693935" title="Akcent ostry">
Akcent ostry

Akcent ostry (akut, akcent silny) – znak diakrytyczny w postaci ukośnej kreski, o kształcie prostym lub nieznacznego klina, wznoszącej się od lewej do prawej (np. ). Stosowany w alfabecie łacińskim, cyrylicy tylko do oznaczania akcentu i w alfabecie greckim tylko w samogłoskach.
Przyporządkowanie fonetyczne.
Samogłoski.
W przypadku samogłosek ten diakrytyk oznacza wydłużenie (á []) lub przykładany do niej akcent np. hiszpańskie "ánimo" [] (nastrój, duch), "animo" [] (witam) i "animó" [] (powitał). Inne miejsce litery Á świadczy o zmianie znaczenia wraz ze zmianą akcentu.
Ten diakryt może zmieniać stopień otwarcia samogłoski, np. è [] i é [] oraz ò [] i ó [] w katalońskim i włoskim. Również w języku francuskim akut (fr. "accent aigu"), zapożyczony z pisowni greckiej, używany nad literą e (np. "l’été"), oznacza zmianę barwy samogłoski.
Jako oznaczenie tonu.
W niektórych językach służy również do oznaczania sylaby akcentowanej wypowiadanej w intonacji wznoszącej. Termin pierwotnie stosowany w odniesieniu do greki klasycznej (akcent toniczny w języku greckim już w starożytności został zastąpiony akcentem dynamicznym). Akcent akutowy spotykany był także m.in. w języku prasłowiańskim.
Spółgłoski.
W języku słowackim litery L i R oznaczają spółgłoski sylabotwórcze, które zachowują się w niektórych wypadkach jak samogłoski, więc występują też ich wydłużone odpowiedniki Ĺ i Ŕ.
W języku dolnołużyckim Ŕ oznacza miękkie "r", np. "cołnaŕ": (dopełniacz) "cołnarja" – pol. "czółnarz".
W języku polskim i w łacince białoruskiej litery Ć [] Ń [] Ś [] Ź [] to zmiękczone odpowiedniki T(choć pisane przez C) N S Z.
W łacince ukraińskiej litery Ć D́ Ĺ Ń Ś T́ Ź to zmiękczone odpowiedniki C D L N S T Z.
Użycie.
W Unikodzie akcent ostry występuje w wersjach:

</doc>
<doc id="693936" url="https://pl.wikipedia.org/wiki?curid=693936" title="Stadion im. Goce Dełczewa w Prilepie">
Stadion im. Goce Dełczewa w Prilepie

Stadion im. Goce Dełczewa (mac. "Стадион Гоце Делчев", "Stadion Goce Dełczew") – stadion znajdujący się w Macedonii Północnej w mieście Prilep.
Na obiekcie tym mecze w roli gospodarza rozgrywa klub Pobeda Prilep. Posiada 5684 miejsc siedzących, a wraz z miejscami stojącymi może pomieścić około 15 tysięcy widzów. W czasie przebudowy Stadionu Filipa II swoje mecze w roli gospodarza rozgrywała na nim reprezentacja Macedonii w piłce nożnej. Poza tym w tym okresie dwukrotnie odbył się tu finał Pucharu Macedonii w piłce nożnej. Nazwa obiektu pochodzi od Goce Dełczewa, macedońskiego bohatera narodowego.

</doc>
<doc id="693937" url="https://pl.wikipedia.org/wiki?curid=693937" title="Podział administracyjny Bahamów">
Podział administracyjny Bahamów

Bahamy są podzielone na 31 dystryktów:

</doc>
<doc id="693941" url="https://pl.wikipedia.org/wiki?curid=693941" title="Damaszka">
Damaszka

Damaszka – wieś kociewska w Polsce położona w województwie pomorskim, w powiecie tczewskim, w gminie Tczew. Wieś wchodzi w skład sołectwa Boroszewo.
W latach 1975–1998 miejscowość administracyjnie należała do województwa gdańskiego.

</doc>
<doc id="693942" url="https://pl.wikipedia.org/wiki?curid=693942" title="O krasnoludkach i sierotce Marysi (bajka muzyczna)">
O krasnoludkach i sierotce Marysi (bajka muzyczna)

O krasnoludkach i sierotce Marysi (podtytuł „"baśń muzyczna"”) – to polska bajka muzyczna z 1973 roku, oparta na powieści dla dzieci Marii Konopnickiej, opublikowana przez Polskie Nagrania „Muza”. Płyta była wydana w dwóch wersjach: monofonicznej (XL 0927) i stereo (SXL 0927). Łączny czas odtwarzania był bardzo długi jak na bajkę muzyczną: aż 44 min 11 sek.

</doc>
<doc id="693943" url="https://pl.wikipedia.org/wiki?curid=693943" title="Goce Delcev Stadion">
Goce Delcev Stadion



</doc>
<doc id="693947" url="https://pl.wikipedia.org/wiki?curid=693947" title="WIDMO">
WIDMO

WIDMO (ang. SPECTRE – "Special Executive for Counter-intelligence, Terrorism, Revenge and Extortion," "tłum. WIDMO - Wspólna Inicjatywa Dla Manipulacji i Odwetu") – fikcyjna organizacja terrorystyczna znana z serii książek Iana Fleminga o Jamesie Bondzie i opartych na nich filmach. Zarządzana przez Ernsta Stavro Blofelda, pierwszy raz pojawia się w powieści "Thunderball" ("Operacja Piorun"), następnie zaś w wielu filmach, włączając w to pierwszy z nich, "Doktor No" (1962). Organizacja jest najbardziej zaciekłym przeciwnikiem fikcyjnego agenta.
Organizacja.
WIDMO zarządzane jest przez czarny charakter, Ernsta Stavro Blofelda, który w filmach pojawia się zwykle w towarzystwie białego perskiego kota. Zarówno w książkach, jak i filmach, drugą w kolejności osobą jest Emilio Largo. Po raz pierwszy pojawia się w "Operacji Piorun". W powieści stwierdzone zostaje, że w przypadku śmierci Blofelda to właśnie Largo przejąłby dowodzenie organizacją.
W książkach numery poszczególnych członków WIDMA są z premedytacją przydzielane losowo i regularnie zamieniane w celu przeszkodzenia śledztwu. W "Operacji Piorun" Blofeld, mimo bycia liderem, nazywany był "Numerem 2", podczas gdy "Numer 1" przydzielono Emilio Largo.
W filmach numery odpowiadają rzeczywistej hierarchii organizacji. Blofeld zawsze określany jest jako "Numer 1", zaś Largo w "Operacji Piorun" to po prostu "Numer 2".
Historia.
Książki.
W oryginalnej bondowskiej serii autorstwa Fleminga WIDMO po raz pierwszy pojawia się w "Operacji Piorun". Organizacja zostaje rozbita po tym jak Bond wraz z Felixem Leiterem niweczy plan WIDMA dotyczący zaszantażowania NATO skradzioną bronią jądrową. W "W tajnej służbie Jej Królewskiej Mości", drugiej części tzw. Trylogii Blofelda, Blofeld pracuje na własną rękę, jedynie z pomocą swej współpracowniczki, Irmy Bunt. Nigdy jednak nie udało się reaktywować tej organizacji, pomimo spekulacji Bonda, że Blofeld usiłował tego dokonać. Szef WIDMA po raz ostatni pojawia się w "Żyje się tylko dwa razy" ("You Only Live Twice").
Dopiero później, w bondowskiej powieści Johna Gardnera "For Special Services" (1982) pojawia się zreaktywowane WIDMO pod wodzą córki Blofelda, Neny Bismaquer. Chociaż Bond ostatecznie przeszkadza w odnowieniu organizacji, odgrywa ona znów istotną rolę prowadzona przez Tamila Rahani w "Role of Honour" (1984) i "Nobody Lives For Ever" (1986). Kolejny autor książek o Bondzie, Raymond Benson, wprowadza postać Irmy Bunt w swoim opowiadaniu "Blast From the Past" (1997).
Filmy.
Pierwsza wzmianka o organizacji WIDMO w filmach pojawiła się już w pierwszej oficjalnej części cyklu, "Doktorze No". W powieści dr Julius No współpracował z Sowietami. Jednak w filmie opartym na książce zostaje to zmienione, podobnie jak w kolejnych adaptacjach powieści, gdzie pierwotnie głównym przeciwnikiem 007 byli właśnie Sowieci i ich kontrwywiad, SMERSZ. SMERSZ odgrywa jednak pewną rolę w "Pozdrowieniach z Rosji".
W odróżnieniu od pierwowzoru w postaci powieści Fleminga, filmowe WIDMO jest zdecydowanie prężniejsze. Po każdej porażce z Bondem powraca z większym rozmachem i planami na szerszą skalę. WIDMO stoi za nikczemnymi intrygami w czterech bondowskich filmach: "Doktorze No", "Pozdrowieniach z Moskwy", "Operacji Piorun" oraz "Żyje się tylko dwa razy", gdzie zostaje ostatecznie pokonane. Po raz ostatni nazwa WIDMO pojawia się w "W tajnej służbie Jej Królewskiej Mości", jednak zarówno w tym filmie, jak i kolejnym, "Diamenty są wieczne", Blofeld pracuje samodzielnie. Postać Blofelda pojawia się jeszcze raz we wstępie filmu "Tylko dla twoich oczu".
W 1983 WIDMO zostaje wskrzeszone przez twórców drugiej adaptacji powieści "Operacji Piorun", zatytułowanej "Nigdy nie mów nigdy", nakręconej poza oficjalnym cyklem filmowym.
W 2015 "WIDMO" powróciło w najnowszym filmie o przygodach Jamesa Bonda Spectre. Na czele złowrogiej organizacji znów stoi Ernst Stavro Blofeld. Okazuje się wówczas, że Bonda i Blofelda łączy wspólna przeszłość. W filmie organizacja organizuje i wspiera zamachy terrorystyczne na całym świecie m.in. Hamburgu, Tunezji i RPA. Bond na początku filmu powstrzymuje zamach na stadion w Meksyku. Poprzez serie aktów terrorystycznych organizacja planuje wpłynąć na rządy światowe, aby wyraziły poparcie dla proponowanej przez szefa połączonych służb Wielkiej Brytanii ,C” (który jest agentem WIDMA) Komisji Dziewięciorga Oczu. W zamyśle 9 państw (wliczając w to Wielką Brytanię) dzieliłoby się informacjami wywiadowczymi między sobą. W rzeczywistości całość informacji wywiadowczych byłaby przekazywana organizacji WIDMO, która mogłaby w ten sposób kontrolować świat. Bond wraz z córką byłego członka WIDMA Pana White'a udaje się do bazy organizacji w Maroku, gdzie stawia czoła Blofeldowi. Wychodzi na jaw, że wszyscy nieżyjący wrogowie Bonda, należeli do WIDMA. Okazuje się, ze Blofeld jest jego przybranym bratem i jest odpowiedzialny za wszystkie cierpienia Bonda m.in. śmierć M z rąk ludzi Raoula Silvy, czy śmierć dawnej ukochanej Bonda, Vesper Lynd. Doprowadza do wybuchu bazy, raniąc szefa organizacji. W Londynie Bond, Madeleine i M próbują powstrzymać uruchomienie Komisji Dziewięciorga Oczu. Ponownie muszą zmierzyć się też z Blofeldem, który przeżył wybuch bazy w Maroku i porwał Madeleine do starej siedziby MI6 (opuszczonej po ataku Raoula Silvy w filmie Skyfall i przeznaczonej do wyburzenia). Bondowi udaje się uratować Madeleine z pułapki Blofelda, zaś M wraz z Q powstrzymują uruchomienie Komisji Dziewięciorga Oczu. C ginie podczas walki z M. Bondowi udaje się zestrzelić helikopter Blofelda. Szef organizacji WIDMO zostaje aresztowany przez M z ramienia MI6, spoglądając na odchodzących w oddali Bonda i Madeleine.
Współpracownicy WIDMA.
Książki.
Wszyscy wymienieni niżej współpracownicy pojawiają się w "Operacji Piorun"

</doc>
<doc id="693948" url="https://pl.wikipedia.org/wiki?curid=693948" title="Ajschines">
Ajschines

Ajschines (gr. Αἰσχίνης, ok. 390 – 315 p.n.e.) – grecki polityk i mówca. Jeden z 10 najwybitniejszych mówców greckich. Pochodził z rodziny zubożałej po wojnie peloponeskiej. Zwolennik pokoju z Macedonią, w swych mowach zwalczał poglądy Demostenesa.
Życiorys.
"Wszystkie daty wymienione w sekcji są datami przed naszą erą."
Datę urodzenia Ajschinesa – rok 390/391 – znamy z jego mowy "Przeciw Timarchosowi" (werset 49), w której określił swój wiek na 45 lat. Wzmianki dotyczące rodziny Ajschinesa pochodzą z jego mowy "O poselstwie" (wersety 78 i 147) oraz z mowy Demostenesa "W obronie Ktezyfonta, czyli o wieńcu" (wersety 129–130, 259–261), z racji swojej natury nie są to jednak bardzo wiarygodne źródła. Ajschines o swoim ojcu Atrometosie mówi, że pochodzi z demu Kothokidaj i w chwili wygłaszania mowy ma 94 lata, co znaczy, że urodził się w roku 437/438. Jako młodzieniec miał parać się sportem, co świadczyło o jego statusie społecznym. Zubożał w wyniku wojny peloponeskiej, jako demokrata brał udział w obalaniu rządu Trzydziestu Tyranów. Zdaniem Demostenesa, Ajschines był synem byłego niewolnika i prostytutki, która przekwalifikowała się na kapłankę obcego bóstwa. Według dzieła Vitae Decem Oratorum przypisywanego Plutarchowi rodzina Ajschinesa nie miała wysokiego statusu społecznego ani bogactwa.
O wykształceniu Ajschinesa nie mamy pewnych informacji, prawdopodobnie nie było go stać na opłacenie najdroższych nauczycieli.
W 372 roku rozpoczął efebię, którą zakończył po przewidzianych prawnie dwóch latach. W dalszym ciągu służył w wojsku – w latach 366 i 362 uczestniczył w kampaniach wojennych. Z polityką i administracją zapoznał się bliżej jako pomocnik urzędników państwowych, dzięki swojemu głosowi uzyskał stanowisko sekretarza, odpowiedzialnego zapewne za odczytywanie dokumentów na eklezji i przy Radzie Pięciuset. Później zarabiał na życie jako aktor.
Około połowy IV wieku Ajschines żeni się z córką zamożnego i wpływowego Filodemosa. Posag który otrzymał umożliwił mu większą aktywność na płaszczyźnie politycznej.
W 348 roku odznaczył się podczas kampanii na Eubei, zyskał przyjaźń stratega Fokiona i został wybrany jako jeden z dwóch heroldów ogłaszających Atenom zwycięstwo. Było to jego pierwsze wystąpienie na eklezji, towarzyszący mu Temenides zawnioskował o przyznanie Ajschinesowi wieńca, który przysporzył mu popularności.
W 346 roku brał udział w dwóch poselstwach w sprawie pokoju, wysłanych do Filipa II. Po powrocie z drugiego z nich, latem 346 roku między Ajschinestem a będącym również członkiem poselstw Demostenesem doszło do konfliktu. Ten zarzucił Ajschinesowi przyjęcie łapówki od Filipa II, w związku z czym polityk miał pójść na znaczne ustępstwa wobec macedońskiego króla. Demostenes chciał, za pośrednictwem swojego poplecznika Timarchosa, oskarżyć Ajschinesa przed ateńskim sądem. Do ataku zamierzali wykorzystać procedurę składania sprawozdań – euthyna. Ajschines wstrzymał swój proces samemu oskarżając Timarchosa o to, że z racji uprawiania prostytucji w wieku młodzieńczym utracił częściowo prawa obywatelskie.
Proces Timarchosa odbył się w roku 346/345. Zakończył się on zwycięstwem Ajschinesa, które wzmocniło jego pozycję w sporze z Demostenesem. Ten jednak nie zrezygnował z oskarżenia swojego przeciwnika, w międzyczasie stronnictwo macedońskie doprowadziło do skazania na śmierć dwóch polityków uważanych za promacedońskich. Mimo tych okoliczności Ajschynios postanowił spróbować obrony przed oskarżeniami Demostenesa i przygotował mowę obronną. Proces odbył się w 343 roku, trybunał orzekał najprawdopodobniej w składzie tysiąca osób. Proces zakończył się marginalnym zwycięstwem Ajschinesa – różnicą 30 głosów. Prawdopodobnie duże znaczenie miało poparcie udzielone mu przez stratega Eubulosa.
W 336 roku, 2 lata po porażce pod Cheroneą, Ktezyfont złożył wniosek o odznaczenie Demostenesa złotym wieńcem. Ajschines wykorzystał okazję i oskarżył polityka o składanie wniosków niezgodnych z obowiązującymi prawami. Proces odbył się dopiero w 330 roku, a mowa Ajschinesa "Przeciw Ktezyfontowi" nie zapewniła mu zwycięstwa. Ponieważ nie uzyskał nawet 1/5 głosów sędziów, została nałożona na niego grzywna. Nie mogąc jej zapłacić udał się na emigrację na wyspę Rodos, gdzie prowadził działalność dydaktyczną. Z przekazów antycznej tradycji wiemy, że zmarł w 315 roku (na Rodos lub na Samos).
Twórczość.
Ajschines opublikował trzy swoje mowy:
Autentyczne listy mówcy nie zachowały się do naszych czasów, natomiast te, które późniejsza tradycja włączyła do jego twórczości są obecnie jednoznacznie identyfikowane jako ćwiczenia literackie naśladowców.

</doc>
<doc id="693949" url="https://pl.wikipedia.org/wiki?curid=693949" title="Oleg Światosławowicz">
Oleg Światosławowicz



</doc>
<doc id="693958" url="https://pl.wikipedia.org/wiki?curid=693958" title="Powałki (wieś)">
Powałki (wieś)

Powałki (niem. Powalken) – wieś w Polsce położona w województwie pomorskim, w powiecie chojnickim, w gminie Chojnice przy drodze wojewódzkiej nr 235. Połączenie z centrum Chojnic umożliwiają autobusy komunikacji miejskiej (linia nr 4).
Prywatna wieś szlachecka położona była w drugiej połowie XVI wieku w województwie pomorskim. W latach 1975–1998 miejscowość administracyjnie należała do województwa bydgoskiego.
Historia.
Pierwsza wzmianka o wsi pochodzi z 4 maja 1357 r.
Wieś Powałki jest starą siedzibą Powalskich.
W 1570 r. właścicielem wsi był Jerzy Lewald h. Rogala, pochodzenia niemieckiego. W 1648 r. wieś stanowiła własność P. Strzeszkowskiego z Kłodawy. W 1682 r. była własnością Samuela Lewadt-Powalskiego z Powałek. W latach 1744-1749 Powałki wciąż należały do rodziny Powalskich.
Niegdyś istniał we wsi kościół przyłączony zapewne jako filialny do Chojnic, prywatnego patronatu. W 1519 r. zburzyli go Krzyżacy. Później jednak, prawdopodobnie przed rokiem 1572 na nowo został on odbudowany i to w dość obszernych rozmiarach, gdyż przez cały czas, kiedy luteranie panowali w Chojnicach (od 1555 do 1616 r.), proboszcz chojnicki mieszkał zwykle w Powałkach, przez co kościół tutejszy stał się nawet parafialnym i to zarówno dla Chojnic, jak i dla Nowej Cerkwi. Fundatorem nowego kościoła był Jerzy Lewald, dziedzic Powałek i gorliwy katolik, który chcąc zachować sąsiednią szlachtę przy wierze katolickiej, wzniósł tam kościół, zapewniając przy tym proboszczowi dotację. 20 stycznia 1617 r. arcybiskup Gembicki przyłączył kaplicę w Powałkach wraz z całą wsią do parafii w Nowej Cerkwi. Już rok później, w 1618 r. kaplica w Powałkach, wolą dziedziców tejże wsi – Piotra Lewalda Powalskiego, Jana Gleissena Doręgowskiego oraz Pawła Knuta – została inkorporowana do parafii w Chojnicach, tak że do parafii w Nowej Cerkwi należała zaledwie rok. Jednak z braku duchowieństwa w Chojnicach, w kaplicy nadal funkcje duszpasterskie sprawował proboszcz z Nowej Cerkwi. Odtąd też kościół coraz bardziej upadał: w roku 1653 pisze wizytator Trebnic, że na jego miejscu znajdowała się mała tylko kapliczka, sama już bliska upadku, w której nabożeństwo więcej się nie odprawiało. O uposażeniu powałskiego kościoła rzeczone akta wizytacyjne nie wspominają.
W 1925 r. kościół parafialny i stacja pocztowa dla Powałk znajdowały się w Chojnicach.
W 1928 r. w Powałkach nie istniała szkoła. Stąd też dzieci uczęszczały wraz z dziećmi ze Zbienin do szkoły w Kłodawie. W tym też roku liczba uczniów ze Zbienin i Powałk wynosiła 88. W tym okresie Powałki zamieszkiwało 148 osób.

</doc>
<doc id="693959" url="https://pl.wikipedia.org/wiki?curid=693959" title="Hieronim Przepiliński">
Hieronim Przepiliński

Hieronim Przepiliński (ur. 30 września 1872 w Sorokach, zm. 10 lipca 1923) – nauczyciel, pułkownik intendent Wojska Polskiego, organizator i dowódca Legionu Śląskiego.
Życiorys.
Kierownik szkół w Sokalu, Kańczudze, Bohorodczanach i Komarnie, a od 1910 kierownik Prywatnej Szkoły Wydziałowej Macierzy Szkolnej w Cieszynie. W 1912 współtworzył pierwszą męską i żeńską drużynę skautową na Śląsku Cieszyńskim. Był także prezesem gniazda Towarzystwa Gimnastycznego "Sokół" w Cieszynie.
W sierpniu 1914 organizował, a następnie dowodził Legionem Śląskim. W Legionach Polskich pełnił służbę jako oficer prowiantowy 3 Pułku Piechoty. Awansował kolejno na: podporucznika (16 października 1914 roku), porucznika (11 listopada 1914 roku) i kapitana prowiantowego (1 lipca 1916 roku).
W 1918 został internowany przez władze austriackie i oskarżony w procesie byłych legionistów w Syhocie Marmaroskim.
Od 1918 roku służył w Wojsku Polskim. 1 czerwca 1921 roku pełnił służbę w Intendenturze Dowództwa Okręgu Generalnego „Pomorze”, a jego oddziałem macierzystym był wówczas Departament VII Intendentury Ministerstwa Spraw Wojskowych. 3 maja 1922 roku został zweryfikowany w stopniu pułkownika ze starszeństwem z 1 czerwca 1919 roku i 15. lokatą w korpusie oficerów intendentów, a jego oddziałem macierzystym był nadal Departament VII MSWojsk.
Zginął tragicznie w wypadku autobusu w Tatrach. Został pochowany na Cmentarzu Garnizonowym w Toruniu. W Cieszynie jego imieniem została w roku 1934 nazwana jedna z ulic.

</doc>
<doc id="693960" url="https://pl.wikipedia.org/wiki?curid=693960" title="Marián Masný">
Marián Masný

Marián Masný, (ur. 13 sierpnia 1950 w Rybanach), były słowacki piłkarz grający na pozycji skrzydłowego. Występując w barwach Czechosłowacji, w 75 występach zdobył 18 goli.
Wraz z drużyną Czechosłowacji uczestniczył w Euro 1976 rozgrywanym w Jugosławii, gdzie Czechosłowacja wywalczyła złoty medal. Występował także na Euro 1980 rozgrywanych we Włoszech oraz na MŚ 1982 rozgrywanych w Hiszpanii. W karierze grał w zespołach Dukla Bańska Bystrzyca, Slovan Bratysława i ZŤS Petržalka oraz austriackich SC Neusiedl am See i FC Mönchhof.

</doc>
<doc id="693961" url="https://pl.wikipedia.org/wiki?curid=693961" title="Marian Masny">
Marian Masny



</doc>
<doc id="693965" url="https://pl.wikipedia.org/wiki?curid=693965" title="Rośliny alternatywne">
Rośliny alternatywne

Rośliny alternatywne – popularne określenie grupy roślin, będących alternatywą lub uzupełnieniem podstawowych gatunków w produkcji roślinnej.

</doc>
<doc id="693968" url="https://pl.wikipedia.org/wiki?curid=693968" title="Přemysl Bičovský">
Přemysl Bičovský

Přemysl Bičovský, (ur. 18 czerwca 1950 w Kost'anach), czeski piłkarz występujący na pozycji środkowego pomocnika.
Występował w zespołach: Dukli Praga, FK Teplice, Bohemians 1905, SC Eisenstadt i VfB Mödling. W reprezentacji Czechosłowacji wystąpił 44 razy, wraz z drużyną uczestniczył w MŚ 1982 w Hiszpanii, gdzie Czechosłowacja nie wyszła z grupy.
Linki zewnętrzne.
Statystyki w bazie playerhistory.com

</doc>
<doc id="693969" url="https://pl.wikipedia.org/wiki?curid=693969" title="Premysl Bicovsky">
Premysl Bicovsky



</doc>
<doc id="693974" url="https://pl.wikipedia.org/wiki?curid=693974" title="Ŕ">
Ŕ

Ŕ, ŕ — litera alfabetu łacińskiego używana w języku słowackim na oznaczenie długiej zgłoskotwórczej spółgłoski "r" ([]), będącej wydłużonym odpowiednikiem krótkiego zgłoskotwórczego "r".
Występuje także w zapisie języka dolnołużyckiego, gdzie oznacza miękkie "r" ([]).

</doc>
<doc id="693975" url="https://pl.wikipedia.org/wiki?curid=693975" title="NTVDM">
NTVDM

NTVDM, NT Virtual DOS Machine – jeden z komponentów 32-bitowych wersji systemów operacyjnych z rodziny Windows NT, poczynając od roku 1993, służąca do emulacji trybu rzeczywistego procesora, wykorzystywanego np. przez programy napisane dla systemu MS-DOS, oraz 16-bitowego trybu chronionego dostępnego od momentu pojawienia się procesora Intel 80286. NTVDM używa specjalnego trybu pracy procesora nazywanego trybem wirtualnym 8086 lub w skrócie V86, który jest dostępny w procesorach od momentu powstania architektury IA-32, czyli od pojawienia się Intela 80386. 
Komponent ten pozwala na uruchamianie 16-bitowych aplikacji Windows oraz 16- i 32-bitowych programów dla systemu DOS. W przypadku tych pierwszych NTVDM emuluje zadania kernela Windows 3.1 oraz wykorzystuje 32-bitowy WoW (ang. "Windows-on-Windows 32-bit") do translacji wywołań 16-bitowych funkcji API; w tym celu wykorzystywany jest program Wowexec.exe i biblioteka Wow32.dll. Emulacja 32-bitowych aplikacji DOS-owych dotyczy DPMI (ang. "DOS Protected Mode Interface"), który pozwala na wykorzystanie całej dostępnej w komputerze pamięci operacyjnej, a nie tylko pierwszego jej megabajta, co jest charakterystyczne dla trybu rzeczywistego procesora. W tym przypadku Windows NT przechwytuje wywołania funkcji dotyczących obsługi pamięci typu extended oraz expanded i pozwala na ich symulację w środowisku wielozadaniowym.
Uruchamianie.
NTVDM jest uruchamiany gdy:
Dostępność.
NTVDM obecne jest tylko w 32-bitowych wersjach systemów z rodziny Windows NT. 64-bitowe wersje systemów operacyjnych Windows XP, Windows Server 2003, Windows Vista i Windows Server 2008 i następnych pozbawione są tego komponentu, nie pozwalają więc na uruchamianie aplikacji w trybie rzeczywistym (tzw. DOS-owych) ani w 16-bitowym trybie chronionym. Windows 11 nie zawiera wcale NTVDM ponieważ nie ma wersji 32-bitowej tego systemu. Istnieją również nieoficjalne wersje NTVDM które działają na 64-bitowych wersjach Windowsa.

</doc>
<doc id="693976" url="https://pl.wikipedia.org/wiki?curid=693976" title="Plastusiowy pamiętnik (bajka muzyczna)">
Plastusiowy pamiętnik (bajka muzyczna)

Plastusiowy pamiętnik – polska bajka muzyczna z roku 1981 wydana przez Polskie Nagrania „Muza” (na kasecie i na płycie).

</doc>
<doc id="693977" url="https://pl.wikipedia.org/wiki?curid=693977" title="Rak jajnika">
Rak jajnika

Rak jajnika – nowotwór złośliwy kobiet występujący głównie w okresie około- i pomenopauzalnym. Wywodzi się z komórek nabłonka pokrywającego jajnik. Często daje objawy dopiero w późnych stadiach.
Epidemiologia.
Zapadalność na raka jajnika wynosi 11,2/100 000. Rocznie w Polsce notuje się ponad 3000 nowych zachorowań. Według danych z 2011 rak jajnika zajmuje drugie miejsce co do częstości występowania wśród nowotworów narządu rodnego (po raku trzonu macicy). Zachorowalność rośnie gwałtownie w 5. dekadzie życia i sukcesywnie wzrasta do 8. dekady. Szczególnie narażone są kobiety w okresie pomenopauzalnym.
Czynniki ryzyka i czynniki ochronne.
Ryzyko wystąpienia raka jajnika zależy od ilości i częstości owulacji w życiu kobiety. Związane z owulacją przerwanie ciągłości nabłonka jajnika oraz drażniący wpływ zawierającego estrogeny płynu pęcherzykowego zwiększają ryzyko wystąpienia raka jajnika.
Czynnikami ryzyka rozwoju raka jajnika są:
Do czynników ochronnych zalicza się:
Objawy kliniczne.
Początkowy okres rozwoju nowotworu przebiega bezobjawowo. Ponieważ objawy pojawiają się zwykle, gdy guz przekracza 7 cm, nowotwór jest zwykle wykrywany w późnym stadium. Pacjentki zgłaszają najczęściej:
Rozpoznanie.
Nie istnieją badania przesiewowe w kierunku raka jajnika (z wyjątkiem postaci dziedzicznych). Badanie ginekologiczne oraz badanie USG pozwala na wykrycie tego nowotworu dopiero w późnych stadiach (kiedy jego średnica przekracza 5 cm). Doskonałym badaniem diagnostycznym w przypadku podejrzenia raka jajnika lub określenia rozległości procesu nowotworowego jest PET-CT.
We krwi często można wykryć podwyższony poziom markerów nowotworowych – CA 125 i CA 19-9.
Kobiety o podwyższonym ryzyku wystąpienia tego nowotworu (wcześniejsze przypadki występowania tego nowotworu w rodzinie) powinny poddać się badaniu genetycznemu na mutacje genów "BRCA1" i "BRCA2".
Ostateczna diagnoza jest stawiana wyłącznie w badaniu histopatologicznym materiału uzyskanego w czasie zabiegu operacyjnego.
Leczenie.
Podstawową metodą leczenia raka jajnika jest leczenie chirurgiczne. Drugą, równie ważną metodą, jest chemioterapia. Najbardziej skuteczne leki są pochodnymi platyn: cisplatyna oraz karboplatyna, którą stosuje się często w połączeniu z paklitakselem. Badania z 2011 roku wskazują, że skuteczne może być również połączenie karboplatyny z decitabiną, w przypadku kiedy wystąpi lekooporność na karboplatynę.
Leki oparte na platynie są mało skuteczne w leczeniu raka jasnokomórkowego jajnika, który występuje u około 10% chorych na raka jajnika w USA oraz około 20% pacjentek w Azji. Obecnie (maj 2015) nie istnieje skuteczna terapia tego typu raka jajnika. Prowadzone są badania kliniczne nad zastosowaniem inhibitorów enzymu EZH2. Mogą one być skuteczne w leczeniu nowotworów związanych z mutacją w genie ARID1A, a mutacja w tym genie występuje u ponad połowy osób chorych na raka jasnokomórkowego jajnika.
W około 75% przypadków dochodzi do nawrotu raka jajnika. Możliwe jest jednak wielokrotne cofanie się choroby, co pozwala na wieloletnie przeżycie.
Jako leczenie paliatywne stosowana bywa radioterapia.

</doc>
<doc id="693978" url="https://pl.wikipedia.org/wiki?curid=693978" title="Zatopiona Cysterna">
Zatopiona Cysterna

Zatopiona Cysterna (także: "Cysterna Bazyliki", "Podziemna Cysterna", "Pałac Jerebatan", tr. "Yerebatan Saray" lub "Yerebatan Sarnıcı") – największa z kilkuset starożytnych cystern (sztucznych zbiorników na wodę), która wciąż znajduje się pod miastem Stambuł w Turcji w pobliżu Hagia Sofia.
Historia.
Cysterna została wybudowana w VI wieku n.e. na rozkaz cesarza bizantyjskiego Justyniana I jako „pałac, który zapadł się pod ziemię”, na miejscu bazyliki św. Eliasza zniszczonej w 532 roku podczas powstania Nika. Jej głównym zadaniem było zaopatrywanie w wodę pałacu cesarskiego w wypadku wojny, gdyby woda z akweduktów została odcięta lub zatruta. Po zdobyciu miasta przez Turków w 1453 roku cysterna jeszcze przez jakiś czas pełniła swoją funkcję. Ze względu jednak na to, że najeźdźcy woleli świeżą wodę bezpośrednio z akweduktów i nie obawiali się oblężenia miasta, wkrótce uległa zapomnieniu, aż do połowy XVI wieku. 
W latach 1544–1550 w Stambule przebywał holenderski podróżnik i uczony nazwiskiem Gylles, który przyjechał do miasta w celu poszukiwania śladów bizantyjskiej świetności metropolii. Będąc w okolicach Hagia Sofia, zauważył, że mieszkańcy wydobywają wodę przy pomocy wiader z niedużej głębokości z otworów w ziemi przypominających studnie. Jeszcze bardziej zdziwiła go informacja, że w „studniach” tych można łowić ryby (pływają tam i obecnie). Szybko odkrył, że pod ziemią znajduje się duży zbiornik wodny, do którego wejście prowadzi z podwórca jednego z pobliskich domów. Posługując się pochodnią i niedużą łódką, dokonał jego oględzin i pierwszych pomiarów. Wyniki swoich badań opublikował niedługo później na Zachodzie, wzbudzając duże zainteresowanie i stając się pierwszym zachodnioeuropejskim „odkrywcą” Jerebatan. Po raz drugi Europejczycy zbadali i wymierzyli cysternę podczas I wojny światowej, a byli nimi marynarze niemieckich okrętów podwodnych stacjonujących w Stambule. 
W okresie osmańskim cysterna dwukrotnie była poddawana restauracji: po raz pierwszy za rządów Ahmeda III (1673–1736) w 1723 roku pod kierunkiem architekta o nazwisku Muhammad Agha z Kayseri i po raz drugi w wieku XIX za rządów sułtana Abdülhamida II (1842–1918). W XX wieku cysternę remontowano również dwa razy – w latach 1955–1960 i 1985–1987. W wyniku pierwszego remontu 8 grożących zawaleniem kolumn w północno-wschodniej części wzmocniono betonową otuliną. Podczas drugiego remontu zbiornik gruntownie oczyszczono i zainstalowano drewniane pomosty. W 1987 roku cysternę udostępniono zwiedzającym. Obecnie miejsce to stanowi jedno z najbardziej atrakcyjnych i oryginalnych obiektów turystycznych Stambułu.
Opis.
Zbiornik jest podziemną komnatą o wymiarach 143 × 65 m, zdolną pomieścić do 80–100 000 m³ wody. Prowadzą do niego 52-stopniowe schody. Sklepienie cysterny jest podparte 336 marmurowymi kolumnami ustawionymi w 12 rzędach po 28 kolumn, wysokimi na 9 m i odległymi od siebie o 4,8 m. Kolumny zostały przeniesione z innych rozbieranych bądź zrujnowanych budowli na co wskazują: różny rodzaj marmuru, z którego zostały wykonane, sposób ich obróbki i ich styl – 98 to kolumny korynckie, a pozostałe 238 reprezentują styl dorycki. Zbiornik jest otoczony ceglanym murem o grubości 4,8 m, pokrytym specjalnym rodzajem zaprawy dla odpowiedniej izolacji. Woda do cysterny była dostarczana akweduktami Bozdogan i Malovaz z odległego o 19 km od miasta Lasu Belgradzkiego.
Meduza.
Jako podstawy dla dwóch kolumn w północno-zachodniej części cysterny użyto wcześniej wykutych bloków z płaskorzeźbą Meduzy. Badacze uważają, że obecność wyobrażenia Meduzy na podstawach kolumn jest czysto przypadkowa, a bloki te miały służyć wyłącznie jako podstawy kolumn. Według legendy, cesarz Justynian I Wielki (483–565) widząc kolumny z głową Meduzy kazał umieścić je w najdalszej części zbiornika i ustawić kapitelem w dół, aby mieć pewność, że zaleje je woda i nikt więcej ich nie zobaczy. Nie wiadomo skąd te bloki pochodzą, jednak dziś uznawane są za arcydzieła sztuki kamieniarskiej okresu rzymskiego.

</doc>
<doc id="693979" url="https://pl.wikipedia.org/wiki?curid=693979" title="Steinenbronn">
Steinenbronn

Steinenbronn – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Böblingen, wchodzi w skład związku gmin Waldenbuch-Steinenbronn. Leży w Schönbuch, ok. 5 km na południowy wschód od Böblingen.
Współpraca.
Miejscowości partnerskie:

</doc>
<doc id="693983" url="https://pl.wikipedia.org/wiki?curid=693983" title="Receptor witaminy D">
Receptor witaminy D

Receptor witaminy D (ang. "Vitamin D Receptor", "VDR") – receptor, należący do rodziny receptorów jądrowych (NR1I1) i spełniający funkcję czynnika transkrypcyjnego. Po aktywacji ligandem, którym jest
kalcytriol – aktywna postać witaminy D3, receptor witaminy D ulega heterodimeryzacji z receptorem RXR, co powoduje zmianę jego konformacji przestrzennej.
Następnie heterodimer wiąże się odpowiednimi miejscami promotorowymi zależnych od witaminy D genów. Dołączające się jądrowe białka koregulatorowe aktywują lub hamują transkrypcję genów.
Ludzki receptor witaminy D kodowany jest przez gen "VDR".
Receptory witaminy D znaleziono w wielu tkankach, gdzie pełnią szereg różnych funkcji, także niezwiązanych z regulacją gospodarki wapniowo-fosforanowej i utrzymaniem prawidłowej budowy i funkcji kośćca. VDR wpływa na proliferację i różnicowanie komórek, a także funkcjonowanie układu immunologicznego.
Najważniejszym schorzeniem związanym z defektem receptora VDR jest krzywica oporna na witaminę D typu II, która spowodowana jest mutacjami genu kodującego ten receptor.
Kalcytriol wpływa na ekspresję wielu genów, m.in.:

</doc>
<doc id="693984" url="https://pl.wikipedia.org/wiki?curid=693984" title="Monte Carlo Masters">
Monte Carlo Masters

Monte Carlo Masters – męski turniej tenisowy kategorii ATP Tour Masters 1000 zaliczany do cyklu ATP Tour. Rozgrywany od 1969 roku na kortach ziemnych w kompleksie tenisowym Monte Carlo Country Club w Roquebrune-Cap-Martin, w departamencie Alpy Nadmorskie, w regionie Prowansja-Alpy-Lazurowe Wybrzeże, we Francji.

</doc>
<doc id="693985" url="https://pl.wikipedia.org/wiki?curid=693985" title="Pielgrzymów (województwo dolnośląskie)">
Pielgrzymów (województwo dolnośląskie)

Pielgrzymów (niem. "Pilgramsdorf") – nieistniejąca już wieś w Polsce, która położona była w województwie dolnośląskim, w powiecie lubińskim, w gminie Rudna.
W latach 1975–1998 miejscowość administracyjnie należała do województwa legnickiego.
W latach 80. XX w. wieś została wysiedlona i zburzona. Obecnie na jej terenie znajduje się zbiornik poflotacyjny Żelazny Most.
Na terenie wsi jak i w jej okolicach znajdowano znaleziska z epoki żelaza. W południowej części wsi znajdowały się prawdopodobnie pozostałości średniowiecznego grodu. Pierwsza udokumentowana wzmianka o wsi pochodziła z 1376 roku. W 1562 r. założono parafię ewangelicką. We wsi znajdowały się dwa folwarki, świecki i kościelny. Dwór powstał na przełomie XVII i XVIII wieku, prawdopodobnie na miejscu wcześniejszego założenia. Ostatnim właścicielem przed II wojną światową był Hugo Bellay.
W maju 1939 roku wieś liczyła 319 mieszkańców.

</doc>
<doc id="693986" url="https://pl.wikipedia.org/wiki?curid=693986" title="Dariusz Łatka">
Dariusz Łatka

Dariusz Łatka (ur. 14 września 1978 w Krakowie) – polski piłkarz. Występował w linii pomocy, jak i zarówno w formacjach defensywnych.
Życiorys.
Dariusz Łatka piłkarską karierę rozpoczynał w Wawelu Kraków. Następnie trafił do Wisły Kraków, w której barwach zadebiutował w Ekstraklasie. Brak miejsca w składzie spowodował, że w rundzie jesiennej sezonu 1998/1999 przebywał na wypożyczeniu w swoim macierzystym zespole. Następnie przez pół roku grał w rezerwach Wisły, a w latach 1999–2001 był zawodnikiem Hutnika Kraków. W 2002 roku trafił do Jagiellonii Białystok, gdzie szybko stał się liderem środka pola. Jego dobra gra spowodowała, że po sezonie 2004/2005 zainteresowanie nim wyrażały klubu z pierwszej ligi polskiej oraz belgijskiej. W lutym 2007 roku dostał wolną rękę w poszukiwaniu nowego pracodawcy. Był bliski powrotu do Wisły, jednak nie doszedł do porozumienia odnośnie do warunków kontraktowych. Po zakończeniu rudny jesiennej sezonu 2008/2009 wygasła mu umowa z Jagiellonią. W grudniu 2008 roku podpisał kontrakt z Koroną Kielce, z której odszedł w 2010 roku. Następnie związał się umową z Podbeskidziem Bielsko-Biała. W latach 2014-2015 reprezentował barwy łotewskiego FK Jelgava, z którym zdobył puchar krajowy. W roku 2016 przeniósł się do III-ligowego Bałtyku Gdynia, w którym zakończył karierę.
Kariera.
Kluby krakowskie.
Dariusz Łatka swoją piłkarską karierę rozpoczynał w Wawelu Kraków. W rundzie wiosennej sezonu 1995/1996 trafił do Wisły Kraków. Z juniorami tego klubu, które prowadził Wojciech Stawowy, w 1996 i 1997 roku został dwukrotnie mistrzem Polski tej kategorii wiekowej. Jesienią sezonu 1997/1998 został włączony do rezerw, a następnie do pierwszego zespołu Wisły. 20 maja 1998 zadebiutował w Ekstraklasie w spotkaniu z Dyskobolią Grodzisk Wielkopolski, zmieniając w drugiej połowie Marka Zająca. Później dostał jeszcze szansę zaprezentowania swoich umiejętności w spotkaniach z Pogonią Szczecin, Stomilem Olsztyn i Petrochemią Płock. Wisła w tabeli uplasowała się na wysokim, trzecim miejscu.
W następstwie poważnych wzmocnień poczynionych przez trenerów Wojciecha Łazarka, a potem Franciszka Smudę, Łatka utracił miejsce w składzie Wisły i przeszedł na zasadzie wypożyczenia do drugoligowego Wawelu Kraków. W barwach lokalnego rywala rozegrał osiem meczów i spisywał się dobrze, aczkolwiek po rundzie jesiennej wrócił do rezerw Wisły, ze względu na kłopoty finansowe Wawelu. Przed sezonem 1999/2000 Łatka został wypożyczony do innego krakowskiego klubu – Hutnika. W nowym zespole szybko wywalczył sobie miejsce w podstawowym składzie oraz był wyróżniającym się graczem. Strzelił cztery gole, zaś drużyna spadła z drugiej ligi, jednak po roku przerwy powróciła do niej.
Jagiellonia Białystok.
W przerwie zimowej sezonu 2001/2002, w obliczu problemów finansowych klubu, Łatka przeniósł się do Jagiellonii Białystok, której trenerem był Wojciech Łazarek. Szybko wywalczył sobie miejsce w podstawowym składzie, zaś w kolejnych rozgrywkach strzelił siedem goli i pomógł swojemu zespołowi w awansie do drugiej ligi. Sezon 2003/2004 rozpoczął od występu w dwóch meczach pucharu Polski&lt;ref name="2003/2004"&gt;&lt;/ref&gt;. W pierwszej kolejce rozgrywek ligowych, w spotkaniu z RKS-em Radomsko, na boisku pojawił się w drugiej połowie, zmieniając Dzidosława Żuberka. Od następnego pojedynku regularnie grał w podstawowym składzie i szybko stał się liderem środka pola w Jagiellonii. W rundzie wiosennej zdobył pięć bramek, w tym cztery, które przyczyniły się do zdobycia przez jego zespół jakichkolwiek punktów. Jagiellonia ukończyła rozgrywki na dziewiątym miejscu w tabeli.
W sezonie 2004/2005 Łatka nadal był podstawowym zawodnikiem Jagiellonii, jednak nie wykazywał się już tak dużą skutecznością jak w poprzednich rozgrywkach&lt;ref name="2004/2005"&gt;&lt;/ref&gt;. Zdobył jednego gola w październikowym spotkaniu z RKS-em Radomsko. W grudniu przedłużył swoją umowę o kolejne trzy lata. W marcowym pojedynku z GKS-em Bełchatów nie strzelił rzutu karnego, a jego klub przegrał tamten mecz 0:2. Pomimo swojej waleczności został tylko trzykrotnie ukarany żółtymi kartkami. Jagiellonia uplasowała się w lidze na szóstym miejscu. Po udanej rundzie wiosennej wzbudził zainteresowanie klubów z pierwszej ligi polskiej i belgijskiej, jednak zdecydował się pozostać w białostockim zespole. W sezonie 2005/2006 przez dłuższy okres leczył kontuzję, co spowodowało, że wiosną zagrał tylko w sześciu meczach ligowych&lt;ref name="2005/2006"&gt;&lt;/ref&gt;. Wystąpił również w spotkaniach barażowych z Arką Gdynia, której Jagiellonia nie sprostała i przegrała oba pojedynki.
Pomimo pewnego miejsca w składzie w rundzie jesiennej sezonu 2006/2007, na początku 2007 roku Łatka dostał od klubu wolną rękę w poszukiwaniu nowego pracodawcy. Pozyskaniem zawodnika zainteresowany był trener Wisły Kraków, Adam Nawałka. W lutym Łatka przebywał z krakowskim zespołem na zgrupowaniu w Turcji, gdzie dobrze prezentował się w meczach sparingowych. Pomiędzy Wisłą a piłkarzem nie doszło jednak do porozumienia odnośnie do warunków kontraktowych. Ostatecznie powrócił do Jagiellonii i po raz kolejny wywalczył sobie miejsce w pierwszej jedenastce. W sezonie 2006/2007 białostocki zespół uplasował się na drugim miejscu w tabeli drugiej ligi i wywalczył awans do Orange Ekstraklasy.
28 lipca 2007 roku, po ponad dziewięciu latach, Łatka ponownie zagrał w meczu Ekstraklasy. Wystąpił wówczas przez pełne 90. minut w spotkaniu z Polonią Bytom. Następnie regularnie pojawiał się na boisku. Najczęściej ustawiany był na prawej bądź lewej obronie. W sezonie 2007/2008 zanotował 22 ligowe występy, pięć w Pucharze Ekstraklasy oraz jedno w Pucharze Polski. Jeden raz wystąpił również w meczu Młodej Ekstraklasy. Jagiellonia uplasowała się na 14. miejscu w tabeli, mając zaledwie jeden punkt przewagi nad strefą spadkową. W rundzie jesiennej sezonu 2008/2009 tylko cztery razy zagrał w pierwszym składzie swojego zespołu. W przerwie zimowej jego kontrakt z Jagiellonią wygasł, a zarząd klubu nie wykazał chęci jego przedłużenia. Przez siedem lat występów w klubie z Białegostoku, Łatka rozegrał w nim 201 meczów i strzelił 18 goli.
Korona Kielce.
W grudniu 2008 roku Łatka podpisał półtoraroczny kontrakt z Koroną Kielce. Z nowym zespołem w styczniu 2009 wystąpił na poznańskim turnieju Remes Cup Extra, gdzie jego drużyna zajęła czwarte miejsce. Następnie wraz z Koroną pojechał na obóz przygotowawczy do Bielska-Białej oraz Wronek. W marcu został oficjalnie zaprezentowany przed kibicami na specjalnej prezentacji. W dwóch otwierających rundę wiosenną meczach z Widzewem Łódź oraz Stalą Stalowa Wola Łatka nie zagrał. W Koronie zadebiutował dopiero w trzecim spotkaniu, rozegranym 27 marca przeciwko Podbeskidziu. Wyszedł w nim na środku pomocy obok Cezarego Wilka i zaprezentował się bardzo dobrze – imponował spokojem w rozgrywaniu akcji oraz świetnie zatrzymywał akcje bielszczan. Do końca rundy regularnie pojawiał się na boisku. Występował na różnych pozycjach w obronie i w pomocy. Prezentował równą formę i dużą waleczność. Strzelił także ważnego gola głową w przedostatniej kolejce ligowej w spotkaniu z Flotą Świnoujście. Korona w lidze zajęła trzecie miejsce i uzyskała prawo gry w barażach. W lipcu, dzięki decyzji Komisji ds. Nagłych PZPN bezpośrednio awansowała do Ekstraklasy.
Sezon 2009/2010 Łatka rozpoczął od występu w podstawowym składzie przeciwko Polonii Warszawa. Na początku rundy jesiennej grał dobrze i był kluczowym piłkarzem Korony. Jego akcje skrzydłami wprowadzały sporo zamieszania w szykach obronnych rywali. W meczu dziewiątej kolejki z GKS-em Bełchatów nastąpił duży kryzys formy. Skrzydłowy był jednym z najgorszych zawodników na boisku. Zanotował wiele strat, które mogły skutkować jeszcze wyższą wygraną GKS-u. Przez to spotkanie Łatka w czterech kolejnych rywalizacjach siedział na ławce rezerwowych&lt;ref name="2009/2010"&gt;&lt;/ref&gt;. W końcówce rundy dostał ponowną szansę pokazania swoich umiejętności i zagrał w ostatnich czterech pojedynkach. W przerwie zimowej do klubu dołączyło trzech pomocników. Spowodowało to większa rywalizację o miejsce w składzie. W pierwszych meczach piłkarz nie mieścił się w kadrze meczowej i występował w spotkaniach Młodej Ekstraklasy. W najwyższej klasie rozgrywkowej wiosną po raz pierwszy zagrał w pojedynku z Wisłą Kraków, w którym zaprezentował się z dobrej strony. Miał również dogodną szansę na zdobycie gola, ale jego strzał z ostrego kąta wybronił Marcin Juszczyk. Kielecki klub sprawił dużą niespodziankę i wygrał 1:0, czym zmniejszył szanse Wisły na zdobycie mistrzostwa Polski. Później wystąpił również w meczach z Lechią Gdańsk oraz Zagłębiem Lubin, zaś Korona uplasowała się w tabeli na szóstym miejscu. Pod koniec maja zarząd klubu ogłosił, iż nie zostanie przedłużony kontrakt Łatki, który kończył się w czerwcu.
Podbeskidzie Bielsko-Biała.
W lipcu 2010 Łatka testowany był przez sztab szkoleniowy Podbeskidzia Bielsko-Biała, zagrał 45 minut w sparingu z Odrą Wodzisław Śląski, a następnie podpisał roczny kontrakt z bielskim klubem. W Podbeskidziu występował do końca sezonu 2014/2015.
FK Jelgava.
W lipcu 2014 roku Dariusz Łatka został zawodnikiem łotewskiego FK Jelgava, z którym wywalczył puchar krajowy.
Bałtyk Gdynia.
19 grudnia 2015 roku Łatka został piłkarzem III-ligowego Bałtyku Gdynia. Na początku sezonu 2016/2017 odszedł z Bałtyku, kończąc piłkarską karierę.

</doc>
<doc id="693988" url="https://pl.wikipedia.org/wiki?curid=693988" title="Tomasz Pyć">
Tomasz Pyć

Tomasz Pyć, właściwie Bogusław Tomasz Pyć (ur. 7 marca 1945, zm. 18 listopada 2008 w Warszawie) – dziennikarz telewizyjny. Od 1977 do 1983 r. w zespole realizującym program SONDA.
Wcześniej pracował jako inżynier konstruktor w Zakładach Radiowych im. Marcina Kasprzaka (ZRK) w Warszawie, potem w Ministerstwie Nauki, Szkolnictwa Wyższego i Techniki, w Zjednoczeniu Zegarmistrzów, Złotników i Grawerów, skąd trafił do telewizji, zatrudniony przez Andrzeja Kurka redaktora SONDY. W 1983 roku zainicjował z Bogdanem Borusławskim program Spektrum. Autor i współautor programów edukacyjnych: Spektrum, Telekomputer, Spin, Nasz Bałtyk, Studio TV Edukacyjnej, Bałtyckie Technologie, Kawa czy herbata?, Ludzie żaby, Gwiazdy świecą nocą, Pływać każdy może.
Nadal współpracował z programem SONDA do 1989 r.
W latach 90. XX w. zrealizował programy SONDA z pozostawionych przez autorów materiałów.
Opracował przekazane (po 1989 r.), dla TVP, odcinki Beyond 2000. Współpracownik: Studio 3, Teleranek, Gotowanie na ekranie.
Autor pierwszych stron internetowych Telekomputera i Telewizji Edukacyjnej.
Popularyzator nauki i techniki w TVP, pionier we wprowadzaniu Internetu do własnych i zaprzyjaźnionych programów w TVP.
Grób Tomasza Pycia znajduje się na cmentarzu Bródnowskim w Warszawie, kwatera 10F, rząd 1, miejsce 27.

</doc>
<doc id="693989" url="https://pl.wikipedia.org/wiki?curid=693989" title="Flaga Guam">
Flaga Guam



</doc>
<doc id="693990" url="https://pl.wikipedia.org/wiki?curid=693990" title="Trubczewsk">
Trubczewsk

Trubczewsk (ros. Трубчевск) – miasto w Rosji, w obwodzie briańskim, na prawym brzegu rzeki Desny, 94 km na południe od Briańska, siedziba administracyjna rejonu trubczewskiego.
Historia.
Badania archeologiczne wykazały, że został założony w 975 r. w miejscu dzisiejszej wioski Kwietuń nad rzeką Trubiż.
Wspomniany w 1164 r. jako Trubiecz – gród należący do księstwa czernihowskiego. Później stał się stolicą udzielnego księstwa. Wymienia go także "Słowo o wyprawie Igora" (1185), opisując tragiczną wyprawę ruskich książąt siewierskich na Połowców, w której brał udział książę trubecko-kurski Wsiewołod.
Oddziały z Trubczewska uczestniczyły też w bitwie z Mongołami nad rzeką Kałką (1223). Około 1240 r. miasto zostało zniszczone przez Mongołów.
W granicach Litwy.
Kolejne wzmianki pochodzą dopiero z końca XIV wieku, gdy miejscowość, jako gród Wielkiego Księstwa Litewskiego, należała do wspólnego państwa polsko-litewskiego.
Brat Władysława Jagiełły, Dymitr Starszy, uczestnik bitwy z Tatarami na Kulikowym Polu (1380) był protoplastą rodu książąt Trubeckich, których mogiły znajdują się w XV-wiecznym soborze św. Trójcy, powstałym na miejscu wcześniejszej murowanej świątyni z XII wieku.
Za panowania króla Aleksandra Jagiellończyka, w czasie wojny litewsko-moskiewskiej 1500-1503, oddziały moskiewskie zaatakowały i w 1503 zajęły miasto, które na ponad sto lat znalazło się w Wielkim Księstwie Moskiewskim. W sierpniu 1581 roku zburzył je kasztelan kijowski Michał Wiśniowiecki.
W I Rzeczypospolitej.
Podczas wielkiej smuty w 1609 r. oddziały polskie odzyskały miasto, które powróciło w granice Rzeczypospolitej ma podstawie rozejmu w Dywilinie z 11 grudnia 1618, przywracającego Rzeczypospolitej także Smoleńsk, Biały, Rosław, Dorohobuż, Sierpiejsk, Nowogród Siewierski, Czernihów, Monastersko, Poczep, Newel, Siebież i Krasne. Powrót miasta do Rzeczypospolitej ostatecznie usankcjonował pokój z Rosją w Polanowie (1634).
10 lat później król Władysław IV czynił szeroko zakrojone przygotowania do wojny z Turcją. Starał się pozyskać dla tych planów cara moskiewskiego. Gdy posłowie Moskwy zażądali wyjaśnień pogłosek o rzekomym nowym Samozwańcu – kandydacie do tronu carskiego na polskim dworze, Władysław IV w geście dobrej woli nakazał (1644) przekazanie pogranicznego miasta Rosjanom.
Sprzeciwił się temu Sejm Rzeczypospolitej (1645), a załoga, mieszczanie i biskup smoleński Piotr Parczewski rozpoczęli przygotowania do obrony przed Rosjanami. Twierdzę opanowała jednak gwardia królewska i wydała ją Moskwie (dowódca gwardii został później skazany przez Trybunał Litewski za bezprawne zajęcie zamku na banicję, ponieważ jednak egzekwowanie wyroków należało do króla, wyrok pozostał na papierze).
Miasto nigdy już do Rzeczypospolitej nie powróciło. Posłowie litewscy na kolejnym sejmie (1646) otrzymali od Korony rekompensatę w postaci Lubecza w województwie czernihowskim. Równocześnie ograniczono rozmiar gwardii i poddano ją jurysdykcji Marszałków Obojga Narodów.
W granicach Rosji.
W latach 1941-1943 pod okupacją niemiecką. Od 1944 Trubczewsk jest miastem rejonowym obwodu briańskiego.

</doc>
<doc id="693991" url="https://pl.wikipedia.org/wiki?curid=693991" title="Magstadt">
Magstadt

Magstadt – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Böblingen. Leży w Heckengäu, ok. 9 km na północ od Böblingen.
Współpraca.
Miejscowości partnerskie:

</doc>
<doc id="693992" url="https://pl.wikipedia.org/wiki?curid=693992" title="Separator">
Separator

Separator, oddzielacz służy do rozdzielania większej całości na części składowe
Zobacz też: Separator (budynek)

</doc>
<doc id="693997" url="https://pl.wikipedia.org/wiki?curid=693997" title="Rutesheim">
Rutesheim

Rutesheim – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Böblingen. Leży w Heckengäu, ok. 17 km na północ od Böblingen, przy autostradzie A8.
Historia.
Miejscowość po raz pierwszy wzmiankowana jest w dokumentach klasztoru Lorsch z 767.
Rząd Badenii-Wirtembergii 22 stycznia 2008 postanowił nadać gminie prawa miejskie, które to miasto oficjalnie przyjęło 1 lipca 2008.
Współpraca.
Miejscowości partnerskie:

</doc>
<doc id="694000" url="https://pl.wikipedia.org/wiki?curid=694000" title="Leonard Marconi">
Leonard Marconi

Leonard Marconi (ur. 6 października 1835 w Warszawie, zm. 1 kwietnia 1899 we Lwowie) – polski rzeźbiarz pochodzenia włoskiego. 
Życiorys.
Syn rzeźbiarza włoskiego Ferrante, który od 1828 roku żył w Polsce, bratanek architekta Henryka Marconiego.
Kształcił się w Szkole Sztuk Pięknych w Warszawie, a następnie w latach 1859–1861 w Akademii św. Łukasza w Rzymie. W latach 1862–1873 prowadził atelier rzeźbiarskie w Warszawie. W 1873 roku wyjechał do Lwowa, gdzie został wykładowcą w Akademii Technicznej. Zajmował się głównie rzeźbą architektoniczną, nagrobną i portretową.
Cesarz Franciszek Józef I nadał postanowieniem z 12 czerwca 1893 roku nadzwyczajnemu profesorowi Leonardowi Marconiemu tytuł i charakter zwyczajnego profesora.

</doc>
<doc id="694004" url="https://pl.wikipedia.org/wiki?curid=694004" title="Schönaich (Badenia-Wirtembergia)">
Schönaich (Badenia-Wirtembergia)

Schönaich – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Böblingen. Leży w Schönbuch, ok. 5 km na południowy wschód od Böblingen.
Współpraca.
Miejscowości partnerskie:

</doc>
<doc id="694008" url="https://pl.wikipedia.org/wiki?curid=694008" title="Podział administracyjny Guamu">
Podział administracyjny Guamu

Guam dzieli się na 19 okręgów:

</doc>
<doc id="694012" url="https://pl.wikipedia.org/wiki?curid=694012" title="Weil im Schönbuch">
Weil im Schönbuch

Weil im Schönbuch – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Böblingen. Leży w Schönbuch, ok. 12 km na południowy wschód od Böblingen.

</doc>
<doc id="694015" url="https://pl.wikipedia.org/wiki?curid=694015" title="Synagoga w Krasnopolu">
Synagoga w Krasnopolu

Synagoga w Krasnopolu – synagoga zbudowana w 1850 roku przy Małym Rynku Żydowskim, pomiędzy obecnymi ulicami Polną i Pierwszego Maja w Krasnopolu. 
Podczas II wojny światowej hitlerowcy zdewastowali synagogę. Od zakończenia wojny budynek stał opuszczony, aż do 1988 roku, kiedy to go otynkowano i przebudowano. Obecnie mieści się w nim sklep, poprzednio był użytkowany jako bar. Pierwsze piętro budynku zaadaptowano na mieszkanie.
Murowany z surowego kamienia budynek synagogi wzniesiono na planie prostokąta. Pierwotnie był kryty gontem, zaś obecnie dachówką.

</doc>
<doc id="694019" url="https://pl.wikipedia.org/wiki?curid=694019" title="Marek Siudym (współautor Sondy)">
Marek Siudym (współautor Sondy)

Marek Siudym – polski twórca telewizyjny, współpracownik popularnonaukowego programu "Eureka", a przede wszystkim wieloletni współtwórca programu "Sonda".
Od 14. roku życia posiadał kamerę filmową, dzięki czemu nabył sporo doświadczenia jeszcze przed podjęciem pracy. W czasie studiów pracował w prasie studenckiej Politechniki Wrocławskiej jako fotoreporter. Jest absolwentem fizyki technicznej PWr oraz dziennikarstwa na Uniwersytecie Warszawskim.
Pracę w telewizji podjął w trakcie wakacyjnych praktyk studenckich w lecie 1975 w czasie relacji z misji Sojuz-Apollo. Dzięki dobrej znajomości języka angielskiego został w telewizji na stałe. Od lata 1976 pracował w redakcji Eureki.
Po zawieszeniu Eureki od października 1977 razem z Andrzejem Kurkiem i Zdzisławem Kamińskim jako autor scenariuszy i kamerzysta współtworzył – z przerwą w stanie wojennym – niezwykle popularny (w szczycie 30% widowni, 6 mln widzów) program popularnonaukowy "Sonda". Z pracy nad "Sondą" zrezygnował w maju 1986 roku.
Jest autorem teledysku do utworu "Atak serca" zespołu MadMax braci Puczyńskich.
W 2012 roku ukazała się jego wspomnieniowa książka poświęcona programowi Sonda pt. "18.20 Sonda".

</doc>
<doc id="694021" url="https://pl.wikipedia.org/wiki?curid=694021" title="Leśnik (powiat złotowski)">
Leśnik (powiat złotowski)

Leśnik – wieś w Polsce położona w województwie wielkopolskim, w powiecie złotowskim, w gminie Krajenka.
W latach 1975–1998 miejscowość należała administracyjnie do województwa pilskiego.

</doc>
<doc id="694027" url="https://pl.wikipedia.org/wiki?curid=694027" title="LPA">
LPA



</doc>
<doc id="694029" url="https://pl.wikipedia.org/wiki?curid=694029" title="Przygody Koziołka Matołka">
Przygody Koziołka Matołka

Przygody Koziołka Matołka – polska bajka muzyczna, zrealizowana na podstawie książek o Koziołku Matołku autorstwa Kornela Makuszyńskiego. Przypuszczalnie najdłuższa polska bajka muzyczna ze wszystkich, bo w czterech częściach i wymagająca dwóch płyt gramofonowych.
Słuchowisko to zostało wydane w 1971 roku przez Polskie Nagrania „Muza”, osobno w wersjach mono- (XL 0777, XL 0898) i stereofonicznych (SX 0777 - część I i II, SX 0898 - część III i IV). Płyty kosztowały wówczas po 130 zł. Ukazało się również wydanie na dwóch kasetach magnetofonowych (CK 023 - część I i II, CK 024 - część III i IV). W późniejszych latach, Polskie Nagrania Muza opublikowały tę bajkę w postaci dwóch płyt kompaktowych (PNCD 527 A - część I i II, PNCD 527 B - część III i IV).
"Przygody Koziołka Matołka" zawierają fragment piosenki "Trudno" w wykonaniu Hanki Ordonówny, jako utworu, który wzbudza u Koziołka Matołka tęsknotę za krajem.

</doc>
<doc id="694033" url="https://pl.wikipedia.org/wiki?curid=694033" title="Ribera d’Urgellet">
Ribera d’Urgellet

Ribera d’Urgellet – gmina w Hiszpanii, w Katalonii, w prowincji Lleida, w comarce Alt Urgell.
Powierzchnia gminy wynosi 106,96 km². Zgodnie z danymi INE, w 2005 roku liczba ludności wynosiła 935, a gęstość zaludnienia 8,74 osoby/km². Wysokość bezwzględna gminy równa jest 702 metrów. Współrzędne geograficzne Ribera d’Urgellet to 42°18'N 1°23'E.
Miejscowości.
W skład gminy Ribera d’Urgellet wchodzi 16 miejscowości:

</doc>
<doc id="694034" url="https://pl.wikipedia.org/wiki?curid=694034" title="Weissach (Badenia-Wirtembergia)">
Weissach (Badenia-Wirtembergia)

Weissach – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Böblingen. Leży w Heckengäu, ok. 20 km na północ od Böblingen, zaczyna się tutaj linia kolei zabytkowej Elias do Korntal-Münchingen.
Gmina składa się z dwóch dzielnic: Weissach i oddalonego o ok. 1 km Flacht.
W Weissach zlokalizowane jest Centrum Rozwojowe Porsche - "Porsche Entwicklungszentrum" wraz z torem testowym.

</doc>
<doc id="694036" url="https://pl.wikipedia.org/wiki?curid=694036" title="Separator (informatyka)">
Separator (informatyka)

Separator – znak lub ciąg znaków używany do ograniczenia fragmentów tekstu posiadających określone znaczenie. 
Przykłady separatorów:

</doc>
<doc id="694037" url="https://pl.wikipedia.org/wiki?curid=694037" title="Weil im Schonbuch">
Weil im Schonbuch



</doc>
<doc id="694045" url="https://pl.wikipedia.org/wiki?curid=694045" title="Weil im Schoenbuch">
Weil im Schoenbuch



</doc>
<doc id="694046" url="https://pl.wikipedia.org/wiki?curid=694046" title="Innsmouth">
Innsmouth

Innsmouth – fikcyjne miasto z opowiadań H.P. Lovecrafta. Rozgrywa się w nim większa część akcji opowiadania "Widmo nad Innsmouth". Wspomina o nim również opowiadanie "Coś na progu".
Innsmouth było portowym miastem położonym w Nowej Anglii, u ujścia rzeki Manuxet do Atlantyku, w sąsiedztwie tzw. Diabelskiej Rafy. Na południe znajdował się łańcuch górski. W sąsiedztwie leżały miasta Arkham, Rowley i Ipswich. Teren otaczały utrudniające dostęp bagna.
Jedynym obiektem przemysłowym była rafineria Marsha. Przy placu znajdował się pojedynczy hotel "Gilman House", wysoki budynek zwieńczony kopułą, w którym zatrzymuje się na noc narrator opowiadania "Widmo nad Innsmouth". Źródło utrzymania większości mieszkańców stanowi rybołówstwo.
W przeszłości w Innsmouth znajdowały się kościoły protestanckie kongregacjonistów i metodystów, w czasie akcji opowiadania były one już zniszczone, natomiast jedyną religią wyznawaną w mieście jest Ezoteryczny Zakon Dagona. Jego siedziba znajdowała się w budynku Porządku Dagona.
Historia i religia.
Innsmouth założono w 1643. Zostało ono ośrodkiem przemysłu okrętowego i dobrze się rozwijało jeszcze na początku XIX wieku. Było w przeszłości gęsto zaludnione, co zakończyć miała epidemia w 1846. Jednak w opowiadaniu "Widmo nad Innsmouth" inną historię miasta opowiada jego mieszkaniec, uzależniony od alkoholu Zadok Allen. Oto na początku XVIII wieku upadł handel, pociągając za sobą upadki fabryk. Ryb w wodach było coraz mniej. Mieszkańcy imali się wypraw morskich, z których często nie wracali. Jeden z kapitanów, Obed Marsh, poszukiwał odmiany losu pośród tropikalnych wysp. Na jednej z nich spotkał miejscowy lud wyznający dziwaczny kult, który miał zapewniać im bogactwo ryb w wodach, a także biżuterię z nieznanego, przypominającego złoto metalu. Rozpocząwszy handel, podróżnik dowiedział się, że tubylcy dwukrotnie w ciągu roku (z początkiem maja i z początkiem listopada) składali ofiary z ludzi mieszkającym w oceanie stworom przypominającym skrzyżowanie żaby i ryby.
Obed Marsh wzbogacił się na handlu. Za otrzymane złoto otworzył rafinerię. Jednak w 1838 kontakt z wyznawcami kultu z tropikalnej wyspy się urwał. Marsh nie zastał ich już na miejscu, prawdopodobnie zginęli w starciu z innym plemieniem. Wtedy kapitan Marsh dzięki informacjom uzyskanym wcześniej od wodza tubylców sprowadził kult do Innsmouth. Marynarze wygnali pastorów. Obed Marsh wprowadził kult bliskowschodniego bożka Dagona, wymawiano też imiona Ashtoreth, Beliala i Belzebuba. Ludzie Marsha pływali nocą do Diabelskiej Rafy, gdzie odprawiali dziwne śpiewy, wrzucali coś do wody na początku maja i października. Marynarze Marsha przekształcili się kapłanów noszących niespotykane gdzie indziej szaty i złote tiary na głowie. Jednocześnie doszło do zaginiąć kilku młodych mieszkańców miasta.
Istoty z głębin odpowiedziały na modlitwy. W wodach wokół miasta zaroiło się od ryb, ale próbujący z tego skorzystać rybacy z okolicznych miast znikali. Uruchomiono ponownie starą linię kolejową. Rodzina Marsha ostentacyjnie nosiła złotą biżuterię. Pierwszy oficer Marsha, mason, ułatwił kupno Masonic Hall, w której urządzono Ezoteryczny Porządek Dagona.
W 1846 na podstawie doniesienia Zadoka Allena kapitan Marsh i ponad trzydziestu jego popleczników trafiło do aresztu. Kilka tygodni później w nocy doszło do masakry, w wyniku której przy życiu pozostali prawie sami zwolennicy Marsha i nowego kultu. Pozostali mieszkańcy Innsmouth zostali zabici. Pozostawieni przy życiu złożyli jedną, a nawet dwie bądź przysięgi Dagonowi. Wtedy nastąpiła zmiana w kulcie. Jego wyznawcy mieli płodzić dzieci z istotami z głębin, a zrodzone w ten sposób dzieci nigdy nie zestarzeć się i w końcu wrócić do morza, "do Matki Hydry i Ojca Dagona".
Mieszkańcy.
Odmienny od statystycznego człowieka wygląd mieszkańców Innsmouth okoliczna ludność tłumaczyła chorobą. Wedle opowieści Zadoka Allena jest to natomiast skutek skrzyżowania ludzi z istotami z głębin.
Mieszkańcy Innsmouth miewali wąskie głowy, z małymi, niewykształconymi uszami. Oczy natomiast mieli duże, wyłupiaste, wodniste, rzadko albo i wcale nie mrugali. Między oczami znajdował się płaski nos. Łysieli. Po bokach szyi pojawiały im się z wiekiem podłużne szczeliny, przypominające rybie skrzela. Przyjmowali przygarbioną, pokraczną sylwetkę, chodzili niezdarnie, powłócząc nogami. W starszym wieku raczej podskakiwali, niż chodzili, na podobieństwo istot z głębin. Mieszkańcy bardziej zmienieni albo też same istoty z głębi opisywani są jako niekiedy postacie czworonożne, z pazurami na palcach zaopatrzonych w błony pławne, z jaśniejszym, białawym brzuchem i ciemniejszym, szarawym grzbietem ciała, przypominające skrzyżowanie żaby z rybą.
Do wpływowych rodzin osiadłych w mieście zaliczają się Marshowie (w czasie akcji opowiadania głową rodu jest wnuk Obeda, Barnabas Marsh). Gilmanowie, Waite'owie. Z tego ostatniego rodu wywodzą się Ephraim Waite i jego córka Asenath, bohaterka opowiadania "Coś na progu". Mieszańcy Innsmouth stronili od obcych. Próbujących osiedlić się w mieście osadników, w tym nielicznych Polaków i Portugalczyków, przeganiano. Okoliczna ludność uznawała mieszkańców Innsmouth za dziwacznych, a ich religię za prymitywny, obrzydliwy kult.

</doc>
<doc id="694048" url="https://pl.wikipedia.org/wiki?curid=694048" title="Bąki (województwo opolskie)">
Bąki (województwo opolskie)

Bąki (dodatkowa nazwa w j. ) – wieś w Polsce, położony w województwie opolskim, w powiecie oleskim, w gminie Dobrodzień.
W latach 1975–1998 przysiółek administracyjnie należał do województwa częstochowskiego.
Przed 2023 r. miejscowość była przysiółkiem wsi Bzinica Stara.

</doc>
<doc id="694049" url="https://pl.wikipedia.org/wiki?curid=694049" title="Schonaich">
Schonaich



</doc>
<doc id="694050" url="https://pl.wikipedia.org/wiki?curid=694050" title="Schoenaich">
Schoenaich



</doc>
<doc id="694059" url="https://pl.wikipedia.org/wiki?curid=694059" title="Areszt Śledczy w Warszawie-Białołęce">
Areszt Śledczy w Warszawie-Białołęce

Areszt Śledczy w Warszawie-Białołęce – areszt śledczy znajdujący się w Warszawie, w dzielnicy Białołęka. Przeznaczony dla około 1770 osadzonych.
Historia.
Jego projekt został wykonany w 1951 roku. Zgodnie z decyzją ówczesnych władz nowe Centralne Więzienie (dzisiejszy Areszt Śledczy) zostało wybudowane przez więźniów. Obiekt został oddany do użytku w 1962.
Pierwszym naczelnikiem więzienia był Ludwik Rokicki. Pełnił tę funkcję od 2 listopada 1960 do 6 lipca 1968. 28 kwietnia 1964 zmieniono nazwę na Więzienie Karno-Śledcze Warszawa Białołęka.
Po wprowadzeniu stanu wojennego w Polsce areszt śledczy wraz z zakładem karnym zostały największym ośrodkiem internowanych przywódców i działaczy „Solidarności”. Wśród internowanych znaleźli się m.in. Bronisław Komorowski, Adam Michnik i Jacek Kuroń.
Areszt Śledczy składa się z czterech pawilonów Oddziałów Penitencjarnych oraz Oddziału Szkoły.
W kulturze masowej.
Na terenie aresztu kręcono polski film "Symetria" (2004) oraz niektóre sceny serialu Oficer oraz jego kontynuacji.

</doc>
<doc id="694061" url="https://pl.wikipedia.org/wiki?curid=694061" title="Giampiero Boniperti">
Giampiero Boniperti

Giampiero Boniperti (ur. 4 lipca 1928 w Barengo, zm. 18 czerwca 2021 w Turynie) – włoski piłkarz występujący na pozycji napastnika, wieloletni prezes, następnie honorowy prezes Juventusu, poseł do Parlamentu Europejskiego IV kadencji.
Życiorys.
Uzyskał dyplom geodety.
Jako piłkarz przez całą zawodową karierę był związany z Juventusem. W Serie A zadebiutował 2 marca 1947 w meczu z A.C. Milan. Po raz ostatni wystąpił 10 czerwca 1961 w spotkaniu z Interem Mediolan. Pięciokrotnie wywalczył mistrzostwo Włoch (1950, 1952, 1958, 1960, 1961), dwukrotnie ze swoją drużyną zdobył Puchar Włoch (1959, 1960). Łącznie wystąpił w 444 spotkaniach Serie A, zdobywając 178 goli. Ponadto zagrał w 3 spotkaniach w europejskich pucharach, a także w 13 meczach w Pucharze Włoch. W sezonie 1947/1948 zdobył tytuł króla strzelców. Przez lata był rekordzistą Juventusu w liczbie zdobytych dla tego klubu goli – rekord ten pobił w 2006 Alessandro Del Piero.
W reprezentacji Włoch Giampiero Boniperti rozegrał 38 spotkań, zdobywając 8 bramek. Po zakończeniu kariery sportowej został działaczem piłkarskim. W latach 1971–1990 był prezesem Juventusu, później został honorowym prezesem.
W latach 1994–1999 z ramienia Forza Italia sprawował mandat eurodeputowanego IV kadencji.
Odznaczony Wielkim Oficerem Orderu Zasługi Republiki Włoskiej (1991).

</doc>
<doc id="694063" url="https://pl.wikipedia.org/wiki?curid=694063" title="Separator dziesiętny">
Separator dziesiętny

Separator dziesiętny, znak dziesiętny – znak używany do oddzielenia części całkowitej od części ułamkowej w zapisie liczby. Jest to najczęściej przecinek (,), kropka (.) lub znak "momayyez" (٫) w krajach arabskich.
Ze znakiem separatora dziesiętnego związany jest znak separatora grup cyfr używanego dla oddzielenia tysięcy, milionów itd. W krajach stosujących kropkę jako separator dziesiętny używa się czasem przecinka jako separatora grup cyfr. W krajach stosujących przecinek jako separator dziesiętny często używana jest do tego kropka.
W języku polskim separatorem dziesiętnym jest przecinek, a do oddzielania grup trzycyfrowych stosuje się spację niełamliwą: 12 345,67 (dwanaście tysięcy trzysta czterdzieści pięć i sześćdziesiąt siedem setnych), przy czym rozdzielanie spacją tych grup stosuje się w liczbach pięciocyfrowych i większych. Jest to konwencja edytorska, natomiast istnieje też (dezaprobowany) zwyczaj używania kropki jako separatora grup trzycyfrowych, również w przypadku liczb od 1000 do 9999. Rozdzielanie na trzycyfrowe grupy nie dotyczy cyfr po przecinku.

</doc>
<doc id="694064" url="https://pl.wikipedia.org/wiki?curid=694064" title="Radykał ideału">
Radykał ideału

Radykał – w pierścieniu przemiennym formula_1 radykał ideału formula_2 (oznaczany przez formula_3) to zbiór wszystkich elementów pierścienia, których pewna potęga leży w ideale formula_4
Dowodzi się, że radykał ideału formula_2 również jest ideałem, formula_7 oraz gdy ideał formula_2 jest pierwszy, to formula_9 Implikacja w drugą stronę jednak nie zachodzi: równość formula_10 nie implikuje pierwszości ideału formula_11 jako kontrprzykład można wziąć np. ideał generowany przez formula_12 w pierścieniu wielomianów dwóch zmiennych nad ciałem liczb wymiernych formula_13 W związku z tym, ideały spełniające formula_10 nazywamy ideałami radykalnymi.
Radykał ideału formula_2 jest równy przecięciu wszystkich ideałów pierwszych zawierających formula_16
Ideały radykalne odgrywają dużą rolę w klasycznej geometrii algebraicznej, ze względu na wyrażaną poprzez twierdzenie Hilberta o zerach odpowiedniość ideałów radykalnych w pierścieniach wielomianów nad ciałami algebraicznie domkniętymi, a rozmaitościami algebraicznymi nad tymi ciałami.

</doc>
<doc id="694065" url="https://pl.wikipedia.org/wiki?curid=694065" title="Kocury (województwo opolskie)">
Kocury (województwo opolskie)

Kocury (j. niem. "Kotzuren") – wieś w Polsce położona w województwie opolskim, w powiecie oleskim, w gminie Dobrodzień przy drodze wojewódzkiej nr 901.
W latach 1975–1998 miejscowość administracyjnie należała do województwa częstochowskiego.
Kocury i Malichów, jako jedyne miejscowości w gminie Dobrodzień nie zgodziły się w konsultacjach na podwójne nazewnictwo, jednak zgodnie z ustawą o mniejszościach narodowych i etnicznych nazwy takie zostały w tych wsiach utworzone, gdyż ponad 20% mieszkańców gminy stanowi mniejszość narodową.

</doc>
<doc id="694066" url="https://pl.wikipedia.org/wiki?curid=694066" title="Adrall">
Adrall

Adrall – miejscowość w Hiszpanii, w Katalonii, w prowincji Lleida, w comarce Alt Urgell, w gminie Ribera d’Urgellet.
Według danych INE w 2020 roku liczyła 210 mieszkańców – 106 mężczyzn i 104 kobiety. 

</doc>
<doc id="694068" url="https://pl.wikipedia.org/wiki?curid=694068" title="Arfa (Hiszpania)">
Arfa (Hiszpania)

Arfa – miejscowość w Hiszpanii, w Katalonii, w prowincji Lleida, w comarce Alt Urgell, w gminie Ribera d’Urgellet.
Według danych INE w 2020 roku liczyła 142 mieszkańców – 79 mężczyzn i 63 kobiety. 

</doc>
<doc id="694069" url="https://pl.wikipedia.org/wiki?curid=694069" title="Les Bordes d’Arfa">
Les Bordes d’Arfa

Les Bordes d’Arfa – miejscowość w Hiszpanii, w Katalonii, w prowincji Lleida, w comarce Alt Urgell, w gminie Ribera d’Urgellet.
Według danych INE w 2020 roku liczyła 26 mieszkańców – 15 mężczyzn i 11 kobiet. 

</doc>
<doc id="694070" url="https://pl.wikipedia.org/wiki?curid=694070" title="Castellar de Tost">
Castellar de Tost

Castellar de Tost – miejscowość w Hiszpanii, w Katalonii, w prowincji Lleida, w comarce Alt Urgell, w gminie Ribera d’Urgellet.
Według danych INE w 2020 roku liczyła 36 mieszkańców – 18 mężczyzn i 18 kobiet. 

</doc>
<doc id="694071" url="https://pl.wikipedia.org/wiki?curid=694071" title="La Coma de Nabiners">
La Coma de Nabiners

La Coma de Nabiners – miejscowość w Hiszpanii, w Katalonii, w prowincji Lleida, w comarce Alt Urgell, w gminie Ribera d’Urgellet.
Według danych INE w 2020 roku liczyła 3 mieszkańców – 2 mężczyzn i 1 kobietę. 

</doc>
<doc id="694072" url="https://pl.wikipedia.org/wiki?curid=694072" title="Gramós">
Gramós

Gramos – miejscowość w Hiszpanii, w Katalonii, w prowincji Lleida, w comarce Alt Urgell, w gminie Ribera d’Urgellet. 
Znajduje się w dolinie Elins, na zachód od rzeki Pallerols.
Według danych INE w 2020 roku liczyła 1 mieszkańców – 1 mężczyznę. 

</doc>
<doc id="694073" url="https://pl.wikipedia.org/wiki?curid=694073" title="Els Hostalets de Tost">
Els Hostalets de Tost

Els Hostalets de Tost, również: Els Hostalets – miejscowość w Hiszpanii, w Katalonii, w prowincji Lleida, w comarce Alt Urgell, w gminie Ribera d’Urgellet.
Według danych INE w 2020 roku liczyła 11 mieszkańców – 5 mężczyzn i 6 kobiet. 

</doc>
<doc id="694074" url="https://pl.wikipedia.org/wiki?curid=694074" title="Montan de Tost">
Montan de Tost

Montan de Tost, również: Montan, Montant de Tost, Montau – miejscowość w Hiszpanii, w Katalonii, w prowincji Lleida, w comarce Alt Urgell, w gminie Ribera d’Urgellet.
Według danych INE w 2020 roku liczyła 35 mieszkańców – 22 mężczyzn i 13 kobiet. 

</doc>
<doc id="694075" url="https://pl.wikipedia.org/wiki?curid=694075" title="Malichów">
Malichów

Malichów (j. niem. "Malchow") – wieś w Polsce, położony w województwie opolskim, w powiecie oleskim, w gminie Dobrodzień.
W latach 1975–1998 przysiółek administracyjnie należał do województwa częstochowskiego.
Przed 2023 r. miejscowość była przysiółkiem wsi Warłów.
Pierwsze historyczne wzmianki pochodzą z 1373 roku.
Nazwa pochodzi prawdopodobnie od nazwiska Malich.
Przez Malichów biegnie droga wojewódzka nr 901 Olesno – Gliwice.
Malichów i Kocury, jako jedyne miejscowości w gminie Dobrodzień nie zgodziły się w konsultacjach na podwójne nazewnictwo, jednak zgodnie z ustawą o mniejszościach narodowych i etnicznych nazwy takie zostały w tych wsiach utworzone, gdyż ponad 20% mieszkańców gminy stanowi mniejszość narodową.

</doc>
<doc id="694078" url="https://pl.wikipedia.org/wiki?curid=694078" title="La Parròquia d’Hortó">
La Parròquia d’Hortó

La Parròquia d’Hortó – miejscowość w Hiszpanii, w Katalonii, w prowincji Lleida, w comarce Alt Urgell, w gminie Ribera d’Urgellet.
Według danych INE w 2020 roku liczyła 88 mieszkańców – 43 mężczyzn i 45 kobiet. 

</doc>
<doc id="694079" url="https://pl.wikipedia.org/wiki?curid=694079" title="El Pla de Sant Tirs">
El Pla de Sant Tirs

El Pla de Sant Tirs – miejscowość w Hiszpanii, w Katalonii, w prowincji Lleida, w comarce Alt Urgell, w gminie Ribera d’Urgellet. 
Nazwa miejscowości pochodzi od imienia św. Tyrsa – męczennika chrześcijańskiego z III wieku.
Według danych INE w 2020 roku liczyła 359 mieszkańców – 181 mężczyzn i 178 kobiet. 

</doc>
<doc id="694081" url="https://pl.wikipedia.org/wiki?curid=694081" title="Sant Pere Codinet">
Sant Pere Codinet

Sant Pere Codinet, również: Codinet, Sant Pere de Codinet – miejscowość w Hiszpanii, w Katalonii, w prowincji Lleida, w comarce Alt Urgell, w gminie Ribera d’Urgellet.
Według danych INE w 2020 roku liczyła 3 mieszkańców – 1 mężczyznę i 2 kobiety. 

</doc>
<doc id="694083" url="https://pl.wikipedia.org/wiki?curid=694083" title="Tost (miejscowość)">
Tost (miejscowość)

Tost – miejscowość w Hiszpanii, w Katalonii, w prowincji Lleida, w comarce Alt Urgell, w gminie Ribera d’Urgellet.
Według danych INE w 2020 roku liczyła 9 mieszkańców – 3 mężczyzn i 6 kobiet. 

</doc>
<doc id="694085" url="https://pl.wikipedia.org/wiki?curid=694085" title="Torà de Tost">
Torà de Tost

Torà de Tost – miejscowość w Hiszpanii, w Katalonii, w prowincji Lleida, w comarce Alt Urgell, w gminie Ribera d’Urgellet.
Według danych INE w 2020 roku liczyła 9 mieszkańców – 4 mężczyzn i 5 kobiet. 

</doc>
<doc id="694086" url="https://pl.wikipedia.org/wiki?curid=694086" title="Tora de Tost">
Tora de Tost



</doc>
<doc id="694090" url="https://pl.wikipedia.org/wiki?curid=694090" title="Lista najdroższych samochodów Forbes">
Lista najdroższych samochodów Forbes

Lista najdroższych samochodów Forbes – lista najdroższych samochodów świata, przygotowywana co roku przez amerykański magazyn ekonomiczny Forbes.
2012.
Najdroższe samochody według Forbes w roku 2012/2013:
2007.
Najdroższe samochody według Forbes w roku 2007:
2006.
Najdroższe samochody według Forbesa w roku 2006:

</doc>
<doc id="694095" url="https://pl.wikipedia.org/wiki?curid=694095" title="La Freita">
La Freita

La Freita – opuszczona miejscowość w Hiszpanii, w Katalonii, w prowincji Lleida, w comarce Alt Urgell, w gminie Ribera d’Urgellet.
Według danych INE w latach 2000–2020 w miejscowości nie zamieszkiwała ani jedna osoba. 

</doc>
<doc id="694096" url="https://pl.wikipedia.org/wiki?curid=694096" title="Nabiners">
Nabiners

Nabiners () – opuszczona miejscowość w Hiszpanii, w Katalonii, w prowincji Lleida, w comarce Alt Urgell, w gminie Ribera d’Urgellet.
Według danych INE w latach 2000–2020 w miejscowości nie zamieszkiwała ani jedna osoba.

</doc>
<doc id="694098" url="https://pl.wikipedia.org/wiki?curid=694098" title="Sauvanyà">
Sauvanyà

Sauvanyà, również: Saubanyà – opuszczona miejscowość w Hiszpanii, w Katalonii, w prowincji Lleida, w comarce Alt Urgell, w gminie Ribera d’Urgellet.
Według danych INE w latach 2000–2020 w miejscowości nie mieszkała ani jedna osoba.

</doc>
<doc id="694099" url="https://pl.wikipedia.org/wiki?curid=694099" title="Sauvanya">
Sauvanya



</doc>
<doc id="694105" url="https://pl.wikipedia.org/wiki?curid=694105" title="AVH">
AVH



</doc>
<doc id="694106" url="https://pl.wikipedia.org/wiki?curid=694106" title="La Parroquia d'Horto">
La Parroquia d'Horto



</doc>
<doc id="694113" url="https://pl.wikipedia.org/wiki?curid=694113" title="Synagoga Kaukaska w Krynkach">
Synagoga Kaukaska w Krynkach

Synagoga Kaukaska w Krynkach – synagoga znajdująca się w Krynkach przy ulicy Józefa Piłsudskiego 5, w pobliżu rynku.
Historia.
Synagoga została zbudowana w 1850 roku na potrzeby miejscowych garbarzy. Służyła również jako centralna synagoga biednej dzielnicy żydowskiej zwanej Kaukaz, stąd jej nazwa. 28 czerwca 1941 roku, po wkroczeniu wojsk niemieckich do Krynek synagoga została zamknięta. 1 lipca jej wnętrze zostało doszczętnie zdewastowane, a w późniejszym okresie wypalone.
Po zakończeniu wojny synagoga stała opuszczona i niszczała. W 1955 roku została przebudowana, a w jej wnętrzu założono kino. Usunięto wówczas bimę, zamurowano wszystkie okna babińca oraz część okien głównej sali modlitewnej. Obecnie w synagodze znajduje się Gminny Ośrodek Kultury i Sportu, który wykorzystuje ją jako salę imprezową oraz kawiarnię.
W dniach od 11 do 27 lipca 2008 roku studenci z Polski, Niemiec i Białorusi odnawiali wnętrze synagogi w ramach projektu realizowanego na Podlasiu przez Stowarzyszenie na rzecz Ziemi Podlaskiej DRUMLA. Stowarzyszenie planuje aby synagoga pełniła funkcje kulturalne, była miejscem organizacji wystaw i spotkań dla mieszkańców Krynek. 
Na jednej ze ścian synagogi znajduje się tablica pamiątkowa ufundowana przez Fundację Wiecznej Pamięci, informująca w języku polskim i hebrajskim o dawnym przeznaczeniu budynku.
Architektura.
Murowany budynek synagogi wzniesiono na planie kwadratu o boku 16 metrów w stylu mauretańskim. W zachodniej części pierwotnie znajdował się przedsionek z babińcem na piętrze. Do dnia dzisiejszego zachowały się elementy wystroju zewnętrznego w postaci gzymsów, fryzów i płycin oraz charakterystyczne, rozmieszczone nieregularnie półokrągło zakończone okna. Całość jest nakryta dachem czterospadowym.

</doc>
<doc id="694119" url="https://pl.wikipedia.org/wiki?curid=694119" title="Rybki z ferajny">
Rybki z ferajny

Rybki z ferajny (ang. "Shark Tale") – amerykański film animowany wytwórni DreamWorks z 2004 roku.
Opis fabuły.
Rybka o imieniu Oskar pracuje w myjni wielorybów, lecz marzy o wielkiej sławie i pieniądzach. Jego najlepszą przyjaciółką jest rybka Angie - recepcjonistka z myjni, która skrycie się w nim podkochuje. Ich szef - rozdymka Sykes - pracuje dla Dona Lino, żarłacza białego i przywódcy mafii rekinów składającej się również z orek, ryb pił, żaglic i ośmiornic, która rządzi Rafą. Mafiozo mówi Sykesowi, że wkrótce jego synowie przejmą po nim pałeczkę. Podczas, gdy najstarszy syn Frankie jest pełnokrwistym rekinem jego młodszy syn Lenny jest wegetarianinem i przynosi swojej rodzinie wstyd. Po tym, jak Sykes żartując mówi, że Lenny nie nadaje się do rządzenia Rafą, zdenerwowany Don Lino mówi, że Sykes musi mu teraz zapłacić haracz za bezpieczeństwo myjni i jego długi. Następnego dnia Sykes mówi Oskarowi, że ten ma długi u niego, a co za tym idzie także u Don Lino. Sykes mówi Oskarowi, że jeśli nie spłaci długów spotkają go nieprzyjemności ze strony jego pomocników - meduz Berniego i Erniego. Tymczasem Don Lino chce, by Lenny został prawdziwym rekinem i prosi Frankiego, by ten go następnego dnia nauczył go jak nim być.
Oskar zamiast zapłacić Sykesowi stawia na konia wyścigowego, a gdy ten przegrywa, Oskara spotyka kara. W tym samym czasie Frankie ma nauczyć Lenny'ego, jak być rekinem. Oboje spotykają torturowanego przez meduzy Oskara, który ma być pierwszą ofiarą Lenny'ego. Ten jednak tylko udaje przed bratem, że atakuje i zjada Oskara. Kiedy Frankie odkrywa prawdę wściekły, chce zjeść Oskara jednak spada na niego kotwica. Frankie umiera, przez co Oskar przez przypadek zostaje nazwany Pogromcą Rekinów i zdobywa upragnioną sławę, a równocześnie naraża się Don Lino, który obwinia go za śmierć Frankiego i zniknięcie Lenny'ego, który przerażony uciekł. Wkrótce Oskar i Lenny zaprzyjaźniają się ze sobą. Gdy mimo wszystko kłamstwo wychodzi na jaw, Oskar pakuje się w jeszcze większe tarapaty niż poprzednio.

</doc>
<doc id="694120" url="https://pl.wikipedia.org/wiki?curid=694120" title="Dzwon Szedybora Wolimuntowicza">
Dzwon Szedybora Wolimuntowicza

Dzwon ufundowany w roku 1420 przez Macieja Szedybora Wolimuntowicza
Historia dzwonu.
Szedybor Wolimuntowicz w roku 1420 ufundował dzwon do istniejącego od 1387 roku kościoła w Wiłkomierzu. W drugiej połowie XV wieku Szedybor zmarł bezpotomnie. Jednakże jeden z jego braci, Kieżgajło, stał się protoplastą rodu, który przeżył krótki stosunkowo okres potęgi i bogactwa. W tym czasie fundatorzy i patroni kościołów czuli się ich właścicielami i mogli, w pewnym uznanym zwyczajowo zakresie, dysponować ich mieniem. Dobra Kieżgajłów upadały. Pod 
pretekstem uratowania dzwonu przed zniszczeniem w zrujnowanym kościele Stanisław Kieżgajło przejął dzwon. 
Drogą licznych koligacji rodzinnych w posiadanie dzwonu wszedł Andrzej Korycki, który w roku 1596 ufundował kościół w Niewodnicy koło Białegostoku i podarował dzwon nowemu kościołowi.
W przykościelnej dzwonnicy wisiał ten dzwon do roku 1867, kiedy z polecenia wyższych władz przekazany był do muzeum w Wilnie. Dziś znajduje się on w Muzeum Narodowym Litwy w Wilnie pod numerem inwentarzowym IM4636.
Charakterystyka dzwonu
Obecny stan zachowania dzwonu:
Na korpusie znajduje się dobrze czytelny napis w języku starosłowiańskim: "W leto 6000 9 sot 28 sozdan byst kołakoł swiatoj Trojcy powieleniem raba bożia pana Szedibora Wolimuntowicza a master Ustiak". Rok 6928 ery bizantyjskiej odpowiada rokowi 1420 po Chrystusie. Przed tekstem napisu znajduje się litewski herb Wolimuntowiczów.

</doc>
<doc id="694121" url="https://pl.wikipedia.org/wiki?curid=694121" title="Synagoga chasydów ze Słonima w Krynkach">
Synagoga chasydów ze Słonima w Krynkach

Synagoga chasydów ze Słonima – synagoga znajdująca się przy ulicy Czystej 8 w Krynkach. 
Jest jedną z nielicznych zachowanych wolno stojących bożnic chasydzkich w Polsce.
Opis.
Synagoga została zbudowana w drugiej połowie XIX wieku z inicjatywy chasydów ze Słonimia, zwolenników cadyków z dynastii Weinbergów. Murowany z cegły, piętrowy budynek wzniesiono na planie prostokąta. Od strony zachodniej znajduje się jednopiętrowa przybudówka, mieszcząca pierwotnie babiniec. Do dnia dzisiejszego częściowo zachował się wystrój zewnętrzny oraz kilka charakterystycznych półokrągle zakończonych okien. W jednym z pomieszczeń znajdowała się również szkoła talmudyczna założona w 1903 roku. 
W 1880 roku synagoga spłonęła podczas pożaru, jednak po nim została natychmiast wyremontowana. 
Po wkroczeniu wojsk niemieckich do Krynek 28 czerwca 1941 roku, wnętrze synagogi zostało zdewastowane. Po zakończeniu wojny budynek częściowo przebudowano i ulokowano w nim magazyn skór. Obecnie jest własnością prywatną.
W 2000 synagoga została ona wpisana do rejestru zabytków nieruchomych pod numerem A-11.

</doc>
<doc id="694124" url="https://pl.wikipedia.org/wiki?curid=694124" title="Dziwne przygody Koziołka Matołka">
Dziwne przygody Koziołka Matołka

Dziwne przygody Koziołka Matołka – polski serial animowany dla dzieci nakręcony w latach 1969–1971 w Studiu Miniatur Filmowych na podst. komiksu "120 przygód Koziołka Matołka" Kornela Makuszyńskiego i Mariana Walentynowicza.
Fabuła.
Scenariusze 10-minutowych odcinków wykorzystują postać Koziołka Matołka stworzoną przez Kornela Makuszyńskiego i Mariana Walentynowicza, oraz jego motyw poszukiwania Pacanowa, jednakże w odróżnieniu od np. bajki muzycznej Przygody Koziołka Matołka, która jest wierną adaptacją książeczek, są oryginalne, mają fabułę nieciągłą i usytuowaną w różnych epokach, także współcześnie. Charakteryzują się też bardzo wartką akcją.
Wszystkie odcinki zaczynają się i kończą wierszykiem, recytowanym przez Wiesława Michnikowskiego i podobnym do oryginalnego tekstu książeczek Makuszyńskiego. Wierszyk wprowadzający jest zawsze taki sam, a kończący zależy od stopnia tarapatów, w które się koziołek w danym odcinku wpakował.
Jak w wielu dawnych polskich kreskówkach, postacie są nieme, ale czasem wydają okrzyki ("me-ee" Koziołka) lub śpiewają wokalizą.
Odcinki.
Nakręcono przypuszczalnie 26 odcinków. Daty według czołówek.
Dystrybucja.
Odcinki były dystrybuowane w kinach jako krótkometrażowy dodatek do głównego filmu. Przykładowo odcinek „Wesoła dżungla” był puszczany przed brytyjskim filmem "Dzikim i swobodnym".
Wszystkie odcinki były publikowane na VHS, zazwyczaj w czterech kasetach po 6-7 odcinków, np. przez wydawnictwo MCL-Mercury Entertainment. W wydaniu na DVD firmy ITI z 2003 r., po 12 odcinków na płytę, brakuje „Gwiazdora filmowego” i „Łakomego trapera”. W wydaniu na DVD firmy Telewizja Polska z 2012 r., po 26 odcinków na płytę czyli po każdy odcinek.
Odcinek „Gwiazdor filmowy” został wydany w wersji zrekonstruowanej cyfrowo w 2013 roku na DVD w "Klasyce polskiej bajki" „Dziwne przygody koziołka Matołka i inne bajki” z dystrybucją DMMS Media Distribution.
Anulowany film pełnometrażowy.
W 2008 roku miał ukazać się film pełnometrażowy pt. "Koziołek Matołek i porywacze zabawek", będący kontynuacją serialu.
Odniesienia w kulturze popularnej.
W serialu "Świat według Kiepskich" Babka jest ogromną fanką filmów o Koziołku Matołku. W serialu tym często pojawiały się fragmenty odcinka „Władca pustyni”.

</doc>
<doc id="694126" url="https://pl.wikipedia.org/wiki?curid=694126" title="William Cecil">
William Cecil

William Cecil, 1. baron Burghley, KG, PC (ur. 13 września 1520 w Bourne, zm. 4 sierpnia 1598 w Londynie) – angielski polityk, kanclerz i doradca Elżbiety I, Lord Wielki Skarbnik od 1572 do 1598.
Był synem Richarda Cecila i Jane Heckington. W latach 1535-41 studiował w St John’s College na Uniwersytecie Cambridge. W 1541 poślubił Mary Cheke, co stało się powodem jego usunięcia z Uniwersytetu. 5 maja 1542 urodziła mu jedynego syna, Thomasa Cecila (zm. 8 lutego 1623), późniejszego 1. hrabiego Exeter. W lutym 1543 Mary Cheke zmarła. Poślubiona 21 grudnia 1546 Mildred Cooke, córka Anthony’ego Cooke’a, urodziła syna, Roberta Cecila, późniejszego 1. hrabiego Salisbury.

</doc>
<doc id="694133" url="https://pl.wikipedia.org/wiki?curid=694133" title="Dimitrije Ljotić">
Dimitrije Ljotić

Dimitrije Ljotić, Димитрије Љотић (ur. 12 sierpnia 1891 w Belgradzie, zm. 22 kwietnia 1945 w Ajdovščinie) – serbski polityk podczas II wojny światowej, założyciel i przywódca nacjonalistycznej i faszystowskiej organizacji politycznej ZBOR.
Okres przedwojenny.
Jego ojciec Vladimir Ljotić był konsulem w Tessalonikach w Grecji, a następnie burmistrzem miejscowości Smederevo i posłem w serbskim parlamencie. Dimitrije Ljotić rozpoczął naukę w Smederevie, maturę zdał w serbskim liceum w Tessalonikach. Kontynuował ją w wydziale prawa w Belgradzie, uzyskując dyplom w lipcu 1913 r. Natychmiast dostał powołanie do armii, ale odmówił złożenia przysięgi, twierdząc, że jest pacyfistą. Skierowano go zatem do szpitala wojskowego, gdzie służył podczas wojen bałkańskich. Jesienią wyjechał do Paryża, aby kontynuować studia. Znalazł się wówczas pod wpływem haseł głoszonych przez Charlesa Maurrasa. Po zabójstwie arcyksięcia Ferdynanda w Sarajewie powrócił do Serbii i wstąpił do armii. Po zakończeniu I wojny światowej pełnił funkcję komendanta stacji kolejowej w miejscowości Bakra w Chorwacji niedaleko włoskiej granicy; zasłynął rozbiciem w kwietniu 1920 r. komunistycznego strajku pracowników kolei i aresztowaniem 36 robotników. W czerwcu został zdemobilizowany. Wydarzenie ze strajkiem zmieniło jego życie, bowiem postanowił zostać politykiem. Jesienią przeniósł się do Smedereva i rozpoczął praktykę adwokacką. Wstąpił do skrajnie prawicowej Partii Radykalnej, w której został przywódcą organizacji młodzieżowej. We wrześniu 1921 r. ukończył w Belgradzie studia prawnicze. W 1929 r. poparł zadeklarowanie dyktatury przez króla Aleksandra I. Jako stronnik Karadordjeviciów uzyskał u niego audiencję. W lutym 1931 r. jako zadeklarowany monarchista został mianowany przez króla ministrem sprawiedliwości w rządzie Petara Živkovicia. Przygotował wówczas nowelę konstytucji przewidującą zmiany w przypadku głosowania w wyborach parlamentarnych i przedstawił ją królowi. Wyborcy mieliby wybierać w wolnym i tajnym głosowaniu kandydatów zgłaszanych przez pozarządowe organizacje. Jednakże Aleksander I odrzucił propozycję i D. Ljotić zrezygnował z funkcji ministra, powracając do zawieszonej praktyki adwokackiej. Kontynuował działalność polityczną, a 6 stycznia 1935 r. został przywódcą nowo powstałego faszystowskiego ugrupowania politycznego pod nazwą Jugosłowiański Ruch Narodowy ZBOR. Założył także gazety „Otadzbina”, „Zbor” i „Budjenje”. W wyborach parlamentarnych w tym samym roku ZBOR uzyskał 0,86% głosów; do wybuchu wojny miał w kolejnych wyborach podobne poparcie. Ugrupowanie było zwalczane przez wszystkie najważniejsze siły polityczne w kraju, podobnie jak przez władze państwowe; jego wiece i spotkania były sabotowane, wydawane pisma cenzorowane, a członkowie aresztowani i przesłuchiwani. Największym wrogiem byli jednak komuniści, którzy próbowali zdyskredytować D. Ljoticia na wszelkie możliwe sposoby. Z drugiej strony był on jednym z najbardziej zagorzałych wrogów komunizmu i najpopularniejszych antykomunistycznych publicystów w Jugosławii. Jednocześnie był silnym antysemitą, piętnując rolę Żydów nie tylko w ruchu komunistycznym, ale też w liberalnej demokracji i kapitalizmie. Nazywał ich przeklętymi ludźmi, którzy chcą przejąć władzę nad innymi narodami za pomocą demokracji, kapitalizmu, masonerii i marksizmu. Nawoływał do ich czynnego zwalczania i bojkotowania ich handlu, gdyż są najbardziej cynicznymi i niebezpiecznymi wrogami chrześcijan, chrześcijańskich wartości i chrześcijańskiego modelu życia. Sam D. Ljotić był żarliwym wyznawcą prawosławia.
Okupacja niemiecka.
Po najeździe Niemiec na Jugosławię w kwietniu 1941 r., wstąpił ochotniczo do wojska i jako oficer rezerwy został wysłany do miejscowości Bjeljina, gdzie dowiedział się o kapitulacji armii jugosłowiańskiej. Powrócił więc do Smedereva. Podjął wkrótce politykę kolaboracji z Niemcami, negocjując powołanie cywilnego rządu na obszarze okupowanej Serbii, tzw. generalnej administracji, lecz sam odmówił wejścia do niej. Po jej zlikwidowaniu na czele nowego marionetkowego rządy serbskiego stanął gen. Milan Nedić, osobiście wytypowany przez D. Ljoticia. On sam ponownie nie został jego członkiem, ale ministrami mianowano 2 członków ZBORU. Jeden z nich, Mihailo Olćan, zaproponował sformowanie ochotniczej formacji zbrojnej pod nazwą Serbski Korpus Ochotniczy do walki z partyzantką. Jej ideologicznym przywódcą został D. Ljotić. Latem 1941 r. nawiązał on kontakt z płk. Dragoljubem Mihailoviciem, przywódcą czetników, obiecując pomoc oraz zaopatrywanie oddziałów w żywność i broń. Kiedy Niemcy przegrywali wojnę, a Armia Czerwona zaczęła zbliżać się do granic Jugosławii zmienił swoją strategię. W 1944 r. zaproponował wszystkim serbskim siłom nacjonalistycznym, obejmującym Serbski Korpus Ochotniczy, Serbską Straż Państwową gen. M. Nedicia oraz czetników z Serbii, Czarnogóry, Bośni i Hercegowiny, wycofanie się na obszar Słowenii, gdzie wespół ze słoweńskimi nacjonalistami stworzyłyby wspólny front nacjonalistyczny skierowany przeciwko komunistom Josipa Broz Tity. W rezultacie pod koniec wojny wraz z większością antykomunistycznych formacji serbskich znalazł się w Słowenii. Jednakże jego plan nie został zrealizowany z powodu braku zgody.
Sam D. Ljotić zginął 22 kwietnia 1945 r. w wypadku samochodowym, udając się na spotkanie z patriarchą Gabrielem i biskupem Mikołajem (Velimiroviciem). Został pochowany w miejscowości Gorica.
W 1952 ukazały się jego wspomnienia "Z mego życia" (Iz moga života).

</doc>
<doc id="694136" url="https://pl.wikipedia.org/wiki?curid=694136" title="Wielka Synagoga w Krynkach">
Wielka Synagoga w Krynkach

Wielka Synagoga w Krynkach – zbudowana w XIX w. na miejscu starej synagogi przy ulicy Garbarskiej 5. Podczas II wojny światowej hitlerowcy początkowo wykorzystywali synagogę jako magazyn wojskowy i warsztat remontowy czołgów, a w 1944 spalili synagogę i częściowo wysadzili. Budynek synagogi przetrwał, tylko bez dachu. W 1971 ówczesne władze podjęły decyzję o wysadzeniu synagogi w powietrze z powodu groźby zawalenia ruin. Obecnie zachowały się ściany sali głównej.
Architektura.
Murowany z granitowych głazów narzutowych dwukondygnacyjny budynek synagogi wzniesiono na planie zbliżonym do kwadratu o wymiarach 28,0 x 30,0 m, z prostokątną salą główną od wschodu oraz prostokątnym przedsionkiem od zachodu ze szczególnym wyeksponowaniem monumentalnej zachodniej fasady. Wzdłuż obu boków, poniżej parapetów okiennych, usytuowane były niskie babińce przekryte dachami pulpitowymi. W narożnikach południowo-zachodnim i północno-zachodnim znajdowały się dwa , nieco wysunięte ku przodowi dwukondygnacyjne pawilony, kryte odrębnymi dwuspadowymi dachami, które prawdopodobnie zawierały schody prowadzące na piętro. Całość bryły głównej była przekryta dachem dwuspadowym z monumentalnym szczytem.
Sala główna na planie wydłużonego prostokąta o wymiarach 19,65 x 14,8 m i wysokości ścian ok. 10,0 m przekrywało drewniane pozorne sklepienie wbudowane w dach spłaszczonej kopuły. Na osi ściany wschodniej znajdował się dwukondygnacyjny aron ha-kodesz w trójprzęsłowym obramieniu z nadstawą podpartą kolumienkami i gzymsami. W przęśle środkowym umieszczono Tablice Przykazań. Bima w formie okrągłego podium otoczonego drewnianą balustradą.

</doc>
<doc id="694139" url="https://pl.wikipedia.org/wiki?curid=694139" title="Sør">
Sør



</doc>
<doc id="694140" url="https://pl.wikipedia.org/wiki?curid=694140" title="Soer">
Soer



</doc>
<doc id="694141" url="https://pl.wikipedia.org/wiki?curid=694141" title="Tajo">
Tajo



</doc>
<doc id="694147" url="https://pl.wikipedia.org/wiki?curid=694147" title="Stara Synagoga w Krynkach">
Stara Synagoga w Krynkach

Stara Synagoga w Krynkach – drewniana bożnica zbudowana w 1756 roku przy ulicy Garbarskiej w miejscowości Krynki. Synagoga najprawdopodobniej spłonęła w XIX wieku. Na jej miejscu wybudowano nową murowaną synagogę.

</doc>
<doc id="694152" url="https://pl.wikipedia.org/wiki?curid=694152" title="Svetozar Pribićević">
Svetozar Pribićević

Svetozar Pribićević, cyr. Светозар Прибићевић (ur. 26 października 1875 w Kostajnicy, zm. 15 września 1936 w Pradze) – serbski i chorwacki polityk, minister spraw wewnętrznych.

</doc>
<doc id="694161" url="https://pl.wikipedia.org/wiki?curid=694161" title="Turecka Republika Cypru Północnego">
Turecka Republika Cypru Północnego



</doc>
<doc id="694165" url="https://pl.wikipedia.org/wiki?curid=694165" title="Amsterdam Dance Mission">
Amsterdam Dance Mission

Amsterdam Dance Mission – coroczna impreza muzyczna organizowana od roku 2001 dla fanów muzyki z gatunku house oraz trance, stanowiąca jeden z najstarszych w Polsce tego typu wydarzeń. Organizatorem imprezy jest "Klub Ekwador" w Manieczkach.
ADM odbywa się corocznie, nieprzerwanie od 2001 roku (z wyjątkiem roku 2015), na przełomie maja i czerwca. W latach 2001-05, 2008 oraz 2016-17 imprezę rozpoczynała część plenerowa polegająca na przejeździe przez Poznań specjalnych platform (ciężarówek lub piętrowych autobusów na których grali DJe) i otwartej imprezie na parkingu przed centrum handlowym M1 lub na poznańskiej Malcie. Później uczestnicy zabawy kierowali się na główną, nocną cześć imprezy w Klubie Ekwador w Manieczkach. Z powodu zamknięcia klubu Manieczki Ekwador pod koniec października 2014, w 2015 roku po raz pierwszy w swojej historii wydarzenie się nie odbyło. Po reaktywacji klubu w październiku 2015 roku, impreza została wznowiona.

</doc>
<doc id="694166" url="https://pl.wikipedia.org/wiki?curid=694166" title="US Pistoiese 1921">
US Pistoiese 1921

Unione Sportiva Pistoiese 1921 – włoski klub piłkarski, mający swoją siedzibę w Pistoia, Toskania. Klub powstał w 1921 roku. Aktualnie Pistoiese gra w Serie D. Ostatni raz w Serie A klub zagrał w 1981.
Historia.
Pierwszy raz Pistolese awansowało do Serie B w drugiej połowie lat 70. W 1980 klub awansował do Serie A. Mimo obecności w kadrze tak doświadczonych piłkarzy jak Marcello Lippi i Mario Frustalupi Pistolese już w swoim pierwszym sezonie w I lidze zajęło ostatnie miejsce w tabeli i spadło do Serie B. Klub już nigdy nie zagrał ponownie w Serie A. W Serie B Pistolese grało do 1984, a następnie w latach 1995-1996 i 1999-2002. Od 2002 występuje w Serie C1/B.
Stroje.
Klubowe barwy A.C. Pistoiese to pomarańczowy i niebieski, czyli takie, jakie występują w herbie drużyny. Stroje Domowe drużyny Pistoiese mają kolor pomarańczowy, natomiast uniformy wyjazdowe są białe.

</doc>
<doc id="694171" url="https://pl.wikipedia.org/wiki?curid=694171" title="Milentije Popović">
Milentije Popović

Milentije Popović, cyr. Милентије Поповић (ur. 1913, zm. 1971) – jugosłowiański polityk, członek Związku Komunistów Jugosławii.
Po II wojnie światowej zajmował stanowisko ministra spraw wewnętrznych i handlu.

</doc>
<doc id="694181" url="https://pl.wikipedia.org/wiki?curid=694181" title="Magnolia x soulangeana">
Magnolia x soulangeana



</doc>
<doc id="694182" url="https://pl.wikipedia.org/wiki?curid=694182" title="Kunibert">
Kunibert

Kunibert – imię męskie pochodzenia germańskiego, oznaczające „dzielny i lśniący, jaśniejący”, od germ. "kuoni" – „dzielny, odważny”, i "beraht" – „jasny, lśniący”. Patronem tego imienia jest św. Kunibert, biskup Kolonii (VII wiek).
Kunibert imieniny obchodzi 12 listopada.

</doc>
<doc id="694183" url="https://pl.wikipedia.org/wiki?curid=694183" title="Vilmos Zsigmond">
Vilmos Zsigmond

Vilmos Zsigmond (ur. 16 czerwca 1930 w Segedynie, zm. 1 stycznia 2016 w Big Sur) – węgierski operator filmowy, od lat pracujący za granicą, głównie w Hollywood. Laureat Oscara.
Studiował w Akademii Filmowej w Budapeszcie. Podczas powstania węgierskiego razem z László Kovácsem na bieżąco filmował rozgrywające się wydarzenia. Po zdławieniu rewolucji przez wojska radzieckie razem uciekli na Zachód, przewożąc taśmy z nakręconymi scenami. Zsigmond wyemigrował do Stanów Zjednoczonych i zamieszkał w Los Angeles, gdzie pracował jako technik i fotograf. W latach 60. był autorem zdjęć do filmów niskobudżetowych i telewizyjnych, z uznanymi reżyserami zaczął współpracować na początku następnej dekady. Pierwszym jego ważnym filmem był antywestern "McCabe i pani Miller" Roberta Altmana. Za zdjęcia do "Bliskich spotkań trzeciego stopnia" w 1978 roku zdobył Oscara. Ponadto był do tej nagrody trzykrotnie nominowany – w 1979 ("Łowca jeleni"), w 1985 ("Rzeka") i w 2007 ("Czarna Dalia"). W 1997 na festiwalu Camerimage odebrał nagrodę za całokształt twórczości.

</doc>
<doc id="694184" url="https://pl.wikipedia.org/wiki?curid=694184" title="Liniewko">
Liniewko

Liniewko (kaszb."Liniéwkò") – osada kociewska w Polsce położona w województwie pomorskim, w powiecie tczewskim, w gminie Tczew. Wieś wchodzi w skład sołectwa Wędkowy.
W latach 1975–1998 miejscowość administracyjnie należała do województwa gdańskiego.
Inne miejscowości o nazwie Liniewko: Liniewo, Linia

</doc>
<doc id="694189" url="https://pl.wikipedia.org/wiki?curid=694189" title="Wyspy Morza Śródziemnego">
Wyspy Morza Śródziemnego

Wyspy Morza Śródziemnego, leżącego pomiędzy Europą, Afryką i Azją.

</doc>
<doc id="694194" url="https://pl.wikipedia.org/wiki?curid=694194" title="Verdigris (rzeka)">
Verdigris (rzeka)

Verdigris – rzeka w środkowych Stanach Zjednoczonych, dopływ rzeki Arkansas. Przecina południowe Kansas i północną Oklahomę. Jej długość wynosi 451 km. 
Główne miasta nad Verdigris to: Altoona, Benedict, Coffeyville, Independence, Madison, Neodesha, Okay oraz Toronto.

</doc>
<doc id="694197" url="https://pl.wikipedia.org/wiki?curid=694197" title="Tadeusz Zieliński (żołnierz)">
Tadeusz Zieliński (żołnierz)

Tadeusz Wolfgang Zieliński, ps. "Wujek", "Dyzma", "Wolfgang", "Stanisław Uherski", "Ryszard Winiarski" (ur. 30 października 1898 w majątku Winiary, zm. 11 stycznia 1992 w Podkowie Leśnej) – kapitan piechoty Wojska Polskiego i podpułkownik Narodowych Sił Zbrojnych.
Życiorys.
Urodził się 30 października 1898 w majątku Winiary k. Warki, powiecie grójeckim, w rodzinie Waleriana h. Świnka, i Czesławy z Bończa Tomaszewskich. Wychowywał się w rodzinie o bogatych tradycjach patriotycznych, kultywowanych od wielu pokoleń. Pierwsze nauki pobierał w rodzinnym domu, następnie w Grodnie u księży prowadzących tajne nauczanie. Maturę uzyskał w Gimnazjum Wojciecha Górskiego w Warszawie.
Zgodnie z wolą ojca i rodzinnymi tradycjami wstąpił do wojska, po czym został skierowany do Szkoły Podchorążych Piechoty w Ostrowi Mazowieckiej. Po jej ukończeniu na wiele lat związał się z wojskiem. Wziął udział w wojnie polsko-bolszewickiej. Walczył na Łotwie i nad Berezyną. Wojnę zakończył w stopniu porucznika 7 pułku piechoty Legionów. Za męstwo otrzymał Krzyż Walecznych i Krzyż Niepodległości.
W 1927 został wykładowcą w Szkole Oficerskiej we Włodzimierzu, a w rok później przeniesiono go do Korpusu Ochrony Pogranicza. Pełnił służbę w batalionie KOP „Ostróg”. W czerwcu 1934 roku został przeniesiony z KOP do 5 pułku Strzelców Podhalańskich w Przemyślu. Został wyznaczony na stanowisko komendanta przysposobienia wojskowego w Lesku. W tym okresie aktywnie działał społecznie i był współtwórcą Związku Szlachty Zagrodowej na tamtych terenach. W 1938 roku został przeniesiony do 44 pułku piechoty w Równem.
W kampanii wrześniowej 1939 roku był dowódcą 6 kompanii strzeleckiej 44 pp. Po zakończeniu działań wojennych, unikając niewoli, niezwłocznie rozpoczął działalność konspiracyjną, początkowo w ZWZ, a następnie w Narodowej Organizacji Wojskowej. Został Komendantem Obwodu Krasnystaw, a od 1942 w szeregach Narodowych Sił Zbrojnych, pełnił funkcję komendanta NSZ powiatu chełmskiego, a następnie komendanta NSZ Okręgu Lubelskiego. Rozkazem Komendy Okręgu III NSZ-AK z 5 września 1944 został wyznaczony na stanowisko inspektora Inspektoratu „A”, obejmującego powiaty: Chełm, Krasnystaw, i Lubartów. Po wkroczeniu Armii Czerwonej na Lubelszczyznę, w związku z brakiem łączności z Komendą Główną AK doprowadzono do powstania Tymczasowej Rady Politycznej Ziem Wschodnich oraz Komendy Ziem Wschodnich NSZ, obejmującej okręgi: Lublin, Podlasie i Rzeszów. Tadeusz Zieliński został trzecim z kolei komendantem Ziem Wschodnich – już w stopniu podpułkownika. Był to okres tworzenia się nowej organizacji konspiracyjnej pod nazwą Narodowe Zjednoczenie Wojskowe. Komenda Ziem Wschodnich z dniem 6 lipca 1945 została rozwiązana, a zamiast niej powołano Obszar II NZW, na czele którego stanął komendant ppłk Tadeusz Zieliński.
18 marca 1946 został aresztowany przez władze bezpieczeństwa w Warszawie. Osadzony w więzieniu mokotowskim, przeszedł niezwykle ciężkie, trwające ponad półtora roku, śledztwo prowadzone przez osławionego płk. Józefa Różańskiego. Miało ono na celu ujawnienie rzekomej zbrodniczej działalności – jego oraz innych osób z komend terenowych i Komendy Głównej NZW, którzy w liczbie kilkudziesięciu zostali aresztowani przez UB na wiosnę 1946 – sporządzony akt oskarżenia obejmował grupę dziewięciu osób.
Proces rozpoczął się 6 października 1947 przed Wojskowym Sądem Rejonowym w Warszawie. Salą sądową była zamieniona na ten cel kaplica więzienna, pozbawiona symboli religijnych. Proces miał odbywać się – według zapowiedzi Różańskiego – w obecności dziennikarzy, którzy mieli go odpowiednio „opluć”, ale odbył się przy drzwiach zamkniętych; dopuszczono tylko po jednej osobie z rodziny. Pod koniec procesu wszyscy mężczyźni, spodziewając się kary śmierci, przyjęli w tajemnicy Komunię Świętą. Przyniosła ją do sądu obrońca, adwokat Antonina Grabowska i przekazała oskarżonym.
Wyrok sądu, który z uzasadnieniem liczył 34 strony, został ogłoszony w dniu 3 listopada 1947. Tadeusz Zieliński został skazany na dwukrotną karę śmierci, którą po zastosowaniu amnestii zamieniono na 15 lat więzienia. Decyzją z 10 grudnia 1947 Najwyższy Sąd Wojskowy utrzymał w mocy wyroki skazanych na karę śmierci, z wyjątkiem wyroku na ppłk. T. Zielińskim, a Bolesław Bierut nie skorzystał z prawa łaski.
Ppłk Tadeusz Zieliński odbywał karę więzienia w Warszawie, we Wronkach, Rawiczu i Krakowie. Ze względu na stan zdrowia został w dniu 28 października 1956 zwolniony na miesięczny urlop zdrowotny, a następnie, na mocy amnestii, warunkowo zwolniony. Zamieszkał w Podkowie Leśnej k. Warszawy, gdzie zmarł w dniu 11 stycznia 1992. W jego ostatniej drodze uczestniczyła rodzina, duchowieństwo, podkomendni z całego kraju oraz liczne poczty sztandarowe.
28 stycznia 1992, już po śmierci, Sąd Wojewódzki w Warszawie unieważnił wyrok skazujący Tadeusza Zielińskiego i pozostałe osoby, wydany przez WSR w Warszawie z 3 listopada 1947. Jak orzeczono, przypisane im czyny były związane z działalnością na rzecz niepodległego bytu Państwa Polskiego.
Tadeusz Zieliński w 1925 roku ożenił się z Janiną z Gryzińskich, z którą miał córkę Czesławę i syna Adama.

</doc>
<doc id="694199" url="https://pl.wikipedia.org/wiki?curid=694199" title="Virgin Killer">
Virgin Killer

Virgin Killer – czwarty album studyjny Scorpions wydany w roku 1976.
Jego okładka, przedstawiająca nagą małoletnią dziewczynkę (w wieku 10 lat), wzbudziła kontrowersje w Stanach Zjednoczonych i poza nimi; dlatego po jakimś czasie opublikowano nową okładkę.
Artykuł w anglojęzycznej Wikipedii poświęcony płycie "Virgin Killer" znalazł się 5 grudnia 2008 na „czarnej liście” Internet Watch Foundation, co sprawiło, że stał się on niedostępny dla około 95% użytkowników Internetu w Wielkiej Brytanii. Przyczyną blokady było potencjalne naruszenie prawa przez publikację okładki. Ostatecznie stronę odblokowano, uznając okładkę jako element twórczości artystycznej, a nie akt pornografii dziecięcej.

</doc>
<doc id="694200" url="https://pl.wikipedia.org/wiki?curid=694200" title="Marlena Magdalena Pańkowska">
Marlena Magdalena Pańkowska



</doc>
<doc id="694202" url="https://pl.wikipedia.org/wiki?curid=694202" title="Myosotis discolor">
Myosotis discolor



</doc>
<doc id="694203" url="https://pl.wikipedia.org/wiki?curid=694203" title="Twoje Linie Kolejowe">
Twoje Linie Kolejowe

Twoje Linie Kolejowe (skrótowiec TLK) – nazwa handlowa (marka) dziennych i nocnych pociągów pospiesznych uruchamianych przez spółkę PKP Intercity.
Marka TLK funkcjonuje od 4 kwietnia 2005 r.
Pociągi TLK są objęte umową o świadczenie usług publicznych pomiędzy ministrem odpowiedzialnym za transport (organizatorem publicznego transportu zbiorowego m.in. w przewozach międzywojewódzkich) a spółką PKP Intercity. Celem finansowania międzywojewódzkich połączeń pospiesznych przez państwo jest umożliwienie dostępu do transportu kolejowego na duże odległości dla szerokich kręgów społeczeństwa. Aktualna umowa w zakresie dofinansowania obowiązuje do roku 2021. 
Oprócz pociągów TLK finansowanych przez państwo spółka PKP Intercity uruchamia również komercyjne pociągi TLK w relacji Warszawa – Łódź.
Z dniem 14 grudnia 2014 r. spółka PKP Intercity wyodrębniła pociągi TLK zestawione z nowego i zmodernizowanego taboru jako reaktywowaną markę IC (Intercity), w pociągach której obowiązuje identyczna taryfa jak dla połączeń TLK. Pod względem finansowania większość pociągów IC, podobnie jak TLK, są pociągami dotowanymi przez państwo. 
Według zapewnień przedstawicieli PKP Intercity z sierpnia 2015 r. kategoria handlowa TLK zostanie docelowo w całości zastąpiona pociągami IC.
Historia.
Historia marki TLK sięga 2004 roku, gdy Ministerstwo Infrastruktury przekazało spółce PKP Intercity spod skrzydeł innej spółki PKP Przewozy Regionalne kilka najbardziej prestiżowych pociągów pospiesznych (m.in. pociąg "Gałczyński" Szczecin - Warszawa czy "Wybrzeże" Warszawa - Gdynia). Początkowo te pociągi kursowały pod marką InterRegion (skrót iRn), jednak z czasem PKP Intercity postanowiło utworzyć całkiem nową markę - Tanie Linie Kolejowe. Zmiany wprowadzono z dniem 4 kwietnia 2005 roku, jednocześnie przekwalifikowując na tę kategorię także kilka wcześniejszych ekspresów (m.in. ekspres "Barbakan" Świnoujście/Szczecin - Kraków czy ekspres "Wielkopolanin" Poznań - Kraków) oraz wszystkie pociągi Nocny Express. W „TLKach” obowiązywała całkowita rezerwacja miejsc i zmniejszona liczba postojów w stosunku do konkurencyjnych pociągów pospiesznych, a w każdym składzie standardem był wagon barowy. Dodatkowo w pociągach nocnych kursowały wyłącznie sześciomiejscowe wagony 2 klasy oraz, oprócz wagonów sypialnych i kuszetek, tzw. Tanie Kuszetki (kuszetka bez pościeli o zredukowanej o ponad połowę cenie).
Kolejna większa reforma miała miejsce znów za sprawą Ministerstwa Infrastruktury, gdy od 1 grudnia 2008 roku pod szyld PKP Intercity trafiły wszystkie pociągi pospieszne. Przez rok w ofercie spółki równolegle występowały one wraz z „TLKami”, jednak już od listopada 2009 roku PKP Intercity zaczęła wdrażać program porządkowania oferty. Pozostawiono tylko kategorie TLK oraz EIC, całkowicie likwidując tym samym pociągi pospieszne oraz dotychczasowe ekspresy. W dotychczasowych TLK zniesiono całkowitą rezerwację miejsc, a wprowadzono we wszystkich pociągach fakultatywną rezerwację tylko w wagonach klasy 1. Dla pasażerów udostępniono nowe oferty cenowe oraz zlikwidowano część dotychczasowych. Działania te uznane zostały za tzw. „ukrytą podwyżkę” – pasażer za tę samą cenę otrzymywał mniej usług.
1 stycznia 2011 została zmieniona nazwa marki z dotychczasowych Tanich Linii Kolejowych na Twoje Linie Kolejowe. Z czasem zrezygnowano też z systemu rezerwacji fakultatywnej na rzecz obowiązkowej (także w klasie 2), stopniowo zwiększając liczbę pociągów nią objętych. Od 19 marca 2013 obowiązkowa rezerwacja miejsc obowiązuje we wszystkich wagonach pociągów TLK (z wyjątkiem 2 klasy relacji Łódź - Warszawa), a cena "miejscówki" jest wliczana w cenę biletu.
W 2019 roku pociąg TLK Ustronie jest pociągiem pokonującym najdłuższą bezpośrednią trasę w Polsce - pomiędzy Przemyślem a Kołobrzegiem liczy ona 1266,2 km.
Zestawienie pociągów.
Pociągi TLK są przeważnie zestawione z lokomotywy i składu wagonów z miejscami do siedzenia 1 i 2 klasy.
Po skierowaniu nowego taboru do obsługi pociągów IC w skład pociągów TLK w dużej mierze wchodzą wagony osobowe starszej generacji, tj. standardu UIC-Y). 
Większość nocnych pociągów TLK posiada w zestawieniu wagony z miejscami do leżenia (tzw. kuszetki) oraz wagony sypialne. Wraz z wejściem w życie rozkładu jazdy 2014/2015 do pociągów TLK nie są już włączane wagony barowe.
Sporadycznie, w charakterze pociągów TLK, kursują elektryczne zespoły trakcyjne serii ED74.
Honorowanie biletów.
Od grudnia 2014 r. taryfa biletowa TLK została rozszerzona na drugą, nową markę pociągów klasy ekonomicznej: InterCity. Umożliwia to w większości przypadków naliczanie opłaty za przejazd na podstawie łącznej długości trasy pokonanej przez podróżnego pociągami obu marek (sumowanie przebytych kilometrów). Według przewoźnika, wyróżnikiem marki InterCity jest obsługa połączeń wyłącznie nowymi lub zmodernizowanymi wagonami.

</doc>
<doc id="694206" url="https://pl.wikipedia.org/wiki?curid=694206" title="Bitwa pod Moskwą (1612)">
Bitwa pod Moskwą (1612)

Bitwa pod Moskwą (ros. Московская битва) – dwie bitwy stoczone w dniach 1 i 3 września 1612 na przedmieściach Moskwy przez wojska polsko-litewskie pod dowództwem hetmana wielkiego litewskiego Jana Karola Chodkiewicza, z oddziałami rosyjskiego I i II pospolitego ruszenia pod dowództwem Dymitra Pożarskiego i Dymitra Trubeckiego. Jedno z kluczowych starć wojny polsko-rosyjskiej (1609–1618).
1 września.
Polacy bezskutecznie próbowali przerwać oblężenie Kremla i Kitaj-gorodu w Moskwie, by dostarczyć aprowizację polskiej załodze dowodzonej przez pułkownika Mikołaja Strusia. 1 września wojska polsko-litewskie uderzyły z zachodu na przedmieścia Moskwy. Atak polskiej husarii początkowo przełamał szyki jazdy rosyjskiego dworiaństwa. Uderzenie wsparła piechota węgierska, niemiecka i polska. Jednak jednocześnie nastąpiło odsłonięcie prawego skrzydła wojsk Rzeczypospolitej, na które z flanki uderzyła niespodziewanie zza rzeki Moskwy jazda kozaków dońskich Dymitra Trubeckiego. W tym samym czasie niepowodzeniem zakończył się wypad oddziałów garnizonu Kremla na tyły wojsk moskiewskich. Tego dnia straty obu stron wyniosły około 1000 zabitych.
3 września.
Chodkiewicz postanowił tym razem uderzyć na Moskwę poprzez jej południowe przedmieście Zamoskworieczie. Pod mury Kremla wzdłuż Moskwy przeniknęło 600 piechurów węgierskich, którym udało się zdobyć przyczółek mostowy. Jednocześnie w ich kierunku uderzyły główne siły polsko-litewskie. Tu ugrzęzły jednak w ciasnych uliczkach Zamoskworieczia, gdzie stały się łatwym celem kontrataków Rosjan. Operacja ostatecznie się nie powiodła. Obie strony straciły 500 zabitych.
Wynik.
Bitwa zakończyła się taktycznym zwycięstwem Rosjan. Pozbawiony aprowizacji polski garnizon Kremla skapitulował 7 listopada 1612. 8 grudnia idący z kolejną odsieczą król Zygmunt III Waza na wieść o poddaniu się Moskwy zawrócił swoje wojska spod obleganego Wołokołamska.

</doc>
<doc id="694208" url="https://pl.wikipedia.org/wiki?curid=694208" title="Metoda Verneuila">
Metoda Verneuila

Metoda Verneuila – jedna z technik otrzymywania monokryształów polegająca na topieniu silnie rozdrobnionego materiału i jego krystalizacji ze stopu. W metodzie tej pierwotnie polikrystaliczny, drobno rozmielony materiał dozowany jest cienką strużką na płomień palnika, najczęściej tlenowodorowego, gdzie ulega stopieniu, a następnie otrzymana ciecz opada na monokrystaliczny podkład, którym jest najczęściej naturalny kryształ minerału - np. rubinu. 
Wzrost dopływu tlenu powoduje wzrost temperatury i rozszerzenie podstawy kryształu. Po wytworzeniu się oczekiwanej wielkości kryształu (tzw. gruszki) następuje jego stopniowe chłodzenie i odprężanie przez wygrzewanie w wysokiej temperaturze i bardzo powolne ochładzanie. 
Różnica temperatur stopu oraz powstałego, monokrystalicznego produktu jest w tej metodzie nieznaczna, dzięki czemu budujące kryształ cząsteczki mają czas na uzyskanie uporządkowania dalekiego zasięgu, zanim temperatura cieczy spadnie poniżej punktu krystalizacji. 
W metodzie tej punkt krystalizacji powinien być nieruchomy względem palnika, a jego przemieszczenie jest najczęstszą przyczyną niepowodzenia tego procesu. Nowo powstały kryształ rośnie, więc aby punkt krystalizacji był nieruchomy, cały podkład z monokryształem musi być obniżany.
Metoda Verneuila jest ciągle udoskonalana. Wysiłek racjonalizatorów zmierza do otrzymywania kryształów o idealnych własnościach. Dotychczas tą metodą zdołano opanować syntezę monokryształów ponad stu różnych substancji. Metoda Verneuila pozwala uzyskiwać duże monokryształy o umiarkowanej jednorodności i czystości, zawierające dość często drobne wtrącenia nadtopionego substratu.
Ze względu na wrażliwość tej metody na przemieszczenie punktu krystalizacji, lepsze wyniki uzyskuje się stosując metodę Czochralskiego, mylnie nazywaną "metodą wyciągania z roztworu", gdzie punktem krystalizacji jest zawsze lustro krystalizującej cieczy.

</doc>
<doc id="694214" url="https://pl.wikipedia.org/wiki?curid=694214" title="Silesaurus">
Silesaurus



</doc>
<doc id="694216" url="https://pl.wikipedia.org/wiki?curid=694216" title="Stadion SRC Mladost">
Stadion SRC Mladost

Stadion SRC Mladost (pełna nazwa: Stadion Sportsko rekreacijskog centra Mladost) – stadion piłkarsko-lekkoatletyczny w Chorwacji, znajdujący się w mieście Čakovec. Na tym stadionie swoje mecze rozgrywają dwie miejscowe drużyny NK Čakovec oraz NK Međimurje. Obiekt ten może pomieścić 7 000 widzów, ma 5 000 siedzących miejsc. Początkowo miał ich 1 500, ale w 2004 roku powiększono ich liczbę o kolejne 3 500. Obecnie istnieją plany, by zbudować sztuczne oświetlenie.
Stadion usytuowany jest na północno-zachodnich przedmieściach Čakovca i jest częścią ośrodka sportu i rekreacji o nazwie "Mladost". Został wybudowany w połowie lat 80. jako arena Letniej Uniwersjady w 1987 roku, która częściowo odbywała się w Čakovcu. Oprócz imprez sportowych odbywają się tu również koncerty muzyczne.

</doc>
<doc id="694217" url="https://pl.wikipedia.org/wiki?curid=694217" title="Eutychian (imię)">
Eutychian (imię)

Eutychian — zlatynizowane imię męskie pochodzenia greckiego, oznaczające "pochodzący od Eutychiusza, należący do Eutychiusza". Wśród patronów — św. Eutychian, papież, wspominany w Kościele katolickim 8 grudnia. 
Eutychian imieniny obchodzi 13 listopada i 7 grudnia.

</doc>
<doc id="694230" url="https://pl.wikipedia.org/wiki?curid=694230" title="Ftartolatrzy">
Ftartolatrzy

Ftartolatrzy – grupa zwolenników Sewera z Antiochii uważających, że ciało Jezusa Chrystusa podlegało rozkładowi, ale ustrzegła je od tego moc Słowa. Ftartolatrzy działający w VI wieku przeciwstawiali się twierdzeniom aftardoketów, że ciało Chrystusa nie podlegało ani cierpieniom ani rozkładowi.
Na tle różnic poglądowych doszło pomiędzy ftartolatrami a aftardoketami do krwawych zamieszek.

</doc>
<doc id="694238" url="https://pl.wikipedia.org/wiki?curid=694238" title="Rodrigo Defendi">
Rodrigo Defendi

Rodrigo Defendi (ur. 16 czerwca 1986 w Ribeirão Preto) – piłkarz brazylijski grający na pozycji środkowego obrońcy.
Kariera.
Rodrigo urodził się w mieście Ribeirão Preto. Piłkarską karierę zaczynał w sąsiednim stanie, w Minas Gerais, w mieście Belo Horizonte. Trafił do szkółki tamtejszego klubu Cruzeiro EC. W barwach pierwszej drużyny nie rozegrał żadnego spotkania. W 2000 roku, gdy miał 16 lat, został zauważony przez Franka Arnesena, gdy ten był dyrektorem sportowym w PSV Eindhoven. Latem 2004 trafił do Europy i stał się pierwszym nabytkiem duetu Arnesen-Jacques Santini w Tottenhamie Hotspur, który zapłacił wówczas za Rodrigo 600 tysięcy funtów, a on sam podpisał kontrakt już 3 lipca, ale do zespołu oficjalnie dołączył w sierpniu, gdyż czekał na wyrobienie paszportu. W Premier League Defendi nie zdołał jednak zadebiutować i występował tylko w rezerwach klubu. W styczniu 2006 został wypożyczony do zespołu z Serie A, Udinese Calcio. W jego barwach zadebiutował 23 lutego w meczu Pucharu UEFA z RC Lens, przegranym 0:1. 3 dni później Rodrigo rozegrał swój pierwszy mecz w Serie A, przegrany 1:3 z Interem Mediolan. W całym sezonie w Serie A wystąpił jeszcze w jednym meczu, z Ascoli Calcio oraz w jednym w Pucharze UEFA, z Lewskim Sofia. Po sezonie 2005/2006 wrócił do Tottenhamu, a następnie w sierpniu 2006 przeszedł na wypożyczenie do AS Roma, gdzie nie przez cały sezon nie zagrał jednak w żadnym meczu.
Latem 2007 odszedł do włoskiego US Avellino, grającego w Serie B i spędził tam dwa lata. Następnie był graczem drużyn SE Palmeiras B, Paraná Clube, Vitória SC, Botafogo FR, EC Vitória, Shijiazhuang Ever Bright, NK Maribor, CD Aves oraz GD Estoril Praia.

</doc>
<doc id="694241" url="https://pl.wikipedia.org/wiki?curid=694241" title="Sewer z Antiochii">
Sewer z Antiochii

Sewer (ur. 456, zm. 538 w Aleksandrii) – mnich i teolog, patriarcha Antiochii.
Życiorys.
Sewer w latach 512–518 pełnił urząd patriarchy Antiochii. Został usunięty przez cesarza Justyna I z powodu wyznawania monofizytyzmu. Sewer przeniósł się do Aleksandrii. Od ok. 522 zwalczał przebywającego w tym mieście biskupa Juliana z Halikarnasu, który głosił naukę o niezniszczalności ciała Chrystusa. Poglądy teologiczne Sewera były zbliżone do nauki soboru chalcedońskiego. Głosił, że Chrystus jest jeden, a odrębność Jego dwóch natur została zachowana mimo ich zjednoczenia. Sprzeciwiał się twierdzeniom soboru, że Chrystus jest jeden i ten sam w dwóch naturach. Nauczał, że "z dwóch natur, boskości i człowieczeństwa, objawił się jeden Emmanuel i jedna natura Boga-Logosu, która stała się ciałem". Pisma Sewera zachowały się głównie w przekładzie na język syryjski.

</doc>
<doc id="694242" url="https://pl.wikipedia.org/wiki?curid=694242" title="Inter City">
Inter City



</doc>
<doc id="694244" url="https://pl.wikipedia.org/wiki?curid=694244" title="Sam Rayburn">
Sam Rayburn

Samuel Taliaferro Rayburn, znany jako Sam Rayburn (ur. 6 stycznia 1882 w Kingston, Tennessee, zm. 16 listopada 1961 w Bonham, Teksas) – amerykański polityk ze stanu Teksas, członek Partii Demokratycznej.
Rayburn zasiadał w Izbie Reprezentantów przez 48 lat, od 1913 do swojej śmierci. 16 września 1940 został spikerem Izby. Pełnił tę funkcję łącznie przez 17 lat, do śmierci w 1961, z przerwami w latach 1947–1949 i 1953–1955, kiedy Republikanie mieli większość w Izbie, będąc w tych okresach Liderem Mniejszości. Oceniany jest jako jeden z najbardziej efektywnych spikerów Izby w historii tej instytucji.

</doc>
<doc id="694246" url="https://pl.wikipedia.org/wiki?curid=694246" title="PKP InterCity">
PKP InterCity



</doc>
<doc id="694248" url="https://pl.wikipedia.org/wiki?curid=694248" title="Metro w Petersburgu">
Metro w Petersburgu

Metro w Sankt Petersburgu (ros.: Петербургский метрополитен) – system kolei podziemnej zlokalizowany w mieście Petersburgu i w obwodzie leningradzkim (tylko jedna stacja), na terenie Federacji Rosyjskiej. Składa się z pięciu linii. Jest to jeden z najgłębiej położonych systemów metra na świecie. Odznaczone Orderem Lenina i stąd przed rozpadem Związku Radzieckiego oficjalnie znane jako Odznaczone Orderem Lenina Leningradzkie Metro imienia Włodzimierza Lenina (ros.: Ленинградский Ордена Ленина Метрополитен имени В.И. Ленина).
Historia i charakterystyka.
Metro w mieście nad Newą zostało uruchomione 15 listopada 1955 roku. Metro w Petersburgu to: 124,8 km podziemnych linii, 72 stacji, 83 westybuli, 301 schodów ruchomych. W 2019 roku przewiozło 762,5 mln pasażerów. Jednocześnie jest to jeden z najgłębiej położonych systemów metra na kuli ziemskiej. Najgłębiej położona stacja – Admirałtiejskaja – znajduje się na głębokości 86 metrów. System obsługuje pięć zajezdni. 
Pomysły budowy metra w mieście pojawiły się jeszcze w czasach Imperium Rosyjskiego, a pierwsze plany zaistniały w 1889 roku. Były one rozwijane i uzupełniane na przestrzeni kolejnych dziesięcioleci, ale żadne prace nie rozpoczęły się. Sytuacja zmieniła się po 1917 roku, a w latach trzydziestych XX wieku plany budowy metra w Leningradzie nabrały tempa. W 1941 roku Rada Komisarzy Ludowych Związku Radzieckiego podjęła oficjalną decyzję o budowie systemu kolei podziemnej w dawnej stolicy. Jeszcze w kwietniu rozpoczęły się roboty budowlane, ale w zaledwie kilka tygodni później, wskutek ataku Niemiec na Związek Radziecki zostały one wstrzymane.
W rok po zakończeniu II wojny światowej, 21 maja 1946 roku, wznowiono prace na budowie leningradzkiego metra. 10 grudnia 1946 roku rozpoczął się I etap konkursu na architektoniczne projekty stacji, który został ostatecznie rozstrzygnięty po trzeciej rundzie, w 1950 roku. W 1954 roku władze miasta utworzyły przedsiębiorstwo komunalne zajmujące się obsługą metra w Leningradzie. W 1955 roku, z moskiewskiego metra, przekazano do Leningradu 59 pojazdów, a w marcu rozpoczęła się rekrutacja pracowników. 8 października metro przeszło pomyślnie testy, 14 listopada Rada Najwyższa ZSRR nadała mu imię Włodzimierza Lenina. Pierwsza linia (oznaczona kolorem czerwonym) została oficjalnie uruchomiona dla pasażerów dzień później, 15 listopada 1955 roku. W roku 1961 otwarta została druga linia (oznaczona kolorem niebieskim), w 1967 roku nastąpiło otwarcie trzeciej linii (zielonej), a w 1985 roku czwartej (pomarańczowej). Po rozpadzie Związku Radzieckiego i przemianowania Leningradu na Petersburg, także metro w mieście w dawnej stolicy Imperium Rosyjskiego zmieniło swą nazwę, a także straciło patronat Włodzimierza Lenina. W 2008 roku została otwarta piąta linia, którą oznaczono kolorem fioletowym. Od 2005 roku funkcjonuje Muzeum Metra. W dniu 3 kwietnia 2017 doszło do ataku terrorystycznego na linii 2.
Dane statystyczne.
W 2011 roku metro w Petersburgu przewiozło łącznie 786 milionów pasażerów, co ulokowało je na piętnastym miejscu, pod względem natężenia ruchu, na świecie. W 2019 roku przewiozło 762,5 mln pasażerów. Liczba wozokilometrów w 2019 roku wyniosła 236 mln. Zatrudnienie na koniec 2020 roku wynosiło 19091 osób, w tym 1435 na szczeblu kierowniczym.
Pozostałe informacje.
Orkiestrowy rekord Guinnessa.
1 września 2019 roku około 300 pracowników petersbuskiego metra wzięło udział w ustanowieniu rekordu Guinnessa w kategorii „Największa orkiestra”. Znaleźli się oni w grupie ponad 20 tys. osób, które – przy akompaniamencie orkiestry liczącej 8097 muzyków – uroczyście odśpiewały hymn Rosji na trybunach stadionu Gazprom Arena w Petersburgu. W sumie w akcji wzięło udział 181 orkiestr i 200 chórów z 85 regionów kraju. Jednocześnie było to największe w historii wykonanie hymnu Rosji na żywo. Rosyjscy artyści pobili poprzedni rekord, ustanowiony w grudniu 2017 roku, kiedy na stadionie Gocheok Sky Dome we Seulu zagrało 8076 muzyków.

</doc>
<doc id="694249" url="https://pl.wikipedia.org/wiki?curid=694249" title="Świnoujście Warszów">
Świnoujście Warszów

Świnoujście Warszów – przystanek osobowy w Świnoujściu, w dzielnicy Warszów w województwie zachodniopomorskim, 1,6 km od stacji kolejowej Świnoujście.
W roku 2017 przystanek obsługiwał 20–49 pasażerów na dobę.
Przystanek wybudowany został dla upadłego już PPDiUR Odra, przez co włącznie do czerwca 2013 nazywał się "Świnoujście Odra". Przez przystanek przebiega jednotorowa zelektryfikowana linia kolejowa Szczecin Dąbie – Świnoujście. Na przystanku zatrzymują się wyłącznie pociągi osobowe.
Obok stacji przechodzi E9 Szlak Nadmorski im. dr. Czesława Piskorskiego (Świnoujście→ Międzyzdroje).

</doc>
<doc id="694250" url="https://pl.wikipedia.org/wiki?curid=694250" title="Wyższa Szkoła Administracji Publicznej im. Stanisława Staszica w Białymstoku">
Wyższa Szkoła Administracji Publicznej im. Stanisława Staszica w Białymstoku

Wyższa Szkoła Administracji Publicznej im. Stanisława Staszica w Białymstoku – niepubliczna szkoła wyższa.
Historia.
Wyższa Szkoła Administracji Publicznej im. Stanisława Staszica w Białymstoku, została założona przez Fundację Rozwoju Demokracji Lokalnej w Warszawie w 1996. Posiada uprawnienia do nadawania stopnia zawodowego licencjata i magistra. 
Do szkoły należy między innymi zabytkowy, pochodzący z XIX wieku Pałac Lubomirskich, położony w dzielnicy Dojlidy. 
W 2004 roku oddano do użytku nowy budynek Collegium Novum. Zlokalizowano w nim dwie aule na 450 i 250 miejsc oraz 14 sal ćwiczeniowych wyposażonych w stanowiska komputerowe z dostępem do Internetu i programów prawniczych. 
Drugim rektorem szkoły w latach 1997–2007 była Barbara Kudrycka, późniejsza minister nauki i szkolnictwa wyższego, posłanka do Parlamentu Europejskiego.
W czerwcu 2013 roku uczelnię przejęła spółka Professional Quality Education z Józefowa. 
Obecnie WSAP jest postawiona w stan likwidacji. Decyzją ministra nauki i szkolnictwa wyższego studenci mają możliwość dokończenia roku akademickiego. Będą się więc kształcić do końca września 2019 roku.
Kierunki.
Kształcenie w szkole odbywało się w ramach następujących kierunków studiów:

</doc>
<doc id="694253" url="https://pl.wikipedia.org/wiki?curid=694253" title="Wyższa Szkoła Administracji Publicznej">
Wyższa Szkoła Administracji Publicznej



</doc>
<doc id="694254" url="https://pl.wikipedia.org/wiki?curid=694254" title="WSAP">
WSAP



</doc>
<doc id="694255" url="https://pl.wikipedia.org/wiki?curid=694255" title="Świnoujście Przytór">
Świnoujście Przytór

Świnoujście Przytór – przystanek osobowy w Świnoujściu, w województwie zachodniopomorskim. Położony jest w odległości około 5 km od stacji Świnoujście, 1,6 km na północ od centrum dzielnicy Przytór. 
W roku 2017 przystanek obsługiwał 0–9 pasażerów na dobę.
Obok stacji znajdują się przystanki autobusów miejskich linii nr 7 i 10 oraz PKS.

</doc>
<doc id="694260" url="https://pl.wikipedia.org/wiki?curid=694260" title="Ostatni Grosz (województwo pomorskie)">
Ostatni Grosz (województwo pomorskie)

Ostatni Grosz (niem. "Neupfundkrug", też "Neupfund - Krug", "Neuepfund" – w Polsce położonego w województwie pomorskim, w powiecie gdańskim, w gminie Cedry Wielkie; na Żuławach Gdańskich.
W 1884 miejscowość "Neupfundkrug" występuje jako karczma w powiecie gdańskim, poczta Wocławy.
W 1905 miejscowość, określaną jako karczma Neuepfund, zamieszkiwało 128 mieszkańców i należała do powiatu Gdańskie Niziny. W l. 1904-1906 Westpreussische Kleinbahnen AG wybudowała przez Ostatni Grosz linię kolei wąskotorowej z Gdańska do Stegny przez przeprawę promową w Świbnie. W związku z tym funkcjonował we wsi przystanek osobowy o nazwie Neupfundkrug, na którym pociągi zatrzymywały się na żądanie. Przystanek ten eksploatowany był do 31 grudnia 1973, to jest do czasu zamknięcia linii.
Kiedy w 1920 r. studenci Politechniki Gdańskiej odbywali wycieczkę do Stegny, powstał wiersz w języku niemieckim o kolei wąskotorowej przez Ostatni Grosz, którego każdy student musiał nauczyć się na pamięć. Jego fragment brzmi:
Zarówno w okresie Wolnego Miasta Gdańska, jak i przynależności do III Rzeszy, miejscowość stanowiła część Koszwał.
W 1950 wymieniona w wykazie miejscowości powiatu gdańskiego jako część gminy Wiślinka.
W latach 1975–1998 miejscowość administracyjnie należała do województwa gdańskiego.
Osiedle jest częścią składową miejscowości Koszwały, obejmując zabudowania leżące w widłach Kanału Wielkiego i Kanału Ślepego przy ulicach "Modrzewiowej" i "Kasztanowej". Znajduje się tu przystanek komunikacyjny.

</doc>
<doc id="694263" url="https://pl.wikipedia.org/wiki?curid=694263" title="Knybawa">
Knybawa

Knybawa (też: "Knibawa") – kolonia kociewska w Polsce położona w województwie pomorskim, w powiecie tczewskim, w gminie Tczew w pobliżu 22 nad brzegiem Wisły. Wieś wchodzi w skład sołectwa Bałdowo.
W latach 1975–1998 miejscowość administracyjnie należała do województwa gdańskiego.

</doc>
<doc id="694265" url="https://pl.wikipedia.org/wiki?curid=694265" title="Sława Stećko">
Sława Stećko

Jarosława (Sława) Josypiwna Stećko, ukr. Ярослава (Слава) Йосипівна Стецько, właśc. Hanna Jewhenija Stećko z domu Muzyka (ur. 14 maja 1920 w Romanówce, zm. 12 marca 2003 w Monachium) – ukraińska działaczka nacjonalistyczna, wieloletnia przewodnicząca Organizacji Ukraińskich Nacjonalistów, żona Jarosława Stećki, byłego premiera rządu ukraińskiego utworzonego po proklamacji niepodległości Ukrainy we Lwowie 30 czerwca 1941.
Życiorys.
Była tłumaczką z angielskiego, francuskiego i niemieckiego. Do OUN wstąpiła za namową brata w 1938, przyjęła pseudonim „Sława”. Po wkroczeniu wojsk radzieckich na tereny Kresów, odmówiła przyjęcia legitymacji Komsomołu i zeszła do podziemia. Była łączniczką i sanitariuszką Ukraińskiej Armii Powstańczej. W 1943 została aresztowana we Lwowie przez Niemców za działalność w ukraińskim ruchu oporu.
Po wojnie osiadła w Monachium, gdzie poznała swojego przyszłego męża Jarosława Stećkę, szefa OUN, z którym wspólnie założyła Antybolszewicki Blok Narodów. Po śmierci męża (w 1986) stanęła na czele tej organizacji oraz na czele OUN. W okresie stanu wojennego wspierała polską opozycję, organizując zbiórki finansowe. Publicznie głosiła, że Polacy i Ukraińcy powinni traktować wspólną historię w taki sposób, jak Amerykanie podchodzą do wojny secesyjnej, tj. „z równym sercem do obydwu stron”. Odmowę otwarcia Cmentarza Orląt Lwowskich uważała za prowokację ze strony polityków prorosyjskich.
Po odzyskaniu przez Ukrainę niepodległości w 1991 wróciła do ojczyzny, w 1992 stanęła na czele założonej przez siebie partii Kongres Ukraińskich Nacjonalistów, która odwoływała się do tradycji OUN. Od 1997 aż do śmierci sprawowała mandat poselski do Rady Najwyższej, początkowo z okręgu Iwano-Frankiwsk, od 2002 z listy krajowej Bloku Nasza Ukraina.
W 1993 otrzymała honorowe obywatelstwo miasta Lwowa. Została pochowana w Kijowie.

</doc>
<doc id="694272" url="https://pl.wikipedia.org/wiki?curid=694272" title="Celbówko">
Celbówko

Celbówko (kaszb. "Célbòwkò") – osada kaszubska w Polsce położona w województwie pomorskim, w powiecie puckim, w gminie Puck przy drodze wojewódzkiej nr 216. Wieś wchodzi w skład sołectwa Celbowo.
W latach 1975–1998 miejscowość administracyjnie należała do województwa gdańskiego.

</doc>
<doc id="694279" url="https://pl.wikipedia.org/wiki?curid=694279" title="Randan (łódź)">
Randan (łódź)

Randan - rodzaj łódki napędzanej przez trójkę wioślarzy. Dwóch z nich (na rufie i na dziobie) wiosłuje jednym wiosłem. Wioślarz znajdujący się między nimi używa dwóch wioseł.

</doc>
<doc id="694280" url="https://pl.wikipedia.org/wiki?curid=694280" title="Randan">
Randan



</doc>
<doc id="694285" url="https://pl.wikipedia.org/wiki?curid=694285" title="Jacek Bławut">
Jacek Bławut

Jacek Bławut (ur. 3 listopada 1950 w Zagórzu Śląskim) – polski aktor, operator i reżyser filmowy, dokumentalista, wykładowca w szkołach filmowych.
Życiorys.
Ukończył studia na Wydziale Operatorskim PWSFTviT w Łodzi (1982). W latach 1992-1994 był współwydawcą magazynu „Film na Świecie”. Od 2003 jest członkiem Europejskiej Akademii Filmowej. Od 2008 roku członek Rady Polskiego Instytutu Sztuki Filmowej.
Wykładowca.
Wykładał w szkołach filmowych w Łodzi (PWSFTiTv), Berlinie, Hanowerze, Toruniu (Camerimage Film School) i Warszawie oraz w Mistrzowskiej Szkole Reżyserii Filmowej Andrzeja Wajdy.
Filmografia.
Jest autorem zdjęć do kilku filmów fabularnych Marka Koterskiego (m.in. "Dzień świra"), a także "Dekalogu X" w reżyserii Krzysztofa Kieślowskiego.
Jako reżyser, operator i producent stworzył wiele filmów dokumentalnych, między innymi: "Wojownik", "Szczur w koronie", "Born dead", "Nienormalni", "Kostka cukru". Jest również twórcą telenoweli dokumentalnej "Kawaleria powietrzna".

</doc>
<doc id="694286" url="https://pl.wikipedia.org/wiki?curid=694286" title="Nebra (Unstrut)">
Nebra (Unstrut)

Nebra (Unstrut) – miasto w Niemczech, w kraju związkowym Saksonia-Anhalt, w powiecie Burgenland, wchodzi w skład gminy związkowej Unstruttal, położone na południowy zachód od Halle (Saale).
Historia.
Pierwsza wzmianka historyczna o osadzie "Nebra" pochodzi z roku 876. Prawa miejskie uzyskała w XII wieku. Największą sławę przyniosło miastu odkrycie w 1999 roku brązowego dysku z przypuszczalnym przedstawieniem ciał niebieskich. Zabytek ten określany mianem Dysku z Nebry wzbudza liczne kontrowersje wśród archeologów.
1 lipca 2009 do miasta przyłączono gminę Wangen, natomiast 1 września 2010 gminę Reinsdorf.
Współpraca.
Miejscowości partnerskie:

</doc>
<doc id="694288" url="https://pl.wikipedia.org/wiki?curid=694288" title="Grocon">
Grocon

Grocon Pty Ltd – to duża australijska kompania budownicza, założona, prowadzona, i należąca do rodziny Grollo w Melbourne w Australii. Znana ze swoich widowiskowych budynków jak Eureka Tower i Rialto Towers.

</doc>
<doc id="694289" url="https://pl.wikipedia.org/wiki?curid=694289" title="Iwan I Crnojević">
Iwan I Crnojević

Iwan I Crnojević () – władca średniowiecznej krainy Zety w latach 1465-1490. Z pochodzenia był Czarnogórcem z dynastii Crnojewiciów. Był zwany Iwanem Czarnym. 
Objęcie władzy i rządy.
Iwan objął władzę w 1465 roku po śmierci swojego ojca Stefana, pierwszego władcy księstwa Zety z rodu Crnojevićów. Stefan z pomocą Wenecji, której częściowe zwierzchnictwo oficjalnie uznał w 1455 roku, zdołał powstrzymać napór Turków aż do swojej śmierci. Państwo tureckie pod rządami Mehmeda pozostawało głównym zagrożeniem dla niepodległości Zety również za rządów Iwana. W 1468 roku Turcy pokonali go i zmusili do udania się na wygnanie, opanowując przejściowo Czarnogórę. W 1481 Iwan, wykorzystując niepokoje w państwie tureckim po śmierci Mehmeda, odzyskał Czarnogórę, musiał jednak uznać zwierzchność lenną sułtana Bajazyda II i oddać swojego syna jako zakładnika. Iwan aż do śmierci pozostał zależny od sułtana.
Śmierć i upadek Zety.
Iwan umarł w 1490 roku, a władzę po nim przejął jego syn Đurađ IV Crnojević. Wsławił się on założeniem w 1493 pierwszej na terenach późniejszej Jugosławii drukarni. Drugi syn Iwana, Stefan, również dążył do przejęcia schedy po ojcu, co spowodowało konflikt pomiędzy braćmi. Starcia wewnątrzdynastyczne wykorzystali Turcy, którzy początkowo zmusili Jerzego do ucieczki i osadzili na tronie Stefana, a następnie, w 1499 roku, podbili księstwo Zety, ostatnie niezależne terytorium na obszarze dzisiejszej Serbii. Podbój ten rozpoczął kilkusetletni okres pełnej zależności Czarnogóry od Imperium Osmańskiego.

</doc>
<doc id="694290" url="https://pl.wikipedia.org/wiki?curid=694290" title="Dynastia Crnojewiciów">
Dynastia Crnojewiciów

Dynastia Crnojeviciów (czarn. Црнојевићи) panowała w średniowiecznym księstwie Zety.

</doc>
<doc id="694293" url="https://pl.wikipedia.org/wiki?curid=694293" title="Chicago Spire">
Chicago Spire

Chicago Spire (wcześniej znany jako 400 North Lake Shore Drive, Fordham Spire) – planowany 150-piętrowy wieżowiec w Chicago zaprojektowany przez hiszpańskiego architekta Santiago Calatravę.
Budowa rozpoczęła się w czerwcu 2007. Budynek planowany był do oddania na 2012 roku, lecz jego budowa została przerwana w 2008 r. po wykonaniu fundamentów.

</doc>
<doc id="694297" url="https://pl.wikipedia.org/wiki?curid=694297" title="Arsèguel">
Arsèguel

Arsèguel – gmina w Hiszpanii, w Katalonii, w prowincji Lleida, w comarce Alt Urgell.
Powierzchnia gminy wynosi 10,58 km². Zgodnie z danymi INE, w 2005 roku liczba ludności wynosiła 92, a gęstość zaludnienia 8,70 osoby/km2. Wysokość bezwzględna gminy równa jest 950 metrów. Współrzędne geograficzne Arsèguel to 42°21'N 1°35'E.
Miejscowości.
W skład gminy Arsèguel wchodzą dwie miejscowości, w tym miejscowość gminna o tej samej nazwie. Te miejscowości to:

</doc>
<doc id="694298" url="https://pl.wikipedia.org/wiki?curid=694298" title="El Pont d'Arsèguel">
El Pont d'Arsèguel

El Pont d'Arsèguel – miejscowość w Hiszpanii, w Katalonii, w prowincji Lleida, w comarce Alt Urgell, w gminie Arsèguel.
Według danych INE z 2005 roku miejscowość zamieszkiwały 33 osoby.

</doc>
<doc id="694299" url="https://pl.wikipedia.org/wiki?curid=694299" title="Kondratowa Polana">
Kondratowa Polana

Polana Kondratowa – położona na wysokości ok. 1300–1370 m n.p.m. polana zajmująca płaskie dno Doliny Kondratowej w Tatrach Zachodnich. Powstała na dnie stawu morenowego, który wytworzył się w kotle lodowcowym. Dawniej była koszona, stanowiła część Hali Kondratowej. Stały na niej szałasy, szopy i bacówka. Ostał się tylko jeden z nich – bacówka, która w 1984 r. została przez Muzeum Tatrzańskie wyremontowana. Stoi w dolnej części polany i jest niewidoczna ze szlaku turystycznego.
Od kiedy zaprzestano użytkowania gospodarczego polany, jej obszar zmniejsza się w wyniku zarastania przez las. W 1955 polana miała powierzchnię ok. 27 ha, ale w 2004 w wyniku zarośnięcia jej powierzchnia zmniejszyła się o ok. 44%.
Turyści wędrujący polaną zwykle zatrzymują się przy schronisku PTTK na Hali Kondratowej. Jest to najmniejsze z tatrzańskich schronisk w polskiej części Tatr. Obok niego na polanie znajduje się kilka ogromnych głazów. Pochodzą one z lawiny kamiennej, która w 1953 r. oberwała się ze zboczy Długiego Giewontu. Jeden z nich, ważący ok. 50 ton, uderzył w ścianę schroniska, uszkadzając je.
Na polanie bacował m.in. Wojtek Gał z Olczy, znany również z tego, że uprawiał zbójnictwo. W początkach rozwoju narciarstwa w Tatrach istniał na polanie (przed 1910 r.) schron narciarski wybudowany przez Uznańskich, ówczesnych właścicieli tych terenów. Przed II wojną światową istniało tutaj prywatne „dzikie” schronisko turystyczne. Po wojnie zostało rozebrane. Obecne, stojące na wysokości 1333 m n.p.m. zostało wybudowane w 1948 r.
Z rzadkich w Karpatach gatunków roślin stwierdzono występowanie złoci małej i podejźrzona rutolistnego.

</doc>
<doc id="694300" url="https://pl.wikipedia.org/wiki?curid=694300" title="Hădărăuţi">
Hădărăuţi

Hădărăuţi – mołdawska gmina w rejonie Ocniţa, 245 km od Kiszyniowa, 125 km od Czerniowiec.
Powierzchnia gminy wynosi 34,46 km². Liczba ludności w 2004 roku wynosiła 2 055, w tym 977 mężczyzn i 1 078 kobiet. Obecnym burmistrzem jest od 1991 roku Ion Rusnac z Komunistycznej Partii Republiki Mołdawskiej ("Partidul Comuniştilor din Republica Moldova"). W latach 1986-1991 funkcję tę sprawował Dumitru Serebrian.

</doc>
<doc id="694302" url="https://pl.wikipedia.org/wiki?curid=694302" title="Stălineşti">
Stălineşti

Stălinești – miejscowość w Mołdawii, w rejonie Ocnița, w gminie Corestăuți. W 2014 roku pozostawała niezamieszkana. Miejscowość została utworzona na początku XX wieku.

</doc>
<doc id="694306" url="https://pl.wikipedia.org/wiki?curid=694306" title="Kryminalne Zagadki Las Vegas">
Kryminalne Zagadki Las Vegas



</doc>
<doc id="694319" url="https://pl.wikipedia.org/wiki?curid=694319" title="GRAB 3">
GRAB 3

Solrad 3 (ang. "Solar Radiation 3" – "promieniowanie słoneczne") – amerykański satelita wywiadu elektronicznego. Był trzecim statkiem z serii GRAB. Pozostawał utajniony do czerwca 1998. Zbudowany przez Naval Research Laboratory, NRL.
Solrad 3 został wystrzelony wraz z satelitami Transit 4A i Injun 1. Injun 1 i Solrad 3 odłączyły się od Transita, ale nie odłączyły się od siebie. Chaotyczny ruch obu połączonych ze sobą satelitów, o okresie kilku minut, monitorowano jednym z magnetometrów. Statek pozostaje na orbicie, której żywotność szacuje się na 900 lat.
Nazewnictwo.
Satelita ten, jak i cały program badawczy z nim związany, miał wiele nazw, które miały zataić prawdziwe przeznaczenie statku. Pierwotnie nazwany był "Plotkarzem" (ang. Tattletale), a później GRAB ("grabić", "porywać", w tym wypadku informacje). By przeznaczenie satelity nie było jasne dla ZSRR, projekt nazwano GREB (słowo pozbawione znaczenia w języku angielskim) i wymyślono dla tego skrótu odpowiednie rozwinięcie: "Galactic Radiation Experimental Background" ("eksperyment tła promieniowania galaktycznego"). By jeszcze bardziej zaciemnić przeznaczenie satelitów serii GRAB, wysyłano je pod nazwą Solrad (z numerami od 1 do 7). Miało to wskazywać, że będą one prowadzić obserwacje Słońca.
Opis misji.
Odbiorniki satelitów GRAB miały zbierać dane o parametrach pracy radzieckich radarów obrony powietrznej. Satelity GRAB nie były wystrzeliwane samodzielnie, lecz jako ładunki dodatkowe wraz z innymi satelitami. Pozyskane dane były przekazywane przez NRL do Dowództwa Strategicznego Sił Powietrznych i do Narodowej Agencji Bezpieczeństwa NSA, co może wskazywać, że przechwytywano również radzieckie meldunki radiowe.
Budowa i działanie.
Statek był aluminiową kulą o średnicy 51 cm, z sześcioma okrągłymi ogniwami słonecznymi, o średnicy 15 cm. Ładowały one akumulatory NiCd.
NRL zbudowało również pełnowymiarowy model satelity, prawdopodobnie z zapasowych części. W 1975 trafił do National Air and Space Museum w Waszyngtonie. W latach 1976-1982 wystawiony był na ekspozycji „Satelity”, a w latach 1983-1997, jako część ekspozycji „Gwiazdy”.
Ładunek.
Nietajne wyposażenie naukowe stanowiły dwie komory jonizacyjne. Rejestrowały one promieniowanie rentgenowskie z zakresu, odpowiednio, 0,2 – 0,8 nm i 0,8 – 2 nm. Umieszczone były na obwodzie satelity, w odstępie 60° od siebie. Przed penetracją przez energetyczne protony (&lt;1 MeV) i elektrony (&lt; 1 MeV) były chronione trwałymi magnesami. Czułość spektralną komór określały ich aluminiowe okienka wlotowe i wypełniacz w postaci azotu. Fotokomórka mierzyła kąt między Słońcem a płaszczyzną równika satelity. Obsługa danych była w zasadzie taka sama jak w komorach jonizacyjnych satelity GRAB 1. Prąd z komór mierzony był przez stabilizowane elektrometry. Dane były przesyłane na Ziemię w czasie rzeczywistym i nagrywane na taśmy magnetyczne przez mobilne stacje naziemne NASA. Nieodłączenie się od siebie satelitów Injun 1 i GRAB 3 spowodowało, że pierwsza z komór nie zwróciła żadnych użytecznych danych. Druga wykonała 101 użytecznych pomiarów, niestety, mocno zakłóconych wysokoenergetycznymi cząstkami, głównie pochodzenia słonecznego. Dane zebrano między 29 czerwca a 26 listopada 1961.

</doc>
<doc id="694324" url="https://pl.wikipedia.org/wiki?curid=694324" title="Nikołaj Iliew">
Nikołaj Iliew

Nikołaj Iliew (ur. 31 marca 1964 roku w Zasztitniku), bułgarski piłkarz występujący na pozycji obrońcy. Jest wychowankiem Lewskiego Sofia, gdzie w latach 80. zdobył trzy tytuły mistrza kraju, dwa Puchary Bułgarii oraz dotarł do ćwierćfinału Pucharu Zdobywców Pucharów. Ponadto w 1987 roku został wybrany na najlepszego piłkarza Bułgarii. Później grał we włoskiej Bolonii, z którą awansował do Serie A, niemieckiej Hercie BSC oraz francuskim Stade Rennais. Z reprezentacją Bułgarii, w której barwach rozegrał 54 mecze, doszedł - jako rezerwowy - do półfinału Mundialu 1994.
Sukcesy piłkarskie.
W reprezentacji Bułgarii od 1986 do 1994 roku rozegrał 54 mecze i strzelił 5 goli - IV miejsce na Mundialu 1994 (jako rezerwowy).

</doc>
<doc id="694325" url="https://pl.wikipedia.org/wiki?curid=694325" title="Solrad 3">
Solrad 3



</doc>
<doc id="694327" url="https://pl.wikipedia.org/wiki?curid=694327" title="Leslie Feist">
Leslie Feist

Leslie Feist (ur. 13 lutego 1976 w Nowej Szkocji) – kanadyjska autorka piosenek, gitarzystka i piosenkarka gatunków indie pop i indie folk, występująca jako Feist.
Jako wokalistka początkowo śpiewała przez około 5 lat w zespole Placebo (niemającym jednak nic wspólnego z brytyjskim Placebo). W 1998 przeprowadziła się do Toronto, w 1999 została gitarzystką w zespołach The Tragically Hip i By Divine Right. W tym samym roku zrealizowała swój debiutancki solowy album "Monarch (Lay Your Jewelled Head Down)".
Współpracowała z Broken Social Scene, Gonzalesem, Peaches, Manu Chao, Postal Service, Mocky, Jamie Lidellem, Jane Birkin, Apostle Of Hustle, Kings of Convenience i Kissogramem.
18 kwietnia 2006 wydała swój trzeci solowy album "Open Season".

</doc>
<doc id="694330" url="https://pl.wikipedia.org/wiki?curid=694330" title="Digory Kirke">
Digory Kirke

Digory Kirke – jeden z bohaterów "Opowieści z Narnii". Występuje w tomie "Siostrzeniec czarodzieja". Pojawia się też w tomie "Lew, czarownica i stara szafa" jako Profesor. Później ukazuje się w "Ostatniej Bitwie", gdzie po tragicznej śmierci trafia wraz z Łucją, Edmundem, Piotrem, Eustachym i Julią do Krainy Aslana, która okazuje się Doskonalszą Narnią. 
Historia.
W wieku kilkunastu lat, wraz z Polą Plummer przeniósł się do światów równoległych za pomocą magicznych pierścieni, wynalezionych przez jego wuja, Andrzeja. Zanim trafili do samej Narnii, podróżowali pomiędzy światami. Najpierw trafili do Lasu Między Światami, spokojnego, cichego, nieruchomego miejsca pełnego sadzawek, które okazały się wejściami do wszystkich światów. 
Pierwszym światem, jaki odwiedzili, był Charn - upadłe miasto u schyłku swego istnienia, kiedyś potężne, pełne chwały, potem unicestwione przez Czarownicę Jadis za pomocą „żałosnego Słowa” -zaklęcia zabijającego wszystkich. Digory i Pola trafili do komnaty pełnej posągów ludzi w koronach. Chłopiec zwrócił uwagę na ich twarze - jedne piękne i dobre, inne dumne, potem pełne rozpaczy. Tylko jedna z nich wyróżniała się. Digory uderzył w dzwon, co spowodowało obudzenie tej wyróżniającej się kobiety, która okazuje się Czarownicą Jadis. Opuszczając martwy świat Charn, dzieci przypadkowo zabierały ze sobą Czarownicę Jadis, która czyni potem niemałe zamieszanie w ich świecie.
Następnie Digory próbował przenieść Jadis do jej świata (przez przypadek zabrał ze sobą wuja Andrzeja, dorożkarza Franka i jego konia, jest także Pola), ale trafił do pustej przestrzeni, która okazuje się nicością. Po chwili usłyszeli cudowną i straszną jednocześnie pieśń - to Aslan zapoczątkował stworzenie Narnii.
Aby odpokutować za ściągnięcie zła do nowo powstałego kraju już w dniu jego Stworzenia, Digory na polecenie Aslana wędrował, a właściwie leciał na pierwszym Pegazie po jabłko, z którego później wyrosło Drzewo chroniące Narnię, a jego owoce mają moc uzdrawiania (Za pomocą jabłka z zasadzonego drzewa, Digory uleczył swoją ciężko chorą matkę w swoim świecie).
Po powrocie do swego świata Digory i Pola zakopują pierścienie i ogryzek cudownego jabłka. Z ogryzka wyrasta jabłoń, z której po latach zrobiono szafę będącą przejściem do Narni. (Zobacz „Lew, czarownica i stara szafa”).
W „Ostatniej bitwie” profesor Digory Kirke był w pociągu, który się wykoleił. Tym samym był świadkiem zniszczenia Narnii i pozostał w świecie Aslana, który okazał się doskonalszą Narnią.

</doc>
<doc id="694331" url="https://pl.wikipedia.org/wiki?curid=694331" title="Jacek Markiewicz">
Jacek Markiewicz

Jacek Markiewicz (ur. 18 kwietnia 1976 w Białymstoku) – polski piłkarz grający na pozycji obrońcy lub pomocnika oraz trener.
Kariera piłkarska.
Wychowanek Jagiellonii Białystok, w której barwach zadebiutował w II lidze w sezonie 1994/1995. W następnych latach wraz z białostockim klubem uczestniczył także w rozgrywkach III i IV ligi. Występował wówczas w formacjach ofensywnych i należał do najskuteczniejszych graczy Jagiellonii – m.in. w sezonie 1997/1998 strzelił 15 goli. W pierwszej połowie 1999 roku był zawodnikiem KP Wasilków.
W latach 2001–2004 był piłkarzem RKS Radomsko. 28 lipca 2001 roku zadebiutował w jego barwach w I lidze w meczu ze Stomilem Olsztyn, w którym zmienił w drugiej połowie Radosława Kowalczyka. Podstawowym piłkarzem klubu z Radomska stał się po jego spadku do II ligi w sezonie 2001/2002. W 2004 roku ponownie został zawodnikiem Jagiellonii Białystok, w której szybko wywalczył miejsce w pierwszym składzie, stając się ważnym punktem zespołu i jego kapitanem. W sezonie 2007/2008 rozegrał w barwach białostockiego klubu 25 meczów w I lidze. Strzelił również jednego gola – 3 listopada 2007 roku zdobył bramkę w spotkaniu z Lechem Poznań, przyczyniając się do zwycięstwa 4:2.
Latem 2008 roku odszedł z Jagiellonii. Następnie został zawodnikiem Korony Kielce, z którą w sezonie 2008/2009 wywalczył awans do Ekstraklasy. W latach 2009–2011 regularnie występował w najwyższej polskiej klasie rozgrywkowej – zagrał w 46 meczach i strzelił trzy gole. Zdobył m.in. bramkę w spotkaniu ze Śląskiem Wrocław, przyczyniając się do zwycięstwa 2:1. W czerwcu 2011 roku jego kontrakt nie został przedłużony. Od września 2011 do jesieni 2015 roku grał w Dębie Dąbrowa Białostocka, w którym pełnił także funkcję trenera.

</doc>
<doc id="694334" url="https://pl.wikipedia.org/wiki?curid=694334" title="Les Valls d’Aguilar">
Les Valls d’Aguilar

Les Valls d'Aguilar – gmina w Hiszpanii, w Katalonii, w prowincji Lleida, w comarce Alt Urgell.
Powierzchnia gminy wynosi 123,81 km². Zgodnie z danymi INE, w 2005 roku liczba ludności wynosiła 317, a gęstość zaludnienia 2,54 osoby/km². Wysokość bezwzględna gminy równa jest 702 metry. Współrzędne geograficzne Les Valls d'Aguilar to 42°17'N 1°20'E.
Miejscowości.
W skład gminy Les Valls d'Aguilar wchodzi 13 miejscowości:

</doc>
<doc id="694336" url="https://pl.wikipedia.org/wiki?curid=694336" title="Piła 2">
Piła 2



</doc>
<doc id="694337" url="https://pl.wikipedia.org/wiki?curid=694337" title="Argestues">
Argestues

Argestues – miejscowość w Hiszpanii, w Katalonii, w prowincji Lleida, w comarce Alt Urgell, w gminie Les Valls d'Aguilar.
Według danych INE z 2010 roku miejscowość zamieszkiwały 23 osoby.

</doc>
<doc id="694338" url="https://pl.wikipedia.org/wiki?curid=694338" title="Św. Klemens">
Św. Klemens



</doc>
<doc id="694339" url="https://pl.wikipedia.org/wiki?curid=694339" title="Piła 3">
Piła 3



</doc>
<doc id="694340" url="https://pl.wikipedia.org/wiki?curid=694340" title="Bellpui">
Bellpui

Bellpui – miejscowość w Hiszpanii, w Katalonii, w prowincji Lleida, w comarce Alt Urgell, w gminie Les Valls d'Aguilar.
Według danych INE z 2010 roku miejscowość zamieszkiwało 16 osób.

</doc>
<doc id="694341" url="https://pl.wikipedia.org/wiki?curid=694341" title="Berén">
Berén

Berén – miejscowość w Hiszpanii, w Katalonii, w prowincji Lleida, w comarce Alt Urgell, w gminie Les Valls d'Aguilar.
Według danych INE z 2010 roku miejscowość zamieszkiwało 7 osób.

</doc>
<doc id="694342" url="https://pl.wikipedia.org/wiki?curid=694342" title="Biscarbó">
Biscarbó

Biscarbó – miejscowość w Hiszpanii, w Katalonii, w prowincji Lleida, w comarce Alt Urgell, w gminie Les Valls d'Aguilar.
Według danych INE z 2010 roku miejscowość nie ma mieszkańców.

</doc>
<doc id="694344" url="https://pl.wikipedia.org/wiki?curid=694344" title="Els Castells">
Els Castells

Els Castells – miejscowość w Hiszpanii, w Katalonii, w prowincji Lleida, w comarce Alt Urgell, w gminie Les Valls d’Aguilar.
Według danych INE w 2020 roku liczyła 7 mieszkańców – 3 mężczyzn i 4 kobiety. 

</doc>
<doc id="694345" url="https://pl.wikipedia.org/wiki?curid=694345" title="Castellàs">
Castellàs

Castellàs – miejscowość w Hiszpanii, w Katalonii, w prowincji Lleida, w comarce Alt Urgell, w gminie Les Valls d'Aguilar.
Według danych INE z 2010 roku miejscowość zamieszkiwało 9 osób.

</doc>
<doc id="694346" url="https://pl.wikipedia.org/wiki?curid=694346" title="Espaén">
Espaén

Espaén – miejscowość w Hiszpanii, w Katalonii, w prowincji Lleida, w comarce Alt Urgell, w gminie Les Valls d'Aguilar.
Według danych INE z 2010 roku miejscowość zamieszkiwało 7 osób.

</doc>
<doc id="694348" url="https://pl.wikipedia.org/wiki?curid=694348" title="La Guàrdia d'Ares">
La Guàrdia d'Ares

La Guàrdia d'Ares – miejscowość w Hiszpanii, w Katalonii, w prowincji Lleida, w comarce Alt Urgell, w gminie Les Valls d'Aguilar.
Według danych INE z 2010 roku miejscowość zamieszkiwało 21 osób.

</doc>
<doc id="694349" url="https://pl.wikipedia.org/wiki?curid=694349" title="Junyent">
Junyent

Junyent – miejscowość w Hiszpanii, w Katalonii, w prowincji Lleida, w comarce Alt Urgell, w gminie Les Valls d'Aguilar.
Według danych INE z 2010 roku miejscowość zamieszkiwało 12 osób.

</doc>
<doc id="694350" url="https://pl.wikipedia.org/wiki?curid=694350" title="Miravall">
Miravall

Miravall – miejscowość w Hiszpanii, w Katalonii, w prowincji Lleida, w comarce Alt Urgell, w gminie Les Valls d’Aguilar.
Według danych INE w 2020 roku liczyła 7 mieszkańców – 6 mężczyzn i 1 kobietę. 

</doc>
<doc id="694351" url="https://pl.wikipedia.org/wiki?curid=694351" title="Noves de Segre">
Noves de Segre

Noves de Segre – miejscowość w Hiszpanii, w Katalonii, w prowincji Lleida, w comarce Alt Urgell, w gminie Les Valls d'Aguilar.
Według danych INE z 2010 roku miejscowość zamieszkiwało 128 osób.

</doc>
<doc id="694352" url="https://pl.wikipedia.org/wiki?curid=694352" title="Taús">
Taús

Taús – miejscowość w Hiszpanii, w Katalonii, w prowincji Lleida, w comarce Alt Urgell, w gminie Les Valls d'Aguilar.
Według danych INE z 2010 roku miejscowość zamieszkiwało 39 osób.

</doc>
<doc id="694353" url="https://pl.wikipedia.org/wiki?curid=694353" title="Trejuvell">
Trejuvell

Trejuvell – miejscowość w Hiszpanii, w Katalonii, w prowincji Lleida, w comarce Alt Urgell, w gminie Les Valls d’Aguilar.
Według danych INE w 2020 roku liczyła 1 mieszkańców – 1 mężczyznę. 

</doc>
<doc id="694355" url="https://pl.wikipedia.org/wiki?curid=694355" title="La Guardia d'Ares">
La Guardia d'Ares



</doc>
<doc id="694356" url="https://pl.wikipedia.org/wiki?curid=694356" title="Castellas">
Castellas



</doc>
<doc id="694357" url="https://pl.wikipedia.org/wiki?curid=694357" title="Biscarbo">
Biscarbo



</doc>
<doc id="694367" url="https://pl.wikipedia.org/wiki?curid=694367" title="Iwajło Jordanow">
Iwajło Jordanow

Iwajło Stoimenow Jordanow (ur. 12 stycznia 1966 w Samokowie) – bułgarski piłkarz występujący na pozycji napastnika, defensywnego pomocnika i - na ostatnim etapie kariery - obrońcy, oraz trener piłkarski.
Kariera piłkarska.
Karierę rozpoczynał w barwach Rilskiego Sportistu Samokow, skąd w wieku dwudziestu jeden lat odszedł do beniaminka ekstraklasy Lokomotiwu Gorna Oriachowica. Przez pięć lat występów w tym klubie nie wygrał wprawdzie żadnego z ligowych trofeów (zespół musiał corocznie walczyć o uniknięcie spadku do Grupy B), ale indywidualne sukcesy, jak korona króla strzelców w sezonie 1990–1991, pozwoliły mu na wypromowanie się i zaowocowały propozycją transferu do Sportingu. W Portugalii spędził dziesięć lat okraszonych tytułem mistrza oraz dwoma zwycięstwami w rozgrywkach o Puchar Portugalii.
W reprezentacji Bułgarii zadebiutował w 1991 roku. Należy do najlepszego pokolenia bułgarskich piłkarzy, chociaż zawsze pozostawał w cieniu bardziej znanych kolegów, takich jak Christo Stoiczkow, Krasimir Bałykow i Jordan Leczkow. Silną pozycję w kadrze wywalczył dopiero przed Mundialem 1998. Był liderem reprezentacji w eliminacjach do Euro 2000, przegranych z Anglią, Szwecją i Polską.
Wcześniej brał udział w Mundialu 1994 (IV miejsce; zagrał w pięciu meczach, tylko w jednym od pierwszej minuty), Euro 1996 (runda grupowa; trzy mecze, dwa od pierwszej do ostatniej minuty) i Mundialu 1998 (runda grupowa; dwa mecze, oba od pierwszej do ostatniej minuty). Podobnie jak w klubach, tak w drużynie narodowej, jego pozycja na boisku była ruchoma i zależała od koncepcji selekcjonera albo rangi przeciwnika. Początkowo był napastnikiem (Mundial 1994), ale w ataku nie miał większych szans na wygranie rywalizacji z kimś z duetu Stoiczkow-Kostadinow. Na kolejnych turniejach był rozgrywającym lub - częściej - defensywnym pomocnikiem.
Z reprezentacją pożegnał się w 2000 roku.
Kariera szkoleniowa.
Po zakończeniu kariery piłkarskiej pracował w sztabie szkoleniowym Sportingu, gdzie obserwował młody talent Cristiano Ronaldo.
Później przez trzy lata był asystentem Christo Stoiczkowa w reprezentacji Bułgarii. Nie udało im się jednak awansować z kadrą do Mundialu 2006 i Euro 2008.
W 2010 roku został włączony do sztabu Liteksu Łowecz przez ówczesnego trenera tej drużyny, Angeła Czerwenkowa. Na koniec sezonu 2010–2011 klub, prowadzony już przez dawnego kolegę z kadry Ljubosława Penewa, zdobył mistrzostwo kraju.

</doc>
<doc id="694371" url="https://pl.wikipedia.org/wiki?curid=694371" title="Zachodniopomorski Związek Piłki Nożnej">
Zachodniopomorski Związek Piłki Nożnej

Zachodniopomorski Związek Piłki Nożnej – organ terenowy Polskiego Związku Piłki Nożnej z siedzibą w Szczecinie; jeden z 16 Wojewódzkich Związków Piłki Nożnej w Polsce zarządzający rozgrywkami piłkarskimi w woj. zachodniopomorskim.
W skład Zachodniopomorskiego ZPN wchodzi Koszaliński OZPN.

</doc>
<doc id="694372" url="https://pl.wikipedia.org/wiki?curid=694372" title="ZZPN">
ZZPN



</doc>
<doc id="694373" url="https://pl.wikipedia.org/wiki?curid=694373" title="Miroslava Federer">
Miroslava Federer

Miroslava „Mirka” Federer, z domu Vavrinec, właściwie Vavrincová (ur. 1 kwietnia 1978 w Bojnicach) – szwajcarska tenisistka pochodzenia słowackiego, występująca na światowych kortach od 1998 do 2002 roku, klasyfikowana w rankingu WTA na 76. miejscu w grze pojedynczej (2001) i na 214. miejscu w grze podwójnej (1998), reprezentantka Szwajcarii w Pucharze Federacji, Pucharze Hopmana i na letnich igrzyskach olimpijskich. Żona Rogera Federera. Tenisistka praworęczna.
Kariera tenisowa.
Miroslava Vavrinec w 1987 roku pojechała ze swoim ojcem na turniej tenisowy do niemieckiego Filderstadt, gdzie poznała Martinę Navrátilovą. Mistrzyni zasugerowała jej, by spróbowała grać w tenisa. Później wybitna Amerykanka przesłała dziesięciolatce rakietę i zaaranżowała pierwszą lekcję gry w tenisa.
W 1995 roku Vavrinec rozpoczęła występy w juniorskich turniejach Międzynarodowej Federacji Tenisowej. W czerwcu doszła do trzeciej rundy French Open w singlu dziewcząt do lat osiemnastu, próbowała też swoich sił w Wimbledonie. W gronie juniorek notowana na 150. miejscu w klasyfikacji gry pojedynczej w grudniu 1995.
Status profesjonalnej tenisistki otrzymała 15 stycznia 1998 roku.
Gra pojedyncza.
Miroslava Vavrinec nigdy nie wygrała turnieju WTA w grze pojedynczej, ale w 2000 roku czterokrotnie dochodziła do ćwierćfinałów takich zawodów. W klasyfikacji gry pojedynczej znalazła się najwyżej na 76. miejscu według notowań z dnia 10 września 2001.
Szwajcarka po raz pierwszy wystąpiła w kobiecej imprezie pod szyldem ITF w czerwcu 1993 w Mursce, gdzie doszła do drugiej rundy. W maju 1994 otrzymała dziką kartę, umożliwiającą jej start w eliminacjach do turnieju WTA w Lucernie, ale odpadła z nich po pierwszym meczu. We wrześniu doszła do swojego pierwszego finału zawodów ITF w Klużu-Napoce; tam przegrała walkę o tytuł z Adrianą Rikl Gersi. W styczniu po raz drugi zdobyła tego rodzaju wicemistrzostwo, a miało to miejsce w Båstad. Debiutancki tytuł zdobyła w marcu 1997 w Tel Awiwie, eliminując w pierwszej rundzie Hanę Šromovą, rozstawioną z najwyższym numerem. W listopadzie przedostała się do trzeciej rundy kwalifikacji turnieju WTA w Pattaya.
W pierwszej połowie 1999 roku wygrała zmagania w Clearwater oraz zagrała w finałach w Boca Raton, Rockford i Nodzie, co zapewniło jej awans do drugiej setki światowego rankingu. W efekcie przebrnęła eliminacje do wielkoszlemowego French Open i właśnie tam odnotowała swój debiut w profesjonalnym cyklu rozgrywkowym. W swoim pierwszym oficjalnym meczu przegrała z Mariaan de Swardt 0:6, 4:6. Dwa tygodnie później odniosła pierwsze zwycięstwo w drabince głównej WTA, pokonując 7:5, 6:3 Ancę Barnę w Taszkencie.
Rok 2000 rozpoczęła od awansu do pierwszego w karierze ćwierćfinału WTA. Dokonała tego w Auckland, wygrywając z Maríą Sánchez Lorenzo (41 WTA) i Nurią Llagosterą Vives; po tym turnieju znalazła się w gronie stu najlepszych tenisistek świata. Zadebiutowała w Australian Open, a wiosną odnotowała dwa kolejne ćwierćfinały – w Estoril i Budapeszcie. Do listy pokonanych przez siebie zawodniczek dodała Sarah Pitkowski (32 WTA). Wystąpiła w letnich igrzyskach olimpijskich w Sydney, a w październiku osiągnęła największy sukces w swojej karierze. W Tokio przeszła eliminacje, a następnie doszła do ćwierćfinału, zatrzymana przez najwyżej rozstawioną Julie Halard-Decugis. Jak się później okazało, był to jej ostatni ćwierćfinał WTA.
W 2001 roku tylko raz przekroczyła drugą rundę zawodów, notując jednocześnie swój najlepszy rezultat wielkoszlemowy. Wygrała z Cristiną Torrens Valero i Taccianą Puczak, ale przegrała z Justine Henin. W 2002 nie wygrała ani jednego z pięciu rozegranych meczów. Jej ostatni występ miał miejsce w pierwszej rundzie kwalifikacji do turnieju w Budapeszcie w kwietniu; została pokonana 6:4, 6:3 przez Magdalenę Zdenovcovą.
Gra podwójna.
Występy w konkurencji gry podwójnej rozpoczęła w 1992 roku w rozgrywkach Międzynarodowej Federacji Tenisowej. W październiku 1993 wygrała zmagania w Langenthal w parze z Nathalie Tschan. Debiut w zawodach WTA odnotowała w czerwcu 1999 w Taszkencie, ale razem z Hilą Rosen przegrały tam w pierwszej rundzie; podobnie zakończyły się jej występy w Zurychu i Kuala Lumpur. Ostatecznie Vavrinec nigdy nie wygrała spotkania w WTA Tour w grze podwójnej i klasyfikowana była najwyżej na 214. miejscu według notowań z dnia 24 sierpnia 1998; nigdy też nie wystartowała w turnieju wielkoszlemowym w tej konkurencji.
Występy reprezentacyjne.
Miroslava Vavrinec rozegrała dwa spotkania w barwach Szwajcarii w ramach rozgrywek o Puchar Federacji. Były to pojedynki deblowe, pierwszy w I rundzie Grupy Światowej w 1994 przeciwko Kanadyjkom, drugi sześć lat później w fazie grupowej przeciwko Słowaczkom. Obydwa te mecze, partnerując najpierw Manueli Schwermann, a potem Patty Schnyder, przegrała.
W roku 2000 zakwalifikowała się do letnich igrzysk olimpijskich w Sydney. W pierwszej rundzie gry pojedynczej trafiła na Jelenę Diemientjewą i została pokonana 6:1, 6:1; w grze podwójnej razem z Emmanuelle Gagliardi musiały uznać wyższość Wenezuelek, Milagros Sequery i Maríí Vento-Kabchi.
W 2002 otrzymała zaproszenie do występu w Pucharze Hopmana razem ze swoim partnerem, Rogerem Federerem. Szwajcarzy przegrali wówczas wszystkie konfrontacje grupowe, jedyny punkt zdobył Federer w meczu z Mariano Zabaletą i zakończyli zmagania na trzecim miejscu w grupie B. Od tamtego czasu zawodnicy z Helwecji nie wystąpili w pokazowym turnieju w Perth.
Zakończenie kariery.
Miroslava Vavrinec ogłosiła zakończenie kariery tenisowej w 2002 roku z powodu przewlekłej kontuzji stopy, uniemożliwiającej jej występy w turniejach tenisowych. Przez cztery lata profesjonalnych występów wygrała trzy turnieje singlowe ITF i jeden deblowy, zarobiła na korcie ponad 260 tysięcy dolarów, zwyciężyła 202 indywidualne spotkania spośród 361 rozegranych. Rok 2000 zakończyła w gronie stu najlepszych zawodniczek świata, na 88. miejscu. Spośród startów wielkoszlemowych najlepszym okazał się dla niej US Open 2001, kiedy to doszła do trzeciej rundy.
Vavrinec, która już wówczas związana była z Rogerem Federerem, zaczęła odtąd pracować jako jego menedżerka.
Życie prywatne.
Kiedy miała dwa lata, jej rodzina przeprowadziła się do Szwajcarii, a jej nazwisko Vavrincová przybrało formę Vavrinec. Rodzice Miroslavy są właścicielami sklepu z biżuterią i mieszkają w Szafuzie.
Podczas letnich igrzysk olimpijskich w Sydney Miroslava poznała swojego kolegę z reprezentacji, Rogera Federera i wkrótce została jego życiową partnerką i menedżerką. Po zakończeniu kariery towarzyszyła mu we wszystkich występach turniejowych. Para zawarła związek małżeński 11 kwietnia 2009 w rodzinnym mieście tenisisty, Bazylei. 23 lipca przyszły na świat ich córki bliźniaczki, Myla Rose i Charlene Riva. W grudniu 2013 Federer oznajmił, że jego żona spodziewa się narodzin kolejnego dziecka, a 6 maja 2014 urodzili się ich synowie bliźniacy, Leo i Lenny.
W 2010 roku rodzina Federerów przeprowadziła się do miejscowości Wollerau w kantonie Schwyz ze względu na obowiązujące tam niższe podatki. Roger Federer jest najlepiej zarabiającym tenisistą w dziejach tego sportu.

</doc>
<doc id="694378" url="https://pl.wikipedia.org/wiki?curid=694378" title="Negombo">
Negombo

Negombo (syng. මීගමුව, tamil. நீர்கொழும்பு) - to miasto w zachodniej części Sri Lanki, nad Oceanem Indyjskim. Położone jest w dystrykcie Gampaha w Prowincji Zachodniej, około 40 km na północ od Kolombo. Miasto miało około 139 tys. mieszkańców (2008) i jest czwartym pod względem wielkości miastem kraju.
Dzięki dogodnemu położeniu (10 km na północ od międzynarodowego portu lotniczego Bandaranaike) miasto jest często odwiedzane przez turystów. 
Negombo stało się znaczącym miastem w epoce kolonialnej dzięki obfitości dziko rosnących cynamonowców. W centrum miejscowości istnieje do dnia dzisiejszego wiele poholenderskich budynków.

</doc>
<doc id="694382" url="https://pl.wikipedia.org/wiki?curid=694382" title="Kexholm">
Kexholm



</doc>
<doc id="694388" url="https://pl.wikipedia.org/wiki?curid=694388" title="Zajezierze (Borzestowo)">
Zajezierze (Borzestowo)

Zajezierze (dodatkowa nazwa w j. kaszub. "Zajezerzé") – część wsi Borzestowo w Polsce, położona w województwie pomorskim, w powiecie kartuskim, w gminie Chmielno, na Pojezierzu Kaszubskim, na obszarze Kaszubskiego Parku Krajobrazowego, nad jeziorem Długim. Zajezierze wchodzi w skład sołectwa Borzestowo.
W latach 1975–1998 Zajezierze administracyjnie należało do województwa gdańskiego.

</doc>
<doc id="694390" url="https://pl.wikipedia.org/wiki?curid=694390" title="Santa Bárbola">
Santa Bárbola

Santa Bárbola (hiszp. "Santa Bárbara") – miejscowość w Hiszpanii, parafia w Asturii, w gminie Samartín del Rei Aureliu.
Według danych INE z 2005 roku miejscowość zamieszkiwało 541 osób. Powierzchnia miejscowości to 18,51 km².

</doc>
<doc id="694396" url="https://pl.wikipedia.org/wiki?curid=694396" title="Cocañín">
Cocañín

Cocañín – parafia w Hiszpanii, w Asturii, w gminie San Martín del Rey Aurelio.
Według danych INE z 2005 roku miejscowość zamieszkiwało 1085 osób. Powierzchnia miejscowości to 9,86 km².

</doc>
<doc id="694399" url="https://pl.wikipedia.org/wiki?curid=694399" title="Thomsonit">
Thomsonit

Thompsonit – minerał z gromady krzemianów, zaliczany do grupy zeolitów. Jest minerałem rzadkim.
Nazwa pochodzi od nazwiska szkockiego chemika i geologa T.Thomsona.
Właściwości.
Tworzy kryształy o pokroju tabliczkowym, słupkowym, blaszkowym, igiełkowym. Na ścianach kryształów można zauważyć charakterystyczne zbrużdżenia; tworzy zbliźniaczenia. Występuje w skupieniach zbitych, ziarnistych, groniastych, kulistych. Jest kruchy, przezroczysty, bardzo często tworzy koncentryczne konkrecje. Współwystępuje z kalcytem, prehnitem, natrolitem, chabazytem.
Występowanie.
Produkt działalności hydrotermalnej. Występuje w pęcherzach pogazowych i szczelinach skał wulkanicznych: bazaltów, melafirów. Spotykany w druzach skał głębinowych (diabazach i cieszynitach). Bywa spotykany w łupkach metamorficznych.
Miejsca występowania: USA – Thomsonite Beach i Roy nad Jeziorem Górnym – odm. gibsonit, nad Jeziorem Michigan – odm. lintonit. W Arkansas – odm. ozarkit, Kolorado, Oregon, Kanada, Niemcy, Czechy, Włochy – ok. Wezuwiusza; odm. comptonit, Wielka Brytania, Szwecja, Rosja – Ural.
W Polsce spotykany jest w melafirach okolic Żywca i Kotliny Kłodzkiej.

</doc>
<doc id="694400" url="https://pl.wikipedia.org/wiki?curid=694400" title="Powstanie zabajkalskie">
Powstanie zabajkalskie

Powstanie zabajkalskie – powstanie polskich zesłańców na katorgę, które wybuchło 24 czerwca 1866 w Kułtuk w Kraju Zabajkalskim.
Historia.
Po powstaniu styczniowym za Ural, do kopalń i na osiedlenie, zesłano ponad 20 tysięcy powstańców. Wygnańcy porozumiewali się ze sobą, a także z zesłańcami rosyjskimi. Tak powstał zamysł wspólnego powstania, którego celem miałoby być wyzwolenie więźniów; ruch ten został jednak rozbity na początku 1866 przez aresztowania. 
Na skutek niepowodzeń szerszego zrywu, Narcyz Celiński i Gustaw Szaramowicz stali się organizatorami zbrojnego wystąpienia, które miało doprowadzić do oswobodzenia Polaków zesłanych w okolice Irkucka, a w przypadku powodzenia – do ich przedostania się do Chin. Inicjatywę poparli głównie „czerwoni”, natomiast „biali” wykazywali ostrożność. 
W dniu 24 czerwca 1866 roku grupa około 48 polskich zesłańców spośród 723 budujących drogę w Kułtuk niedaleko granicy chińskiej nad jeziorem Bajkał rozbroiła pilnujących ich konwojentów. Zesłańcami podczas ataku dowodził Kazimierz Arcimowicz. Następnie około 150-osobowa grupa podjęła marsz wzdłuż jeziora i dotarli do pierwszej stanicy pocztowej „Amurska”, gdzie rozbroili carski posterunek i przerwali łączność telegraficzną z Irkuckiem. Późnym wieczorem oddział Arcimowicza przybył do Murynia, gdzie Rosjan rozbroiła wcześniej grupa Gustawa Szaramowicza. Tego samego dnia podobne rozbrojenia nastąpiły w innych miejscach, gdzie pracowali katorżnicy. Po tych walkach powstańcy ogłosili się "Syberyjskim Legionem Wolnych Polaków". Mimo to do ruchu przyłączyła się tylko część zesłańców. Powstańcy utworzyli oddział kawalerii, na czele z Leopoldem Eljaszewiczem, który wyruszył przez Śnieżną do Miszychy, a następnego dnia za nim ruszył dowodzący piechotą Szaramowicz. W wyniku tych działań zajęto Miszychę (ros. "Мишиха"), gdzie także rozbrojono żołnierzy carskich. 26 czerwca do Irkucka dotarła wiadomość o wybuchu powstania, w związku z czym z miasta wyruszył 1000-osobowy oddział wojsk rosyjskich z armatą, do którego wkrótce dołączyło około 2 tys. miejscowej ludności. Jednostką dowodził gubernator Bolesław Kukiel – Polak w służbie rosyjskiej. Wysłał on statkiem przez Bajkał do Posolska (ros. "Посольск") oddział dowodzony przez mjra Rika (ros. "Николай Рик"), aby przeciął drogę powstańcom w kierunku granicy chińskiej. 27 czerwca powstańcy pod dowództwem Jakuba Rejnera i Władysława Kotkowskiego przypuścili nieudany atak na miejscowość Lichanowa, gdzie uwolnili 102 zesłańców, jednak ich szturm na stację pocztową nie udał się, a około 2 km w kierunku Posolska natknęli się na oddział Rika. Po tym niepowodzeniu dowództwo objął Szaramowicz, który zamierzał stanąć do walki. Ostatnie starcie nastąpiło 28 czerwca, gdy 400-osobowy oddział rosyjski Rika zepchnął powstańców za rzekę Bystrą (ros. "Быстрая"), gdzie zaatakował ich i pokonał dzięki przewadze w uzbrojeniu. Natarcie powstańczych kosynierów załamało się. W bitwie pod Miszychą zginęło 38 powstańców, a 12 zmarło w wyniku ran. Część ocalałych próbowała przedostać się ku granicy chińskiej. Po boju nad Bystrą powstańcy z oddziału Szaramowicza podzielili się na dwie 40-osobowe grupy. Jedna z nich – Szaramowicza – ruszyła w kierunku rzeczki Temnik, a druga – Kotkowskiego – na Kiachtę. Konni Celińskiego ruszyli dzień wcześniej w kierunku stepu selengińskiego. Poszczególne grupy zostały rozbite odpowiednio pod Ilingen (9 lipca), Kiachtą (28 lipca) i Ormante (14 lipca), a żywych ujęto. 
Spośród 683 postawionych przed sądem wojennym powołanym przez generał gubernatora Michaiła Korsakowa, 255 osób uniewinniono, a 418 skazano. Spośród nich 197 powstańców miało przebywać na zesłaniu do śmierci (objęły ich amnestie w 1873 i 1881 roku). 19 listopada 1866 ogłoszono wyrok, na mocy którego na karę śmierci skazano siedmiu przywódców powstania. Ostatecznie rozstrzelano jedynie czterech z nich: Narcyza Celińskiego, Gustawa Szaramowicza, Władysława Kotkowskiego i Jakuba Reinera. 
Przed wykonaniem wyroku skazańcy napisali listy do swoich rodzin. Listy te jednak nigdy nie dotarły do adresatów. Władze rosyjskie wysłały je najpierw do Petersburga, gdzie Aleksander II wydał polecenie niedoręczenia ich osobom, dla których były przeznaczone.
Wyroki śmierci wykonano 27 listopada 1866 w Irkucku na przedmieściu Uszakowka, za rogatką „jakucką”, u podnóża gór w pobliżu rzeki Angary. Ostatniej posługi udzielił powstańcom ksiądz Krzysztof Szwernicki, proboszcz katolicki parafii irkuckiej, również zesłaniec.
W ostatnim liście Gustaw Szaramowicz napisał: "„Ojcze mój i przyjacielu! Jutro umieram, ale 32 lata żyłem uczciwie. Przyczyną uczciwości mojej Ty, przyczyną śmierci mojej – ja. Posłano nas daleko; nam chciało się iść jeszcze dalej, ja byłem naczelnikiem: broń była w robocie; do starych klęsk dodała się nowa; rząd to nazwał buntem – i jutro będę rozstrzelany [...]. Kraj mój, Ty i Matka – oto ostatnia myśl moja"".
Powstanie zabajkalskie było ostatnim bojem samodzielnego oddziału polskiego z Rosjanami przed wymarszem Legionów Józefa Piłsudskiego.
Upamiętnienie.
W 1967 r. jedna z centralnych i najstarszych ulic Irkucka na cześć tych wydarzeń została przemianowana na ulicę Powstańców Polskich i do tej pory nosi tę nazwę.
Kornel Ujejski na wieść o krwawym stłumieniu tego powstania i egzekucji jego przywódców napisał wiersz "."
Walki polskich zesłańców zostały upamiętnione po 1990 na jednej z tablic na Grobie Nieznanego Żołnierza w Warszawie napisem „POWSTANIE BAJKALSKIE CZERWIEC 1866”.

</doc>
<doc id="694407" url="https://pl.wikipedia.org/wiki?curid=694407" title="Synagoga w Puńsku">
Synagoga w Puńsku

Synagoga w Puńsku – zbudowana na przełomie XIX i XX wieku w Puńsku przy ulicy Mickiewicza 58. Podczas II wojny światowej, w 1941 hitlerowcy doszczętnie zdewastowali synagogę. Od zakończenia wojny w budynku synagogi mieściło się kolejno kino, sklep oraz mieszkanie. Obecnie budynek nie jest użytkowany. Właścicielem obiektu jest Fundacja Ochrony Dziedzictwa Żydowskiego.
Drewniany, jednokondygnacyjny, orientowany budynek synagogi z dachem dwuspadowym wzniesiono na planie prostokąta, w konstrukcji zrębowej na murowanym fundamencie. Pierwotnie była kryta gontem i otynkowana. We wschodniej części znajdowała się sala główna, a w zachodniej przedsionek, nad którym znajdował się babiniec. W zachodniej części znajdowała się dobudówka, w której mieścił się cheder.
W dawnym domu rabina, usytuowanym obok synagogi, mieścił się Litewski Dom Kultury - po zmianie siedziby budynek wynajęto na potrzeby sklepu.
Decyzją z dnia 30 marca 1990 synagoga wpisana została do rejestru zabytków d. województwa suwalskiego pod nr rej. A-808: 

</doc>
<doc id="694416" url="https://pl.wikipedia.org/wiki?curid=694416" title="Llinares">
Llinares

Llinares – miejscowość w Hiszpanii, parafia w Asturii, w gminie Samartín del Rei Aureliu.
Według danych INE z 2005 roku miejscowość zamieszkiwało 9391 osób. Powierzchnia miejscowości to 10,68 km². Największa spośród wsi wchodzących w skład parafii to L'Entregu, w której żyje 7336 ludzi.

</doc>
<doc id="694422" url="https://pl.wikipedia.org/wiki?curid=694422" title="L’Entregu">
L’Entregu

L'Entregu – miejscowość w Hiszpanii, w Asturii, w gminie Samartín del Rei Aureliu, w parafii Llinares.
Według danych INE z 2005 roku miejscowość zamieszkiwało 7336 osób. L'Entregu jest najbardziej zaludnioną wioską wchodzącą w skład parafii Llinares.

</doc>
<doc id="694423" url="https://pl.wikipedia.org/wiki?curid=694423" title="Olivier Sorin">
Olivier Sorin

Olivier Sorin (ur. 16 kwietnia 1981 roku w Gien) – francuski piłkarz grający na pozycji bramkarza.
Kariera klubowa.
25 czerwca 2014 roku Olivier podpisał 2–letni kontrakt z Stade Rennais FC i był w nim rezerwowym dla Benoît Costila.

</doc>
<doc id="694427" url="https://pl.wikipedia.org/wiki?curid=694427" title="MS Emma Mærsk">
MS Emma Mærsk

Emma Mærsk – kontenerowiec typu Mærsk E-class należący do duńskiego przedsiębiorstwa A.P. Møller-Mærsk.
Został zbudowany w duńskiej stoczni i zwodowany w 2006 roku. Do listopada 2012 (wejście do służby CMA CGM Marco Polo) był to największy i najdłuższy kontenerowiec na świecie. Mierzy 397,7 metrów długości oraz 56,4 metrów szerokości. Jego pojemność wynosi 14,5 tys. TEU (kontenerów 20 stopowych).
Nazwę nadano mu 12 sierpnia 2006 roku a w swój dziewiczy rejs wypłynął 8 września 2006 roku. Emma Mærsk to pierwszy kontenerowiec typu Mærsk E-class, do roku 2010 zbudowano 7 bliźniaczych statków.

</doc>
<doc id="694428" url="https://pl.wikipedia.org/wiki?curid=694428" title="Emma Maersk">
Emma Maersk



</doc>
<doc id="694431" url="https://pl.wikipedia.org/wiki?curid=694431" title="Bukowinki">
Bukowinki

Bukowinki (dodatkowa nazwa w j. kaszub. Bùkòwinczi) – część wsi Chmielno w Polsce, położona w województwie pomorskim, w powiecie kartuskim, w gminie Chmielno, na obszarze Kaszubskiego Parku Krajobrazowego, w ciągu Drogi Kaszubskiej i na szlaku wodnym "Kółko Raduńskie". Wchodzi w skład sołectwa Chmielno.
W latach 1975–1998 Bukowinki administracyjnie należały do województwa gdańskiego.

</doc>
<doc id="694436" url="https://pl.wikipedia.org/wiki?curid=694436" title="Rasa lila">
Rasa lila

Rasalila (sansk. रासलीला) – w krysznaizmie mistyczne i ekstatyczne połączenie się wyznawców z Kryszną (Najwyższym Osobowym Bogiem) przez zabawę, taniec, radość, miłość i całkowite oddanie, co ma uwalniać od rezultatów złej karmy.
Opisana w "Bhagawatapuranie" jako wzajemna miłość Kryszny i pasterek ("gopi") nad rzeką Jamuną w okolicach Vrindavanu. Kryszna lubił obserwować z drzewa pasterki kąpiące się nago. Grał na flecie, co wzbudziło w kobietach miłość do niego. Porzuciły wszelkie zajęcia i obowiązki gospodarskie i rodzinne i poszły tańczyć z bogiem, 4000 zostało jego kochankami. W swoim entuzjazmie zapominały o wyglądzie, ubraniu i jedzeniu, marząc tylko o spotkaniu z bogiem. Kryszna pochwalił ich całkowite oddanie, ponieważ „nie ma wyzwolenia ze świata materialnego, jeśli istnieje przywiązanie do ciała”. Symbolem tego było wyzwolenie pasterek "gopi" z ich tradycyjnego podporządkowania mężczyznom, były posłuszne jedynie Krysznie. Nawet te, które zostały przemocą zamknięte w domach przywoływały ukochanego Krysznę w myślach, jednocząc się z nim. Kryszna wystawiał na próbę uczucia pasterek do niego, odrzucając pozornie lub opuszczając je, aby nauczyć, że mogą odnaleźć go także we własnych duszach.

</doc>
<doc id="694438" url="https://pl.wikipedia.org/wiki?curid=694438" title="Eliminacje do Mistrzostw Europy w piłce nożnej 2008">
Eliminacje do Mistrzostw Europy w piłce nożnej 2008



</doc>
<doc id="694441" url="https://pl.wikipedia.org/wiki?curid=694441" title="Wełko Jotow">
Wełko Jotow

Wełko Nikołajew Jotow (ur. 26 sierpnia 1970 w Sofii) – bułgarski piłkarz, występujący na pozycji napastnika lub ofensywnego pomocnika.
Kariera piłkarska.
Jest wychowankiem Lewskiego Sofia, w którego dorosłym zespole występował przez pięć sezonów. Kiedy w 1993 roku wyjeżdżał za granicę, do Hiszpanii, miał na swoim koncie dwa tytuły mistrza oraz dwa Puchary kraju.
Pierwszy sezon spędzony w Espanyolu Barcelona był udany: zawodnik w dwudziestu sześciu spotkaniach ligowych strzelił trzynaście goli, a klub wywalczył awans do Primera División, w której w kolejnych rozgrywkach zajął wysokie, szóste miejsce.
Wysoka forma Jotowa zaowocowała powołaniem do reprezentacji Bułgarii na Mundial 1994. Drużyna narodowa, prowadzona przez Dimityra Penewa, doszła do półfinału turnieju, jednak Jotow był tylko rezerwowym. Łącznie w latach 1991-1995 wystąpił w siedmiu meczach kadry.
Po zakończeniu mistrzostw opuścił Europę i do końca swojej kariery grał w klubach z Ameryki Północnej i Południowej.

</doc>
<doc id="694442" url="https://pl.wikipedia.org/wiki?curid=694442" title="Eliminacje do Mistrzostw Europy w Piłce Nożnej 2008">
Eliminacje do Mistrzostw Europy w Piłce Nożnej 2008



</doc>
<doc id="694443" url="https://pl.wikipedia.org/wiki?curid=694443" title="Polonia w Irlandii">
Polonia w Irlandii

Polonia irlandzka – ludność Irlandii pochodzenia polskiego.
Historia Polonii.
XX wiek.
Irlandia w XX wieku była krajem, w którym liczba emigrujących osób polskiego pochodzenia systematycznie rosła i główny napływ polskich obywateli ukształtował się dopiero w 2004 po wstąpieniu Polski do Unii Europejskiej. Jednak stosunki irlandzko-polskie można było zauważyć już wcześniej. W związku z pielgrzymką Jana Pawła II w 1979 powstało Towarzystwo Irlandzko-Polskie, promujące współpracę kulturalną oraz pogłębiające kontakt pomiędzy oboma krajami. Szacowana liczba Polaków żyjących w Irlandii w tym okresie wynosiła 100–300 osób.
W 1996 według raportu Głównego Urzędu Statystycznego ("Central Statistics Office Ireland") Polacy byli zakwalifikowani do grupy "Other European Countries", której całkowita liczba wynosiła 1069, więc liczbę obywateli polskiego pochodzenia, pod koniec XX wieku, można szacować w wielkościach kilkuset osób.
XXI wiek.
Od roku 2004 Polacy byli najliczniejszą grupą migracyjną Irlandii, jednakże w większości była to migracja zarobkowa. Z badań przeprowadzonych w 2009 roku wynikało, że 66 tys. Polaków w skali roku miało zamiar opuścić Irlandię.
W roku 2007 ówczesny minister do spraw integracji Conor Lenihan powiedział w wywiadzie, że faktyczna liczba Polaków w Irlandii może sięgać 200 000 osób. W związku z kryzysem finansowym od roku 2007 liczba Polaków zamieszkujących wyspę zaczęła się zmniejszać. W maju 2011 roku, w raporcie opublikowanym przez Centralny Urząd Statystyczny Irlandii, dotyczącym liczby wydawanych numerów PPS dla obcokrajowców, polscy imigranci, pierwszy raz od 2004 roku, znaleźli się na drugiej pozycji pod względem liczby wydanych numerów w skali roku. Ogółem w okresie od 2003 do 2010 roku wydano Polakom ponad 325 tys. numerów PPS. Ambasada Polski w Irlandii szacowała, że w tym okresie z całkowitej liczby Polaków zamieszkujących Irlandię (ok. 100 tys.) w przybliżeniu połowa z nich mieszkała w Dublinie.
Według spisu ludności w 2011 zadeklarowana liczba Polaków przebywających na wyspie wynosiła 122 585 (wzrost o 93,7% w stosunku do roku 2006), a w 2016 roku została na tym samym poziomie i wynosiła 122 515 (spadek o 0.1% w stosunku do 2011).
Polonia w Irlandii.
W 2011 roku w Irlandii istniało 5 bezpłatnych ośrodków szkolnictwa polonijnego (sobotnio-niedzielnych szkół polskich): w Dublinie, Cavan, Cork, Limerick oraz Waterford, do których uczęszczało około 3000 polskich dzieci. W 2019 na terenie Irlandii działa ponad 46 szkół polonijnych prywatnych bądź prowadzonych przez stowarzyszenia. Do największych należą: Szkoła SEN w Dublinie na wschodzie i na zachodzie Akademia Razem z Cork z kilkom oddziałami.
Główne skupiska Polaków w Irlandii to Dublin, Cork, Limerick i Galway.
Gazety polonijne w Irlandii stan na rok 2020:
oraz gazety już niewydawane:
Oprócz tego istnieje kilka portali tematycznych przeznaczonych dla Polaków w Irlandii:
Dla Polonii, wiernych kościoła rzymskokatolickiego odbywają się w kościołach kilku miast msze w języku polskim. Odbywają się również spotkania religijne innych wyznań (m.in. Świadków Jehowy – w 13 miastach).
Integracja w społeczeństwie.
W 2008 zostały w Irlandii przeprowadzone badania dotyczące emigrantów, w których brały udział jedynie osoby irlandzkiej narodowości. Według spostrzeżeń publikacji, Polacy w Irlandii byli odbierani w pozytywnym świetle, zarówno w środkach masowego przekazu jak i w dyskursie publicznym. Było to spowodowane głównie etyką pracy polskiego pracownika oraz znaczenia dla irlandzkiej gospodarki.
Na pytanie dotyczące kraju z jakiego są emigranci, 97% Irlandczyków wskazywało na Polskę. Według tych badań stwierdzono również, że 67% z tej liczby Polaków dobrze się integruje ze społeczeństwem irlandzkim, na co zwraca również uwagę Główny Urząd Statystyczny oraz fakt rosnącej liczby dzieci polskich lub polsko-irlandzkich rodziców, co ma bezpośredni wpływ na integrację.
Za przyczynę sukcesu Polaków jako jeden z czynników integracyjnych respondenci podawali na pierwszym miejscu chęć „ciężkiej pracy”, co stanowiło najczęstszą odpowiedź (29% pytanych osób). Z drugiej strony pytano respondentów o negatywne aspekty Polonii. Tutaj głównym przykładem było niebezpieczne i lekkomyślne poruszanie się polskimi samochodami (z kierownicą po lewej stronie) po drogach, przeznaczonych dla ruchu samochodów z kierownicą po prawej stronie, co miało swoje odzwierciedlenie również w mediach.
Na terenie Irlandii działają polonijne organizacje. Przez wiele lat utrzymały się tylko największe i najsilniejsze. Najstarsze organizacje to Towarzystwo-Irlandzko Polskie oraz POSK działające w Dublinie i ulokowane w Domu Polskim. Do najbardziej aktywnych należy Centrum Together-Razem, które działa w Cork od roku 2006 i posiada szeroką ofertę edukacyjną, pomocową i integracyjną. Aktywne jest również stowarzyszenie Gorey.pl. W Cork działa również z sukcesami największa polska biblioteka w Irlandii – ABC EduLibrary. Polska biblioteka Biblary działa w Dublinie.
Polonijny biznes w Irlandii.
Polonia w Irlandii charakteryzuje się wysokim współczynnikiem przedsiębiorczości. Organizowane są cykliczne konferencje i seminaria biznesowe, promujące powstawanie nowych firm w Irlandii.

</doc>
<doc id="694444" url="https://pl.wikipedia.org/wiki?curid=694444" title="Haska">
Haska

Haska (dodatkowa nazwa w j. kaszub. Hôska) – osada wsi Przewóz w Polsce, położona w województwie pomorskim, w powiecie kartuskim, w gminie Chmielno, na obszarze Pojezierza Kaszubskiego, na terenie Kaszubskiego Parku Krajobrazowego, na zachodnim brzegu jeziora Ostrzyckiego, przy szlaku wodnym Kółko Raduńskie. Wchodzi w skład sołectwa Przewóz.
W latach 1975–1998 Haska administracyjnie należała do województwa gdańskiego.

</doc>
<doc id="694445" url="https://pl.wikipedia.org/wiki?curid=694445" title="Krwinkomocz">
Krwinkomocz

Krwinkomocz, erytrocyturia, krwiomocz mikroskopowy, mikrohematuria – obecność erytrocytów w moczu (więcej niż 3 erytrocyty w polu widzenia) niezmieniająca jego wyglądu makroskopowego. W przeciwieństwie do krwiomoczu krwinkomocz ma charakter mikroskopowy i czerwone krwinki nie dają zabarwienia optycznego. Obecności pojedynczych erytrocytów w moczu nie uważa się za patologię.
Najczęstszą przyczyną erytrocyturii jest kamica nerkowa (gdy w moczu występują erytrocyty świeże) lub kłębuszkowe zapalenie nerek (gdy widoczne są erytrocyty dysmorficzne, na przykład wyługowane).

</doc>
<doc id="694446" url="https://pl.wikipedia.org/wiki?curid=694446" title="Erytrocyturia">
Erytrocyturia



</doc>
<doc id="694447" url="https://pl.wikipedia.org/wiki?curid=694447" title="Krwiomocz mikroskopowy">
Krwiomocz mikroskopowy



</doc>
<doc id="694449" url="https://pl.wikipedia.org/wiki?curid=694449" title="Mikrohematuria">
Mikrohematuria



</doc>
<doc id="694450" url="https://pl.wikipedia.org/wiki?curid=694450" title="Maks">
Maks

Maks (dodatkowa nazwa w j. kaszub. "Maks") – osada wsi Przewóz w Polsce, położona w województwie pomorskim, w powiecie kartuskim, w gminie Chmielno, na obszarze Pojezierza Kaszubskiego i znajduje się na terenie Kaszubskiego Parku Krajobrazowego. Wchodzi w skład sołectwa Przewóz.
W latach 1975–1998 Maks administracyjnie należał do województwa gdańskiego.

</doc>
<doc id="694460" url="https://pl.wikipedia.org/wiki?curid=694460" title="Lipowiec (Reskowo)">
Lipowiec (Reskowo)

Lipowiec (dodatkowa nazwa w j. kaszub. "Lëpówc") – część wsi Reskowo w Polsce, położona w województwie pomorskim, w powiecie kartuskim, w gminie Chmielno, na Pojezierzu Kaszubskim, na terenie Kaszubskiego Parku Krajobrazowego. Wchodzi w skład sołectwa Reskowo.
W latach 1975–1998 Lipowiec administracyjnie należał do województwa gdańskiego.

</doc>
<doc id="694461" url="https://pl.wikipedia.org/wiki?curid=694461" title="Gonnardyt">
Gonnardyt

Gonnardyt – minerał z gromady krzemianów, zaliczany do grupy zeolitów. Należy do grupy minerałów bardzo rzadkich. 
Nazwa pochodzi od nazwiska francuskiego mineraloga Ferdinanda P.J. Gonnarda (1833-1923) z Lionu.
Właściwości.
Zazwyczaj tworzy kryształy o pokroju igiełkowym lub włoskowym. 
Występuje w skupieniach zbitych, nerkowatych, promienistych, włóknistych. Jest kruchy, przezroczysty; współwystępuje z phillipsytem, kalcytem, thomsonitem. 
Występowanie.
Jest produktem procesów hydrotermalnych. Spotykany jest w druzach, pęcherzach pogazowych, szczelinach skalnych. 
Miejsca występowania: Włochy, Austria, Niemcy, Norwegia, USA.

</doc>
<doc id="694464" url="https://pl.wikipedia.org/wiki?curid=694464" title="Synagoga w Sejnach">
Synagoga w Sejnach

Synagoga w Sejnach, zwana Domem Talmudycznym – synagoga znajdująca się w Sejnach przy ulicy Józefa Piłsudskiego 37, naprzeciw Białej Synagogi.
Synagoga została zbudowana w latach 60. XIX wieku na miejscu starej synagogi, z inicjatywy rabina Mojżesza Icchaka Awigdora. Oprócz sali modlitewnej w budynku znajdowała się jesziwa oraz biura zarządu gminy żydowskiej. Podczas II wojny światowej hitlerowcy zdewastowali synagogę. 
Po zakończeniu wojny budynek służył jako magazyn zbożowy, następnie zakład obuwniczy (stąd jego popularna nazwa papuciarnia), a obecnie dom kultury oraz biura.
Murowany i orientowany budynek synagogi wzniesiono na planie prostokąta. We wschodniej części mieściła się kwadratowa główna sala modlitewna z drewnianą bimą, przykrytą drewnianym stropem z fasetą. Oświetlało ją piętnaście półokrągle zakończonych okien. W zachodniej części znajdował się dwukondygnacyjny przedsionek, w którym znajdowały się biura kahału. W pozostałych pomieszczeniach znajdowały się sale jesziwy.
Obok synagogi znajduje się też zabytkowy budynek dawnej szkoły hebrajskiej, w którym następnie mieściła się poczta, a obecnie znajduje się siedziba Ośrodka „Pogranicze”.
Obiekt wpisany jest do rejestru zabytków pod numerami 170 z 20.04.1960 oraz 15 z 19.02.1979.

</doc>
<doc id="694465" url="https://pl.wikipedia.org/wiki?curid=694465" title="Arteriografia">
Arteriografia

Arteriografia – diagnostyczne badanie radiologiczne, którego zadaniem jest obrazowanie światła naczyń tętniczych.
Do tętnicy, najczęściej tętnicy udowej lub tętnicy ramiennej wprowadza się cewnik naczyniowy, przez który do krwi wstrzykuje się rozpuszczalny w wodzie środek kontrastowy, który dociera do regionu organizmu podlegającego badaniu, a następnie wykonuje się serię zdjęć rentgenowskich. Pozwala to na uwidocznienie naczyń, ich odgałęzień i zmian chorobowych w nich występujących. .
Najczęściej wykonuje się arteriografię aorty, tętnic nerkowych, naczyń mózgowych i tętnic wieńcowych.

</doc>
<doc id="694466" url="https://pl.wikipedia.org/wiki?curid=694466" title="2raumwohnung">
2raumwohnung

2raumwohnung - niemiecki zespół muzyczny. Powstał w 2000 roku w Berlinie. 
Założycielami grupy są "Inga Humpe" i "Tommi Eckart".

</doc>
<doc id="694467" url="https://pl.wikipedia.org/wiki?curid=694467" title="Przyklęk">
Przyklęk

Przyklęk – zdolność autobusów i trolejbusów niskopodłogowych do zmiany wysokości podłogi po stronie drzwi tak, aby ułatwić pasażerom wsiadanie. Wysokość jest regulowana poprzez ciśnienie w pneumatycznych miechach zawieszenia. Niwelacja różnicy wysokości między podłogą i krawężnikiem jest znacznym udogodnieniem dla pasażerów niepełnosprawnych oraz przewożących wózki.
Zajezdnie często nie serwisują przyklęku, co powoduje że u dużej liczby autobusów funkcja ta jest niesprawna. Obecnie każdy nowy fabryczny autobus i trolejbus posiada funkcję przyklęku.

</doc>
<doc id="694470" url="https://pl.wikipedia.org/wiki?curid=694470" title="Stara Synagoga w Sejnach">
Stara Synagoga w Sejnach

Stara Synagoga w Sejnach – synagoga zbudowana w 1778 roku przy ulicy Grodzieńskiej w Sejnach. Według legendy synagogę częściowo ufundowali okoliczni dominikanie. Na jej miejscu w latach 60. XIX wieku wzniesiono nową murowaną synagogę.
Drewniany, kryty gontem budynek synagogi wzniesiono na planie prostokąta. We wschodniej części mieściła się sala główna, a w zachodniej mały przedsionek.

</doc>
<doc id="694471" url="https://pl.wikipedia.org/wiki?curid=694471" title="Animation Shop">
Animation Shop

Animation Shop – program do tworzenia i optymalizacji animacji przeznaczonych na strony internetowe. Umożliwia tworzenie animowanych przycisków i bannerów, a także edycję gotowych animacji, i wstawianie efektów specjalnych. Obsługuje format GIF, AVI, FLI/FLS, a także AVI 24-bit dla animacji o wysokiej jakości.

</doc>
<doc id="694472" url="https://pl.wikipedia.org/wiki?curid=694472" title="Hidetaka Nishiyama">
Hidetaka Nishiyama

 – japoński karateka.
W 1943 rozpoczął treningi karate w dojo Gichina Funakoshi.
W 1945 Nishiyama wstąpił na Uniwersytet Takushoku, który był znany z silnego klubu karate. Cztery lata później został kapitanem uniwersyteckiej drużyny karate. Uczestniczył w tworzeniu Ogólnojapońskiego Akademickiego Związku Karate. W 1951 ukończył ekonomię.
W 1949 Nishiyama pomógł utworzyć Japoński Związek Karate (Nihon Karate Kyōkai; ang. Japan Karate Association - JKA). Został dyrektorem Departamentu Zagranicznego JKA, zajmował się szkoleniem i wysyłaniem japońskich instruktorów karate w świat. W tym czasie dokonano standaryzacji kata przez najwyższej rangi instruktorów, trzyosobową Komisję Techniczną, w składzie której pracował także Nishiyama.
Do Stanów Zjednoczonych Hidetaka Nishiyama przyjechał po raz pierwszy w 1953. Była to pierwsza misja w historii, która prezentowała karate poza Japonią. Grupa przedstawicieli japońskich sztuk walki, reprezentujących judo, karate i kendo została zaproszona przez Dowództwo Sił Powietrznych USA do przeprowadzenia serii pokazów sztuk walki w 50 bazach amerykańskiego lotnictwa.
W 1960 Hidetaka Nishiyama opublikował, we współpracy z Richardem C. Brownem, książkę pod tytułem: „The Art of 'Empty-Hand' Fighting”, która stała się bestsellerem w swojej kategorii. Jest także autorem pierwszych, metodycznie opracowanych, przepisów zawodów sportowych karate.
Po przeprowadzeniu się do Kalifornii w 1961 założył All American Karate Federation. W tym samym roku zorganizował pierwsze mistrzostwa USA. W 1965 zorganizował pierwsze, międzypaństwowe spotkanie Stany Zjednoczone–Japonia.
Sensei Nishiyama jest jednym z założycieli i autorem nazwy pierwszej, międzynarodowej organizacji karate – WUKO (World Union of Karate Organization), z której po rozłamie z powodów politycznych (dopuszczenie do startu w mistrzostwach świata w 1972 zawodników z RPA, wówczas kraju apartheidu) wyłoniła się IAKF (International American Karate Federation, obecnie ITKF). W 1975, już pod szyldem IAKF, zorganizował w Los Angeles I Mistrzostwa Świata w Karate.
W dniu 3 listopada 2000, w uznaniu za pięćdziesiąt lat promowania kultury japońskiej w świecie, cesarz Japonii na ceremonii w Pałacu Cesarskim odznaczył Hidetakę Nishiyamę Orderem Świętego Skarbu ze Złotymi Promieniami i Rozetą.
Po raz pierwszy w historii japońskich odznaczeń narodowych wyróżniono karate tradycyjne. Nagroda jest odzwierciedleniem życiowego wkładu Nishiyamy w rozwój fizycznych, psychicznych i duchowych aspektów karate tradycyjnego.
W dniu 14 października 2001 w Warszawie, podczas pierwszego Pucharu Świata w karate tradycyjnym, sensei Nishiyama został odznaczony Krzyżem Oficerskim Orderu Zasługi Rzeczypospolitej Polskiej, przyznanym przez prezydenta RP za wybitne zasługi na rzecz rozwoju karate tradycyjnego.
Hidetaka Nishiyama do końca życia pozostawał przewodniczącym Międzynarodowej Federacji Karate Tradycyjnego – ITKF z siedzibą w Los Angeles. Był koordynatorem w duchu swojego nauczyciela Gichina Funakoshi, zapoczątkowanego na Uniwersytecie Takushoku, metodycznego i naukowego rozwoju karate tradycyjnego, jak również gorącym zwolennikiem wprowadzenia tej sztuki walki wraz z jego wszystkimi aspektami fizycznymi i moralnymi do grona dyscyplin olimpijskich.
To właśnie sensei Nishiyama potrafił wznieść się ponad mało znaczące podziały pomiędzy stylami i najlepiej realizował w praktyce podstawową zasadę swojego nauczyciela, który zwykł mówić: „Karate jest tylko jedno”.

</doc>
<doc id="694475" url="https://pl.wikipedia.org/wiki?curid=694475" title="Paw złoty">
Paw złoty

Paw złoty, paw zielony ("Pavo muticus") − gatunek dużego ptaka z rodziny kurowatych (Phasianidae). Występuje w gęstych lasach południowo-wschodniej Azji. Zagrożony wyginięciem. Jego bliski krewny to paw indyjski ("Pavo cristatus").
Wygląd.
Piersi i szyja samca są barwy zielonej ze złotym połyskiem, na głowie widoczny jest czub w kształcie kłosa. Pokrywy skrzydeł są turkusowo-niebieskie z metalicznym połyskiem, grzbiet zielony z brązowym połyskiem. Samiec posiada tren składający się z ok. 200 piór. Samica podobnie ubarwiona, ale nie ma trenu.
Samiec osiąga długość 230–250 cm (z trenem), samica – 80–90 cm.
Podgatunki.
Wyróżnia się następujące podgatunki:
Status.
Międzynarodowa Unia Ochrony Przyrody (IUCN) od 2009 roku uznaje pawia złotego za gatunek zagrożony (EN – "Endangered"); wcześniej, od 1994 roku klasyfikowano go jako gatunek narażony (VU – "Vulnerable"). Liczebność populacji szacuje się na 10–20 tysięcy dorosłych osobników. Trend liczebności populacji uznawany jest za spadkowy. Główne zagrożenia dla gatunku to polowania dla mięsa i piór, wybieranie jaj i piskląt z gniazd, przekształcanie środowiska przez człowieka i związana z tym fragmentacja siedlisk oraz niepokojenie przez ludzi.

</doc>
<doc id="694480" url="https://pl.wikipedia.org/wiki?curid=694480" title="Młyn Dolny">
Młyn Dolny

Młyn Dolny (dodatkowa nazwa w j. kaszub. "Dólny Młin") – część wsi kaszubskiej Kożyczkowo w Polsce, położona w województwie pomorskim, w powiecie kartuskim, w gminie Chmielno, nad Łebą i nad południowym brzegiem jeziora Sianowskiego. Leży na obszarze Pojezierza Kaszubskiego i znajduje się na terenie Kaszubskiego Parku Krajobrazowego. Na zachód od Młyna Dolnego w kompleksie Lasów Mirachowskich znajdują się rezerwaty przyrody Leśne Oczko i Staniszewskie Zdroje.
Wchodzi w skład sołectwa Kożyczkowo. 
W latach 1975–1998 Młyn Dolny administracyjnie należał do województwa gdańskiego.

</doc>
<doc id="694485" url="https://pl.wikipedia.org/wiki?curid=694485" title="Karate tradycyjne">
Karate tradycyjne

Oficjalnie organizacje utożsamiające się z karate tradycyjnym twierdzą, że przez karate tradycyjne rozumie się często te style, które nie służą przeprowadzaniu zawodów sportowych w powszechnym rozumieniu tego słowa. Uważa się je za kolejną lekcję z przeciwnikiem, formę treningu i dostosowania dyscypliny do wymogów bezpiecznej rywalizacji. W rzeczywistości japońskie karate tradycyjne jest konkurencyjną platformą sportową dla World Karate Federation. 
Z jednej strony oznacza to traktowanie karate jako sztuki, także duchowej, stanowiącej śmiertelnie niebezpieczną umiejętność (która zatraca się w sporcie). Z drugiej strony, poprzez brak intensywnego treningu "jiu kumite" ("sparringu", wolnej walki) i niemożność ustalenia kryteriów rywalizacji, może prowadzić do wykształcania mniej praktycznych dla realnej walki nawyków. 
Karate tradycyjne w oryginalnej, dawnej formie w zasadzie nie zachowało się w całości w praktyce współcześnie uprawianych stylów. 
Najbardziej znany kodyfikator i popularyzator karate, twórca stylu shōtōkan, Gichin Funakoshi, wypowiadał się przeciwko usportowieniu karate, a także przeciwko podziałom pomiędzy stylami (twierdził, że "karate jest tylko jedno"). Przewodniczącym ITKF (International Traditional Karate Federation) od początku jej istnienia był sensei Hidetaka Nishiyama, uczeń Gichina Funakoshiego. 
System ćwiczeń w karate tradycyjnym można podzielić na trzy główne elementy:
Karate tradycyjne ma pięć głównych zasad, których powinien przestrzegać każdy prawdziwy karateka:

</doc>
<doc id="694489" url="https://pl.wikipedia.org/wiki?curid=694489" title="Elektrownia jądrowa Three Mile Island">
Elektrownia jądrowa Three Mile Island

Elektrownia Three Mile Island – amerykańska cywilna elektrownia jądrowa położona na sztucznej wyspie, o tej samej nazwie, na rzece Susquehanna, koło Harrisburga, w stanie Pensylwania. Pierwotnie pracowały w niej dwa reaktory wodne ciśnieniowe (PWR), oznaczone jako TMI-1 i TMI-2, jednak po wypadku w 1979, częściowo stopiony rdzeń reaktora jądrowego TMI-2 został usunięty z terenu elektrowni.
Właściciele i zarządcy elektrowni.
Elektrownię zbudowała General Public Utilities Corporation, później GPU Inc., a zarządzała nią Metropolitan Edison Company (Met-Ed), firma zależna od GPU. Po wypadku w reaktorze TMI-2, właścicielem i zarządcą zakładu została nowa firma zależna od GPU Inc., GPU Nuclear (GPUN). GPUN użytkował reaktor nr 1 do 1998, kiedy to odsprzedano elektrownię firmie AmerGen Energy Corporation, spółkę joint venture firm Philadelphia Electric Company Energy Inc. (PECO Energy) i British Energy Group Plc. Udziały PECO w AmerGen stały się własnością Exelon Corporation w roku 2000 po tym, jak PECO połączyło się z Unicom Corporation. Exelon wykupił udziały British Energy w 2003, po czym przekazał własność i zarząd nad elektrownią do swojego oddziału zajmującego się energetyką jądrową, Exelon Nuclear.
Uszkodzony i nieczynny reaktor nr 2 pozostał własnością GPU do roku 2001, wtedy to GPU zostało wchłonięte przez First Energy Corporation. First Energy pozostaje właścicielem TMI-2, ale utrzymanie i obsługę nieczynnego bloku zlecał właścicielom pozostałej części elektrowni, firmie AmerGen Energy, w latach 2001-2003, i Exelon Nuclear, od roku 2003.
Bloki energetyczne.
Reaktor nr 1.
TMI-1 jest ciśnieniowym reaktorem wodnym o mocy 850 MW (pierwotnie 816 MW), wyprodukowanym przez Babcock and Wilcox. Do sieci został włączony 19 kwietnia 1974. Posiada licencje na pracę do 19 kwietnia 2014. Podczas wypadku w TMI-2, reaktor nr 1 był wyłączony na czas załadunku nowego paliwa. Wrócił do pracy dopiero w październiku 1985, po serii komplikacji natury technicznej i prawnej.
2 listopada 2006, o godz. 13:35 EST, doszło do automatycznego wyłączenia się reaktora. Automaty wyłączyły reaktor po napłynięciu nieoczekiwanych danych z wadliwego urządzenia monitorującego reaktor. Jeden z pracowników elektrowni został ranny, w wyniku próby panicznej ucieczki z terenu elektrowni.
19 września 2019 roku operator elektrowni, firma Exelon Generation ogłosiła rozpoczęcie procesu wygaszania reaktora nr 1.
Reaktor nr 2.
TMI-2, bliźniaczy do TMI-1, do sieci został włączony w grudniu 1978. Pracował zaledwie 90 dni, gdy w marcu 1979, w wyniku największej w USA katastrofy w cywilnej elektrowni jądrowej, doszło do jego częściowego stopienia.

</doc>
<doc id="694493" url="https://pl.wikipedia.org/wiki?curid=694493" title="Strysza Góra">
Strysza Góra

Strysza Góra (kaszb. "Strëszò Góra") – część wsi Miechucino w Polsce, położona w województwie pomorskim, w powiecie kartuskim, w gminie Chmielno, na obszarze Pojezierza Kaszubskiego i znajduje się na terenie Kaszubskiego Parku Krajobrazowego. Wchodzi w skład sołectwa Miechucino.
W latach 1975–1998 Strysza Góra administracyjnie należała do województwa gdańskiego.
Na północ od Stryszej Góry zaczyna się kompleks Lasów Mirachowskich z rezerwatami przyrody "Leśnym Oczkiem" i "Staniszewskim Błotem".

</doc>
<doc id="694494" url="https://pl.wikipedia.org/wiki?curid=694494" title="Skiagrafia">
Skiagrafia

1) światłocień wprowadzony po raz pierwszy do malarstwa greckiego w drugiej połowie V wieku p.n.e. przez Apollodorosa z Aten. Technika ta polega na takim zestawieniu barw obok siebie, że z daleka dawały wyobrażenie trójwymiarowości.
2) kierunek w malarstwie greckim (malarstwo światłocieniowe, iluzjonistyczne) rozwijający się od końca V wieku p.n.e.

</doc>
<doc id="694498" url="https://pl.wikipedia.org/wiki?curid=694498" title="Apolina">
Apolina



</doc>
<doc id="694507" url="https://pl.wikipedia.org/wiki?curid=694507" title="Rzym (Kożyczkowo)">
Rzym (Kożyczkowo)

Rzym (dodatkowa nazwa w j. kaszub. "Rzim") – część wsi kaszubskiej Kożyczkowo w Polsce, położona w województwie pomorskim, w powiecie kartuskim, w gminie Chmielno, nad jeziorem Osuszyno. Rzym leży na obszarze Pojezierza Kaszubskiego i znajduje się na terenie Kaszubskiego Parku Krajobrazowego. Na zachód od Rzymu w kompleksie Lasów Mirachowskich znajdują się rezerwaty przyrody Leśne Oczko i Staniszewskie Zdroje.
Wchodzi w skład sołectwa Kożyczkowo. 
W latach 1975–1998 Rzym administracyjnie należał do województwa gdańskiego.

</doc>
<doc id="694508" url="https://pl.wikipedia.org/wiki?curid=694508" title="Kazimierz Ostaszewski">
Kazimierz Ostaszewski

Kazimierz Ostaszewski herbu Ostoja (ur. 28 lipca 1864 we Wzdowie, zm. 23 kwietnia 1948 w Ladzinie) – polski hodowca koni wyścigowych, założyciel towarzystw hodowlanych, autor pierwszych na terenie Polski ksiąg stadnych, publicysta i kompozytor.
Życiorys.
Był synem Teofila Wojciecha i Emmy Załuskiej i bratem Adama i Stanisława Ostaszewskiego. Po ojcu odziedziczył majątek ziemski Grabownica Starzeńska. Rozpocząwszy samodzielne gospodarowanie założył stadninę i z pasją oddał się hodowli koni. W odróżnieniu od ogółu ziemian w Galicji nie gustował w arabach, lecz upodobał sobie konie pełnej krwi angielskiej i wyścigi. Konie z jego stajni zaczęły biegać na wyścigach od 1895 r. i z czasem zajęły czołową pozycję w Galicji. Barwy Ostaszewskiego święciły sukcesy na torach we Lwowie, Krakowie, Wiedniu, Budapeszcie, Pradze, Pardubicach, Rydze i Odessie. Jego konie kupowano na reproduktory do stad państwowych i prywatnych. Wśród nabywców były m.in. Austriackie Ministerstwo Rolnictwa i Zarząd Stadnin Państwowych w Polsce.
Poza prowadzeniem stadniny i stajni wyścigowej uruchomił również fabrykę stylowych powozów w Grabownicy. Brał także czynny udział w życiu hodowlanym Małopolski. W 1895 roku założył Galicyjskie Towarzystwo Zachęty i Wzajemnej Pomocy w Chowie Koni, a w 1909 roku Towarzystwo Jazdy Konnej. Po odzyskaniu przez Polskę niepodległości ustanowił we Lwowie w 1920 r. Małopolskie Towarzystwo Zachęty do Hodowli Koni i był pierwszym jego prezesem. Wznowił też we Lwowie w 1921 roku konkursy hippiczne.
Opracował i wydał pierwsze na terenie Polski księgi stadne koni arabskich i półkrwi (m.in. dzieło: "Oficjalna księga stad koni półkrwi dla Galicji i Bukowiny").
Przez szereg lat pisywał artykuły do lwowskiego „Rolnika”, „Jeźdzca i Myśliwego” i „Przeglądu Wyścigowego”. W latach 1895–1899 wydawał własny organ „Hodowca Koni”, a od 1931 roku wydawał pismo „Końska Myśl Niepodległa”.
Po matce, Emmie z Załuskich, utalentowanej pianistce, wnuczce kompozytora Michała Kleofasa Ogińskiego, odziedziczył pasję do muzyki. Skomponował szereg krótkich utworów na fortepian, które w latach 1996–1998 zostały wydane w Wielkiej Brytanii na płytach CD "Music of the Oginski Dynasty" (ed. Olympia, vol 1-2).
Po pierwszym, szybko unieważnionym i bezdzietnym małżeństwie, ożenił się powtórnie z Heleną Pio de Saint-Gilles (1876-1965), córką duńskiego profesora Jeana Frédérica Pio i Elżbiety hr. Sponneck, a wnuczką ministra finansów Danii, Wilhelma hr. Sponnecka. Z tego małżeństwa miał córkę Jolantę (1907–2002), utalentowaną skrzypaczkę. 
Przed II wojną światową mieszkał w dworze w Ladzinie, niedaleko Rymanowa. Tam też zmarł w 1948 r.

</doc>
<doc id="694511" url="https://pl.wikipedia.org/wiki?curid=694511" title="Richard Bremmer">
Richard Bremmer

Richard Bremmer (ur. 27 stycznia 1953 w Warwickshire, w Wielkiej Brytanii) – brytyjski aktor, znany głównie z roli Lorda Voldemorta w filmie "Harry Potter i Kamień Filozoficzny".

</doc>
<doc id="694516" url="https://pl.wikipedia.org/wiki?curid=694516" title="Józef Lassota">
Józef Lassota

Józef Lassota (ur. 24 października 1943 w Siedliskach) – polski polityk, samorządowiec, inżynier mechanik, w latach 1992–1998 prezydent Krakowa, poseł na Sejm III, VII i VIII kadencji, działacz sportowy.
Życiorys.
Ukończył w 1968 studia na Politechnice Krakowskiej, uzyskując tytuł zawodowy magistra inżyniera na Wydziale Mechanicznym. Początkowo pracował w Wytwórni Sprzętu Komunikacyjnego w Mielcu, w 1970 związał się zawodowo z Centralnym Ośrodkiem Chłodnictwa i Ośrodkiem Badawczo-Rozwojowym Urządzeń Chemicznych i Chłodniczych CEBEA w Krakowie.
Po sierpniu 1980 był założycielem krakowskiej, a następnie małopolskiej „Solidarności”. Znalazł się wśród przywódców strajku w swoim zakładzie pracy w stanie wojennym. Został internowany 15 grudnia 1981, następnie tymczasowo aresztowany i skazany w procesie politycznym, zwolniono go po kilku miesiącach.
Na początku lat 90. został dyrektorem Urzędu Wojewódzkiego w Krakowie, a później wicewojewodą. Od 9 października 1992 przez sześć lat sprawował urząd prezydenta Krakowa. Do 2006 był także radnym miejskim. Zajmował stanowisko członka zarządu Związku Miast Polskich, wiceprezesa Unii Metropolii Polskich i przewodniczącego Konwentu Prezydentów Największych Miast Polskich.
W 1997 został wybrany na posła III kadencji z listy Unii Wolności. W 2001 bez powodzenia ubiegał się o reelekcję. W 2004 odszedł z UW, w tym samym roku kandydował do Parlamentu Europejskiego z listy NKWW Macieja Płażyńskiego. W wyborach parlamentarnych w 2005 bezskutecznie ubiegał się o mandat senatora jako kandydat Partii Centrum. W 2002 i 2006 kandydował na prezydenta Krakowa. W 2003 objął funkcję prezesa KS Cracovia. W 2010 z listy Platformy Obywatelskiej został radnym sejmiku małopolskiego. W wyborach do Sejmu w 2011 z powodzeniem ubiegał się o mandat poselski z listy PO, otrzymując 10 241 głosów.
W 2015 został ponownie wybrany do Sejmu, otrzymując 8285 głosów. W Sejmie VIII kadencji został członkiem Komisji Infrastruktury oraz Komisji Administracji i Spraw Wewnętrznych, pracował też w Komisji Łączności z Polakami za Granicą (2015–2017). W wyborach w 2019 nie uzyskał poselskiej reelekcji.
Odznaczenia.
W 2005 otrzymał Złoty Krzyż Zasługi. W 2012 został przez prezydenta Bronisława Komorowskiego odznaczony Krzyżem Wolności i Solidarności. W 2015 został uhonorowany Odznaką Honorową za Zasługi dla Samorządu Terytorialnego.

</doc>
<doc id="694518" url="https://pl.wikipedia.org/wiki?curid=694518" title="Metro w Kijowie">
Metro w Kijowie

Metro w Kijowie () – system kolei miejskiej, głównie podziemnej, zlokalizowany w Kijowie. Pierwsza pod względem liczby stacji i długości miejska kolej podziemna Ukrainy. Jest to pierwszy tego typu środek transportu powstały na Ukrainie oraz historycznie trzeci w byłym ZSRR. Stacja Arsenalna (), znajdująca się na linii Swiatoszyńsko-Browarskiej, jest najgłębiej położonym pod powierzchnią gruntu tego typu obiektem na świecie – 105 metrów.
Historia.
Plany i budowa.
Pierwsze plany stworzenia w Kijowie metra powstały już około 1884 roku. Planowana linia miała połączyć Chreszczatyk (okolice dzisiejszego bazaru Besarabka) z placem Pocztowym. Niestety wówczas miasto nie było w stanie sfinansować tak poważnej inwestycji. Do planów powrócono w 1916 roku, wówczas inwestycję zobowiązała się sfinansować Amerykańsko-Rosyjska Izba Przemysłowa. Mimo przewrotu bolszewickiego prowadzono prace projektowe. Jednak wraz z upadkiem rządu zwolennika metra, hetmana Pawło Skoropadskiego plany budowy upadły. Powrócono do nich pod koniec lat 30. XX wieku, gdy m.in. w Moskwie metro już stanowiło filar komunikacji miejskiej. Jednak rozpoczęte prace przerwała II wojna światowa. Zaraz po zakończeniu wojny, w 1945 roku utworzono firmę Kyjiwmetrobud (ukr. Київметробуд), która przystąpiła do realizacji projektu. Dnia 6 listopada 1960 roku uruchomiono pierwszy odcinek linii Swiatoszynśko-Browarśkiej (ukr. Святошинсько-Броварська). Oddany do użytku odcinek miał pięć stacji:
W 1965 roku wybudowano most przez Dniepr, który połączył lewobrzeżną dzielnicę Darnycia z centrum miasta. Linię tę rozbudowano w 1971 roku doprowadzając ją do dzielnicy Swiatoszyn. Linia ta otrzymała kolor czerwony. Drugą linię otwartą w 1976; otrzymała kolor niebieski i zwana była Kureniwśko-Czerwonoarmijśką (Куренівсько-Червоноармійська). Łączyła ona północne i południowe prawobrzeżne dzielnice z centrum miasta. W 1980 roku nastąpiła jej rozbudowa do dzielnicy Obołoń. Trzecią linię, zieloną, czyli Syrećko-Peczerśka (Сирецько-Печерська) otworzono w 1989 roku. W roku 1990 po wybudowaniu nowego mostu nad Dnieprem przedłużono ją do dzielnicy Charkiwśkyj Masyw.
23 maja 2008 roku została otwarta stacja Czerwonyj chutir.
W trakcie agresji rosyjskiej na Ukrainę w 2022 r. stacje metra służyły jako schrony przeciwlotnicze. W związku z tą samą wojną dyrektor metra zwrócił się do burmistrza o zmianę nazwy pięciu stacji Drużby Narodiw (Przyjaźni Narodów), Płoszcza Lwa Tołstoho (Plac Lwa Tołstoja), Berestejska (Brzeska), Mińska, Herojiw Dnipra (Bohaterów Dniepru) na inne, niekojarzące się z Rosją.
Opłaty za przejazd.
Opłaty uiszczane są przez wrzucenie plastikowego żetonu przed zjazdem do tunelu. Opłata jest niezależna od przejechanego dystansu, ani od ilości przesiadek i wynosi 8 UAH (stan na styczeń 2020). Żetony sprzedawane są w automatach i kasach znajdujących się na terenie wszystkich stacji metra. W ramach przemieszczania się można korzystać z karty miejskiej.
Tabor.
Metro kijowskie jest obsługiwane przez tabor wyprodukowany w Związku Radzieckim i w dzisiejszej Rosji przez zakłady z Petersburga (Leningradu) i z zakładów w Mytiszczach koło Moskwy. Są to wagony typu:
Plany na przyszłość.
Zgodnie z projektem planu rozwoju Kijowa do 2025 roku, opracowanym przez „Instytut ogólnego planu Kijowa” w 2011 roku planuje się budowę nowej linii metra od masywu Trojeszina do lotniska w Kijowie, przedłużenie linii Syrećko-Peczerśkiej do masywu Winogradar. Planowana jest też budowa zajezdni na linii Obołonśko-Teremkiwśkiej za stacją Teremki. Przewiduje się także budowę węzłów przesiadkowych w pobliżu stacji kolei miejskich. W 2020 roku nowe poręcze zostały zamontowane w trybie testowym, w przyszłości planowane jest ich stosowanie we wszystkich pociągach.

</doc>
<doc id="694522" url="https://pl.wikipedia.org/wiki?curid=694522" title="Nicholas Patrick">
Nicholas Patrick

Nicholas James MacDonald Patrick (ur. 22 marca 1964 w Saltburn, hrabstwo North Yorkshire, Wielka Brytania) – amerykański inżynier i astronauta pochodzenia brytyjskiego. Obywatel USA od 1994.
Wykształcenie oraz praca zawodowa.
Nicholas Patrick wylatał w sumie ponad 2300 godzin na ponad 20 typach samolotów i śmigłowców, w tym przeszło 800 jako pilot-instruktor.

</doc>
<doc id="694523" url="https://pl.wikipedia.org/wiki?curid=694523" title="Pałac Lubomirskich">
Pałac Lubomirskich



</doc>
<doc id="694524" url="https://pl.wikipedia.org/wiki?curid=694524" title="Kot bengalski krótkowłosy">
Kot bengalski krótkowłosy



</doc>
<doc id="694529" url="https://pl.wikipedia.org/wiki?curid=694529" title="Tequilla">
Tequilla



</doc>
<doc id="694540" url="https://pl.wikipedia.org/wiki?curid=694540" title="Bewitching the Pomerania">
Bewitching the Pomerania

Bewitching the Pomerania – drugi minialbum polskiego zespołu muzycznego Behemoth. Wydawnictwo ukazało się w 1997 roku nakładem wytwórni muzycznej Solistitium Records. Nagrania zostały zarejestrowane w P.J. Studios w lutym 1997 roku we współpracy z realizatorem Robertem Hajdukiem. Mastering odbył się w Vox Mortiis Studio. Na płycie znalazł się jeden oryginalny utwór - "With Spell of Inferno (Mefisto)" oraz przaranżowane kompozycje "Hidden in a Fog" i "Sventevith (Storming Near the Baltic)" które w oryginale ukazały się odpowiednio na albumie "Sventevith (Storming Near the Baltic)" (1995) i minialbumie "And the Forests Dream Eternally" (1994).
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="694544" url="https://pl.wikipedia.org/wiki?curid=694544" title="Alappula">
Alappula



</doc>
<doc id="694548" url="https://pl.wikipedia.org/wiki?curid=694548" title="Wojna niemiecko-duńska">
Wojna niemiecko-duńska



</doc>
<doc id="694549" url="https://pl.wikipedia.org/wiki?curid=694549" title="Wojna prusko-duńska">
Wojna prusko-duńska



</doc>
<doc id="694551" url="https://pl.wikipedia.org/wiki?curid=694551" title="Wiedźmin (gra komputerowa)">
Wiedźmin (gra komputerowa)

Wiedźmin (wydany pod nazwą międzynarodową , w Czechach jako , w Rosji jako ) – komputerowa gra fabularna w konwencji "fantasy", wyprodukowana przez CD Projekt Red i wydana przez Atari. Jej premiera odbyła się 26 października 2007 roku na platformie Microsoft Windows, natomiast w kwietniu 2012 roku ukazała się jej wersja na komputery z systemem OS X.
Akcja gry toczy się w świecie wiedźmina, stworzonym przez Andrzeja Sapkowskiego. Głównym bohaterem gry, w którego wciela się gracz, jest Geralt z Rivii – jeden z wiedźminów, czyli postaci o nadludzkich zdolnościach, zajmujących się zwykle zabijaniem potworów atakujących siedliska ludzi. Po wydarzeniach z "Sagi o wiedźminie" Geralt, pozbawiony pamięci, próbuje na nowo odnaleźć się w mrocznej rzeczywistości świata gry, pozbawionej wyraźnego podziału na dobro i zło. W miarę rozwoju gry Geralt jest zmuszony do podjęcia licznych wyborów moralnych, rzutujących na dalsze losy napotkanych bohaterów niezależnych. Pomimo próby oddania klimatu książek Sapkowskiego, komputerowy "Wiedźmin" nie uzyskał jednak oficjalnego wsparcia ze strony pisarza.
Pierwsze próby przełożenia świata wiedźmina na język gry planowało podjąć już w latach dziewięćdziesiątych XX wieku Metropolis Software, jednakże dopiero studiu CD Projekt RED udało się sfinalizować prace nad projektem, trwające pięć lat. Za projekt komputerowego "Wiedźmina" odpowiadali Michał Madej i Jacek Brzeziński. Budżet gry wyniósł około 19 milionów złotych, a samemu jej wydaniu towarzyszyła wielka kampania promocyjna. Po ukazaniu się "Wiedźmin" zebrał pochwały ze strony krytyków za fabułę, oprawę audiowizualną i system walki. Za wady produkcji polskiego studia uznano natomiast nadmierną seksualizację kobiet oraz liczne błędy techniczne, przy czym większość tych ostatnich poprawiła wydana we wrześniu 2008 roku "Edycja Rozszerzona", zawierająca ponadto nowe przygody dla gracza.
Znaczący sukces komercyjny "Wiedźmina" – do czerwca 2011 roku sprzedane zostały niemal 2 miliony egzemplarzy – spowodował zwrócenie nań uwagi prasy ogólnopolskiej. W 2011 roku CD Projekt RED wyprodukował "sequel" utworu pod nazwą ', natomiast w 2015 roku ukazała się trzecia, zamykająca trylogię odsłona serii, zatytułowana '.
Fabuła.
Akcja gry ma miejsce w podobnych do średniowiecza realiach fantasy. Są one oparte na świecie wiedźmina z powieści Andrzeja Sapkowskiego. Pisarz opierał się na formule fantasy, ale korzystał też z wielu alegorii i odniesień do innych gatunków, tradycji i historii. Los zaciera wśród jego bohaterów jednoznaczny podział na dobro i zło, stawiając ich przed dylematami i konsekwencjami pełnymi sprzeczności i niepewności.
W "Wiedźminie" gracz wciela się w postać głównego bohatera świata Sapkowskiego, Geralta z Rivii. Jest on jednym z wiedźminów – postaci o nadludzkich zdolnościach, zajmujących się zwykle zabijaniem potworów atakujących siedliska ludzi. Zakończenie "Sagi o wiedźminie" podsuwa kilka różnych finałów losów Geralta (między innymi jego zabójstwo), ale akcja gry toczy się po wydarzeniach w "Sadze", gdy udaje mu się przeżyć. Stąd fabuła "Wiedźmina" nie uzyskała oficjalnego wsparcia Sapkowskiego.
Streszczenie.
Gra rozpoczyna się filmem ilustrującym pierwsze opowiadanie o Geralcie. W nim Geralt z Rivii podejmuje się zadania wyleczenia córki króla Foltesta z klątwy, która zamieniła ją w strzygę. Geralt pojmuje królewskiego zdrajcę, który rzucił klątwę i używa go jako przynęty dla strzygi. Następuje walka, podczas której Geralt odstrasza strzygę przy pomocy magii. Następnie zmierza do jej sarkofagu i blokuje go, tak by nie mogła zasnąć przed wschodem słońca. Następnego dnia księżniczka znowu staje się człowiekiem.
Właściwa akcja gry rozpoczyna się w 1270 roku – pięć lat po wojnie Królestw Północnych, gdy ranny Geralt zostaje odnaleziony przez innych wiedźminów – Vesemira i Lamberta. Nie pamięta wydarzeń z przeszłości ani większości swoich umiejętności wiedźmińskich. Zostaje zabrany do twierdzy wiedźminów w Kaer Morhen, gdzie spotyka czarodziejkę Triss Merigold. Zamek zostaje zaatakowany przez bandę zwaną Salamandrą, której przewodzą przestępca Magister oraz magowie Azar Javed i Savolla. Ten ostatni kontroluje potwora zwanego przerazą. Agresorzy kradną z laboratorium sekrety wiedźmińskich mutagenów. Wiedźmini przy pomocy Triss zabijają potwora i Savollę, ale Magister i Azar zdołają uciec.
Po wyleczeniu Triss z ran, jakie otrzymała podczas walki z Javedem, Geralt i reszta wiedźminów rozchodzą się w celu znalezienia informacji o Salamandrze. Geralt zmierza na południe do Wyzimy, stolicy Temerii. Na przedmieściach spotyka dawną przyjaciółkę, Shani, której nie pamięta. Dowiaduje się, że Wyzima jest w stanie kwarantanny. Jednak robiąc przysługę ważnym urzędnikom, ratując lub skazując czarownicę, odkrywając spisek między Salamandrą lub urzędnikami, zabijając Bestię, a na koniec zabijając lub oszczędzając część mieszkańców podgrodzia, Geralt uzyskuje glejt umożliwiający wejście do miasta. Wtedy jednak zostaje aresztowany.
Geralt trafia do loszku, gdzie zgłasza się na misję zabicia kuroliszka w kanałach, w zamian za swoją wolność. W kanałach spotyka członka Zakonu Płonącej Róży zajmującego się zabijaniem monstrów, zwanego Zygfrydem. Ten nie tylko pomaga Geraltowi zabić kuroliszka, ale także prowadzi go do prywatnego detektywa Raymonda Maarloeve'a, który może mu pomóc w pokonaniu Salamandry. Geralt udaje się w pogoń za Salamandrą. Prowadzi dochodzenie w sprawie morderstwa, dowiadując się, że mag przewodzi bandą. Według zalecenia Maarloeve'a zatrudnia się u Kalksteina, który zleca mu umożliwienie dostępu do starej wieży maga znajdującej się na bagnach w pobliżu Wyzimy. Tam bohater staje do walki z detektywem, który okazał się Javedem (o czym gracz mógł dowiedzieć się wcześniej odpowiednio prowadząc śledztwo) oraz Magistrem. Walka kończy się ucieczką Javeda oraz Magistra do Wyzimy Handlowej.
Geralt budzi się w osobistej komnacie Triss Merigold, w zamożnej dzielnicy Wyzimy – Wyzimie Handlowej. Później ponownie śledzi sprawę Salamandry, dowiadując się o jej kryjówkach w Wyzimie. Odkrywa także kolejny spisek dotyczący królewskiej pieczęci. Podczas przyjęcia wysoko postawionych urzędników Geralt spotyka Addę, która proponuje mu odbycie z nią stosunku. W zależności od podjętej wskutek tego decyzji: akceptacji lub odmowy, Geralt znajduje w jej komnacie listy ukazujące jej przynależność do Salamandry bądź jego medalion trzęsie się, co oznacza, że Adda jest po stronie wroga.
Ostatecznie Geralt atakuje siedzibę Salamandry. Do współpracy w walce może wybrać Zygfryda lub przywódcę Wiewiórek, Yaevinna. Oczyszcza obozowisko wroga i przywołuje, w zależności od wybranego wspólnika, rycerzy lub elfów. Ci zmierzają do zabicia Javeda i Magistra. Azar oddziela Geralta od sojuszników, lecz ten idzie naprzód i stacza pojedynek z Magistrem. Rani go i kiedy zamierza dobić Magistra, ten zostaje zabity przez królową kikimor. Geralt powoduje przysypanie potwora przez kamienie i ucieka. Po wyjściu na zewnątrz dowiaduje się, że został otoczony przez strażników królewskich i Addę, która nakazuje go zabić.
Jednak Triss ratuje Geralta z opresji, teleportując go do odległej wsi, gdzie spotyka swojego przyjaciela, Jaskra, który również został tam przeteleportowany. Tam pertraktuje on między wioską a nadwodnym miastem. Ale w końcu dochodzi do bitwy pomiędzy Zakonem Płonącej Róży a Wiewiórkami. Gracz może pozostać neutralny, pomóc rycerzom lub nieludziom. Gdy bitwa zostaje zakończona, Geralt spotyka swego przyjaciela, barda Jaskra i obaj odpływają do Wyzimy.
Tam wybuchła wojna domowa. Banda Wiewiórek wywołała powstanie przeciw ludziom, a Zakon Płonącej Róży zmierza do jego pacyfikacji. Zależnie od tego jak Geralt zachował się w poprzedniej bitwie, może zachować neutralność i pomóc rannym dotrzeć do szpitala z Shani lub pomóc rycerzom bądź elfom w walce. Wielki Mistrz Zakonu, Jakub de Aldersberg, zdradza króla, dowodząc, że jest przywódcą Salamandry. Zdrajca zakonu, Roderick de Wett, przywraca klątwę strzygi nałożoną na Addę po tym, jak ma ona wyjść za mąż za redańskiego króla – Radowida V Srogiego. Foltest nakazuje Geraltowi zabić Wielkiego Mistrza, po czym wiedźmin ma możliwość doradzenia monarsze, co uczynić z buntem. W zależności od tego, po której stronie stanął Geralt podczas pierwszej bitwy, może przekonać króla, że Zakon wciąż jest wierny królowi, Wiewiórki mają rację w konflikcie lub obie strony należą do królewskich przeciwników. Od postępowania w pierwszej bitwie zależy też, czy w celu zabicia Aldersberga Geralt jako towarzysza weźmie Zygfryda (Zakon), Yaevinna (Wiewiórki) lub Triss Merigold (neutralność). Jeśli stanął po stronie Zakonu, w drodze do Aldersberga walczy z przywódcą elfów i go zabija. W przypadku wspierania Wiewiórek czyni to z Zygfrydem. Jeśli wcześniej wybrał ścieżkę neutralności, spotyka obu i może ich oszczędzić bądź zabić.
Geralt wraz ze swym towarzyszem walczy z kilkoma rycerzami Zakonu, którzy zostali genetycznie zmienieni za pomocą mutagenów przez Wielkiego Mistrza. Obaj idą przez kanalizację i zabijają zeugla, po czym docierają w pobliże domu Aldersberga. Tam Zygfryd bądź Yaevinn zostają ranni lub Geralt używa podstępu, by porzucić Triss. Niezależnie od tego Geralt sam zmierza do posiadłości. W środku Wielki Mistrz tłumaczy mu swój plan. Według niego, jak przepowiedzieli prorocy, cały świat w końcu zostanie okryty lodem i jedyną możliwością przetrwania ludzkości będzie wędrówka na południe. Wielki Mistrz ukradł mutageny tylko po to, żeby uczynić swych protegowanych zdolnymi do ochrony ludzkości podczas wędrówki. Gdy Geralt nie daje wiary słowom Aldersberga, ten rzuca na niego zaklęcie iluzji. Geralt odnajduje się w lodowej pustyni. Polując na Wielkiego Mistrza, spotyka kościogłowy, które ukazują, w co może zmienić się człowiek po przebyciu lodu. Geralt przypomina sobie sojuszników, którzy pomogli mu w trakcie przygody. Pod koniec zabija Wielkiego Mistrza i wychodzi z iluzji.
Już w świecie rzeczywistym, pod koniec gry, Geralt otrzymuje zapłatę od Foltesta i odchodzi. Niespodziewanie króla atakuje płatny zabójca. Geralt stacza z nim walkę i zabija go. Kiedy zdejmuje mu maskę, odkrywa, że agresor ma pionowe źrenice, tak jak wiedźmini. Jest to wstęp do gry "".
Rozgrywka.
Gracz porusza się w świecie fantasy obserwowanym z perspektywy trzeciej osoby lub w rzucie izometrycznym. Świat gry nie jest otwarty, ale podzielony na rozdziały, w których graczowi zostają udostępnione określone lokacje.
Kierowany bohater jest opisywany czterema współczynnikami: siłą, zwinnością, wytrzymałością i inteligencją, które mają pięć poziomów zaawansowania. Zabijając wrogie postacie i wykonując misje, gracz zdobywa punkty doświadczenia, które może przeznaczyć na rozwój poszczególnych atrybutów lub zakup specjalnych umiejętności. Dzielą się one na dwa rodzaje: pasywne, które dodają modyfikatory do współczynników bohatera, oraz aktywne, które uaktywnia gracz. Część z nich jest związana z walką wręcz i zdolnościami magicznymi, natomiast część dotyczy na przykład alchemii i zdolności towarzyskich gracza.
Gracz po nabyciu umiejętności alchemii może przyrządzać eliksiry, które powstają poprzez zmieszanie składników pozyskanych z roślin lub zabitych potworów ze specjalnymi napojami, na przykład wysokoprocentowym alkoholem. Powstałe mikstury mogą przynosić różne korzyści w zależności od składników – na przykład leczyć rannego bohatera, umożliwiać mu widzenie w ciemności czy też wspomagać jego sprawność w walce. Eliksiry mają jednak skutki uboczne – zatruwają postać gracza. Oprócz eliksirów gracz może przyrządzać oleje na miecze lub petardy wystrzeliwane przeciwko wrogom.
Poza walką i wykonywaniem misji gracz może wchodzić w szczególne interakcje z postaciami występującymi w grze. Możliwe są na przykład gra w kości w karczmie, wspólne picie alkoholu w celu zdobycia specjalnych przedmiotów lub informacji od rozmówcy i uwodzenie kobiet, wskutek którego gracz otrzymuje karty o treści erotycznej.
Gracz jest zmuszony do podejmowania moralnych wyborów, które mają znaczący wpływ na świat gry i jej zakończenie. Skutki dokonanego wyboru uaktywniają się po kilku lub kilkunastu godzinach gry, co czyni bezcelowym stosowanie metody zapisu rozgrywki przed dokonaniem decyzji. Każda z decyzji ma określone negatywne skutki.
Walka.
Początkowo gracz dysponuje mieczem stalowym, który używany jest do walki z ludźmi i potworami niemagicznymi, natomiast w trakcie gry nabywa także miecz srebrny, który służy wyłącznie do starcia z istotami pochodzenia magicznego. Podczas walki z wrogimi postaciami gracz musi ustalić styl, jakim będzie się posługiwał. Dostępne są trzy rodzaje: silny − przeznaczony do starcia z wyjątkowo odpornymi przeciwnikami, szybki − do walki ze zwinnymi postaciami oraz grupowy − służący do obrony przed grupą wrogów i zadający najmniej obrażeń.
Walka z wrogą postacią polega na tym, że gracz nakierowuje kursor na nią i wciska lewy przycisk myszy, po czym bohater wykonuje określoną sekwencję ciosów. Potem kursor zmienia kształt i gracz wciska przycisk ponownie, aby jego postać zadała kolejny, silniejszy cios. Sekwencja zostaje przerwana, gdy gracz naciśnie przycisk w nieodpowiednim momencie.
Podczas walki bohater traci punkty wytrzymałości, co wpływa na jego kondycję w przyszłych bataliach. Możliwe jest regenerowanie wytrzymałości poprzez odpoczynek w gospodach lub obok ogniska.
W miarę postępów w grze gracz zyskuje możliwość posługiwania się pięcioma sekwencjami magicznymi, zwanymi Znakami. Aard umożliwia telekinetyczne pchnięcie wrogiej postaci, Quen wytwarza pole ochronne powstrzymujące ataki przeciwnika, Yrden zastawia magiczną pułapkę na potwory, Igni wywołuje atak ognisty, natomiast Axii pozwala przejąć kontrolę nad przeciwnikiem. Znaki mogą być rozwijane, co sprawia, że są skuteczniejsze.
Tworzenie.
Wersja Metropolis Software.
Pierwszym polskim studiem, które zamierzało stworzyć komputerową wersję uniwersum Sapkowskiego, było Metropolis Software. "Wiedźmin" autorstwa tego studia miał zostać wydany w 1997 roku i być przygodową grą akcji. Jednak prace nad grą zostały ostatecznie anulowane, gdyż autorzy obawiali się, że będzie ona miała niską popularność za granicą.
Wersja CD Projekt RED.
Po niepowodzeniu Metropolis prace nad grą rozpoczęło studio CD Projekt RED. 10 lipca 2002 roku w Internecie pojawiły się pierwsze pogłoski na temat "Wiedźmina", według których ma być on grą akcji z elementami gry fabularnej. Nacisk w niej miał zostać położony na fabułę i widowiskową walkę. Początkowo za tworzenie gry i scenariusz byli odpowiedzialni Jacek Komuda i Maciej Jurewicz. Planowano, że gra będzie działać na silniku autorskim, a świat gry zostanie przedstawiony w widoku izometrycznym.
Koncepcje dotyczące gry i scenariusz często były zmieniane. Zmieniał się również skład osobowy studia. Głównym projektantem gry został Michał Madej, a głównym autorem scenariusza – Artur Ganszyniec. Wizerunek Geralta stworzył rysownik Przemysław Truściński. Twórcą filmu wprowadzającego do "Wiedźmina" został Tomasz Bagiński. Ogółem budżet gry wyniósł 19,1 miliona złotych.
Silnik gry.
"Wiedźmin" działa na zmodyfikowanym przez twórców gry silniku Aurora Engine autorstwa kanadyjskiego studia BioWare. Aurora obsługuje mapowanie normalnych oraz filtry takie jak głębia obrazu i rozmycie w ruchu. Silnik umożliwia grę światłocieni.
Obiekty w grze zostały poddane działaniu silnika fizycznego Karma. Umożliwia on zniszczenie części obiektów, odwzorowanie ograniczeń fizycznych postaci, system „ragdoll” oraz animację włosów i ubrań bohaterów. Postacie zostały ożywione za pomocą technologii motion capture. Bohaterowie niezależni posiadają zaawansowaną sztuczną inteligencję – potrafią różnie reagować na działania gracza i innych komputerowo sterowanych postaci.
Silnik gry obsługuje dźwięk wielokanałowy przy wykorzystaniu technologii Dolby Digital 5.1.
Udźwiękowienie.
Nagrania dźwięków i dialogów do gry odbywały się w studiu Start International Polska. Nagrania koordynował Marcin Bartkiewicz z CD Projekt Localisation Centre, natomiast reżyserem dubbingu była Elżbieta Kopcińska-Bednarek. Nagrania dialogów odbyły się w dwóch salach studia. Na początku nagrywano głosy do wersji angielskiej ze względu na wymagania Atari. W nagraniach wzięło udział prawie 50 profesjonalnych aktorów; w rolę Geralta wcielił się Jacek Rozenek. Aby wiarygodnie oddać klimat gry, aktorzy musieli przed dubbingiem przeczytać prozę Sapkowskiego.
Muzykę do "Wiedźmina" skomponował Adam Skorupa. 21 czerwca 2007 roku udostępnił on na stronie głównej gry dwa utwory: „Trailer Score” i „Mystic”. W październiku 2007 roku ukazały się dwie płyty związane z grą. Pierwsza zawierała oficjalną ścieżkę dźwiękową autorstwa Skorupy i Pawła Błaszczaka, a druga – zbiór zróżnicowanych gatunkowo utworów różnych grup muzycznych, takich jak Habakuk, Rootwater i Vader. Ten ostatni zespół opublikował w Internecie teledysk do jednego z utworów na płycie, „Sword of the Witcher”.
Promocja i wydanie gry.
30 maja 2003 roku otwarta została oficjalna strona "Wiedźmina". Zawierała ona między innymi pierwsze grafiki z gry i informacje na jej temat; była dostępna w polskiej i angielskiej wersji językowej. W maju 2004 gra została pokazana na targach Electronic Entertainment Expo (E3), na stoisku BioWare. Zaprezentowano wersję demonstracyjną gry, pokazującą możliwości silnika Aurora Engine. Wtedy "Wiedźmin" został po raz pierwszy zauważony przez zagraniczne media: dziennikarze portali GameSpy i IGN chwalili oprawę graficzną polskiego dzieła. Na przełomie maja i czerwca 2004 roku otwarto odświeżoną wersję strony gry.
W maju 2005 roku "Wiedźmin" został pokazany ponownie na E3. Na targach przedstawiciel CD Projektu, polskiego dystrybutora gry, zaprzeczył opiniom, jakoby gra stanowiła gatunkowo hack and slash w stylu "Diablo". 13 kwietnia 2006 roku CD Projekt RED, producent gry, zapowiedział datę wydania gry na wiosnę 2007 roku.
Kolejna prezentacja "Wiedźmina" na E3 miała miejsce w maju 2006 roku. Polska gra odniosła wtedy pierwszy sukces międzynarodowy: otrzymała nagrody dla najlepszej komputerowej gry fabularnej targów od portalu IGN i strony Just RPG.
31 sierpnia 2006 roku przedsiębiorstwo Atari opublikowało oświadczenie prasowe, w którym zobowiązało się do wydania "Wiedźmina" w Europie i Azji; 6 lutego 2007 roku stało się także oficjalnym wydawcą gry w Stanach Zjednoczonych. 29 listopada 2006 roku CD Projekt podpisał także umowę z rosyjskim przedsiębiorstwem Nowyj Disk dotyczącą dystrybucji "Wiedźmina" w krajach byłego ZSRR. Data wydania gry została przesunięta na wrzesień 2007 roku. Jednak pod koniec czerwca redaktorzy portalu Gry-Online ujawnili, że gra zostanie wydana dopiero w październiku. Na początku roku zapowiedziano wydanie gry karcianej związanej z komputerowym pierwowzorem oraz nowej serii komiksów o Geralcie.
10 kwietnia 2007 roku "Wiedźmin" otrzymał na rosyjskiej konferencji twórców gier komputerowych KRI nagrodę dla najlepszej gry zagranicznej. W lipcu 2007 roku gra ponownie została zaprezentowana na targach E3 – otrzymała nagrodę portalu IGN dla najlepszej gry fabularnej targów. Strona oficjalna "Wiedźmina" została ponownie odświeżona; dostępna była w ośmiu językach.
Twórcy gry dbali o jej promocję wśród graczy. Nawiązano współpracę z Iiyamą, która we wrześniu 2007 roku złożyła graczom ofertę zakupu przeznaczonych dla nich monitorów wraz z przedpremierową wersją "Wiedźmina" w sklepie gram.pl. 1 października 2007 roku miała premierę dwuwymiarowa gra platformowa na telefony komórkowe pod tytułem "Wiedźmin: Krwawy Szlak", wyprodukowana przez Breakpoint, w której gracz mógł stoczyć walkę z jedenastoma potworami z gry komputerowej. 11 października w warszawskim klubie M25 odbyła się impreza służąca promocji gry, na którą udało się około ośmiuset osób. Chętni mogli wypróbować finalną wersję gry, jak również obejrzeć film wprowadzający do niej. 24 października intro do gry ukazało się w sieci kin Multikino.
17 października 2007 roku płyta z "Wiedźminem" została wysłana do tłoczni, 24 października gra została wydana w Rosji, a 26 października gra miała premierę w pozostałych krajach europejskich. 30 października "Wiedźmin" zadebiutował w Ameryce Północnej, 9 listopada – w Australii, a 11 kwietnia 2008 roku – w Japonii. 12 grudnia 2007 roku w ramach promocji gry jej wersja demonstracyjna została dołączona do „Gazety Wyborczej”.
Edycje gry.
"Wiedźmin" w edycji podstawowej został wydany w zestawie, w którym oprócz płyty z grą i instrukcji znalazły się dodatkowe materiały. Były to płyta z materiałami wideo na temat "Wiedźmina", płyta ze ścieżką dźwiękową, opowiadanie Andrzeja Sapkowskiego "Wiedźmin" i mapa świata gry. W przedsprzedaży miała być dostępna edycja kolekcjonerska gry, zawierająca oprócz tego album ze szkicami koncepcyjnymi, książeczkę opisującą bestie pojawiające się w grze, koszulkę z logo "Wiedźmina", medalion, grę karcianą i dwustronną mapę. Jednakże CD Projekt z powodu problemów z produkcją edycji kolekcjonerskiej przesłał graczom, którzy zamówili grę, jej zwykłą wersję. Edycja limitowana ukazała się bezproblemowo w sklepach w liczbie 300 egzemplarzy. Natomiast ci, którzy zamówili ją w przedsprzedaży, początkowo mieli otrzymać zniżkę w sklepie internetowym oferującym skromne gadżety z "Wiedźmina". CD Projekt zmienił później tę rekompensatę na kupon do wykorzystania w sklepie portalu gram.pl. 14 grudnia 2007 roku nieliczne pozostałe egzemplarze wersji kolekcjonerskiej "Wiedźmina" zlicytowano w ramach akcji charytatywnej Programu III Polskiego Radia.
Angielska wersja kolekcjonerska gry zawierała dodatkowe płyty ze ścieżką dźwiękową i filmem dokumentalnym o tworzeniu gry, album ze szkicami koncepcyjnymi oraz dwustronną mapę.
31 lipca 2009 roku ukazała się w Stanach Zjednoczonych i Kanadzie wersja reżyserska "Wiedźmina". Zawierała ona aktualizacje gry oraz była pozbawiona cenzury nagości w grze, jaką wprowadzono w amerykańskiej wersji podstawowej.
"Wiedźmin: Edycja Rozszerzona".
19 czerwca 2008 roku została zapowiedziana "Edycja Rozszerzona" gry "Wiedźmin", która miała premierę w sklepach 19 września (poza Polską wydana pod nazwą "The Witcher: Enhanced Edition"). Zawierała ona grę z dwiema nowymi przygodami („Cena neutralności” i „Efekt uboczny”), płyty kompaktowe ze ścieżką dźwiękową oraz muzyką inspirowaną "Wiedźminem", DVD z materiałem filmowym o kulisach powstawania gry, opowiadanie Sapkowskiego "Wiedźmin", instrukcję, poradnik, mapę świata wiedźmińskiego i dodatkowe naklejki. Dodawała także edytor przygód D'jinni oraz szereg poprawek dotyczących animacji, czasu wczytywania gry, ekranu ekwipunku i nowych modeli bohaterów niezależnych. Od 11 sierpnia 2008 roku można było pobrać aktualizacje dostępne w "Edycji Rozszerzonej" przez Internet, jednak łata zawierała 9 GB danych, co wtedy znacząco utrudniało jej pobranie. Po uwagach graczy CD Projekt podzielił aktualizację na części do oddzielnego pobrania. W kwietniu 2012 roku na platformie Steam edycja ta ukazała się w wersji na komputery Macintosh, a sukces sprzedaży skłonił producentów do wydania jej wersji pudełkowej.
"Wiedźmin: Versus".
22 sierpnia 2008 roku została opublikowana przez studio one2tribe gra przeglądarkowa pod tytułem "Wiedźmin: Versus". Gracz zdobywa w niej doświadczenie poprzez walkę wzorowaną na oryginalnym "Wiedźminie" i wykonywaniu misji. Dostępne są trzy rodzaje postaci do kierowania: wiedźmin, czarodziejka i przeraza. Możliwe są starcia z innymi graczami. 27 marca 2011 roku gra stała się dostępna dla posiadaczy iPhone'ów, iPadów i iPodów.
Z końcem maja 2012 roku w związku z zakończeniem współpracy pomiędzy CD Projekt RED a one2tribe, gra przestała funkcjonować.
Niezrealizowane projekty.
"Wiedźmin: Powrót Białego Wilka".
30 listopada 2008 roku CD Projekt RED ogłosiło prace nad konsolową wersją "Wiedźmina" pod nazwą "Wiedźmin: Powrót Białego Wilka" (poza Polską jako "The Witcher: Rise of the White Wolf"), która miała być wydana na konsole Xbox 360 i PlayStation 3. Zmiany w stosunku do komputerowej wersji gry miały polegać na nowym sposobie kontrolowania ruchu postaci, zmienionym systemie walk i poprawionej oprawie graficznej. 2 grudnia 2008 roku pokazano pierwsze zrzuty ekranu z gry i zwiastun; polskie studio podjęło współpracę z francuskim Widescreen Games, które miało być odpowiedzialne za produkcję gry, wykorzystując silnik DaVinci. Jednak 29 kwietnia 2009 roku oficjalnie ogłoszono, że prace nad "Powrotem Białego Wilka" zostały wstrzymane ze względu na ogólnoświatowy kryzys gospodarczy. Wobec wstrzymania projektu Widescreen Games ogłosiło upadłość.
"The Witcher Outcast".
Według informacji ze stron Unseen64.com i GameBanshee CD Projekt RED miało w planie dodatek do "Wiedźmina" pod nazwą "The Witcher Outcast". Dodatek powstawał w kanadyjskim studiu roXidy i miał oferować rozbudowaną, wielowątkową fabułę mającą miejsce na wyspie Faroe. Prace nad nim trwały w latach 2007–2008 i zostały przerwane.
Odbiór gry.
Podstawowa edycja.
W polskich mediach.
"Wiedźmin" został entuzjastycznie przyjęty przez polskich krytyków. Recenzenci polecali grę jako zakup konieczny dla gracza. Gra stała się głośna także w mediach pozabranżowych. Wojciech Orliński z „Gazety Wyborczej” dowodził, że "Wiedźmin" przełamał panujące na zachodzie Europy stereotypy kulturowe dotyczące Polaków. Według Marka Matacza z tygodnika „Wprost” "Wiedźmin" wraz z innymi polskimi produktami ("Painkiller", "Xpand Rally", "Call of Juarez") przyczynił się do popularyzacji polskiego rynku gier komputerowych na świecie mimo ograniczonego kręgu nabywców. W kwietniu 2011 roku Dariusz Wolak z „Rzeczpospolitej” określił "Wiedźmina" najpopularniejszą polską grą komputerową (ten status później przyznał kontynuacji gry pod tytułem ""). Oświadczenie prasowe w sprawie "Wiedźmina" złożył Andrzej Sapkowski, twierdząc, że nie zamierza grać w grę na podstawie jego uniwersum z braku zainteresowania tym medium, ale chwalił film wprowadzający autorstwa Tomasza Bagińskiego.
Krytycy chwalili rozbudowaną, wielowątkową fabułę. Wprawdzie Daniel Bartosik z pisma „CD-Action” i Marcin Trela ze strony Miasto Gier narzekali na rutynowe wprowadzenie do gry (amnezja bohatera), ale twierdzili, że wynagradza to rozbudowanie wątków fabularnych i oddanie klimatu prozy Sapkowskiego. Bartosik do zalet scenariusza zaliczył liczne nawiązania do współczesności i „soczyste” dialogi, a Trela docenił naturalność kwestii dialogowych. Marek Górski z serwisu Imperium Gier pozytywnie ocenił zniwelowanie różnic między zadaniami głównymi a pobocznymi oraz nieliniowość i wieloznaczność fabuły.
Pochwały zebrała również rozgrywka. Daniel Bartosik i Marcin Trela chwalili widowiskowe i efektowne animacje walk. Ponadto Bartosik za zaletę gry uznał rozbudowany system umiejętności, który jego zdaniem stanowił idealne połączenie prostoty z możliwościami rozwoju postaci gracza. Trela pochwalił dodatkowo system alchemii w grze, który umożliwia tworzenie napojów przydatnych podczas walki z wielu różnych kombinacji mikstur.
Także oprawa audiowizualna spotkała się z uznaniem krytyków. Chwalili oni piękno i szczegółowość oprawy graficznej, jednak krytykowali niedopracowaną mimikę postaci i powtarzające się ich modele. Pozytywne oceny zebrały również muzyka i aktorstwo dubbingowe.
Krytyka skupiła się wokół błędów natury technicznej. Marek Górski negatywnie ocenił niestabilność gry, problemy z ruchem postaci czy też dublowanie przedmiotów wyjmowanych ze skrzyni. Marcin Trela narzekał na chaos w ekranie ekwipunku i ciągłe wczytywanie informacji podczas wchodzenia do budynków.
W anglojęzycznych mediach.
Przez anglojęzycznych recenzentów "Wiedźmin" został ogólnie przyjęty pozytywnie, uzyskując średnią wynoszącą 81,57% maksymalnych ocen według agregatora GameRankings i 81 na 100 punktów według Metacritic. Recenzenci Chris Hudak ze strony Game Revolution i Brett Todd z witryny GameSpot zwracali szczególną uwagę na mroczniejszy niż w amerykańskich komputerowych grach fabularnych świat przedstawiony oraz konieczność podejmowania moralnych wyborów. Dan Adams z portalu IGN opisał świat gry jako pełen strachu, chorób, fanatyzmu religijnego i machinacji politycznych niosących ludności ból i cierpienie.
Recenzenci chwalili oprawę audiowizualną. Sean Kepper z portalu tematycznego RPGamer bardzo pozytywnie ocenił oprawę graficzną, efekty dźwiękowe, dialogi i muzykę. Dan Adams chwalił dużą szczegółowość świata przedstawionego, ale zarazem krytykował powtarzalność modeli. William Abner ze strony GameSpy ocenił oprawę graficzną jako solidną, jak również pochwalił udźwiękowienie. Brett Todd stwierdził, że nigdy wcześniej silnik Aurora Engine nie wyglądał lepiej.
Krytyka skupiła się na innej niż w amerykańskich grach z tego gatunku mechanice. Sean Kepper pisał, że świat gry jest zbyt otwarty i powoduje marnowanie czasu na zgłębianie tajników gry. Richie Shoemaker z pisma „PC Zone” wysnuł podobny wniosek, ale bronił "Wiedźmina", twierdząc, że podobna mechanika występuje w grach "Grand Theft Auto" czy "". Dan Whitehead ze strony Eurogamer określił "Wiedźmina" „pół-RPG-iem”, narzekając na to, że nie można wybrać albo stworzyć innej postaci niż Geralt. Irytację Bretta Todda wzbudziły nazbyt ekspresyjne dialogi pełne niepotrzebnych jego zdaniem przekleństw, jak również karty erotyczne. Stwierdził, że takie ujęcie erotyki w grze pokazuje zupełną niedojrzałość twórców gry i zostało dodane na siłę, żeby zaspokoić popędy współczesnych graczy. Recenzenci na marginesie skrytykowali amerykańskie prawo i aferę z "Hot Coffee", które przyczyniły się do cenzury owych kart.
Kontrowersje wzbudził system walki: o ile Chris Hudak chwalił go jako dopracowany, to Dan Whitehead stwierdził, że jest on zbyt uproszczony. Dan Adams narzekał z kolei na niestabilność gry. Mimo wad jednak krytycy polecali grę. Eric Neigher z portalu 1UP.com twierdził, że "Wiedźmin" jest pokazem rosnącej kreatywności wśród europejskich twórców gier komputerowych. Richie Shoemaker pisał, iż gra stanowi inteligentne, dojrzałe i fascynujące doznanie. Adams pochwalił grę, twierdząc, że będzie w pamięci gracza przez lata.
W rosyjskich mediach.
Rosyjskie media również przyjęły grę pozytywnie. Władimir Goriaczew ze strony Absolute Games ogłosił "Wiedźmina" grą fabularną roku 2007, a Kiriłł Wołoszyn z Igromanii – arcydziełem. Recenzenci zachwycali się fabułą i oprawą graficzną, natomiast krytykowali błędy takie jak wychodzenie gry do pulpitu.
"Edycja Rozszerzona".
"Wiedźmin: Edycja Rozszerzona" była wyżej oceniana niż podstawowa wersja gry – według agregatora GameRankings otrzymała średnią wynoszącą 86% maksymalnych ocen, podobnie według Metacritic – 86 na 100 punktów. W Polsce nowa wersja "Wiedźmina" została entuzjastycznie przyjęta przez krytyków, którzy chwalili zmiany takie jak skrócenie czasu ładowania lokacji, większe zróżnicowanie postaci, poprawa animacji czy poprawki do ekranu ekwipunku. Ponadto pozytywnie ocenili nowe przygody i dołączony edytor D'jinni. Maciej Smoliński ze strony Imperium Gier i Wiktor Bogdanowicz z portalu Miasto Gier zauważyli, że "Edycja Rozszerzona" umożliwiła dostęp do dziesięciu wersji językowych, w tym dziewięciu pełnych; nie dostrzegli w tym jednak większego sensu. Pochwały zebrało wydanie gry, jednak Smoliński negatywnie ocenił braki w zawartości drukowanej, w treści której nie było informacji o nowych przygodach w grze. Anglojęzyczni recenzenci zauważyli znaczące poprawki do angielskich kwestii dialogowych, aczkolwiek twierdzili, że łaty do gry zawarte w "Edycji Rozszerzonej" nie rozwiązują niektórych problemów związanych ze stabilnością i ekranami ładowania.
Nagrody.
"Wiedźmin" zdobywał nagrody w kraju i za granicą. Gra otrzymała między innymi rekomendacje pisma „CD-Action” oraz portali GameSpy, IGN i Absolute Games. W polskich mediach została uhonorowana nagrodą dla gry roku 2007 od „CD-Action” oraz wyróżnieniem dla najlepszej gry fabularnej według miesięcznika „PLAY”. Sieć sklepów Empik przyznała "Wiedźminowi" nagrody dla wydarzenia roku 2007 i najlepszej gry na komputery osobiste. Za granicą "Wiedźmin" otrzymał nagrody GameSpotu, GameSpy i IGN-u dla najlepszej gry fabularnej; gra uzyskała również wyróżnienie IGN-u za ścieżkę dźwiękową. Najwięcej tytułów przyznali grze redaktorzy Absolute Games: "Wiedźmin" został nazwany grą roku, najlepszą grą fabularną, najlepszą grą opartą na licencji; uhonorowano również muzykę, film wprowadzający, dźwięk, fabułę i edycję kolekcjonerską. Ogółem "Wiedźmin" zdobył około 100 nagród i wyróżnień. Redakcja serwisu Gry-Online w 2014 roku przyznała "Wiedźminowi" 13. miejsce na liście najlepszych gier cRPG wszech czasów.
Sprzedaż.
"Wiedźmin" oprócz pozytywnego odbioru przez krytyków odniósł także sukces komercyjny. Według informacji przedsiębiorstwa CD Projekt gra w ciągu trzech dni od premiery znalazła w Polsce 35 tysięcy nabywców, ustanawiając rekord otwarcia w polskiej branży. Do 11 grudnia 2007 roku sprzedano w Polsce 90 tysięcy egzemplarzy gry, a na całym świecie do 14 lutego 2008 roku – 600 tysięcy. 30 października 2008 roku dystrybutor gry poinformował, że światowa sprzedaż osiągnęła milion kopii. 7 marca 2009 roku liczba sprzedanych egzemplarzy sięgnęła 1,2 miliona. Do końca maja 2011 roku sprzedaż "Wiedźmina" wyniosła 1,87 milionów kopii. W samym 2011 roku sprzedaż gry wyniosła 400 tysięcy egzemplarzy, z czego 150 tysięcy drogą elektroniczną. Oprócz tego do lipca 2012 roku wersję na Macintosha sprzedano w liczbie 50 tysięcy egzemplarzy, co było dla twórców sukcesem, gdyż zakładano mniejszą sprzedaż.

</doc>
<doc id="694552" url="https://pl.wikipedia.org/wiki?curid=694552" title="Filomen">
Filomen

Filomen – imię męskie pochodzenia greckiego, oznaczające "przyjaciel siły", od "φιλος (philos)" — "przyjaciel" i "μενος (menos)" — "siła, moc". Wśród patronów tego imienia — św. Filomen, wspominany razem ze śwśw. Klementynem i Teodotem. 
Filomen imieniny obchodzi 14 listopada i 29 listopada.
Żeński odpowiednik: Filomena

</doc>
<doc id="694554" url="https://pl.wikipedia.org/wiki?curid=694554" title="Dawangere">
Dawangere

Dawangere (kannada ದಾವಣಗೆರೆ) – miasto w południowych Indiach, w stanie Karnataka, na wyżynie Dekan, w dolinie rzeki Bhagra. Około 418 tys. mieszkańców.

</doc>
<doc id="694556" url="https://pl.wikipedia.org/wiki?curid=694556" title="Chris Rankin">
Chris Rankin

Chris Rankin, właściwie Christopher William Rankin (ur. 8 listopada 1983 w Auckland) – brytyjski aktor, znany przede wszystkim z roli Percy'ego Weasleya w filmach o Harrym Potterze.

</doc>
<doc id="694559" url="https://pl.wikipedia.org/wiki?curid=694559" title="Klasa monotoniczna">
Klasa monotoniczna

Klasa monotoniczna – rodzina zbiorów zamkniętych ze względu na granice ciągów monotonicznych badana przede wszystkim w teorii mnogości i teorii miary.
Definicja.
Niepustą rodzinę zbiorów formula_1 nazywa się klasą monotoniczną, jeśli wraz z każdym ciągiem monotonicznym formula_2 zbiorów rodziny formula_1 należy do niej również granica formula_4 tego ciągu; w szczególności:
oraz
Najmniejszą klasę monotoniczną zawierającą rodzinę zbiorów formula_11 oznacza się formula_12 nazywa się klasą monotoniczną "generowaną" przez tę rodzinę,
gdzie formula_16 oznacza zbiór potęgowy formula_17

</doc>
<doc id="694566" url="https://pl.wikipedia.org/wiki?curid=694566" title="Mistrzostwa Świata w kolarstwie szosowym 2006">
Mistrzostwa Świata w kolarstwie szosowym 2006



</doc>
<doc id="694567" url="https://pl.wikipedia.org/wiki?curid=694567" title="Njördhr">
Njördhr



</doc>
<doc id="694568" url="https://pl.wikipedia.org/wiki?curid=694568" title="Jukund">
Jukund

Jukund – imię męskie pochodzenia łacińskiego, oznaczające "szczęśliwy". Istnieje wielu świętych o tym imieniu.
Jukund imieniny obchodzi 14 listopada.

</doc>
<doc id="694569" url="https://pl.wikipedia.org/wiki?curid=694569" title="Ballari">
Ballari

Ballari (kannada: ಬಳ್ಳಾರಿ) – miasto w południowych Indiach, w stanie Karnataka, w centralnej części wyżyny Dekan. Około 360 tys. mieszkańców.
W mieście rozwinął się przemysł bawełniany oraz spożywczy.

</doc>
<doc id="694574" url="https://pl.wikipedia.org/wiki?curid=694574" title="Nastrond">
Nastrond



</doc>
<doc id="694576" url="https://pl.wikipedia.org/wiki?curid=694576" title="Kanchipuram">
Kanchipuram

Kanchipuram (Kańći tamil: காஞ்சிபுரம, hindi कांचीपुरम, trb. Kańćipuram, ang. Kanchipuram) – miasto w południowych Indiach, w stanie Tamilnadu, na południowy zachód od Ćennaj. Stolica dystryktu Kanchipuram. W roku 2001 zamieszkiwane przez 152 984 mieszkańców.
Kanchipuram znane jest przede wszystkim za sprawą swych wielkich świątyń, a zwłaszcza świątyni Ekambaranatha, jednego z pięciu najważniejszych sanktuariów śiwaickich, z których każdy przypisany jest jednemu z żywiołów, będących miejscem przebywania boga Śiwy:
Miasto słynie również z ręcznie tkanych jedwabnych sari.

</doc>
<doc id="694577" url="https://pl.wikipedia.org/wiki?curid=694577" title="Klodiusz Albin">
Klodiusz Albin



</doc>
<doc id="694579" url="https://pl.wikipedia.org/wiki?curid=694579" title="Mistrzostwa Świata w piłce siatkowej kobiet 2006">
Mistrzostwa Świata w piłce siatkowej kobiet 2006



</doc>
<doc id="694581" url="https://pl.wikipedia.org/wiki?curid=694581" title="Podział administracyjny Belize">
Podział administracyjny Belize

Belize podzielone jest na 6 dystryktów ("districts"):

</doc>
<doc id="694582" url="https://pl.wikipedia.org/wiki?curid=694582" title="MSV 02 Duisburg">
MSV 02 Duisburg



</doc>
<doc id="694584" url="https://pl.wikipedia.org/wiki?curid=694584" title="Andrzej Boni">
Andrzej Boni

Andrzej Boni, właśc. Andrea Boni (ur. 28 listopada 1894 w Carrarze, zm. 17 października 1962 w Warszawie) – architekt pochodzenia włoskiego działający w Polsce, specjalizujący się w projektach obiektów sakralnych.
Życiorys.
Andrzej Boni był autorem wielu planów architektonicznych i wykończeniowych polskich kościołów i kaplic. Do najbardziej znanych z projektowanych przez niego budowli należy Bazylika Najświętszego Serca Jezusowego w Warszawie, która Boniemu zawdzięcza podziemny teatr i sale katechetyczną. Architekt ten był także autorem realizowanego w latach 1933-1940 kościoła parafii Najczystszego Serca Maryi przy placu Szembeka w Warszawie oraz wzorowanego na tej świątyni kościoła Niepokalanego Serca Najświętszej Maryi Panny w Sokołowie Podlaskim, zbudowanego w latach 1948-1951. Opracował także w 1930 niezrealizowany projekt Świątyni Opatrzności w Warszawie

</doc>
<doc id="694588" url="https://pl.wikipedia.org/wiki?curid=694588" title="Czarny kot, biały kot">
Czarny kot, biały kot

Czarny kot, biały kot (tytuł oryginalny: "Crna mačka, beli mačor"/"Црна мачка, бели мачор", czyli dosłownie: "Czarna kotka, biały kocur") – jugosłowiański film fabularny (kryminał, komedia, melodramat) z 1998 w reżyserii Emira Kusturicy. Obraz zdobył nagrodę Srebrnego Lwa za najlepszą reżyserię na Międzynarodowym Festiwalu Filmów w Wenecji.
Film ten krytycy zaliczają do gatunku czarnego kina. Kusturica opowiedział historię społeczności cygańskiej zamieszkującej osadę naddunajską. Postacie filmu rozmawiają między sobą w językach: cygańskim, serbskim i bułgarskim, często mieszając frazy i słowa.
Plenery: Dunaj w Serbii.
Fabuła.
Żyjący nad Dunajem Rom Matko zadłuża się u gangstera. Przyparty do muru zmusza swego syna, by poślubił karłowatą siostrę przestępcy.
Ścieżka dźwiękowa.
Jak we wszystkich filmach Kusturicy, muzyka pełni bardzo istotną rolę w filmie i wypełnia większość scen. Jednak autorstwo muzyki powszechnie mylnie przypisywane jest Goranowi Bregoviciowi (autorowi muzyki do wielu filmów Kusturicy). Ścieżkę dźwiękową tworzyli: Nele Karajlić, Voja Aralica, Dejo Sparavalo.

</doc>
<doc id="694592" url="https://pl.wikipedia.org/wiki?curid=694592" title="Strefy klimatyczne">
Strefy klimatyczne



</doc>
<doc id="694596" url="https://pl.wikipedia.org/wiki?curid=694596" title="Jarnsaxa">
Jarnsaxa



</doc>
<doc id="694597" url="https://pl.wikipedia.org/wiki?curid=694597" title="Altensteig">
Altensteig

Altensteig – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Calw, siedziba wspólnoty administracyjnej Altensteig. Leży nad rzeką Nagold, ok. 18 km na południowy zachód od Calw, przy drodze krajowej B28.
Współpraca.
Miejscowości partnerskie:

</doc>
<doc id="694601" url="https://pl.wikipedia.org/wiki?curid=694601" title="Retalhuleu (miasto)">
Retalhuleu (miasto)

Retalhuleu – miasto w południowo-zachodniej Gwatemali, położone na wysokości 240 m n.p.m. Ludność: 34,3 tys. (2002). Ośrodek administracyjny departamentu Retalhuleu. Według danych szacunkowych z 2012 roku liczba mieszkańców wynosiła 43 658 osób. 
W mieście funkcjonował klub piłkarski Juventud Retalteca.
Gmina Retalhuleu.
Miasto jest siedzibą władz gminy o tej samej nazwie, która jest jedną z dziewięciu gmin w departamencie. W 2012 roku gmina liczyła 88 212 mieszkańców.
Gmina jak na warunki Gwatemali jest duża, a jej powierzchnia obejmuje 796 km².

</doc>
<doc id="694602" url="https://pl.wikipedia.org/wiki?curid=694602" title="Amy Weber">
Amy Weber

Amy Marie Weber (ur. 2 lipca 1970 w Peorii) – amerykańska aktorka i modelka.
Życiorys.
Już od wczesnych lat była energiczna i pełna entuzjazmu. Szczególnie pociągały ją niebezpieczne zajęcia – między innymi brała udział w wyścigach motocyklowych. Po osiągnięciu pełnoletniości, by urozmaicić swoje życie, wyprowadziła się do Los Angeles w celu zrealizowania swoich marzeń filmowych. W Hollywood została dostrzeżona przez agencję modelek. Wkrótce skąpo ubrana pojawiła się na okładce meksykańskiej edycji "Playboya" (z 27 września 1992). Kandydowała do tytułu Miss Bikini i została jedną z najlepiej rozpoznawalnych twarzy tak zwanych "bikini magazines" (katalogów z kostiumami kąpielowymi i sportowymi oraz czasopism poświęconych fitness).
W wrestlingu występowała jako "heel diva". Wystąpiła w kilku odcinkach popularnych seriali: "Uratowany przez dzwonek" ("Saved by the Bell", 1992), "Jedwabne pończoszki" ("Silk Stalkings", 1995–1996), "Melrose Place" (1996), "Jenny" (1997), "Mike Hammer, Prywatne Oko" ("Mike Hammer, Private Eye", 1998), "Siódme niebo" ("7th Heaven", 1998), "Pacific Blue" (1998), "Gorączka w mieście" ("L.A. Heat", 1999), "Undressed" ("MTV", 1999), "Sheena" (2001), "" ("CSI: Crime Scene Investigation", 2001) i "Nagi patrol" ("Son of the beach", 2002). Na kinowym ekranie zadebiutowała rolą złej królowej w horrorze "Niebezpieczne uwodzicielki" ("Dangerous Seductress", 1992). Następnie została zaangażowana do tytułowej roli Eve Roth w dramacie "Portret Ewy" ("Portrait of Eve", 2005), horroru "The Pumpkin Karver" (2006) i sensacyjnej komedii "Diablita" (2007) jako tytułowa postać. Pojawiła się w teledysku Toby'ego Keitha do piosenki "Whiskey girl".
Występowała także na scenie w przedstawieniach: "Rezerwacja dla dwojga" ("Reservations for Two"), "110 in the Shade", "Apokalyptyczne motyle" ("Apocalyptic Butterflies"), "Kto się boi Virginii Woolf?" ("Who's Afraid of Virginia Woolf?") i musicalu "Grease". Ponadto wystąpiła w filmie "Joe Dirt" w epizodycznej roli ratowniczki słuchającej audycji radiowej dotyczącej Dirt'a.

</doc>
<doc id="694603" url="https://pl.wikipedia.org/wiki?curid=694603" title="Ministrowie ds. Indii">
Ministrowie ds. Indii



</doc>
<doc id="694611" url="https://pl.wikipedia.org/wiki?curid=694611" title="Helgardh">
Helgardh



</doc>
<doc id="694613" url="https://pl.wikipedia.org/wiki?curid=694613" title="Heidrun">
Heidrun



</doc>
<doc id="694614" url="https://pl.wikipedia.org/wiki?curid=694614" title="Heber Manning Wells">
Heber Manning Wells

Heber Manning Wells (ur. 11 sierpnia 1859, zm. 12 marca 1938) – amerykański polityk, republikanin, pierwszy gubernator stanu Utah (w latach 1896‒1905).

</doc>
<doc id="694615" url="https://pl.wikipedia.org/wiki?curid=694615" title="Gwiazda typu OB">
Gwiazda typu OB

Gwiazdy typu OB – gorące, masywne gwiazdy typu widmowego O lub B, które powstają w luźnie powiązanych grupach noszących nazwę asocjacji OB. Żyją krótko i stąd nie przemieszczają się zbyt daleko od miejsca, gdzie powstały. W czasie swojego życia wyemitują pokaźną ilość promieniowania ultrafioletowego. To promieniowanie gwałtownie jonizuje otaczający gaz wielkiego obłoku molekularnego, co daje początek obszarom H II lub strefom Strömgrena

</doc>
<doc id="694616" url="https://pl.wikipedia.org/wiki?curid=694616" title="Bad Herrenalb">
Bad Herrenalb

Bad Herrenalb – miasto uzdrowiskowe w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Calw, siedziba wspólnoty administracyjnej Bad Herrenalb. Leży nad Alb, ok. 25 km na północny zachód od Calw.
Współpraca.
Miejscowość partnerska:

</doc>
<doc id="694622" url="https://pl.wikipedia.org/wiki?curid=694622" title="Łużanie">
Łużanie



</doc>
<doc id="694624" url="https://pl.wikipedia.org/wiki?curid=694624" title="Klasyfikacja gwiazd">
Klasyfikacja gwiazd



</doc>
<doc id="694627" url="https://pl.wikipedia.org/wiki?curid=694627" title="Typy gwiazdowe">
Typy gwiazdowe



</doc>
<doc id="694628" url="https://pl.wikipedia.org/wiki?curid=694628" title="John Christopher Cutler">
John Christopher Cutler

John Christopher Cutler (ur. 5 lutego 1846, zm. 30 lipca 1928) – amerykański polityk, republikanin, drugi gubernator stanu Utah (w latach 1905-1909).

</doc>
<doc id="694633" url="https://pl.wikipedia.org/wiki?curid=694633" title="Bad Liebenzell">
Bad Liebenzell

Bad Liebenzell – miasto uzdrowiskowe w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Calw, siedziba wspólnoty administracyjnej Bad Liebenzell. Leży w północnym Schwarzwaldzie, nad rzeką Nagold, ok. 7 km na północ od Calw, przy drodze krajowej B463.

</doc>
<doc id="694636" url="https://pl.wikipedia.org/wiki?curid=694636" title="René Théophile Hyacinthe Laennec">
René Théophile Hyacinthe Laennec

René Théophile Hyacinthe Laennec (ur. 17 lutego 1781 w Quimper, zm. 13 sierpnia 1826 w Ploaré, obecnie dzielnica Douarnenez) – francuski lekarz, wynalazca stetoskopu.
W 1823 został profesorem interny na Sorbonie. Zajmował się również patomorfologią. W 1819 opublikował dzieło "O osłuchiwaniu", poświęcone nowemu wówczas rodzajowi diagnostyki medycznej (wprowadził drewnianą słuchawkę służącą do osłuchiwania płuc i serca). Wprowadzone przez Laennec'a metody dotrwały, w niemal niezmienionej postaci, do dzisiaj. Bazując na osłuchiwaniu, Laennec opisał wiele swoistych objawów, zwłaszcza w gruźlicy płuc, wiążąc je następnie z odpowiednimi badaniami patomorfologicznymi.

</doc>
<doc id="694643" url="https://pl.wikipedia.org/wiki?curid=694643" title="Rene Laennec">
Rene Laennec



</doc>
<doc id="694646" url="https://pl.wikipedia.org/wiki?curid=694646" title="Haegemonia">
Haegemonia



</doc>
<doc id="694647" url="https://pl.wikipedia.org/wiki?curid=694647" title="Bad Teinach-Zavelstein">
Bad Teinach-Zavelstein

Bad Teinach-Zavelstein – miasto uzdrowiskowe w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Calw, siedziba związku gmin Teinachtal. Leży w północnym Schwarzwaldzie, ok. 5 km na południowy zachód od Calw.
Miasto podzielone jest na siedem dzielnic, z czego dwoma są Zavelstein i Bad Teinach.

</doc>
<doc id="694648" url="https://pl.wikipedia.org/wiki?curid=694648" title="Bad Teinach">
Bad Teinach

Bad Teinach – dzielnica Bad Teinach-Zavelstein w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Calw, w związku gmin Teinachtal.

</doc>
<doc id="694649" url="https://pl.wikipedia.org/wiki?curid=694649" title="Zavelstein">
Zavelstein



</doc>
<doc id="694650" url="https://pl.wikipedia.org/wiki?curid=694650" title="Bella Vista Paysandú">
Bella Vista Paysandú

Club Atlético Paysandú Bella Vista jest urugwajskim klubem piłkarskim z siedzibą w mieście Paysandú.
Historia.
Klub założony został w 11 stycznia 1939 roku, a w pierwszej lidze grał ostatnio w roku 2002, kiedy to spadł do drugiej ligi. W roku 2005 klub nie przystąpił do rozgrywek drugiej ligi i spadł do poziomu rozgrywek regionalnych. Obecnie (2010 rok) klub występuje w pierwszej lidze ligi regionalnej Liga Departamental de Fútbol de Paysandú. Barwy klubu żółto-niebiesko-białe.

</doc>
<doc id="694651" url="https://pl.wikipedia.org/wiki?curid=694651" title="Prokletije">
Prokletije



</doc>
<doc id="694652" url="https://pl.wikipedia.org/wiki?curid=694652" title="Bjeshket e Namuna">
Bjeshket e Namuna



</doc>
<doc id="694653" url="https://pl.wikipedia.org/wiki?curid=694653" title="Alpy Albańskie">
Alpy Albańskie



</doc>
<doc id="694654" url="https://pl.wikipedia.org/wiki?curid=694654" title="Club Atlético Paysandú Bella Vista">
Club Atlético Paysandú Bella Vista



</doc>
<doc id="694655" url="https://pl.wikipedia.org/wiki?curid=694655" title="Gospodarka leśna">
Gospodarka leśna

Gospodarka leśna – gałąź gospodarki narodowej obejmująca użytkowanie lasu (głównie produkcję drewna) oraz działania związane z utrzymaniem trwałości drzewostanów w warunkach ich eksploatacji: hodowlę, ochronę, utrzymanie i powiększanie zasobów leśnych, a także gospodarowanie zwierzyną leśną. Dodatkowymi elementami gospodarki leśnej są: pozyskiwanie płodów runa leśnego, choinek, roślin leczniczych oraz realizacja pozaprodukcyjnych funkcji lasu, związanych z ochroną powietrza, wód i gleby.
Gospodarkę leśną prowadzi się według zasad:
Gospodarka leśna realizowana jest w oparciu o:
Znaczący wpływ na warunki prowadzenia gospodarki leśnej mają przepisy ustawy o ochronie przyrody.
Gospodarka leśna w Polsce.
Ustawa o lasach.
Art. 6 ustawy o lasach definiuje gospodarkę leśną jako "działalność leśną w zakresie urządzania, ochrony i zagospodarowania lasu, utrzymania i powiększania zasobów i upraw leśnych, gospodarowania zwierzyną, pozyskiwania – z wyjątkiem skupu – drewna, żywicy, choinek, karpiny, kory, igliwia, zwierzyny oraz płodów runa leśnego, a także sprzedaż tych produktów oraz realizację pozaprodukcyjnych funkcji lasu". W tym samym artykule ustawa definiuje także trwale zrównoważoną gospodarkę leśną, którą jest: "działalność zmierzająca do ukształtowania struktury lasów i ich wykorzystania w sposób i tempie zapewniającym trwałe zachowanie ich bogactwa biologicznego, wysokiej produkcyjności oraz potencjału regeneracyjnego, żywotności i zdolności do wypełniania, teraz i w przyszłości, wszystkich ważnych ochronnych, gospodarczych i socjalnych funkcji na poziomie lokalnym, narodowym i globalnym, bez szkody dla innych ekosystemów". Gospodarce leśnej ustawa o lasach poświęca w całości odrębny rozdział 2 (art. 7-14).
Ustawa stawia ponad korzyściami ekonomicznymi trwałość i wielofunkcyjność lasów, nie obciążając jednak budżetu państwa kosztami tych działań. Zgodnie z obowiązującą ustawą podstawowym zadaniem Lasów Państwowych jest prowadzenie trwale zrównoważonej gospodarki leśnej, realizowane w oparciu o plany urządzania lasu z uwzględnieniem w szczególności następujących celów:
Polityka Leśna Państwa.
Obecnie cele polityki leśnej (w Polsce) oraz zadania służące ich realizacji zostały sprecyzowane w dokumencie Polityka Leśna Państwa – wydanym przez Ministerstwo Ochrony Środowiska, Zasobów Naturalnych i Leśnictwa zatwierdzonym przez Radę Ministrów w 1997 roku. Nadrzędnym celem polityki leśnej jest wyznaczenie kompleksu działań kształtujących stosunek człowieka do lasu, zmierzających do zachowania w zmieniającej się rzeczywistości przyrodniczej i społeczno-gospodarczej warunków do trwałej w nieograniczonej perspektywie czasowej wielofunkcyjności lasów, ich wszechstronnej użyteczności i ochrony oraz roli w kształtowaniu środowiska przyrodniczego zgodnie z obecnymi i przyszłymi oczekiwaniami społeczeństwa.Politykę leśną realizują:
Partnerami w realizacji polityki leśnej państwa są jednostki administracji państwowej i samorządowej odpowiedniego szczebla:
W polityce leśnej uczestniczą:
Ustawa o zachowaniu narodowego charakteru strategicznych zasobów naturalnych kraju.
Ustawa ta, do strategicznych zasobów naturalnych kraju zalicza między innymi:
Zalecenia konwencji międzynarodowych.
Wśród konwencji międzynarodowych wymieniane są głównie:
Ochrona przyrody w gospodarowaniu lasami.
Powierzchnie lasów, na których ekosystemy zachowały się w stanie naturalnym lub mało zmienionym poddawane są ochronie w formie parków narodowych lub rezerwatów. Obszary o innych walorach przyrodniczych i krajobrazowych chronione są w formie parków krajobrazowych. Określone siedliska leśne wymagają ochrony w formie obszarów Natura 2000. Dla wszystkich tych form ochrony przyrody sporządza się plany ochrony uwzględniane w planach urządzania lasów.
Międzynarodowe Certyfikaty.
Potwierdzeniem dla Regionalnej Dyrekcji Lasów Państwowych, w skład której wchodzą nadleśnictwa, że lasy na jej terenie są zarządzane poprawnie na każdym etapie – od wysiania nasion w szkółkach leśnych, poprzez wszelkie zabiegi hodowlane i ochronne prowadzone w drzewostanach, do wycinki i sprzedaży drewna włącznie są międzynarodowe certyfikaty:
Aby otrzymać certyfikat RDLP poddaje się ocenie audytorów. Jedną z jednostek prowadzących audyty w Polsce jest NEPCon. Audytorzy oprócz gospodarki leśnej, oceniają zagadnienia z zakresu: ochrony przyrody, udostępniania lasów dla społeczeństwa, praw pracowniczych, planowania i dokumentowania działalności, relacji z lokalnym społeczeństwem i inne. 
W przypadku certyfikatu FSC, certyfikacja opiera się o Zasady i Kryteria Dobrej Gospodarki Leśnej, które opisują jak powinna wyglądać zrównoważona gospodarka leśna opierając się na wiedzy pokoleń leśników teoretyków i praktyków, ekologów, zdobyczy współczesnej demokracji oraz podstawowych zasadach funkcjonowania gospodarki leśnej, członkowie FSC opracowali w 1994 roku zasady i kryteria które należy spełnić aby otrzymać certyfikat FSC.
W przypadku certyfikatu PEFC certyfikacja opiera się głównie o obowiązujące przepisy i zarządzenia obowiązujące w danym kraju.

</doc>
<doc id="694656" url="https://pl.wikipedia.org/wiki?curid=694656" title="Flores (miasto w Gwatemali)">
Flores (miasto w Gwatemali)

Flores – miasto w północnej Gwatemali, nad jeziorem Petén Itzá. Ośrodek administracyjny departamentu Petén oraz gminy Flores która w 2012 r. liczyła 58 502 mieszkańców.
Najstarsza część miasta położona jest na wyspie na jeziorze Petén Itzá, połączonej obecnie z lądem krótką groblą. Na lądzie znajdują się dwa duże przedmieścia: Santa Elena i San Benito. W czasach prekolumbijskich było to główne miasto Majów z grupy Itza, znane wówczas pod nazwą "Tayasal". Znane było również jako "Noh Petén", czyli „miasto-wyspa” lub "Tah Itzá", czyli „miejsce ludu Itzá”.
Miasto na wyspie było ostatnią ostoją cywilizacji Majów, podbitą przez Hiszpanów dopiero w 1697 r.
Miasto posiada lotnisko, dzięki czemu jest ono ważnym punktem wypadowym do zwiedzania ruin Majów w Tikál.

</doc>
<doc id="694657" url="https://pl.wikipedia.org/wiki?curid=694657" title="Anatolij Demianienko">
Anatolij Demianienko



</doc>
<doc id="694664" url="https://pl.wikipedia.org/wiki?curid=694664" title="Bitwa pod Quatre Bras">
Bitwa pod Quatre Bras

Bitwa pod Quatre Bras – starcie zbrojne, które miało miejsce 16 czerwca 1815 podczas 100 dni Napoleona, ostatniego etapu wojen napoleońskich.
Napoleon wysłał armię francuską dowodzoną przez marszałka Neya (46 tys. żołnierzy) przeciwko armii angielsko-holenderskiej Wellingtona (95 tys. żołnierzy). Celem Neya było odrzucenie Anglików i wyjście na tyły pruskiej armii Blüchera, która w tym samym czasie toczyła walki z Napoleonem pod Ligny. Ze względu na dużą przewagę armii Wellingtona Ney odwołał wysłany uprzednio pod Ligny na pomoc Napoleonowi korpus Droueta. Drouet otrzymując liczne sprzeczne rozkazy nie zdążył w końcu ani pod Ligny, ani pod Quatre Bras. Pod Ligny od całkowitej klęski uratowało armię pruską to, że z korpusu Droueta udział wzięła tylko dywizja Gérarda. Pod Quatre Bras Ney został zmuszony do odwrotu, tracąc 4,3 tys. żołnierzy. Armia Wellingtona straciła w bitwie 4,7 tys. żołnierzy.

</doc>
<doc id="694670" url="https://pl.wikipedia.org/wiki?curid=694670" title="Petén Itzá">
Petén Itzá

Petén Itzá – jezioro w północnej Gwatemali, w departamencie Petén, zajmujące powierzchnię 120 km². Jezioro, położone na wysokości 110 m n.p.m., osiąga maksymalną głębokość 165 m – stanowi zatem kryptodepresję.
Na południowym wybrzeżu jeziora oraz na jednej z wysp położone jest miasto Flores, które w okresie przedkolumbijskim było głównym ośrodkiem Majów z grupy Itza.

</doc>
<doc id="694672" url="https://pl.wikipedia.org/wiki?curid=694672" title="Acyclovir">
Acyclovir



</doc>
<doc id="694673" url="https://pl.wikipedia.org/wiki?curid=694673" title="Klon francuski">
Klon francuski

Klon francuski, klon trójklapowy ("Acer monspessulanum" L.) - gatunek drzewa z rodziny mydleńcowatych ("Sapindaceae"). W obrębie rodzaju sklasyfikowany do sekcji "Acer" i serii "Monspessulana". Występuje naturalnie w południowej i zachodniej Europie, południowo-zachodniej Azji oraz w północnej Afryce. W Polsce można go spotkać w Ogrodzie Botanicznym UW przy Łazienkach oraz w arboretum w Kórniku.
Biologia.
Fanerofit. Naturalnie występuje w suchych i ciepłych lasach. Nie jest w pełni odporny na mróz. Preferuje gleby jałowe. Dobrze rośnie na stanowiskach słonecznych lub w półcieniu. Dożywa około 120 lat.

</doc>
<doc id="694674" url="https://pl.wikipedia.org/wiki?curid=694674" title="Peten Itza">
Peten Itza



</doc>
<doc id="694676" url="https://pl.wikipedia.org/wiki?curid=694676" title="Twinings">
Twinings

Twinings (pełna nazwa: R. Twining and Company Ltd), firma herbaciana w Londynie, istniejąca od 1706 roku, a od 1964 roku będąca własnością koncernu Associated British Foods. Jej znakiem firmowym jest złoty lew. W Polsce, a dokładnie w Swarzędzu koło Poznania istnieje fabryka Twinings, która jest częścią globalnej Grupy Associated British Food, plasująca się w gronie największych producentów wyrobów spożywczych w Europie.
Podpoznańska fabryka produkcji herbat powstała w 2010 r. i jest obecnie największym zakładem wytwórczym w całej Grupie. W ciągu tygodnia wytwarza on 200 ton herbaty blendowanej, co daje ok. 75 mln torebek i ok. 320-400 tys. kartoników bądź puszek herbaty wysyłanych do klientów.
Oferta herbat Twinings obejmuje zarówno klasyczne czarne i zielone herbaty gatunkowe, jak i herbaty aromatyzowane i mieszanki owocowe i ziołowe. Specjalizuje się w wyszukanych aromatach takich jak Lapsang Souchong, English Breakfast, Lady Grey lub Darjeeling.
Herbaty produkowane przez tę firmę.
Twining Earl Grey Tea.
Cejlońska herbata aromatyzowana olejkiem bergamotowym. Jej nazwa pochodzi do nazwiska hrabiego Greya, który recepturę tej mieszanki przekazał firmie Twining’s. 
Darjeeling Tea.
Uprawiana na obszarze północnych Indii w prowincji Darjeeling uchodzi za najszlachetniejszy gatunek herbaty. Charakteryzuje się wyrafinowanym, lekko cierpkim smakiem, bogatym aromatem i jasnozłotą barwą po zaparzeniu. 
English Breakfast.
Bogata i aromatyczna mieszanka łamanych herbat indyjskich i cejlońskich. Najlepsza do picia rano. Można dodawać mleko, śmietankę i cukier. 
Irish Breakfast.
Mieszanka drobnoliściastych herbat o intensywnym aromacie i ciemnym kolorze naparu. Polecana do picia rano.
Lady Grey.
Mieszanka wschodnich herbat z dodatkiem kawałków pomarańczy i skórki cytryny, lekko aromatyzowana bergamotką. Klasyczna, delikatna, idealna na popołudnie lub wczesny wieczór.
Prince of Wales.
Czarna herbata z gatunku Keemun, z domieszką oolong, o delikatnym, lekko słodkawym smaku i specyficznym zapachu. Nadaje się do picia po południu, w zależności od upodobań z mlekiem lub bez.

</doc>
<doc id="694677" url="https://pl.wikipedia.org/wiki?curid=694677" title="Synagoga w Kolnie">
Synagoga w Kolnie

Synagoga w Kolnie − synagoga znajdująca się w Kolnie przy ulicy Strażackiej.
Zespół synagogalny został zbudowany w połowie XIX wieku. Składał się z synagogi i szkoły. Budynki spaliły się w 1932. Odbudowano tylko szkołę i zaadaptowano na potrzeby bożnicy. Podczas II wojny światowej, w 1941 roku hitlerowcy dokonali podpalenia. Po zakończeniu wojny w synagodze przeprowadzono generalny remont i umieszczono w nim wiejski dom towarowy. W następnych latach mieścił się w niej magazyn warzyw i owoców spółdzielni ogrodniczej. W chwili obecnej w budynku znajduje się dwugwiazdkowy hotel „Colnus” i restauracja. Od 2009 roku właścicielem budynku jest Wiesław Sasinowski.
Murowany budynek synagogi wzniesiono na planie prostokąta. We wnętrzu zachowały się 4 kolumny podtrzymujące strop, ale nie zachowała się rzeźbiona w drewnie oprawa Aron ha-kodesz. Podłoga w sali głównej i przedsionku była ceramiczna, a na piętrze drewniana.
1 listopada 2008 roku zostało wydane pozwolenie na remont budynku, który trwał do 2010 roku.

</doc>
<doc id="694679" url="https://pl.wikipedia.org/wiki?curid=694679" title="Władysław Kaźmierczak">
Władysław Kaźmierczak

Władysław Kaźmierczak (ur. 1951 w Psarach) – polski artysta współczesny, performer, kurator festiwali performance, autor tekstów o tej sztuce. Obecnie mieszka w Anglii.
Działalność artystyczna.
Studiował na ASP w Krakowie na Wydziale Malarstwa 1971-1976 u prof. Jonasza Sterna. Pierwsze akcje realizował w 1974 na festiwalu studenckim w Gdańsku. W latach 70. działał w krakowskim i wrocławskim środowisku krytyków i artystów niezależnych oraz w galeriach prezentujących sztukę żywą: Galeria „X” (kurator: Zbigniew Makarewicz) oraz „Zakład nad Fosą” (kurator: Wojciech Stefanik) we Wrocławiu.
W 1981 zorganizował wspólnie z Arturem Tajberem pierwszy polski przegląd sztuki performance „Manifestacje / Performance” w Krakowie, w Galerii Sztuki Nowoczesnej Krystyny i Wojciecha Sztabów.
W 1991 wyjechał z Krakowa do Słupska, gdzie organizuje od 1993 Międzynarodowy Festiwal Performance „Zamek Wyobraźni”, Seminarium Polsko-Irlandzkie „Dni Irlandzkie”, Festiwal „Performance Polski” (1995). Poprzez swoją pracę kuratorską i organizatorską przyczynił się do rozwoju polskiego i europejskiego performance.
1991-2006 dyrektor Bałtyckiej Galerii Sztuki Współczesnej w Słupsku.
Kontrowersje.
W 2006 został zwolniony z funkcji dyrektora Bałtyckiej Galerii Sztuki Współczesnej w Słupsku, gdzie był kuratorem festiwalu „Zamek Wyobraźni”. Galeria zaproponowała kontynuację festiwalu Zbigniewowi Warpechowskiemu. Ten propozycję przyjął. Kazmierczak na forum intermetowym protestował, że nazwa „Zamek Wyobrażni” jest jego własnością intelektualną. Wskutek ostrych nacisków opinii sprzyjającej Kazmierczakowi części performerów galeria i Z. Warpechowski wycofali się z zamiaru organizawania festiwalu pod dawną nazwą.
Festiwale.
Uczestnik festiwali prezentujących sztukę performance: we Francji (Paryż, Sète, Pouilly), Włoszech (Rzym, Bolonia, Florencja, Ferentino), Irlandii (Dublin, Waterford, Limerick), Japonii (Tokio, Nagano), Korei Południowej (Seul, Pusan, Chong-ju), Niemczech (Berlin, Dortmund, Monachium, Ratyzbona, Münster, Broellin), Litwie (Wilno), Białorusi (Mińsk), Czechach (Plasy, Ostrawa), Słowenii (Maribor), Wielkiej Brytanii (Glasgow, Belfast, Carlisle, Londyn), Szwajcarii (Fryburg), Węgrzech (Budapeszt), Belgii (Gandawa), Rumunii (Sv. Georgiu), Słowacji (Nowe Zamki), Kanadzie (Toronto, Québec, Alma, Hamilton), Meksyku (Meksysk), Indonezji (Dżakarta), USA (Nowy Jork, Boston, Providence), Finlandii (Helsinki), Izraelu (Tel Awiw-Jafa), Estonii (Tallinn), Hiszpanii (Madryt, Barcelona), Szwecji (Göteborg) i Polsce (Warszawa, Kraków, Wrocław, Katowice, Poznań, Gdańsk, Piotrków Trybunalski, Koszalin, Szczecin, Bydgoszcz, Sopot, Jelenia Góra, Zielona Góra, Bielsko-Biała, Łódź, Toruń).
Zrealizował ponad 240 performance od 1974. W swoich performance posługuje się ironią i groteską wobec sztuki, religii, polityki i globalnych zmian w świecie. Nie angażuje się w wypowiedzi poprzez inne media. Performance jest dla niego jedyną formą wypowiedzi artystycznej.
Od 1997 występuje z Ewą Rybską. W 2006 roku po awanturze wywołanej przez słupskich samorządowców oraz posłankę PiS Jolantę Szczypińską wyjechał do Anglii, gdzie do dziś mieszka.
Członek Międzynarodowego Stowarzyszenia Kuratorów Sztuki IKT.
Wykłady.
Wykłady na temat sztuki performance w:
Publikacje i dokumentacja.
Autor tekstów o sztuce:
Dokumentacja performance w zbiorach:

</doc>
<doc id="694680" url="https://pl.wikipedia.org/wiki?curid=694680" title="Podlachia">
Podlachia



</doc>
<doc id="694686" url="https://pl.wikipedia.org/wiki?curid=694686" title="Sekcja piłkarska Zawiszy Bydgoszcz">
Sekcja piłkarska Zawiszy Bydgoszcz



</doc>
<doc id="694691" url="https://pl.wikipedia.org/wiki?curid=694691" title="Bitwa pod Stegeborgiem">
Bitwa pod Stegeborgiem

Bitwa pod Stegeborgiem – bitwa rozegrana na polach pod zamkiem Stegeborg w dniu , w czasie wyprawy króla szwedzkiego i polskiego Zygmunta III Wazy do Szwecji w obliczu jawnego buntu Karola Sudermańskiego.
Geneza.
Wobec jawnego buntu księcia Sudermanii, Karola, pełniącego obowiązki regenta pod nieobecność króla I Rzeczypospolitej i Szwecji Zygmunta III Wazy, do Szwecji został wysłany w poselstwie Samuel Gotard Łaski, który 10 lutego 1598 w Sztokholmie wygłosił mowę ostro potępiającą buntowników i zapowiadając ich ukaranie.
Król postanowił wyruszyć do Szwecji na czele wojska, na co pozwolenie od polskiego Sejmu uzyskał dopiero kilka miesięcy później. Sejm naznaczył datę 24 sierpnia 1599 roku jako ostateczny termin na uporanie się z problemem szwedzkim. Król do czerwca 1598 zebrał armię liczącą około 4000 wojska, złożoną głównie z najemnych oddziałów niemieckich, węgierskich i szkockich oraz w mniejszości polskich. Na okres wyprawy król wynajął statki holenderskie i angielskie. Naczelnym dowódcą tej wyprawy został sam król Zygmunt III Waza, a jego zastępcą i doradcą został hetman Jan Zamoyski.
W lipcu 1598 wypłynęła królewska flota z Gdańska do portu w Kalmarze, który zajęty już był przez około 4000 zwolenników króla. Armia licząca około 8000 żołnierzy ruszyła na Sztokholm, z którego w popłochu wycofał się książę Karol na czele nielicznych wojsk. Pierwszy do Sztokholmu wkroczył Samuel Łaski na czele oddziałów polskich, za nim reszta wojska, co wpłynęło niekorzystnie na popularność króla, bo akt ten zrozumiano jako polską okupację. Jan Zamoyski odesłał część wojska do obrony Kalmaru, a pozostałe wojsko (odliczając siły które zostały jako porządkowe w stolicy) w liczbie około 6000 ruszyło za księciem, który w międzyczasie zebrał siły liczące około 10 000, głównie wśród popierającego go pospólstwa.
Bitwa.
Armia króla Zygmunta III Wazy i księcia Karola Sudermańskiego spotkały się pod Stegeborgiem. Najemnicy króla z łatwością powstrzymali niewyszkolone wojska książęce, a atak polskiej jazdy przełamał i odrzucił uderzenie wywołując popłoch, w czasie którego nieprzyjaciel poniósł ciężkie straty.
Wbrew opinii Zamoyskiego, król postanowił przerwać natarcie (jego celem było pozyskanie szwedzkiej korony, a nie eksterminacja), pozwalając na wycofanie się wojsk szwedzkich.
Po bitwie.
Jak pokazały późniejsze wydarzenia, decyzja o pozwoleniu na wycofanie się wojsk szwedzkich była z militarnego punktu widzenia błędem. Przy Karolu Sudermańskim było około 9 000 wojska, co nadal stanowiło przewagę liczebną nad wojskami królewskimi, pomimo ciężkich strat w bitwie pod Stegeborgiem. Już wkrótce doszło do bitwy pod Linköping, która pogrzebała królewskie nadzieje na utrzymanie personalnej unii polsko-szwedzkiej.

</doc>
<doc id="694692" url="https://pl.wikipedia.org/wiki?curid=694692" title="Sai Baba z Śirdi">
Sai Baba z Śirdi



</doc>
<doc id="694693" url="https://pl.wikipedia.org/wiki?curid=694693" title="Przycisk radiowy">
Przycisk radiowy



</doc>
<doc id="694696" url="https://pl.wikipedia.org/wiki?curid=694696" title="Przycisk zaznaczania">
Przycisk zaznaczania



</doc>
<doc id="694698" url="https://pl.wikipedia.org/wiki?curid=694698" title="Sri Sathya Sai Baba">
Sri Sathya Sai Baba



</doc>
<doc id="694702" url="https://pl.wikipedia.org/wiki?curid=694702" title="Bad Wildbad">
Bad Wildbad

Bad Wildbad (do 1990 "Wildbad im Schwarzwald") – miasto uzdrowiskowe w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Calw, siedziba wspólnoty administracyjnej Bad Wildbad. Leży w północnym Schwarzwaldzie, ok. 13 km na północny zachód od Calw.

</doc>
<doc id="694703" url="https://pl.wikipedia.org/wiki?curid=694703" title="Synagoga w Radziłowie">
Synagoga w Radziłowie

Synagoga w Radziłowie – nieistniejąca drewniana bożnica znajdująca się w Radziłowie.
Historia.
Synagoga została zbudowana w XVII wieku, a spalona w czasie II wojny światowej. Nie została odbudowana. Obecnie na jej terenie znajdują się budynki gospodarcze, pod którymi znajduje się kamień węgielny synagogi.

</doc>
<doc id="694717" url="https://pl.wikipedia.org/wiki?curid=694717" title="Viliam Hýravý">
Viliam Hýravý

Viliam Hýravý, (ur. 26 listopada 1962 w Rużomberku), były słowacki piłkarz, występujący na pozycji napastnika. W swojej karierze grał w klubach ZVL Žilina, w czeskim Baniku Ostrawa, francuskim Toulouse FC, ponownie Baniku, Dukli Bańska Bystrzyca, MŠK Žilina oraz MFK Ružomberok. W reprezentacji Czechosłowacji wystąpił 11 razy, ale nie udało mu się ani razu trafić do bramki przeciwnika. Wraz z Czechosłowacją występował na MŚ 1990 rozgrywanych we Włoszech.

</doc>
<doc id="694719" url="https://pl.wikipedia.org/wiki?curid=694719" title="Viliam Hyravy">
Viliam Hyravy



</doc>
<doc id="694721" url="https://pl.wikipedia.org/wiki?curid=694721" title="August Wilson">
August Wilson

August Wilson, właściwie Frederick August Kittel (ur. 27 kwietnia 1945 w Pittsburghu, w stanie Pensylwania, zm. 2 października 2005 w Seattle, w stanie Waszyngton) – amerykański scenarzysta i dramaturg. Jeden z czołowych amerykańskich dramatopisarzy drugiej połowy XX w.
Jego matka Daisy Wilson była Afroamerykanką, a jego ojciec Frederick August był białym emigrantem niemieckim. Po śmierci swojego ojca, w 1965 roku przyjął imię "August Wilson".
Zasłynął przede wszystkim jako autor dziesięciu sztuk teatralnych o życiu i tożsamości Afroamerykanów – każda z nich osadzona była w realiach kolejnej dekady XX stulecia. Za utwory "Płoty" ("Fences") i "Lekcja gry na pianinie" ("Piano Lesson") otrzymał Nagrody Pulitzera, w 1987 i 1990 roku. Pięć sztuk z afroamerykańskiego cyklu Wilsona wyróżniono prestiżowymi w świecie teatralnym nagrodami New York Drama Critics' Circle Awards.
Cierpiał na raka wątroby. Zmarł w wieku 60 lat.
Życie prywatne.
Był trzykrotnie żonaty; z Brendą Burton (1969-1972), z którą ma córkę Sakinę Ansari (ur. 1969), Judy Oliver (1981-1990) i Constanzą Romero (od 1994 do jego śmierci 27 kwietnia 2005), z którą ma córę Azulę Carmen (ur. 1997).

</doc>
<doc id="694724" url="https://pl.wikipedia.org/wiki?curid=694724" title="Manuel Sanchis">
Manuel Sanchis



</doc>
<doc id="694737" url="https://pl.wikipedia.org/wiki?curid=694737" title="Karmapa International Buddhist Institute">
Karmapa International Buddhist Institute

Karmapa International Buddhist Institute (w skrócie KIBI) – buddyjski uniwersytet w Nowym Delhi, Indie.
KIBI należy do szkoły karma kagyu tradycji buddyzmu tybetańskiego, przynależy do 17 Karmapy Taje Dordże.
Od 1990 roku, KIBI prowadzi 4-letni program, który kończy się uzyskaniem tytułu Bachelor of Arts w filozofii nauk buddyjskich.
Instytut naucza filozofii buddyjskiej i języka tybetańskiego.
Głównym nauczycielem jest Khenpo Chödrak Tenphel Rinpoche.

</doc>
<doc id="694739" url="https://pl.wikipedia.org/wiki?curid=694739" title="Polskie Koleje Linowe">
Polskie Koleje Linowe

Polskie Koleje Linowe S.A. – operator przewozów osobowych w regionie górskim, powstały wskutek restrukturyzacji i komercjalizacji Polskich Kolei Państwowych.
Proces prywatyzacji.
PKP SA w ramach realizacji strategii „Program działań dla rozwoju transportu kolejowego do 2015 roku” wybrała w 2010 doradcę ds. prywatyzacji spółki PKL SA. Doradcą tym została spółka PKF Grupa Konsultingowa Sp. z o.o.. W czerwcu 2011 doradca przedstawił zarządowi PKP strategię prywatyzacji spółki PKL SA, której 100 procent akcji ma być sprzedanych w procesie oferty publicznej, transakcja powinna się odbyć na przełomie 2011 i 2012. Już wcześniej, w marcu 2011, słowacka spółka Tatry Mountain Resorts a.s. złożyła PKL ofertę zakupu jej akcji. W wyniku wystosowania zaproszenia do rokowań jedynie ta spółka potwierdziła zamiar zakupu akcji PKL SA. Na skutek licznych protestów środowisk lokalnych i aktywistów ekologicznych (przeciwni sprzedaży są m.in. przedstawiciele: Rady Miasta Zakopane, gminy Kościelisko, powiatu tatrzańskiego, stowarzyszenia Klub im. Władysława Zamoyskiego, Tatrzańskiego Parku Narodowego, Państwowej Rady Ochrony Przyrody, Polskiego Towarzystwa Tatrzańskiego i wojewoda małopolski), polityków (m.in. podhalańskich parlamentarzystów) proces ten został spowolniony.
12 stycznia 2012 powstał Małopolski Zespół Parlamentarny, zrzeszający głównie posłów z Małopolski, który popiera stanowisko w sprawie nieprywatyzowania Polskich Kolei Linowych. Poseł Szymon Giżyński złożył w tej sprawie interpelację poselską.
Również 12 stycznia 2012 zakopiańscy radni zdecydowaną większością głosów przyjęli uchwałę w sprawie powołania międzygminnej spółki akcyjnej – Polskie Koleje Górskie SA – z siedzibą w Zakopanem. Uchwała ta upoważniła burmistrza Zakopanego do rozpoczęcia procedur zarejestrowania PKG SA. Rady innych gmin (m.in. Bukowina Tatrzańska, Poronin, Kościelisko) również rozważały uczestnictwo w tej spółce, której zadaniem – po wyemitowaniu i sprzedaniu obligacji – byłoby wykupienie akcji spółki PKL SA. Ostatecznie, w momencie podpisania umowy kupna akcji (w maju 2013) akcjonariuszami spółki były: miasto Zakopane oraz gminy: Bukowina Tatrzańska, Kościelisko i Poronin.
Prezes PKP SA Maria Wasiak na spotkaniu z przedstawicielami samorządów i podhalańskimi parlamentarzystami 22 stycznia 2012 potwierdziła zamiar finalizacji sprzedaży „w ciągu tygodni”, jednak obiecała „przemyśleć propozycje” uczestników spotkania. W jego wyniku 30 stycznia 2012 Ministerstwo Transportu, Budownictwa i Gospodarki Morskiej podjęło decyzję o przedłużeniu procedury sprzedaży PKL SA do końca 2012.
13 grudnia 2012 w kilku gazetach ukazało się ogłoszenie zapraszające potencjalnych inwestorów do złożenia oferty na nabycie akcji Polskich Kolei Linowych. PKP ogłosiły, że rozważają możliwość pozostawienia sobie mniejszościowego pakietu akcji. Oferenci mogli zgłaszać zainteresowanie kupnem akcji PKL do 24 stycznia 2013. Zgodnie z ogłoszeniem, PKL miały zostać zaoferowane temu nabywcy, który zaproponuje najlepsze warunki, w tym najlepszą cenę. Przedstawiciel PKG SA zapowiedział złożenie oferty.
8 lutego 2013 PKP ogłosiły, że na krótkiej liście inwestorów zakwalifikowanych do dalszego etapu prywatyzacji znalazło się 6 podmiotów:
Podmioty te zostały dopuszczone do procesu due diligence, który miał trwać ok. 5 tygodni. Kilka dni wcześniej PKP poinformowały, że odrzucono oferty złożone przez 4 podmioty: dwie osoby fizyczne, Quantum 1. Fundusz Inwestycyjny Zamknięty Aktywów Niepublicznych, oraz konsorcjum słowackiego przedsiębiorstwa Tatry Mountain Resorts z samorządami gmin Czernichów, Krynica-Zdrój, Szczawnica i Zawoja.
W kwietniu 2013 ujawnione zostały wyniki audytu przeprowadzonego w PKL na zlecenie PKP, który wykazał liczne nieprawidłowości w zarządzaniu spółką przez Andrzeja Laszczyka, m.in. nepotyzm, obchodzenie ustawy o zamówieniach publicznych, niegospodarność i niewłaściwą gospodarkę gruntami.
22 maja 2013 PKP SA ogłosiła, że podpisała umowę sprzedaży wszystkich akcji PKL SA spółce Polskie Koleje Górskie SA (PKG SA). Cena zakupu to 215 mln PLN. Finansowanie zapewnił spółce fundusz inwestycyjny Mid Europa Partners, inwestujący kapitały m.in. Europejskiego Banku Odbudowy i Rozwoju (EBOR) oraz Europejskiego Banku Inwestycyjnego, poprzez swoją luksemburską spółkę Altura S.a.r.l.. 
W październiku 2014 spółka Polskie Koleje Linowe oraz spółka Polskie Koleje Górskie powołały te same rady nadzorcze oraz tego samego prezesa. Wspólnym prezesem obu tych spółek został Janusz Ryś.
Z dniem 30 czerwca 2015 na podstawie art. 492 par. 1 pkt. 1 Kodeksu Spółek Handlowych nastąpiło połączenie spółki Polskie Koleje Linowe SA z siedzibą w Zakopanem (spółka przejmowana), ze spółką Polskie Koleje Górskie SA z siedzibą w Zakopanem (spółka przejmująca) i w konsekwencji wykreślenie PKL SA z KRS.
Przed restrukturyzacją przedsiębiorstwo zatrudniało 210 pracowników, posiadało 9 kolei, 7 wyciągów, 5 zjeżdżalni, 100 ha tras narciarskich i przewoziło rocznie 6 mln pasażerów (w ciągu 75 lat istnienia – 225 milionów pasażerów).
Likwidacja.
W styczniu 2015 uzgodniono plan połączenia spółek PKL SA i PKG SA. W ramach realizacji tego planu spółki połączono 30 czerwca 2015, cały majątek PKL SA, w tym jej prawa własności i użytkowania wieczystego, został przeniesiony na spółkę Polskie Koleje Górskie SA, a spółka Polskie Koleje Linowe S.A. (nr KRS: 0000312594) została rozwiązana i wykreślona z 14 września 2015 z Krajowego Rejestru Sądowego.
Powrót nazwy.
W 2016 spółka Polskie Koleje Górskie (nr KRS: 0000429345), w roku jubileuszu 80-lecia działalności kolei linowych w Polsce, powróciła do tradycyjnej nazwy Polskie Koleje Linowe.
Umowa pomiędzy Mid Europa Partners a Polskim Funduszem Rozwoju.
9 września 2018 roku zawarto umowę pomiędzy funduszem inwestycyjnym Mid Europa Partners a Polskim Funduszem Rozwoju SA (PFR) w sprawie zakupu 99,77% akcji Polskich Kolei Linowych SA (PKL) przez Polski Fundusz Rozwoju od funduszu Mid Europa Partners. 16 listopada 2018 roku Urząd Ochrony Konkurencji i Konsumentów wydał zgodę na transakcję przejęcia Polskich Kolei Linowych.
Posiadana infrastruktura.
Polskie Koleje Linowe zarządzają następującymi kolejami:

</doc>
<doc id="694740" url="https://pl.wikipedia.org/wiki?curid=694740" title="KIBI">
KIBI



</doc>
<doc id="694741" url="https://pl.wikipedia.org/wiki?curid=694741" title="Kosciusko">
Kosciusko

Kosciusko – miasto w hrabstwie Attala (Attala County), w amerykańskim stanie Missisipi. W 2000 miasto miało 7372 mieszkańców. Kosciusko jest siedzibą władz hrabstwa.
Miejscowość znajduje się przy autostradzie Natchez Trace Parkway, na północny wschód od Jackson, stolicy stanu Missisipi. Miasto zostało nazwane na cześć polskiego bohatera rewolucji amerykańskiej Tadeusza Kościuszki. Sama nazwa została zanglicyzowana, pominięto literę „z” z nazwiska generała Kościuszki. Pierwotnie Kosciusko nazywało się Red Bud Springs.
Kosciusko zostało sklasyfikowane na liście 100 najlepszych małych miast w Ameryce, a lokalne szkoły osiągają najwyższe oceny jakości kształcenia w stanie i kraju. W mieście znajduje się Magnola Bible College.
Geografia.
Lokalizacja miasta – 33°3′29″N, 89°35′18″W, wzdłuż Yockanookany River.
Całkowita powierzchnia Kosciusko to 19,6 km² z czego 19,5 km² to tereny lądowe, 0,13% to wody.
Demografia.
W Kosciusko, w 2000 mieszkało w 2885 gospodarstwach domowych i 1906 rodzin łącznie 7372 osób. Gęstość zaludnienia – 162,5 osoby/km².
53,66% mieszkańców było rasy białej, 44,57% – afroamerykańskiej, 0,16% – indiańskiej, 0,46% azjatyckiej, 0,60% populacji zalicza się do innych ras (0,54% – do dwóch lub więcej). 1,06% mieszkańców Kosciusko wywodzi swoje korzenie z Hiszpanii lub Ameryki Łacińskiej.
Średni przychód roczny gospodarstwa domowego miasta wynosił 21 737 dolarów, rodziny 29 000. Przychód na mieszkańca wynosił 13 478. Ok. 20,9% rodzin i 24,2% całej populacji żyło w okolicach granicy ubóstwa.

</doc>
<doc id="694745" url="https://pl.wikipedia.org/wiki?curid=694745" title="Supersamochód">
Supersamochód

Supersamochód – typ samochodu sportowego, którego opływowo-aerodynamiczna konstrukcja oraz silnik o mocy ponad 500 KM pozwalają na uzyskanie prędkości przekraczających 300 km/h. Wykorzystanie tego pojęcia jest także uwarunkowane erą produkcji auta, gdyż we wcześniejszych latach założenia techniczne i rekordy prędkości były znacząco niższe.
Przyspieszenie.
Supersamochód, z definicji, posiada duże przyspieszenie w porównaniu do zwykłych samochodów, jak i samochodów sportowych:
Hipersamochód.
Przełom XX i XXI wieku niosący zwiększony popyt na produkty luksusowe i ściśle limitowane, a także trwający bieg w kierunku bicia kolejnych rekordów prędkości wśród producentów samochodów, stał się impulsem dla rozwoju podkategorii hipersamochodów. Terminem tym określane są supersamochody, podczas których opracowywania skoncentrowano się na jak najbardziej wyczynowych i ekstremalnych parametrach technicznych, stanowiących ówczesny szczyt możliwości konstruktorskich danego producenta.
To, co wyróżnia hipersamochody to moc, która coraz częściej przekracza pułap 1000 KM, prędkość maksymalna przekraczająca granicę 400 km/h i minimalna cena co najmniej 1 milion dolarów amerykańskich. Hipersamochody budowane są w ściśle limitowanych pulach liczonych w kilkudziesięciu lub kilkuset egzemplarzach. Za samochody będące prekursorami dla podgatunku hipersamochodów określa się zarówno McLarena F1, jak i przedstawione ponad dekadę później Bugatti 16.4 Veyron.
W związku z elektryfikacją motoryzacji i zwiększonymi nakładami na rozwój pojazdów napędzanych prądem, z końcem drugiej dekady XXI wieku wykształcił się nowy typ hipersamochodów – w pełni elektryczne, charakteryzujące się mocami układów bliższymi wartości 2000 KM i pozwalające na osiągnięcie 100 km/h w czasie ok. 2 sekund. Prekursorem został chorwacki Rimac Automobili, z czasem zyskując konkurencję ze strony m.in. Tesli, Automobili Pininfarina, NIO, Asparka czy Lotusa.

</doc>
<doc id="694748" url="https://pl.wikipedia.org/wiki?curid=694748" title="Wielka Siklawa">
Wielka Siklawa



</doc>
<doc id="694753" url="https://pl.wikipedia.org/wiki?curid=694753" title="Epistilbit">
Epistilbit

Epistilbit – minerał z gromady krzemianów, zaliczany do grupy zeolitów. Należy do grupy minerałów rzadkich. 
Nazwa pochodzi od gr. "epi" = bliski i nazwy minerału „stilbit” i nawiązuje do podobieństwa obu tych minerałów. 
Charakterystyka.
Właściwości.
Zazwyczaj tworzy kryształy o pokroju słupkowym, igiełkowym, rzadko tabliczkowym. Występuje w skupieniach zbitych, promienistych, sferolitowych. Jest kruchy i przezroczysty. Współwystępuje z kwarcem, kalcytem, heulandytem, laumontytem, chabazytem, mezolitem. 
Występowanie.
Jest produktem procesów hydrotermalnych. Występuje w pęcherzach pogazowych i szczelinach skał wylewnych (w bazaltach i melafirach), w druzach pegmatytów. 
Miejsca występowania:

</doc>
<doc id="694760" url="https://pl.wikipedia.org/wiki?curid=694760" title="Týr">
Týr



</doc>
<doc id="694762" url="https://pl.wikipedia.org/wiki?curid=694762" title="Witold Tokarski">
Witold Tokarski

Witold Tokarski (ur. 14 stycznia 1931 w Kielcach, zm. 19 marca 2022 w Toruniu) – polski aktor, teatralny, filmowy i telewizyjny, przez 37 lat związany zawodowo ze sceną teatralną w Toruniu.
Kariera zawodowa.
Absolwent Państwowej Wyższej Szkoły Aktorskiej w Krakowie (studia 1950–1954). Debiutem scenicznym była rola Filipa w "Dożywociu" Aleksandra Fredry na deskach Teatru im. Stefana Żeromskiego w Kielcach (premiera 3 sierpnia 1954). W tym teatrze pracował przez pięć lat, po czym przeniósł się do Teatrów Ziemi Pomorskiej (następnie pod nazwą Teatry Dramatyczne) w Toruniu. Po podziale tej instytucji w 1961 na Teatr Kameralny w Bydgoszczy i Teatr im. Wilama Horzycy w Toruniu, etatowy aktor sceny toruńskiej.
W karierze teatralnej zagrał blisko 200 ról, m.in. główną rolę Naczelnego w sztuce "Ciemny grylaż" Jerzego Dobrowolskiego i Stanisława Tyma (premiera 25 kwietnia 1981). Kilkakrotnie był asystentem reżysera. Ze sceną i publicznością pożegnał się 14 czerwca 1996 rolą "Zaczarowanym jeziorze" według Piotra Czajkowskiego. Już na emeryturze, w 1998 zagrał jeszcze kapitana Rykowa w inscenizacji "Pana Tadeusza".
Nagrodzony m.in. na XI Festiwalu Teatrów Polski Północnej w 1969, za rolę Wielkiego Księcia Konstantego w "Kordianie". W 2006 z okazji Międzynarodowego Dnia Teatru i jubileuszu 75. urodzin wyróżniony nagrodą marszałka województwa kujawsko-pomorskiego.
Epizodycznie pojawiał się również w spektaklach teatru telewizji i serialach telewizyjnych.
W czasach PRL sekretarz POP PZPR w Teatrze im. Horzycy oraz działacz ORMO.
Życie prywatne.
W młodości pływacki mistrz Kielc w stylu motylkowym. Kolekcjoner przedwojennych i wojennych polskich militariów, monet, orderów, odznaczeń i odznak. Jego zbiory kilkakrotnie prezentowane były w toruńskim Muzeum Okręgowym. Żonaty. Pochowany na Cmentarzu św. Jerzego w Toruniu.

</doc>
<doc id="694767" url="https://pl.wikipedia.org/wiki?curid=694767" title="Madonna (album)">
Madonna (album)

Madonna – debiutancki album studyjny amerykańskiej piosenkarki popowej Madonny, wydany 27 lipca 1983 roku nakładem wytwórni Sire Records. W 1985 roku ukazała się jego reedycja, zatytułowana Madonna: The First Album.
Album był nagrywany w 1982 i 1983 roku w Nowym Jorku. W pierwszej kolejności powstał singel „Everybody”, którego produkcję nadzorował Mark Kamins. Jego klubowy sukces zachęcił przedstawicieli wytwórni do podpisania z Madonną kontraktu na cały album. Gdy rozpoczęły się prace nad wydawnictwem, produkcję przejął Reggie Lucas. W wyniku nieporozumień w sprawie brzmienia Madonna zakończyła z nim współpracę, a do końca nagrań nad produkcją czuwał John „Jellybean” Benitez. Ostatecznie na albumie znalazło się osiem utworów, częściowo napisanych przez samą piosenkarkę, a częściowo przez jej współpracowników. Piosenki reprezentują przede wszystkim stylistykę dance-popową, z silnymi wpływami disco i elementami pop-rocka, zaś teksty dotyczą zabawy i różnych aspektów miłości.
Album był promowany pięcioma singlami: „Everybody”, „Burning Up”, „Holiday”, „Lucky Star” i „Borderline”. Do czterech z nich nakręcono teledyski. Już od 1982 roku Madonna wykonywała utwory z albumu podczas imprez w klubach nocnych, głównie w Nowym Jorku. Występowała również w programach telewizyjnych, zarówno amerykańskich, jak i europejskich. W 1985 roku uwzględniła utwory z debiutanckiego albumu podczas swojej pierwszej trasy koncertowej, The Virgin Tour.
Choć początkowo Madonna zbierała w prasie negatywne recenzje i była nazywana artystką jednego przeboju, po latach odbiór albumu stał się przychylny. Zaraz po premierze sprzedawał się słabo, ale z upływem czasu, gdy promujące go single zyskiwały popularność, popyt na album rósł. Udało mu się dotrzeć do pierwszych dziesiątek list sprzedaży w kilku państwach, między innymi w Stanach Zjednoczonych i Wielkiej Brytanii. Do dziś światowa sprzedaż albumu przekroczyła 10 milionów egzemplarzy, z czego połowa przypada na Stany Zjednoczone. Według krytyków i badaczy, album odegrał dużą rolę w popularyzacji muzyki tanecznej w mainstreamie. Ponadto, stanowił pierwszy krok w ewolucji Madonny z klubowej gwiazdy w globalną ikonę muzyki popowej.
Geneza.
Na przełomie lat 70. i 80. mieszkająca w Nowym Jorku Madonna usiłowała rozpocząć karierę muzyczną. W 1979 roku współtworzyła hard rockowy zespół Breakfast Club, gdzie grała na perkusji i śpiewała. Rok później wraz z ówczesnym partnerem, Stephenem Brayem, opuściła Breakfast Club i założyła nowy zespół, Emmy. Grupa podpisała kontrakt z wytwórnią Gotham Records, planując nagrywanie muzyki funkowej. Wydawnictwo, nieusatysfakcjonowane talentami członków, rozwiązało umowę, zaś Madonna i Bray opuścili Emmy. Tymczasem Madonna samodzielnie pisała piosenki oraz nagrała słabej jakości kasety demonstracyjne, zawierające „Everybody”, „Burning Up” i „Ain’t No Big Deal”. W 1982 roku przekonała DJ-a klubu Danceteria, Marka Kaminsa, by zagrał „Everybody”. Jako że utwór spotkał się z pozytywną reakcją tłumu, Kamins postanowił pomóc Madonnie w zdobyciu kontraktu płytowego. Zapoznał ją z Chrisem Blackwellem, właścicielem wytwórni Island Records, ten jednak nie wyraził zainteresowania współpracą. Z kolei Michael Rosenblatt, przedstawiciel działu A&amp;R firmy fonograficznej Sire Records, zaoferował jej 5 tysięcy dolarów z góry i dodatkowy tysiąc za każdą napisaną piosenkę.
Seymour Stein, prezes Sire, był pod wrażeniem nagrań Madonny, które wysłuchał w szpitalu Lenox Hill, w związku z czym podpisał z nią kontrakt na dwa dwunastocalowe winylowe single. Nagranie „Everybody” odbyło się w nowojorskim Blank Tapes Studios, a Kamins przejął po Brayu posadę producenta. Budżet pochodził z prywatnych pieniędzy Madonny i Marka. Przyjaciel Kaminsa, Arthur Baker, nauczył go produkcji muzycznej i polecił muzyka Freda Zarra, który zagrał na pianinie. W związku z ograniczonym budżetem nagranie odbywało się w przyspieszonym tempie. Pobyt w studiu wykazał trudności Madonny i Kaminsa w nawiązaniu współpracy. Rosenblatt chciał, by na stronie B singla znalazł się utwór „Ain’t No Big Deal”, jednak usłyszawszy jego ostateczną wersję postanowił umieścić tam rozszerzoną, ponad dziewięciominutową wersję „Everybody”. Singel został wydany w październiku 1982 roku i stał się przebojem w dyskotekach. Sukces komercyjny zachęcił przedstawicieli Sire do podpisania z Madonną kontaktu na cały album muzyczny i dwa kolejne single.
Powstawanie.
Nagranie albumu odbywało się głównie w studiu Sigma Sound Studios w Nowym Jorku. Madonna postanowiła, że producentem nie będzie ani Kamins, ani Bray, ale pracujący dla Warner Bros. Records (której Sire podlegała) Reggie Lucas. Bray, który chciał, by tworzyła w stylistyce popowej, nagrał z nią piosenkę „Burning Up”. Tymczasem Madonna posiadała tylko cztery inne napisane samodzielnie piosenki: „Lucky Star”, nową wersję „Ain’t No Big Deal”, „Think of Me” i „I Know It”. Wciąż było to za mało na zapełnienie całego albumu, więc Lucas napisał dla niej dwa kolejne utwory: „Physical Attraction” i „Borderline”. Wszystkie piosenki autorstwa Madonny, które wspólnie nagrali, utrzymał w stylistyce zupełnie odmiennej od ich pierwotnych brzmień z nagrań demonstracyjnych. „Lucky Star” została napisana dla Kaminsa, jednak mimo rezygnacji ze współpracy z nim Madonna postanowiła zachować piosenkę, a nawet nazwać album "Lucky Star". Uznała, że ten utwór, jak i „Borderline”, idealnie pasują na powstającą płytę.
W trakcie nagrań między duetem doszło do nieporozumień. Madonna uznała, że Lucas używa za dużo instrumentów i ignoruje jej pomysły, w związku z czym była niezadowolona z efektu końcowego. Po kłótni Lucas porzucił projekt, a Madonna poprosiła o pomoc Johna „Jellybeana” Beniteza, DJ-a z klubu Funhouse. Benitez zremiksował nagrania i odkrył piosenkę „Holiday”, napisaną przez Curtisa Hudsona i Lisę Stevens z zespołu Pure Energy. Jako że odrzuciły ją Phyllis Hyman i była członkini The Supremes, Mary Wilson, pozyskała ją Madonna. Do pracy nad utworem zaangażowany został Fred Zarr, który poprawił aranżację i zaprogramował syntezatory. Benitez spędził cztery dni, próbując nadać piosence bardziej komercyjne brzmienie. Ostatnim etapem pracy nad „Holiday” było dodanie na sam koniec pianinowego solo Zarra. W międzyczasie Bray sprzedał „Ain’t No Big Deal” innej wytwórni, uniemożliwiając tym samym Madonnie umieszczenie utworu na swojej płycie. Nagranie albumu dobiegło końca w kwietniu 1983 roku, czyli zaraz przed ostatecznym terminem, narzuconym przez wytwórnię.
Analiza utworów.
Według serwisu AllMusic, album reprezentuje przede wszystkim dance-pop, post disco i pop-rock. Brzmienie jest powiązane z syntezatorowym disco, a w aranżacjach wykorzystano nowatorską technologię, taką jak automat perkusyjny LinnDrum, analogowy syntezator Moog Taurus i Oberheim OB-X. Madonna skomentowała: „Piosenki były dosyć słabe, a ja poleciałam w trakcie sesji nagraniowej do Anglii, więc nie miałam kontroli [nad masteringiem]. Nie zdawałam sobie wtedy sprawy, jak istotne jest, bym nie była aż tak zamknięta w disco. Powinnam była zaprezentować większą różnorodność”. Otwierający album utwór „Lucky Star” jest taneczną piosenką w średnim tempie. Rozpoczyna się charakterystycznymi dźwiękami syntezatorów, po których następują ciężkie uderzenia na perkusji elektronicznej i klaskanie. Ponadto, w piosence wykorzystano wysoki riff gitarowy, którego brzmienie dopełnia synth popowa linia basu. Przed refrenem utwór skupia się na ponad minutowym hooku ze słowami: „starlight, starbright”. Głównym motywem tekstu „Lucky Star” jest porównanie mężczyzny (adresata) do gwiazdy, która sprawia, że zanika ciemność.
Drugi utwór, „Borderline”, rozpoczyna się od klawiszowego intro, dopełnionego syntezatorami. Basista Anthony Jackson zdublował syntezatorowy bas Deana Ganta, by nadać piosence bardziej kompleksowe brzmienie. Akordy zostały zainspirowane brzmieniem filadelfijskiego disco lat 70. oraz stylistyką Eltona Johna, ponadto sekwencje nawiązują do utworu „You Ain’t Seen Nothing Yet” zespołu Bachman-Turner Overdrive. Madonna wykorzystała wyrafinowany i ekspresywny wokal, niespotykany w innych utworach. „Borderline” jest sentymentalną piosenką o niespełnionej miłości, ponadto Santiago Fouz-Hernández, autor biografii Madonny, interpretuje ją jako manifestacja sprzeciwu wobec szowinizmu. Aranżacja trzeciego utworu, „Burning Up”, opiera się na gitarze basowej, gitarze elektrycznej i LinnDrumie. Perkusyjne bity zostały zainspirowane twórczością Phila Collinsa. W tekście Madonna jawi się jako bezwstydna indywidualistka, gotowa na uniesienia miłosne.
Kolejny utwór, „I Know It”, reprezentuje łagodniejszy ton i opiera się na dźwiękach pianina, saksofonu i syntezatorów. Tekst dotyczy dobiegającego końca związku, który początkowo napawa podmiot liryczny smutkiem, choć ostatecznie Madonna śpiewa, że nie zamierza rozpaczać. „Holiday” charakteryzuje się obecnością gitar, elektronicznych perkusji, klaskaniem (Oberheim DMX), syntezatorów i krowiego dzwonka, na którym zagrała sama Madonna. Zmiana aranżacji następuje pod koniec, gdy pojawia się pianino. Sentymentalny tekst dotyczy potrzeby odpoczynku i udania się na wakacje. W „Think of Me”, gdzie wykorzystano LinnDrum i solową partię saksofonu, Madonna ostrzega ukochanego, by poświęcał jej uwagę, bo w przeciwnym razie od niego odejdzie. „Physical Attraction” został nagrany w średnim tempie z udziałem syntezatorowych basów, gitary oraz instrumentów dętych blaszanych. Tematyką utworu jest zainteresowanie fizyczne pomiędzy dwójką ludzi i marzenie o współżyciu. Ostatnim utworem na albumie jest „Everybody”, zaczynające się od charakterystycznego brzmienia syntezatorów i mówionego wstępu. Madonna zaśpiewała w stylu typowym dla bubblegum popu, a jej wokal został zdublowany.
Oprawa graficzna.
Czarno-białą sesję zdjęciową do oprawy graficznej albumu wykonał fotograf Gary Heery, zaś jej reżyserem była Carin Goldberg. Okładka pierwotnego wydania przedstawia Madonnę w krótkich włosach w kolorze platynowego blondu, ubraną w niebieską bluzkę. Piosenkarka przykłada do głowy rękę, na której ma liczne czarne, gumowe bransoletki, zaś wokół jej szyi jest uwiązana psia smycz. Inne zdjęcia z sesji, zamieszczone w dołączonej do albumu książeczce, przedstawiają Madonnę w tym samym stroju, z odkrytym brzuchem. Artystka skomentowała sesję:
Gary Heery wypowiedział się na temat sesji:
"Madonna: The First Album", czyli reedycja albumu z 1985 roku, zawierała inną oprawę graficzną. Tym razem sesję zdjęciową wykonał George Holy. Madonna jest na okładce ubrana podobnie, jednak na uszach ma kolczyki w kształcie krzyżów łacińskich. Krzyże były nieodłącznym elementem charakterystycznego stylu, który wówczas prezentowała. W jednym z wywiadów wyznała, że noszenie ich jest niecodziennie i ciekawe, a oprócz tego współgra z jej imieniem.
Wydanie.
Według pierwotnych planów album miał się nazywać "Lucky Star", jednak ostatecznie ukazał się pod tytułem "Madonna". Wytwórnia Sire Records wydała go 27 lipca 1983 roku na płycie długogrającej, kasecie magnetofonowej i płycie kompaktowej. 20 sierpnia 1985 roku na rynek europejski trafiła reedycja albumu, zatytułowana "Madonna: The First Album". W porównaniu do oryginalnej wersji, zamieszczono na niej alternatywną, dłuższą wersję „Burning Up”. Nośniki były takie same, ponadto wydana została płyta z grafiką. 21 maja 2001 roku wytwórnia Warner Bros. Records wydała nowe, zremasterowane wersje trzech pierwszych albumów Madonny. "Madonna" powróciła do oryginalnego tytułu, zaś „Burning Up” do pierwotnej, krótszej wersji. W zamian za to pojawiła się wydłużona wersja „Everybody” oraz dwa dodatkowe remiksy „Burning Up” i „Lucky Star”. Piosenkarka zadedykowała reedycję ojcu, komentując w wywiadzie dla „Time’a”: „Mój ojciec nigdy nie wierzył, że to, co robiłam w Nowym Jorku, było czegoś warte, albo że stać mnie na coś dobrego. Aż w końcu ukazała się moja pierwsza płyta i zaczął słyszeć w radiu moje piosenki, więc przestał zadawać pytania”. W 2005 roku album trafił po raz pierwszy do sprzedaży w formacie digital download w sklepie iTunes Store. Cyfrowa edycja zawiera tę samą listę utworów co wydanie z 2001 roku, jednak „Holiday” pojawia się w innej, krótszej wersji. W 2012 roku wytwórnia Rhino Records wydała winylową reedycję albumu.
Promocja.
Single.
„Everybody”, pierwszy singel promujący niewydany jeszcze album "Madonna", został wydany 6 października 1982 roku. Ze względu na brak zdjęcia Madonny na okładce i brzmienie w stylu R&amp;B, jej debiutancki singel ukształtował fałszywe przekonanie, że jest artystką czarnoskórą. By obalić ten mit, a także wypromować początkującą piosenkarkę, przedstawiciele wytwórni Sire Records podjęli decyzję o realizacji teledysku, który został nagrany w nowojorskim klubie Paradise Garage. Wideoklip przedstawia artystkę i dwójkę tancerzy, wykonujących układ choreograficzny. Singel zdobył popularność w klubach, dzięki czemu dotarł do trzeciego miejsca listy Hot Dance Club Songs magazynu „Billboard”. Dzięki niewielkiej emisji w radiu utwór znalazł się na siódmej pozycji notowania Bubbling Under Hot 100 Singles, czyli „poczekalni” do najważniejszej listy przebojów w Stanach Zjednoczonych, Hot 100.
„Burning Up”, drugi singel promujący album, został wydany 9 marca 1983 roku. Na stronie B znalazł się utwór „Physical Attraction”. Do „Burning Up” powstał teledysk, w przeciwieństwie do poprzedniego zawierający fabułę. Wideoklip był emitowany w amerykańskiej stacji MTV, jednak mimo tego singel nie znalazł się na liście Hot 100. Zajął jednak trzecie miejsce na Hot Dance Club Songs, ponadto uplasował się na trzynastym miejscu australijskiej listy przebojów, publikowanej przez Kent Music Report.
„Holiday”, trzeci singel promujący album, został wydany 7 września 1983 roku. Na stronie B znalazły się, w zależności od wydania, „Think of Me” lub „I Know It”. Okładka brytyjskiego singla nie przedstawiała zdjęcia Madonny, gdyż – na wzór podobnej sytuacji w Stanach – wytwórnia chciała, by publiczność miała piosenkarkę za czarnoskórą gwiazdę R&amp;B. Mimo braku teledysku, „Holiday” był pierwszym przebojem Madonny. W październiku 1983 roku jako pierwsza jej piosenka znalazła się na liście Hot 100, zaś w styczniu 1984 roku osiągnęła najwyższą pozycję – szesnastą. Ponadto przez pięć tygodni zajmowała pierwsze miejsce na Hot Dance Club Songs. W Wielkiej Brytanii singel dotarł do szóstego miejsca na UK Singles Chart. Brytyjska reedycja singla z 1985 roku osiągnęła na tej samej liście drugie miejsce, podczas gdy pierwsze zajmował „Into the Groove” Madonny. W tym samym roku „Holiday” pokrył się w Wielkiej Brytanii złotem. Był notowany w wielu państwach, z czego w Australii i kilku państw Europy znalazł się w pierwszych dziesiątkach.
„Lucky Star”, czwarty singel promujący album, został wydany 8 września 1983 roku. Na stronie B znalazł się utwór „I Know It”. Do „Lucky Star” został nakręcony teledysk w reżyserii Arthur Pierson, przedstawiający piosenkarkę i dwoje tancerzy, wykonujących układ choreograficzny. Singel był notowany w kilku państwach, zaś w samych Stanach osiągnął większy sukces niż poprzednicy, osiągając czwarte miejsce na Hot 100 (ale dopiero w październiku 1984 roku, czyli w okresie promocji kolejnego albumu, "Like a Virgin").
„Borderline”, piąty i ostatni singel promujący album, został wydany 15 lutego 1984 roku. Na stronie B znalazły się, w zależności od wydania, „Think of Me” lub „Physical Attraction”. Do „Borderline” został nakręcony teledysk w reżyserii Mary Lambert. Wideoklip przedstawia rozdarcie emocjonalne Madonny pomiędzy latynoskim partnerem a fotografem, który wykonuje dla niej sesję zdjęciową. W czerwcu 1984 roku „Borderline” zajął dziesiąte miejsce na Hot 100, dzięki czemu Madonna po raz pierwszy znalazła się w pierwszej dziesiątce najważniejszej listy w Stanach. Piosenka była przebojem także w innych krajach, między innymi w Wielkiej Brytanii, gdzie zajęła drugie miejsce na UK Singles Chart. W obu tych państwach singel pokrył się złotem.
Występy na żywo.
W ramach promocji debiutanckiego albumu Madonna śpiewała pochodzące z niego utwory w klubach, głównie na terenie Nowego Jorku. Podczas występów często towarzyszyli jej na scenie brat, Christopher Ciccone, oraz Erika Bell, z którymi piosenkarka wykonywała układy choreograficzne. Pierwszy występ na żywo z „Everybody” odbył się 16 grudnia 1982 roku podczas imprezy "Haoui Montaug’s No Entiendes" w klubie Danceteria w Nowym Jorku. W styczniu 1983 roku Madonna zaśpiewała piosenkę w programie telewizyjnym "Dancin’ on Air". W 1983 roku wystąpiła między innymi w klubach: Studio 54, Roxy, Ara, Pyramid, Paradise Garage i Roseland w Nowym Jorku, Uncle Sam’s w Levittown oraz Copa w Fort Lauderdale. 13 października w Camden Palace w Londynie odbył się jej pierwszy koncert na terenie Wielkiej Brytanii. W tym samym miesiącu Madonna zaprezentowała „Holiday” we włoskich programach telewizyjnych "Di-Gei" i "Discoring". W styczniu 1984 roku zaśpiewała w amerykańskich programach "Solid Gold" i "American Bandstand", ponadto powróciła do Wielkiej Brytanii, gdzie zaprezentowała „Holiday” w "Top of the Pops" i "The Tube". W czerwcu występowała w programach telewizyjnych we Francji i Niemczech, a jeden występ dla francuskiej telewizji nagrała w marokańskim Warzazacie.
Później w 1984 roku Madonna skupiła się na promocji kolejnego albumu, "Like a Virgin". W 1985 roku odbyła trasę koncertową The Virgin Tour, która promowała oba wydawnictwa. Podczas występów śpiewała pięć piosenek z "Madonny", kolejno: „Holiday”, „Everybody”, „Borderline”, „Lucky Star” i „Burning Up”. Trasa objęła 39 koncertów w Stanach Zjednoczonych i jeden w Kanadzie. Wszystkie bilety zostały wyprzedane niezwłocznie po rozpoczęciu sprzedaży. Ze względu na olbrzymi popyt, występy były przenoszone z mniejszych sal do dużych obiektów, jak Madison Square Garden w Nowym Jorku, ponadto Madonna śpiewała w tych samych miejscach przez kilka wieczorów z rzędu. Ostatecznie dochód brutto przekroczył 5 milionów dolarów amerykańskich. Według Heldi Sherman z magazynu „Spin” The Virgin Tour postawiła Madonnę w tej samej lidze, co Prince czy Bruce Springsteen, oraz udowodniła, że rozpoczął się jej proces ewolucji z gwiazdy popu w ikonę kultury. W listopadzie 1985 roku odbyła się premiera "" – zapisu koncertu w Detroit na VHS. Trzy lata później album został nagrodzony przez stowarzyszenie Recording Industry Association of America platynową płytą za sprzedaż 100 tysięcy egzemplarzy na terenie Stanów Zjednoczonych.
Kompilacja teledysków.
W listopadzie 1984 roku wytwórnie Warner Music Video i Sire Records wydały na VHS i Laserdiscu kompilację wideo pod tytułem "Madonna". Album zawierał cztery teledyski Madonny: „Burning Up”, „Borderline”, „Lucky Star” i „Like a Virgin” (ostatni do singla z kolejnego albumu studyjnego, "Like a Virgin"). „Lucky Star” zamieszczono w wydłużonej wersji, z kolei z „Like a Virgin” wycięto jedną ze scen. W ramach promocji kompilacji 9 lutego 1985 roku w klubie Cabaret Metro w Chicago odbyła się impreza tematyczna pod tytułem "The Virgin Party", w której wzięło udział około 1200 osób. W trakcie wydarzenia wyświetlano teledyski z albumu oraz, przedpremierowo, niewydany jeszcze wideoklip do „Material Girl”. Impreza miała za zadanie promocję nie tylko Madonny, ale samej sztuki teledysku, który nie był jeszcze powszechnym i popularnym medium. Kompilacja "Madonna" zajmowała pierwsze miejsce listy sprzedaży Music Videocassette magazynu „Billboard” nieprzerwanie od 13 kwietnia do 9 listopada 1985 roku. W Stanach Zjednoczonych było to najlepiej sprzedające się muzyczne wydawnictwo wideo 1985 roku. Stowarzyszenie Recording Industry Association of America przyznało mu platynową płytę za sprzedaż 100 tysięcy egzemplarzy na terenie Stanów Zjednoczonych. Ponadto, Madonna otrzymała od National Association of Recording Merchandisers nagrodę dla najlepiej sprzedającej się wideokasety w formie teledysku.
Odbiór.
Krytyczny.
Stephen Thomas Erlewine z serwisu AllMusic napisał, że album „sprytnie połączył świetne popowe piosenki ze stylowymi, najnowocześniejszymi bitami oraz przekroczył granicę pomiędzy pośpiechem dźwięku a wizytówką dynamicznej piosenkarki. To muzyka, której pojedyncze elementy może nie robią tak dobrego wrażenia – aranżacje, syntezatory i programowanie perkusji są dosyć szczątkowe – jednakże tworzą porywającą całość”. Tony Power z magazynu „Blender” napisał, że album składał się z „kwilących syntezatorów, ponadprzeciętnych basów i najnowocześniejszego mechanicznego disco, zaś Madonna raczej była przywiązana do skrzydła, a nie trzymała kontrolki. To bezduszny, pozbawiony subtelności debiut z wydźwiękiem Soft Cell i Tom Tom Club”. W recenzji zremasterowanej wersji albumu z 2001 roku Michael Paoletta z „Billboardu” napisał: „Po prawie dwudziestu latach piosenki takie jak «Holiday», «Physical Attraction», «Borderline» i «Lucky Star» wciąż porywają”. Jim Farber z „Entertainment Weekly” napisał: „[Madonna] mogłaby być jedną z wielu laleczek post disco, ale [piosenki na albumie] udowodniły jej zdolność do łączenia bitów klubowych z niedoścignionym popem”.
Bill Lamb z About.com napisał: „Ten album to najnowocześniejszy dance-pop, wypełniony przebojami, takimi jak «Holiday», «Lucky Star» czy «Borderline». Porywające popowe hooki przesuwają się po lśniących syntezatorowych bitach, które uczyniły z ["Madonny"] przełomowy album początku lat 80.”. Jonathan Ross z „Q” napisał: „«Borderline» jest słodki, zaś «Holiday» wciąż pachnie pomysłowością i radością życia, będąc kwintesencją tanecznego przeboju lat 80.”. Robert Christgau z „The Village Voice” napisał: „Disco nigdy nie umarło – po prostu wróciło do szaleńców, dla których miało wartość. Jednym z nich jest ta bezwstydna blondynka, która dzięki kunsztownie zorganizowanej pomocy ze strony producentów, autorów remiksów i DJ-ów stworzyła brzmienie mocniejsze niż jej brzuszek – esencję electro, literę D w DOR [dance-rock]”. Don Shewey z „Rolling Stone’a” napisał: „nie przekraczając skromnych ambicji minimalnego funku, Madonna wydaje zaproszenie do tańca, któremu nie można odmówić”. Sal Cinquemani ze „Slant Magazine” napisał w recenzji reedycji z 2001 roku: „Debiutancki album [Madonny], zwiastujący przełom w użyciu syntezatorów, brzmi dziś równie świeżo, jak niemal dwie dekady temu”.
Komercyjny.
W Stanach Zjednoczonych album "Madonna" po raz pierwszy pojawił się na liście sprzedaży Billboard 200 3 września 1983 roku, osiągając 190. miejsce. Sukcesywnie piął się ku górze notowania i osiągnął swoją najwyższą pozycję, ósmą, 20 października 1984 roku, czyli ponad rok po premierze. W sumie spędził na liście 168 tygodni. Był ponadto notowany na liście Top R&amp;B/Hip-Hop Albums, gdzie w styczniu 1985 roku dotarł do miejsca dwudziestego. Przez pierwszy rok album sprzedał się w Stanach w 2,8 miliona egzemplarzy. W maju 1984 roku pokrył się złotem (500 tysięcy sprzedanych egzemplarzy), w sierpniu platyną (milion), a w grudniu podwójną platyną (dwa miliony). "Madonna" był siedemnastym najlepiej sprzedającym się albumem popowym w Stanach w 1984 roku, a sama piosenkarka zajęła 26. miejsce w zestawieniu najpopularniejszych wykonawców popowych w kwestii sprzedaży albumów (w tym trzecią spośród kobiet). Wydawnictwo zajęło także piętnaste miejsce w rankingu artystów czarnoskórych (choć Madonna jest białoskóra). W październiku 1985 roku "Madonnę" certyfikowano poczwórną platyną (cztery miliony egzemplarzy). W podsumowaniu 1985 roku wydawnictwo zajęło 25. miejsce spośród najlepiej sprzedających się albumów, a sama Madonna trzecie w zestawieniu najpopularniejszych wykonawców popowych w kwestii sprzedaży albumów (w tym pierwszą spośród kobiet), choć tym razem sukces zawdzięczała dwóm pozycjom – "Madonnie" i "Like a Virgin". W październiku 2000 roku album pokrył się pięciokrotną platyną (pięć milionów egzemplarzy). W 2018 roku był notowany na Dance/Electronic Albums, zajmując dwunaste miejsce.
W Kanadzie "Madonna" zadebiutował na 87. miejscu listy sprzedaży magazynu „RPM” 10 marca 1984 roku. W sierpniu powrócił na listę na pozycję 95. i był notowany przez 47 tygodni z rzędu, czyli do marca 1985 roku. Szczytową pozycję, szesnastą, osiągnął w listopadzie. Ponadto, zajął 50. miejsce w zestawieniu najlepiej sprzedających się albumów 1984 roku w Kanadzie. W Wielkiej Brytanii był notowany na liście UK Albums Chart w pierwszej połowie 1985 roku, zajmując 37. miejsce. W lipcu, po premierze reedycji "The First Album", powrócił na notowanie, gdzie przebywał z krótkimi przerwami do października 1987 roku. Najwyższą pozycję, szóstą, zajmował przez dwa tygodnie w sierpniu 1985 roku. Pojedynczo powracał na notowanie w 1995 i 2018 roku. W sumie spędził na liście 125 tygodni. Do końca 1985 roku pokrył się w Wielkiej Brytanii platyną za sprzedaż 300 tysięcy egzemplarzy. W Australii najwyższą pozycją, jaką zajął, była dziesiąta, ponadto pokrył się trzykrotną platyną za sprzedaż 210 tysięcy egzemplarzy. We Francji "Madonna" był notowany dopiero w 1987 roku, docierając na pozycję dziewiątą. Powrócił na listę w 2008 roku, zajmując miejsce ósme. W 1993 roku pokrył się we Francji platyną za sprzedaż 300 tysięcy egzemplarzy, zaś w Niemczech rok później złotem dzięki rozejściu się w liczbie 250 tysięcy kopii.
Światowa sprzedaż albumu przekracza 10 milionów egzemplarzy.
Dziedzictwo.
Według krytyka muzycznego Stephena Thomasa Erlewine’a z serwisu AllMusic album zapoczątkował karierę Madonny jako diwy disco w epoce, gdy takie diwy już nie istniały. Na początku lat 80. disco było anatemą w muzyce mainstreamowej, ale Madonna odegrała olbrzymią rolę w popularyzacji muzyki tanecznej, wykorzystując do tego swoją charyzmę, odwagę i seksapil. Zdaniem Erlewine’a wynalazła dance-pop i wyznaczyła w tym gatunku standardy na następne dwie dekady. Według dziennikarzy magazynu „Vice”, "Madonna" ukształtował całą przyszłą muzykę dance-pop. Umieściwszy album w zestawieniu najlepszych albumów lat 80., dziennikarze „Rolling Stone’a” argumentowali: „Rzeczywiście, początkowa odpowiedź na Madonnę nie dawała podstaw, by przewidywać, jaki obłęd na jej punkcie nastąpi. Album potrzebował półtora roku, by pokryć się złotem. Niemniej jednak, jego pewne siebie brzmienie oraz umiejętne podejście Madonny do teledysków pomogły jej ewoluować z diwy muzyki tanecznej do popowego fenomenu, wyznaczając zarazem kierunek dla wielu piosenkarek, od Janet Jackson do Debbie Gibson”. Michaelangelo Matos z magazynu „Spin” umieścił płytę w zestawieniu najważniejszych albumów disco, argumentując, że wydawnictwo „zmasakrowało dźwięki uliczne i ożywiło disco dla generacji, która nie chciała mieć nic wspólnego z kostiumami z poliestru; zakończyło pewną epokę i rozpoczęło nową”.
Zdaniem Andrew Mortona, autora biografii Madonny, debiutancki album uczynił z niej powszechnie znaną postać i udowodnił jej moc jako gwiazdy. Martin Charles Strong napisał w książce "The Great Rock Discography", że bezprecedensowe, dance-popowe brzmienie stworzyło bazę dla Madonny jako artystki. Kyle Anderson, dziennikarz „Entertainment Weekly”, napisał: „Brzmienie i, rzecz jasna, wygląd Madonny były usilnie kopiowane przez wiele późniejszych lat, była ona jednak czymś więcej: zwiastunem zjawiska popowej diwy, która stanowi silną jednostkę, stawiającą osobowość ponad całą resztę”. Santiago Fouz-Hernández, autor innej biografii Madonny, uważa, że piosenki z albumu po raz pierwszy zaprezentowały trendy, które zdefiniowały sukces piosenkarki: charakterystyczne, taneczne brzmienie, chwytliwe hooki, „błyszczące” aranżacje i styl wokalu. Jej stylistyka z debiutanckiego albumu zaprezentowała kierunek muzyki tanecznej, który w przyszłości trafiał szczególnie do społeczności gejowskiej.
Według Boba Batchelora i Scotta Stoddarta, krytyków muzycznych i autorów książki "The 1980s", „teledyski do singli z tego albumu odegrały olbrzymią rolę w wypromowaniu Madonny na świecie”. Zdaniem jej biografa Carola Clerka, wideoklipy te ukształtowały wizerunek Madonny nie jako dziewczyny z sąsiedztwa, lecz impertynenckiej, mądrej, twardej i zabawnej kobiety. Jej kreacje z teledysków prezentowali podczas paryskiego tygodnia mody Karl Lagerfeld i Christian Lacroix. Profesor Douglas Kellner napisał w książce "Media Culture: Cultural Studies, Identity, and Politics Between the Modern and the Postmodern", że wideoklipy z tamtego okresu przedstawiały motywy i strategie, które pomogły Madonnie stać się gwiazdą. Przykładowo w „Borderline” przełamała tabu, pokazując związek międzyrasowy. Wideoklipy cieszyły się dużą popularnością w MTV, co odegrało szczególną rolę w karierze artystki.
Zaraz po premierze albumu, Madonna spotkała się z dużą ilością negatywnych komentarzy w prasie. Pojawiały się opinie, że brzmi jak „Myszka Minnie na helu” i jest „wytworem MTV i innych złowieszczych mediów, wypełnionym niemal w całości helem i gazem, lżejszym od powietrza”. W wywiadzie z 1998 roku piosenkarka wspominała: „Od początku kariery byłam obiektem okropnych komentarzy, że jestem artystką jednego przeboju, że zniknę po roku”. Jej biografka, Debbi Voller, napisała: „Takie opinie mogły jej bardzo zaszkodzić w młodym wieku. W końcu jednak zamknęła usta tym, którzy odważali się jeszcze krytykować jej głos”. W 2008 roku Madonna została wprowadzona do Rock and Roll Hall of Fame. Podczas ceremonii wygłosiła przemowę, w której podziękowała krytykom z jej pierwszych lat kariery: „Ci, którzy twierdzili, że jestem pozbawiona talentu, jestem pyzata, nie umiem śpiewać, jestem artystką jednego przeboju. Popychali mnie do przodu, bym stawała się coraz lepsza i jestem im bardzo wdzięczna za opór, który stawiali”.
Personel.
Źródło:

</doc>
<doc id="694772" url="https://pl.wikipedia.org/wiki?curid=694772" title="Nowa Roztoka">
Nowa Roztoka

Nowa Roztoka – niewielka polana w Dolinie Roztoki w Tatrach Wysokich, na wysokości 1290–1310 m n.p.m. Znajduje się ona w odległości 3 km od szosy do Morskiego Oka, mniej więcej w połowie drogi do Doliny Pięciu Stawów Polskich, na północnym brzegu potoku Roztoka. Nazwę nadano polance po tym, jak przenieśli się na nią pasterze ze Starej Roztoki. Dawniej na polance tej odpoczywały owce pędzone na wypas w Dolinie Pięciu Stawów Polskich, polana wykorzystywana była też przez krowiarzy. Wchodziła w skład Hali Pięć Stawów. Ostatni raz krowy pasły się tutaj w 1968 r. Polanka stopniowo zarasta i obecnie jej nazwa jest właściwie historyczna.
Na polanie znajduje się wyremontowany w 1968 r. szałas, który może służyć za schronienie w czasie deszczu. Polanka stanowi ulubione miejsce odpoczynków turystów. Na jej obrzeżu znajdują się wielkie głazy, można też stąd oglądać wysokie i bardzo strome ściany Wielkiego i Pośredniego Wołoszyna, przecięte równoległymi szczelinami żlebów (Koryto, Biały Żleb, Skalnisty Żleb) i porośnięte niemal pierwotnym lasem świerkowym.
Niedaleko żlebu Koryto, na wysokości 1450 m n.p.m., widoczny jest ze szlaku olbrzymi otwór jaskini Dziura nad Roztoką. W jej pobliżu znajduje się też inna jaskinia – Dziura nad Nową Roztoką.

</doc>
<doc id="694779" url="https://pl.wikipedia.org/wiki?curid=694779" title="Nowa Synagoga w Nowym Sadzie">
Nowa Synagoga w Nowym Sadzie

Nowa Synagoga w Nowym Sadzie (serb. Новосадска синагога / "Novosadska sinagoga") – żydowska synagoga i jedna z wielu instytucji kulturalnych w Nowym Sadzie, znajdująca się przy ulicy Jevrejskiej, w centrum miasta. Została zbudowana w latach 1905–1909, według projektu Lipóta Baumhorna.
Holocaust przeżyło 4000 nowosadzkich Żydów, zaś obecnie w mieście mieszka około 400 Żydów. W synagodze obecnie nie odbywają się ceremonie religijne, lecz jest używana do celów kulturalnych i wystawowych.

</doc>
<doc id="694780" url="https://pl.wikipedia.org/wiki?curid=694780" title="Hipomagnezemia">
Hipomagnezemia



</doc>
<doc id="694785" url="https://pl.wikipedia.org/wiki?curid=694785" title="Niedobór magnezu">
Niedobór magnezu

Niedobór magnezu – zaburzenie elektrolitowe, w którym występuje niski poziom magnezu w organizmie. Może zarówno przebiegać bezobjawowo, jak i wywoływać liczne dolegliwości. Objawami mogą być drżenia, toniczne skurcze mięśni, zaburzenia koordynacji ruchowej, utrata apetytu, zmiany osobowości czy oczopląs. Powikłaniem może być napad padaczkowy bądź nawet zatrzymanie akcji serca w mechanizmie torsade de pointes. Często przebiega razem z hipokaliemią i hipokalcemią z tego też powodu niedoborowi magnezu częstą towarzyszą objawy charakterystyczne dla tężyczki.
Prawidłowy poziom magnezu mieści się w zakresie 0,65 – 1,2 mmol/l i spadek poziom magnezu we krwi poniżej 0,65 mmol/l nazywany jest hipomagnezemią. Rozpoznanie niedoboru magnezu stawiane jest najczęściej w oparciu o stwierdzenie w badaniach laboratoryjnych hipomagnezemii i typowych objawów, ponieważ prawidłowa magnezemia nie wyklucza niedoboru magnezu, a hipomagnezemia, choć najczęściej świadczy o zmniejszonej ogólnoustrojowej zawartości magnezu, może występować też u osób z prawidłowymi, a nawet jego zwiększonymi zasobami.
Przyczynami może być niedostateczna podaż magnezu w diecie, biegunka, utrata magnezu z moczem, alkoholizm, zaburzenia wchłaniania czy cukrzyca. Także leki mogą powodować niedobory magnezu, np. furosemid czy inhibitory pompy protonowej.
Leczenie polega na doustnej suplementacji preparatów magnezu, w ciężkich przypadkach dożylnym podawaniu siarczanu magnezu, wyrównywaniu niedoboru płynów i współtowarzyszących zaburzeń elektrolitowych.
Hipomagnezemia jest jednym z częstszych zaburzeń elektrolitowych diagnozowanych u pacjentów szpitalnych.
Epidemiologia.
Nie ma badań poświęconych rozpowszechnieniu hipomagnezemii w populacji ogólnej. Na niedobór magnezu cierpi różny odsetek pacjentów ze specyficznymi chorobami, np. u chorych z przewlekłą niewydolnością serca – 17,4%, u pacjentów z upośledzeniem przepływu powietrza w drogach oddechowych – 27,8%, u alkoholików – 31,6%, u pacjentów z zaawansowaną chorobą nowotworową – 45,6%, u pacjentów z cukrzycą typu 2 – 49,3%, u pacjentów poddawanych dializie otrzewnowej – 64%. Hipomagnezemia jest najczęstszym zaburzeniem elektrolitowym diagnozowanym u pacjentów przyjmowanych na oddział intensywnej terapii.
Przewlekła łagodna hipomagnezemia jest częstsza u osób z nadciśnieniem tętniczym i chorobą niedokrwienną serca.
Fizjologia i patofizjologia.
Ilościowo magnez jest czwartym kationem w organizmie człowieka i drugim (za potasem) kationem wewnątrzkomórkowym. Jest kofaktorem w ponad 300 reakcjach enzymatycznych, uczestniczy w metabolizmie białek, lipidów, węglowodanów i kwasów nukleinowych. Przez swój wpływ na pompę sodowo-potasową (Na/K -ATP-aza) i wapniową (Ca-ATP-aza) bierze udział w transporcie elektrolitów przez plazmolemmę i odpowiada za podtrzymanie homeostazy ustroju. Każdy wydatek energii z użyciem ATP w organizmie jest zależny od magnezu. Umożliwia on kurczenie mięśni, pobudliwość neuronów, mięśnia sercowego, wyzwalanie neuroprzekaźników i hormonów, a także funkcjonowanie trombocytów. W organizmie ludzkim znajduje się około 22-26g (1000 mmol) magnezu. Tylko około 1% całej puli znajduje się w przestrzeni zewnątrzkomórkowej – osoczu i krwinkach czerwonych, w samej zaś surowicy zgromadzone jest zaledwie 0,3% magnezu całego organizmu. Znajduje się tam w formie zjonizowanej, związanej z białkami (głównie z albuminą), cytrynianami lub fosforanami. Najwięcej magnezu jest w kościach w postaci hydroksyapatytów (około 53%), mięśniach (27%) i tkankach miękkich (19%).
W sytuacji niedoboru magnezu w nerkach i jelicie cienkim wzrasta resorpcja i maleje wydalanie brakującego pierwiastka, dochodzi również do uwolnienia magnezu z kości i tkanek miękkich do krwi i płynów zewnątrzkomórkowych. Ponieważ stężenie magnezu w tkankach jest stukrotnie wyższe niż we krwi, tłumaczy to, dlaczego niedobór magnezu w organizmie nie zawsze idzie w parze z hipomagnezemią (obniżonym stężeniem magnezu we krwi).
Wchłanianie, wydalanie i dystrybucja magnezu w organizmie regulowana jest przez hormony – parathormon, hormony nadnerczy, tarczycy, insulinę i witaminę D.
Objawy.
Najczęściej nieswoiste. Dominują objawy zwykle współwystępujących zaburzeń elektrolitowych: hipokalcemii opornej na suplementację wapnia, hipokaliemii opornej na suplementację potasu i hipofosfatemii. Mogą wystąpić:
Przyczyny.
Przyczyny niedoboru magnezu podzielić można na pięć głównych grup:
Zapotrzebowanie i zawartość w produktach spożywczych.
Zapotrzebowanie na magnez może wzrosnąć nawet dwukrotnie w okresie przyspieszonego wzrastania u dzieci, u kobiet ciężarnych i karmiących, u sportowców i ludzi wykonujących pracę fizyczną, a także w warunkach długotrwałego stresu. Pokarmami, które są źródłami dużej ilości magnezu (ponad 100 mg w 100 g) są: czekolada i kakao, mleko, sery, ziarna żyta i pszenicy, soja, orzechy, płatki owsiane, otręby, warzywa strączkowe; pokarmy o średniej zawartości magnezu (25-100 mg w 100 g) to: pieczywo razowe, mięso, jaja, tłuste ryby, szpinak i kasze; niską zawartość magnezu (poniżej 25 mg w 100 g) wykazują: białe pieczywo, masło i margaryna. Źródłem magnezu jest także tzw. „twarda” woda pitna i niektóre wody mineralne. Znajomość zawartości magnezu w produktach spożywczych ma duże znaczenie z tego powodu, że magnez przyswaja się lepiej z produktów spożywczych niż z suplementów diety. W typowej diecie 45% magnezu wchłaniana jest z trawienia warzyw, owoców, ziaren i orzechów, 29% pochodzi z mleka, mięsa, jaj.
Niedobór magnezu może być wywołany przez alkohol, poprzez zwiększenie utraty magnezu z moczem. Podobnie, choć z mniejszym nasileniem, działa kofeina. Badania doświadczalne i obserwacje kliniczne wskazują niekorzystny wpływ narkotyków na przyswajanie magnezu.
Stosowanie standardowej diety pozwala na wchłonięcie z pożywienia ok. 30–50% magnezu. Jeżeli zawartość magnezu w pokarmie jest niska absorpcja wzrasta do 80%.
Magnez przyjęty z pożywieniem zostaje wchłaniany głównie w jelicie cienkim i krętym. Na spadek wchłaniania magnezu mają wpływ następujące substancje: duże ilości wapnia pokarmowego (powyżej 2000 mg/d), fosfor, sód, potas, cynk, żelazo, selen, witamina B6 i D w niewielkim stopniu dieta bogatotłuszczowa, fityniany
Wzrostowi wchłaniania żelaza sprzyjają: laktoza, alkohole cukrowe, dieta wysokobiałkowa (ale niezawierająca fitynianów), fosforany, szczawiany (tworzą z magnezem trudno rozpuszczalne i niewchłanialne sole), oligosacharydy (np. inulina), metale ciężkie i fluor.
Rozpoznanie.
Na podstawie stężenia magnezu w surowicy &lt;0,65 mmol/l. W ciężkiej hipoalbuminemii wynik należy zwiększyć o 0,05 mmol/l na każdy 1 g/dl ubytku albuminemii &lt;4 g/dl. W celu wykluczenia innych przyczyn należy oznaczyć stężenie pozostałych jonów we krwi, stężenie kreatyniny i wykonać gazometrię. Dzienne wydalanie magnezu z moczem &gt;1 mmol wskazuje na jego utratę w nerkach, natomiast &lt;1 mmol – na inną genezę niedoboru magnezu. Wydalanie magnezu z moczem (FEMg) można też obliczyć według wzoru:
FEMg = (UMg × Skreat/SMg × Ukreat) × 100%
Gdzie: UMg – stężenie Mg2+ w moczu, Skreat – stężenie kreatyniny w surowicy, SMg – stężenie Mg2+ w surowicy, Ukreat – stężenie kreatyniny w moczu
Osoby z hipomagnezemią i prawidłową funkcją nerek z FEMg &gt;2% prawdopodobnie cierpią z powodu nerkowej utraty Mg2+, a z FEMg &lt;2% z powodu utraty pozanerkowej.
Przy podejrzeniu niedoboru magnezu z prawidłowym wynikiem jego stężenia we krwi, można wykonać próbę obciążenia magnezem (polegającą na dożylnym podaniu 4 g siarczanu magnezu w 500 ml 5% roztworu glukozy w ciągu 8 h. Po tym czasie magnezuria wynosząca &lt;15 mmol/d w dniu obciążenia wskazuje na niedobór magnezu.
Leczenie.
Należy dążyć do usunięcia przyczyny niedoboru.
W hipomagnezemii objawowej i wymagającej hospitalizacji podaje się siarczan magnezu dożylnie, 1-2 g w ciągu 10–15 min (celem uzyskania przyrostu stężenia Mg2+ w surowicy o ≥0,4 mmol/l w jak najkrótszym czasie), następnie 5 g w 500 ml 5% roztworu glukozy przez 5 godzin w wolnym wlewie (≤2 g/h).
W hipomagnezemii bezobjawowej stosuje się doustne preparaty magnezu (u chorych bez zaburzeń wchłaniania Mg); wszystkie doustne związki magnezu mogą być przyczyną biegunki (najrzadziej preparaty o powolnym uwalnianiu), co może pogłębić niedobór magnezu.
Należy wyrównywać towarzyszącą hipokaliemię, hipokalcemię i hipofosfatemię, gdyż mogą powodować, że hipomagnezemia staje się oporna na leczenie.
Należy pamiętać o stałym monitorowaniu stężenia magnezu w surowicy, stanu pacjenta i poziomu elektrolitów we krwi.

</doc>
<doc id="694787" url="https://pl.wikipedia.org/wiki?curid=694787" title="Niania (film 2005)">
Niania (film 2005)

Niania (ang. "Nanny McPhee") – brytyjski film komediowy wyprodukowany w 2005 roku na podstawie książki Christianny Brand.
Opis fabuły.
Akcja rozgrywa się w dawnej Anglii. Głównym bohaterem jest samotny wdowiec – Pan Brown (Colin Firth). Nie udaje mu się pogodzić pracy w zakładzie pogrzebowym z wychowaniem siódemki dzieci, zatrudnia więc kolejne nianie, które szybko jednak rezygnują z pracy, bo niesforne dzieci wpędzają je w histerię. Pewnego wieczora, gdy w domu panuje straszliwa atmosfera bo dzieci wparowały do kuchni zjawia się kobieta bardzo tajemnicza, o nieciekawym wyglądzie, jest to Niania McPhee (Emma Thompson). Planuje ona zrealizować 5 ważnych dla dzieci lekcji. Po każdej udanej lekcji zmienia się na lepsze wygląd niani (znikanie brodawek, nowa fryzura itp.). Oprócz niesfornych dzieci pan Brown ma inny problem – musi ożenić się do końca miesiąca, w przeciwnym razie jego ciotka Adelajda (Angela Lansbury) przestanie utrzymywać jego oraz dzieci finansowo. Gdy sfrustrowany Brown nie wie jak postąpić, pojawia się ostatnia deska ratunku. Jest nią szalona, rozpustna i nieciekawa dama Selma Chyżo (Celia Imrie). Dzieci robią wszystko, aby jednak nie doszło do ślubu. Udaje im się to, gdy w ostatniej chwili rozpętują "ciastkową wojnę". Obrażona Selma Chyżo rezygnuje ze ślubu, a pan Brown bierze za żonę swą służącą Ewangelinę (Kelly Macdonald), pomocnicę szalonej i złośliwej domowej kucharki – Pani Bombastyk (Imelda Staunton).
Wersja polska.
Opracowanie wersji polskiej: Start International Polska
Reżyseria: Joanna Wizmur
Dialogi polskie: Joanna Serafińska
Dźwięk i montaż: Janusz Tokarzewski
Kierownictwo produkcji: Elżbieta Araszkiewicz
W wersji polskiej udział wzięli:
oraz
i inni

</doc>
<doc id="694821" url="https://pl.wikipedia.org/wiki?curid=694821" title="Ferrieryt">
Ferrieryt

Ferrieryt – minerał z gromady krzemianów, zaliczany do grupy zeolitów. Należy do grupy minerałów bardzo rzadkich.
Nazwa pochodzi od nazwiska kanadyjskiego geologa Waltera Fredericka Ferriera (1865-1950).
Charakterystyka.
Właściwości.
Zazwyczaj tworzy kryształy o pokroju igiełkowym lub włosowym. 
Występuje w skupieniach zbitych, promienistych, sferolitycznych. Jest kruchy i przezroczysty. Od natrolitu i skolecytu nie daje się odróżnić za pomocą prostych metod. 
Występowanie.
Produkt wtórnych przeobrażeń skał magmowych. Występuje w pęcherzach pogazowych w skałach wulkanicznych. Zwykle towarzyszy mu kalcyt i heulandyt. 
Miejsca występowania: Kanada, Włochy - Sardynia

</doc>
<doc id="694822" url="https://pl.wikipedia.org/wiki?curid=694822" title="Bruno Conti">
Bruno Conti

Bruno Conti (ur. 13 marca 1955 w Nettuno) – włoski piłkarz grający na pozycji pomocnika. Wieloletni zawodnik AS Roma.
Życiorys.
Dzieciństwo i młodość.
urodził się w mieście Nettuno, leżącym niedaleko stolicy Włoch, Rzymu. Jako dziecko chciał zostać piłkarzem i jako że do Rzymu miał niedaleko, toteż trafił do piłkarskiej szkółki klubu AS Roma.
Kariera klubowa.
W pierwszym zespole „giallo-rossich” zadebiutował mając 19 lat, a miało to miejsce 17 lutego 1974 roku w zremisowanym 0:0 meczu Serie A z Torino FC. W Romie grał do 1975 roku, kiedy to został na sezon wypożyczony do zespołu Genoa CFC. Potem na 2 lata wrócił do Romy, po czym w sezonie 1978/1979 został ponownie wypożyczony do klubu z Genui. Od 1979 do końca kariery był już nieprzerwanie piłkarzem rzymskiego klubu. W od tego czasu był już bezsprzecznie uznawany za wielką gwiazdę zespołu Romy. W 1983 roku doprowadził Romę do historycznego, drugiego w historii klubu, mistrzostwa Włoch. W zespole Romy oprócz niego pierwsze skrzypce grały takie tuzy jak Falcão, Roberto Pruzzo czy Agostino Di Bartolomei. W sezonie 1983/1984 Roma grała w Pucharu Mistrzów i dotarła aż do finału tych rozgrywek. Mecz z Liverpoolem, rozegrany na Stadio Olimpico, obfitował w wielkie emocje. Po 120 minutach gry wynik brzmiał 1:1, po golach Phila Neala oraz Pruzzo i do rozstrzygnięcia trzeba było rozegrać serię rzutów karnych. Ostatecznie Liverpool wygrał w nich 4:2 i zdobył Puchar Europy, a sam Conti nie strzelił jednej z jedenastek. Z zespołem Romy oprócz wspomnianego mistrzostwa Włoch, Conti zdobył także czterokrotnie Puchar Włoch w latach 1980, 1981, 1984 i 1986. Karierę zawodniczą zakończył w roku 1991, miał wówczas 36 lat. 23 maja tamtego roku rozegrano w Rzymie pożegnalny mecz Bruno, a grały w nim zespoły Romy z 1983 roku oraz Ameryki Południowej. Wygrali wówczas Rzymianie 4:3, a Conti zdobył pierwszą bramkę meczu (z rzutu karnego). Po meczu cały stadion skandował jego nazwisko i głośnym dopingiem podziękował swojej legendzie za kilkanaście lat gry w klubie. Ogółem w zespole Romy Conti rozegrał 304 mecze i zdobył 37 bramek. Przez kibiców Romy zapamiętany został także jego sposób cieszenia się ze zdobytej bramki. Wtedy to podbiegał do trybuny Curva Sud, na której zasiadali najwierniejsi fani klubu i wysyłał im całusy.
Kariera reprezentacyjna.
W reprezentacji Włoch Conti zadebiutował 17 października 1980 roku w wygranym 2:0 meczu z reprezentacją Luksemburga. Swoją pierwszą bramkę w kadrze zdobył niedługo później, 11 listopada w wygranym 2:0 meczu z reprezentacją Jugosławii. W latach 80. szybko wywalczył miejsce w pierwszym składzie włoskiej kadry, a w 1982 został powołany do niej na finały Mistrzostwa Świata w Hiszpanii. Tam grający z numerem 16 Bruno rozegrał wszystkie 7 meczów swojej drużyny w pełnym wymiarze czasowym. Zagrał także w tym najważniejszym – 11 lipca w finale na Estadio Santiago Bernabéu z reprezentacją RFN. Włosi zdeklasowali Niemców i po 90. minutach mogli cieszyć się ze zdobycia trzeciego w historii tytułu mistrza świata. Conti pojechał także na kolejne finały MŚ, na Mistrzostwa Świata w Meksyku. Tam także zagrał we wszystkich meczach Włochów, ale było ich tylko 4, bo „Squadra Azzurra” odpadła już w 1/8 finału, przegrywając 0:2 z późniejszymi brązowymi medalistami mistrzostw, reprezentacją Francji. Ten rozegrany 17 lipca mecz był także jego ostatnim w bogatej reprezentacyjnej karierze. Ogółem we włoskiej kadrze Conti rozegrał 47 meczów i zdobył 5 bramek.
Kariera trenerska.
Po zakończeniu kariery piłkarskiej Conti objął funkcję trenera młodzieży w zespole Romy. Z juniorami wywalczył dwa razy młodzieżowe mistrzostwo Włoch. 14 marca 2005 po słabych wynikach Luigiego Delneriego Conti został pierwszym szkoleniowcem Romy. Conti nie posiadał licencji trenerskich, ale z racji tego, iż był mistrzem świata, został zwolniony ze zdawania egzaminu. W Romie na stanowisku trenera wytrzymał krótko, do 30 czerwca, czyli do końca sezonu. Wówczas za porozumieniem z zarządem klubu stanowisko trenera przejął Luciano Spalletti, a Conti został dyrektorem technicznym.

</doc>
<doc id="694823" url="https://pl.wikipedia.org/wiki?curid=694823" title="Publiczny transport zbiorowy">
Publiczny transport zbiorowy

Publiczny transport zbiorowy – powszechnie dostępny regularny przewóz osób wykonywany w określonych odstępach czasu i po określonej linii lub sieci transportowej.
Współcześnie do podstawowych środków transportu zbiorowego należą:
Transport zbiorowy jest przeciwstawiany transportowi indywidualnemu, cechującemu się specyficznymi warunkami komunikacyjnymi oraz brakiem regularności. Publiczny transport zbiorowy ma charakter substytucyjny względem transportu indywidualnego, zakres substytucji – w zależności od prowadzonej polityki transportowej (część polityki gospodarczej) – jest zmienny.
Polityka zrównoważonego transportu, będąca częścią doktryny zrównoważonego rozwoju, zakłada wzrost roli transportu publicznego w opozycji do rozwoju transportu indywidualnego.
Transport zbiorowy jest kluczowy dla płynności ruchu, co jest treścią paradoksu Downsa-Thomsona.
Definicja.
Transport zbiorowy w przeszłości był utożsamiany z „komunikacją pasażerską”. Pojęcie tłumaczono pochodzeniem od łacińskiego słowa "communicare", oznaczającego utrzymanie stałej więzi, stałego kontaktu między dwoma jednostkami lub dwoma miejscami. Po wejściu Polski do Unii Europejskiej pojęcie „komunikacji pasażerskiej” zastąpiono terminem „transport zbiorowy”, przez wzgląd na jednoznaczność przy tłumaczeniu na języki obce.
Komunikację pasażerską zdefiniowano jako szczególną formę organizacji przewozów pasażerskich, wyrosłą na tle masowości potrzeb przewozowych. Do założeń organizacyjnych komunikacji pasażerskiej zaliczono funkcjonowanie:
Warunkiem zakwalifikowania przewozów jako publicznych była powszechna dostępność, w której jedynym warunkiem skorzystania z przewozu było uiszczenie opłaty za przewóz.
Według Jana Podoskiego, aby dany system transportowy mógł być uznany za środek transportu zbiorowego, musi spełniać trzy warunki:
Istnieje szereg środków transportu indywidualnego o cechach publicznych, m.in. taksówki, taksówki zbiorowe, systemy „tele-bus”.
Publiczny transport zbiorowy w Polsce.
W Polsce podstawowe kwestie dotyczące publicznego transportu zbiorowego reguluje ustawa z dnia 16 grudnia 2010 r. o publicznym transporcie zbiorowym.
Publiczny transport zbiorowy może odbywać się w Polsce na podstawie:
Zarządzanie publicznym transportem zbiorowym przez organizatora polega w szczególności na:
1) negocjowaniu i zatwierdzaniu zmian do umowy z operatorem;
2) ocenie i kontroli realizacji przez operatora i przewoźnika usług w zakresie publicznego transportu zbiorowego;
3) kontroli nad przestrzeganiem przez operatora i przewoźnika zasad funkcjonowania publicznego transportu zbiorowego;
4) współpracy przy aktualizacji rozkładów jazdy w celu poprawy funkcjonowania przewozów o charakterze użyteczności publicznej;
5) analizie realizacji zaspokajania potrzeb przewozowych wynikających z wykonywania przewozów na podstawie umowy o świadczenie usług w zakresie publicznego transportu zbiorowego;
6) dokonywaniu zmian w przebiegu istniejących linii komunikacyjnych;
7) zatwierdzaniu rozkładów jazdy oraz dokonywaniu ich aktualizacji w przypadku przewozów wykonywanych na podstawie potwierdzenia zgłoszenia przewozu;
8) administrowaniu systemem informacji dla pasażera;
Ustawa o publicznym transporcie zbiorowym nakazuje oznakowanie środków transportu, którymi są wykonywane usługi w zakresie publicznego transportu zbiorowego, w sposób widoczny dla pasażera, podawanie rozkładu jazdy do publicznej wiadomości na wszystkich dworcach i przystankach wymienionych w rozkładzie jazdy, a także upublicznianie cenników opłat lub taryf oraz regulaminów przewozu osób (zawierających warunki obsługi podróżnych, warunki odprawy oraz przewozu osób i bagażu, wskazujących podmiot właściwy do przyjmowania skarg i reklamacji wynikających z realizacji usług oraz terminy ich rozpatrywania). Udostępniane podróżnym cenniki opłat muszą zawierać także ceny biletów ulgowych wynikające z uprawnień ustawowych oraz uprawnień pasażerów do innych ulgowych przejazdów, ustanowionych na obszarze właściwości danego organizatora. Ww. ustawa określa również, że wsiadanie i wysiadanie pasażerów może się odbywać tylko na przystankach lub dworcach określonych w rozkładzie jazdy.
Bezpłatny transport publiczny.
W marcu 2020 roku Luksemburg stał się pierwszym państwem na świecie które wprowadziło całkowicie bezpłatny transport publiczny na terenie kraju. Estonia wcześniej wprowadziła bezpłatne autobusy.
Malejący udział transportu zbiorowego w Europie.
Mimo utrudnień stawianych kierowcom samochodów prywatnych udział transportu zbiorowego w Europie, także zachodniej zazwyczaj maleje (lub jest bez większych zmian), gdyż ludzie wolą jeździć własnymi pojazdami.
Przykładowo między 2000 a 2017 w Danii spadł z 20,4% do 18,8%, Irlandii z 17,8% do 17,2%. W pozostałych krajach Europy zachodniej, nawet jeśli nieznacznie wzrósł to nie przekracza 25% udziału w transporcie. Poza Rumunią, Węgrami i Czechami gdzie jest większy, także w Europie środkowej-wschodniej udział jest mniejszy, przykładowo w Bułgarii spadł z 40,7% do 19,2%.

</doc>
<doc id="694826" url="https://pl.wikipedia.org/wiki?curid=694826" title="Niania McPhee">
Niania McPhee



</doc>
<doc id="694833" url="https://pl.wikipedia.org/wiki?curid=694833" title="Yu">
Yu

Yu (), Wielki Yu (), urodzony jako Si Wenming () – półlegendarny władca starożytnych Chin, założyciel pierwszej dynastii Xia.
Jego panowanie datuje się na lata 2205–2198 p.n.e. lub 2070–2025 p.n.e. (ta druga wersja jest oficjalnie przyjmowaną w Chinach). Opublikowane w 2016 badania stratygraficzne i radiowęglowe wykazują duże prawdopodobieństwo zaistnienia powodzi w dorzeczu Huang He około roku 1920 p.n.e., być może tej, której opanowanie chińskie kroniki przypisują Wielkiemu Yu.
W klasycznych tekstach chińskich Yu przedstawiany jest jako władca idealny, wzór pracowitości, usłużności i pobożności. Każdy poddany Yu miał dostęp do jego pałacu i mógł zwrócić się do władcy ze skargą. Według podań jego największą zasługą było opanowanie wielkiej powodzi oraz uregulowanie rzek, dokonane poprzez budowę systemu kanałów i grobli. Przypisuje mu się także pokonanie zagrażającego Chinom ludu Miao i podział kraju na 9 prowincji. Do dziś "krokiem Yu" nazywa się charakterystyczny chód wykonywany w ludowej religii chińskiej podczas składania ofiar.
Yu był piątym z kolei następcą Huang Di, od czasów którego każdy władca wyznaczał swojego następcę. Dwór Yu nie zaakceptował jednak wskazanego przez niego następcy i na tronie został osadzony jego syn Qi. W ten sposób rozpoczęła się pierwsza dziedziczna dynastia w Chinach.

</doc>
<doc id="694835" url="https://pl.wikipedia.org/wiki?curid=694835" title="Wielki Yu">
Wielki Yu



</doc>
<doc id="694837" url="https://pl.wikipedia.org/wiki?curid=694837" title="Shane West">
Shane West

Shane West, właściwie Shannon Bruce Westgarth Snaith (ur. 10 czerwca 1978 w Baton Rouge) − amerykański aktor, kompozytor i piosenkarz. Posiada własny zespół o nazwie Jonny Was.
Życiorys.
Wczesne lata.
Urodził się w Baton Rouge w stanie Luizjana jako syn adwokat Catherine i menedżera aptekarza Dona Westa. Ma dwie siostry − Simone i Marli Ann. Ukończył Los Angeles Center for Enriched Studies. Swoją pasję do aktorstwa odkrył w wieku piętnastu lat. W 1995 przeniósł się do Los Angeles i zmienił swoje imię na Shane.
Kariera.
Po raz pierwszy pojawił się na szklanym ekranie w serialu CBS "Gdzie diabeł mówi dobranoc" ("Picket Fences", 1995) z Tomem Skerrittem, Kathy Baker, Costasem Mandylorem i Holly Marie Combs. Użyczył swojego głosu w sitcomie muzycznym NBC "Kalifornijskie marzenia" ("California Dreams", 1995). Pierwszą główną rolę otrzymał w serialu ABC "Jeden raz i znowu" ("Once and Again", 1999-2002) jako Eli Sammler, młody buntownik, który powoduje wiele problemów ze względu na swój zły sposób bycia. Prawdziwą popularność przyniosła mu rola Landona Cartera w melodramacie "Szkoła uczuć" ("A Walk to Remember", 2002) u boku Mandy Moore, wystąpił także w jej teledysku „Cry” (2002). W niezależnym filmie "Czym się zajmuje to tajne" ("What We Do Is Secret", 2006) zagrał autentyczną postać Darby'ego Crasha, wokalistę grupy punkrockowej The Germs.
Obok aktorstwa jego pasją jest muzyka. W 1999 wraz z dwoma kolegami założył punkowo-rockowy zespół Average Jo. Nie wydali płyty, ale jeden utwór znajduje się na soundtracku do filmu "Szkoła uczuć". Później nazwa została zmieniona na Jonny Was.
Shane gra na gitarze, śpiewa i pisze teksty piosenek. Jedną ze swoich piosenek zadedykował koledze po fachu, aktorowi Jonathanowi Brandisowi, znanemu głównie z serialu "SeaQuest DSV", który zginął w niewyjaśnionych okolicznościach w swoim mieszkaniu w Los Angeles, w listopadzie 2003.

</doc>
<doc id="694841" url="https://pl.wikipedia.org/wiki?curid=694841" title="Angela Haynes">
Angela Haynes

Angela Haynes (ur. 27 września 1984 w Bellflower) – amerykańska tenisistka.
Haynes status profesjonalny otrzymała w 2002 roku. Jest zawodniczką leworęczną z oburęcznym bekhendem. W swoim pierwszym występie w turnieju rangi WTA Tour w Stanford w 2003 pokonała Ritę Grande. Jej największym sukcesem była trzecia runda wielkoszlemowego US Open 2004, podczas którego wyeliminowała m.in. rozstawioną Magdalenę Maleewą, by ulec Francesce Schiavone. W 2005 zaliczyła występy we wszystkich imprezach Wielkiego Szlema; przegrała czterokrotnie w I rundzie.
Ma na koncie dwa wygrane singlowe turnieje rangi ITF. W grze podwójnej była w finałach turniejów w Carson w 2005 (w parze z Bethanie Mattek) oraz w Memphis w 2008 (w parze z Mashoną Washington). W pierwszym z meczów mistrzowskich lepszym okazał się duet Jelena Diemientjewa–Flavia Pennetta, a w drugim wygrały Lindsay Davenport i Lisa Raymond.

</doc>
<doc id="694850" url="https://pl.wikipedia.org/wiki?curid=694850" title="Remigiusz Okraska">
Remigiusz Okraska

Remigiusz Łukasz Okraska (ur. 16 czerwca 1976 w Myszkowie) – polski socjolog, działacz społeczny, publicysta prasy ekologicznej i społeczno-politycznej. 
Życiorys.
W młodości związany ze śląskim lewicowo-młodzieżowym Ruchem Radykalno-Postępowym oraz środowiskami anarchistycznymi (publikował m.in. w piśmie „Mać Pariadka”). Współtwórca w 1998 biuletynu „ZaKORZENIEnie”, poświęconego prawom mniejszości etnicznych i propagowaniu wiedzy o nich. 
Współtwórca i do końca edycji pisma redaktor naczelny Magazynu „Obywatel”, a następnie wydawca i redaktor naczelny kwartalnika „Nowy Obywatel”. 
W latach 2001–2005 redaktor naczelny miesięcznika „Dzikie Życie”, a w latach 1997–2017 współpracownik tego pisma. Brał udział w akcjach przeciwko niszczeniu przyrody, m.in. w Tatrach – w 2002 Sąd Rejonowy w Zakopanem został skazany wraz z kilkorgiem innych działaczy na grzywny za udział w proteście przeciwko rozbudowie kolejki linowej na Kasprowy Wierch.
Twórca i redaktor naczelny portalu Lewicowo.pl poświęconego historii lewicy demokratycznej w Polsce – prowadził go w latach 2009–2019, tworząc bazę tekstów dotyczących krajowego nurtu politycznego, obejmującą ponad 1300 tekstów źródłowych. 
Absolwent socjologii na Uniwersytecie Śląskim w Katowicach. Jego praca magisterska (nagrodzona przez katowicki oddział Polskiego Towarzystwa Socjologicznego), uznawana jest za pierwszą polską naukową monografię neopogaństwa. Na jej bazie powstała książka, wydana przez wydawnictwo Rekonkwista („W kręgu Odyna i Trygława. Neopoganizm w Polsce i na świecie – wczoraj i dziś”, 2001). 
Redaktor polskich przekładów książek poświęconych globalizacji i ochronie przyrody (m.in. "Zapisków z Piaszczystej Krainy" Aldo Leopolda, "Świat po kapitalizmie" Davida C. Kortena, "Wyznania wojownika Ziemi" Dave'a Foremana, "Nowa wizja lasu" Chrisa Masera). 
Popularyzator tradycji polskich ruchów politycznych łączących program patriotyczny i demokratyczny z postulatami egalitarnymi i naciskiem na oddolne, wspólne działanie, tj. m.in. ruchu ludowego, spółdzielczego i socjaldemokratycznego; redaktor wyborów pism polskich myśliciel i działaczy społecznych: Edwarda Abramowskiego, Jana Gwalberta Pawlikowskiego, Romualda Mielczarskiego, Franciszka Stefczyka, Jana Wolskiego. Redaktor pierwszego wznowienia biografii „Dzieje życia i twórczości Edwarda Abramowskiego” autorstwa Konstantego Krzeczkowskiego (Katowice 2018). Jest autorem wywiadu-rzeki z Joanną i Andrzejem Gwiazdami, pt. „Gwiazdozbiór w Solidarności” (2009). Autor rozdziału o dziejach polskiego ruchu spółdzielczego w książce „Kooperatyzm, spółdzielczość, współdziałanie. Wybór pism” (2014; w 2017 książka ukazała się po angielsku); za tę pracę wraz ze współautorem Bartłomiejem Błesznowskim otrzymał nagrodę II stopnia Krajowej Rady Spółdzielczej. Redaktor wznowień klasycznych polskich manifestów ideowopolitycznych: „Listy do młodego przyjaciela” Stanisława Thugutta, „Takimi będą drogi wasze” Ludwika Krzywickiego, „Wiekopomny dzień 6 sierpnia 1914” Andrzeja Struga, „Życie i dzieło Edwarda Abramowskiego” Marii Dąbrowskiej, „Cztery lata wojny” Ignacego Daszyńskiego. Związany ze Stowarzyszeniem Obywatele Obywatelom.
Publikował m.in. w czasopismach i portalach „Tygodnik Powszechny”, „Pressje”, „Nowa Konfederacja”, „Dziennik Gazeta Prawna”, „Teologia Polityczna, „Pismo”, „Kontakt”, „Fronda”, „Dziś”, „Życie”, Nowy Napis, Onet, Tygodnik TVP .
Od jesieni 2022 tworzy dla portalu SwipeTo cykl podcastów „Sprawa dla obywatela” o tematyce społecznej, m.in. o ekologii, prawach pracowniczych, związkach zawodowych, transporcie zbiorowym, sytuacji osób z niepełnosprawnościami.
Wraz z żoną jest autorem raportu „Świat po pandemii. Nowe idee na nowe czasy”.
Prowadzi z żoną Magdaleną Okraską blog poświęcony winom, książkom i podróżom.

</doc>
<doc id="694858" url="https://pl.wikipedia.org/wiki?curid=694858" title="Spółgłoska dwuwargowa">
Spółgłoska dwuwargowa

Spółgłoska dwuwargowa – spółgłoska wymawiana przy zbliżeniu obu warg do siebie.
Przykłady.
W języku polskim dwuwargowo wymawia się /p/ w "pasek", /b/ w "bać się", /w/ (= ł w "łoś") i /m/ w "mama" oraz spółgłoski zmiękczone /p'/ i /b'/, np. w wyrazach "bitwa", "pipa".
Lista spółgłosek dwuwargowych.
Występują następujące spółgłoski dwuwargowe:

</doc>
<doc id="694859" url="https://pl.wikipedia.org/wiki?curid=694859" title="Pauline Parmentier">
Pauline Parmentier

Pauline Parmentier (ur. 31 stycznia 1986 w Cucq) – francuska tenisistka, zwyciężczyni czterech turniejów WTA w grze pojedynczej.
Kariera tenisowa.
Karierę profesjonalną rozpoczęła w 2005 roku. W rankingu singlowym najwyższe w karierze – 40. miejsce osiągnęła w lipcu 2008 roku, natomiast w klasyfikacji deblowej najwyżej sklasyfikowana była w kwietniu 2012 roku na pozycji numer 89.
W 2020 roku poinformowała o zakończeniu kariery zawodowej.

</doc>
<doc id="694865" url="https://pl.wikipedia.org/wiki?curid=694865" title="Peace Queen Cup 2006">
Peace Queen Cup 2006

Turniej piłki nożnej kobiet 2006 Peace Queen Cup został rozegrany w Korei Południowej w dniach od 28 października do 4 listopada 2006 r. W turnieju wystartowało 8 drużyn narodowych. Początkowo miały to być Korea Południowa, Korea Północna, Brazylia, Australia, Stany Zjednoczone, Dania, Włochy i Nigeria, jednak na kilkanaście dni przed rozpoczęciem turnieju nastąpiły dwie zmiany: Holandia zastąpiła Koreę Północną, a Kanada zastąpiła Nigerię.
Zwyciężczyniami zostały piłkarki Stanów Zjednoczonych.

</doc>
<doc id="694869" url="https://pl.wikipedia.org/wiki?curid=694869" title="Laumontyt">
Laumontyt

Laumontyt – minerał z gromady krzemianów, zaliczany do grupy zeolitów. Należy do grupy minerałów bardzo pospolitych i szeroko rozpowszechnionych.
Nazwa pochodzi od nazwiska francuskiego geologa i odkrywcy tego minerału F.N. Giletta de Laumonta.
Właściwości.
Zazwyczaj tworzy kryształy o pokroju słupkowym, pręcikowym, igiełkowym. Występuje w skupieniach zbitych, ziemistych, pręcikowych, włóknistych, promienistych. Prawidłowe kryształy spotykane są w druzach i mają najczęściej poprzeczne prążkowanie. Jest kruchy i przezroczysty. Współwystępuje z chabazytem, heulandytem, kalcytem, apofyllitem, stilbitem.
Występowanie.
W druzach pegmatytów, w granitach, w pęcherzach pogazowych skał wulkanicznych. Spotykany także w żyłach rud.
Miejsca występowania: USA, Francja, Niemcy, Czechy, Włochy, Norwegia, Szwecja.
W Polsce bywa znajdowany na Dolnym Śląsku – okolice Opola, Strzegomia, w Kotlinie Kłodzkiej.

</doc>
<doc id="694871" url="https://pl.wikipedia.org/wiki?curid=694871" title="Mławska Kolej Dojazdowa">
Mławska Kolej Dojazdowa

Mławska Kolej Dojazdowa – kolej wąskotorowa w województwie mazowieckim.
Po likwidacji Nasielskiej Kolei Dojazdowej, MKD jest ostatnią na północnym Mazowszu.
W drugiej połowie XIX wieku powstał pierwszy odcinek kolejki na potrzeby majątku Krasne. Ludwik Krasiński, wprowadzając uprawę buraków cukrowych, wybudował cukrownię w Krasińcu koło Krasnego, w związku z czym zaczął dofinansowywać rozbudowę kolejki.
W czasie I wojny światowej i cofaniu się wojska rosyjskiego wraz z frontem na wschód, postępujące wojsko niemieckie wytyczyło 7 lipca 1915 roku linię Mława – Przasnysz, a z dniem 30 lipca linię zbudowało, co było szybką realizacją. W momencie przesuwania się wojska niemieckiego na wschód zaistniała potrzeba wydłużenia im linii na potrzeby walk, więc już 8 sierpnia 1915 roku linię połączono z Młodzianowem, a do 1918 roku wydłużono przez Maków Mazowiecki, Różan do wsi Pasieki, łącząc ją tym samym z linią szerokotorową.
W latach 20 XX w., już w RP połączona z „Węzłem Ciechanowskim”. Początkowo rozstaw szyn wynosił 600 mm, około roku 1960 linię przekuto na 750 mm. Zamknięcie ruchu osobowego kolei stało się około 1985 roku.
Linia kolei biegnie z Mławy przez Grudusk – Przasnysz – Krasne do Makowa Mazowieckiego i wynosi 74 km.
We wrześniu 2008 roku rozpoczęto pracę z pomocą wolontariuszy w celu udrożnienia torów na odcinku do Makowa Mazowieckiego.
W 2014 roku Lokalna Organizacja Turystyczna Północnego Mazowsza otrzymała 0,5 mln PLN dotacji na przywrócenie do użytku kolei wąskotorowej na 12 km odcinku Leszno–Przasnysz–Górki oraz 22 km dla ruchu drezyn rowerowych. Przyznana dotacja przeznaczona została zarówno na naprawę torowiska (około 22 km), jak i na remonty peronów w Przasnyszu (tu również odremontowana została stacja), w Lesznie i Górkach. Z tych pieniędzy zaplanowano także naprawienie lokomotywy i wagonów, przy czym jeden z nich dostosować do potrzeb rodzin z małymi dziećmi oraz osób niepełnosprawnych. Ponadto zakupione zostały drezyny rowerowe.
W miejscowości Czernice Borowe znajduje się parowóz HF nr 14252 jako pomnik oraz sprawny skład składający się z lokomotywy WLs150-7615 oraz 1 wagonu – letniaka. Umieszczono tu również tablicę informacyjną o kolejce.
W 2017 roku z Mławy wywieziono pozostały po MKD tabor do Krasnego, gdzie zaplanowano w przyszłości ścieżkę dydaktyczno-turystyczna z wykorzystaniem elementów taboru. W 2018 r. parowóz Px-48 1748 został przewieziony z Krasnego do Ciechanowa, gdzie stanął w formie pomnika tej kolei, u zbiegu ul. Henryka Sienkiewicza i ul. Fabrycznej, jako realizacja zwycięskiego projektu, wybranego przez mieszkańców Osiedla „Przemysłowe” w ramach Budżetu Obywatelskiego Ciechanowa. W lipcu 2021 r. Krasne sprzedało tabor dawnej MKD. 
W 2022 roku prowadzone są prace ożywiające Mławską Kolej Dojazdową, na co pozyskano 448 tys PLN. Przywrócono ruch na odcinku od Czernic Borowych do Obrębca.

</doc>
<doc id="694877" url="https://pl.wikipedia.org/wiki?curid=694877" title="Osadnik (botanika)">
Osadnik (botanika)

Osadnik, dno kwiatostanowe – silnie skrócona, rozszerzona, spłaszczona lub wypukła oś kwiatostanu, na której osadzone są kwiaty pojedyncze. Występuje w kwiatostanach typu główka i koszyczek.

</doc>
<doc id="694882" url="https://pl.wikipedia.org/wiki?curid=694882" title="Święta Sylwia">
Święta Sylwia

Święta Sylwia, wł. "Santa Silvia" (ur. ok. 520, zm. 592) – matka papieża i doktora Kościoła zachodniego św. Grzegorza Wielkiego, święta Kościoła katolickiego.
Urodziła się około 520 roku w Rzymie lub na Sycylii. Była żoną urzędnika rzymskiego Gordiana Anicjusza. Oboje byli chrześcijanami. W ich rodzinie panowała atmosfera życzliwości, wzajemnej miłości i świętości. Ich syn Grzegorz został papieżem. Święta Sylwia zamieszkała w małym domku niedaleko kościoła św. Saby na Wzgórzach Awentyńskich, gdzie wiodła żywot samotny, prawie klasztorny. Według podań wysyłała ona często synowi jarzyny na srebrnej tacy. Zmarła w 592 roku.
Syn jej, jako papież Grzegorz I, kazał zawiesić jej wizerunek wraz z wizerunkiem ojca Gordiana w kościele św. Andrzeja. Papież Grzegorz w swoich pismach nieraz wspomina swoją matkę Sylwię, którą otaczał zawsze wielkim szacunkiem.
W XVI wieku Klemens VIII wpisał św. Sylwię do "Martyrologium Rzymskiego" pod datą 3 listopada.

</doc>
<doc id="694892" url="https://pl.wikipedia.org/wiki?curid=694892" title="No way to say">
No way to say

No way to say – trzydziesty pierwszy singel Ayumi Hamasaki, wydany 6 listopada 2003. Teledysk do utworu tytułowego zdobył "Best Pop Video" w 2003 roku na "MTV Japan Video Music Awards", a cały singel zdobył "Gold Prize" na "Japan Record Awards". Promuje on minialbum wokalistki "Memorial address". W pierwszym tygodniu sprzedano kopii, natomiast kopii całościowo w Japonii, a kopii przez wytwórnię Avex.

</doc>
<doc id="694893" url="https://pl.wikipedia.org/wiki?curid=694893" title="Władysław Domoń">
Władysław Domoń

Władysław Domoń (ur. 29 lipca 1917 w Ociesękach, zm. 16 listopada 1984 w Kielcach) – kapral Wojska Polskiego, obrońca Westerplatte, odznaczony Orderem Virtuti Militari.
Życiorys.
Był jednym z sześciorga dzieci Jana i Jadwigi z domu Wójcik oraz bratem Ludwika Domonia. W latach 1934-1937 był uczniem Szkoły Podoficerskiej dla Małoletnich w Nisku. W 1937 został przydzielony do 2 kompanii ckm 2 Pułku Piechoty Legionów w Sandomierzu. W latach 1938-1939 był kursantem w szkole dla podoficerów nadterminowych 3 Pułku Piechoty Legionów w Jarosławiu. W marcu 1939 odkomenderowano go w stopniu kaprala do Wojskowej Składnicy Tranzytowej na Westerplatte, gdzie został dowódcą warty. W czasie obrony WST był zastępcą dowódcy wartowni nr 2.
Po kapitulacji Westerplatte został wywieziony i osadzony w Stalagu I A Stablack koło Królewca w Prusach Wschodnich. W marcu 1944 podjął nieudaną próbę ucieczki. Jako jeniec pracował w gospodarstwach niemieckich do 1945.
Po oswobodzeniu obozu przez Armię Czerwoną przyjechał wraz z żoną do Kielc, gdzie pracował w Państwowej Komunikacji Samochodowej jako konduktor, dyspozytor i rewizor. W 1978 przeszedł na emeryturę. Od 1961 był członkiem Związku Bojowników o Wolność i Demokrację.
Zmarł 16 listopada 1984 w Kielcach. Został pochowany na miejscowym Cmentarzu Prawosławnym.
12 lutego 1945 poślubił w Stablacku Lidię z domu Masłową (1922-2005), z którą miał syna, Andrzeja (ur. 1952). Jednym z jego trzech braci był ppłk Ludwik Domoń, który walczył pod Monte Cassino.
Film.
W wyreżyserowanym przez Stanisława Różewicza filmie fabularnym "Westerplatte" postać kaprala Władysława Domonia zagrał Adam Kwiatkowski.

</doc>
<doc id="694903" url="https://pl.wikipedia.org/wiki?curid=694903" title="Heptynian sodu">
Heptynian sodu



</doc>
<doc id="694908" url="https://pl.wikipedia.org/wiki?curid=694908" title="MPLS">
MPLS



</doc>
<doc id="694912" url="https://pl.wikipedia.org/wiki?curid=694912" title="Milk Inc.">
Milk Inc.

Milk Inc. (znany również jako Milk Incorporated) – belgijski zespół muzyki dance i vocal trance. Składa się z wokalistki , producenta i klawiszowca Regiego Penxtena oraz Filipa Vanduerena.
W 1996 roku dwóch producentów Regi Penxten oraz Filip Vandueren zapoczątkowało projekt o nazwie Milk Incorporated, którego nazwa później została skrócona do postaci Milk INC. Pierwszą wokalistką była Ann Vervoort, ale opuściła zespół zanim jeszcze zaczął osiągać wielkie sukcesy, w 2000 roku (nie ona jednak śpiewała, tylko było z playbacku, była tzw front lady, śpiewała Karine Boel Aerts). Potem do zespołu dołączyła wokalistka Linda Mertens (w kilku utworach już z Lindą Mertens na albumie „Land of the living” usłyszymy też głos Karine Boel Aerts). Milk Inc. odniósł pierwszy duży sukces we Francji oraz Wielkiej Brytanii utworem "La Vache", natomiast w Belgii hitem okazał się utwór "In My Eyes", był to początek serii hitów takich jak: "Promise", "Oceans", "Losing Love", "Never Again", "Walk On Water", "Breathe Without You", "Sleepwalker", "Land Of The Living", "Time", the A-Ha!-cover "The Sun Always Shines On TV", "Whisper", "Blind" oraz "Go To Hell". 
Najnowsze hity pochodzące z najnowszej płyty „Supersized” to utwór "Run" i "Tainted love". Ważnym wydarzeniem w 2006 roku jest dziesięciolecie istnienia zespołu. Ostatnimi singlami zespołu są "Sunrise" (2007), "Tonight" (2007) oraz piosenka "Forever" (2008). Wszystkie te 3 single znajdują się na nowej płycie zespołu wydanej w 2008 roku – „Forever”. Najnowszym singlem z płyty „Forever” jest piosenka „Race”. Premiera tego singla odbyła się 5 września 2008 roku. Teledysk do niego został nakręcony w Hiszpanii. 10 lipca (2009) został wydany nowy singiel "Blackout", w Belgii zajął 1. miejsce od czasów wydania singla Whisper. W lutym 2010 został wydany singiel "Storm", natomiast 9 lipca – "Chasing The Wind". 22 kwietnia 2010 zmarła była wokalistka Ann Vervoort.
Na koncercie Eclipse w 2010 roku zaprezentowali swój nowy singiel "Dance 2 forget". Jednak piosenką zapowiadającą album "Nomonsland", wydany w 2010 roku 28 lutego, została piosenka "Fire". Kolejnym singlem okazało się "Shadow". Na tym kawałku zakończyła się promocja płyty "Nomansland". W 2011 roku ukazał się ich nowy singiel, a raczej nowa wersja singla "La Vache" z 1996 roku, noszący tytuł "I’ll be there (La Vache 2011)". Piosenka została oficjalnie zaprezentowana na tegorocznych koncertach „Milk Inc. 15 jaar”. Singiel został wydany na płycie "Milk Inc – 15 (The Very Best Of)".

</doc>
<doc id="694915" url="https://pl.wikipedia.org/wiki?curid=694915" title="Oparzenia przełyku">
Oparzenia przełyku

Oparzenia przełyku () – ubytki błony śluzowej przełyku powstałe w wyniku celowego bądź przypadkowego spożycia substancji żrących (najczęściej) – "oparzenie chemiczne" lub w wyniku wypicia wrzątku – "oparzenie termiczne".
Etiopatogeneza.
Oparzenia przełyku występują najczęściej w przypadku spożycia silnych kwasów lub zasad zawartych w detergentach i środkach czystości.W wyniku spożycia zasady występuje głęboka martwica rozpływna przełyku. Dodatkowo dochodzi do reakcji chemicznej z kwasem solnym zawartym w żołądku.Oparzenie kwasem prowadzi do powierzchniowej martwicy skrzepowej.
Oparzenia chemiczne często występują w wieku dziecięcym. Zazwyczaj są spowodowane niewłaściwym zabezpieczeniem lub przechowywaniem środków chemicznych. Oparzenia chemiczne mogą występować także u dorosłych po nieumyślnym lub zamierzonym spożyciu substancji chemicznej. Rozległość oparzenia chemicznego przełyku zależy od:
Do 4. dnia od oparzenia charakterystyczna jest ostra martwica błony śluzowej przełyku oraz nasilone zmiany zapalne. Od 5. do 14. dnia następuje oddzielanie tkanek martwiczo zmienionych i tworzenie owrzodzeń z następczym ziarninowaniem. W tym okresie jest największe ryzyko perforacji gdyż ściana przełyku jest bardzo podatna na urazy. Od 15. dnia do 3 miesięcy po oparzeniu następuje wytworzenie blizny. Możliwe jest powstanie zwężeń i upośledzenie kurczliwości przełyku.
Oparzenie przełyku zwiększa ryzyko rozwoju raka przełyku – po 40 latach od urazu ryzyko jest ok. 1000 razy większe niż w populacji ogólnej.
Oparzenia termiczne zdarzają się rzadko. Zwykle nie dochodzi do połknięcia wrzącego płynu – oparzenia dotyczą głównie jamy ustnej i gardła. Zwykle goją się bez powikłań i nie powodują trwałych następstw pod postacią zwężeń.
Klasyfikacja oparzeń chemicznych przełyku.
Często stosowaną klasyfikacją jest podział oparzeń według Zargara. Oparty jest on na zmianach endoskopowych błony śluzowej.
0 – brak zmian w endoskopii
I – przekrwienie i obrzęk błony śluzowej
IIa – błona śluzowa jest krucha z wybroczynami i nadżerkami; mogą być widoczne także błony rzekome oraz płytkie owrzodzenia
IIb – jak w IIa oraz dodatkowo występują okrężne i głębokie owrzodzenia
IIIa – występują masywne, zlewne owrzodzenia i drobne ogniska martwicy
IIIb – jak w IIIa i duże ogniska martwicy
Objawy.
Po pewnym czasie dołączają się: odwodnienie, gorączka i tachykardia. Jeśli dojdzie do zapalenia śródpiersia, pojawiają się następujące objawy:
Rozpoznanie.
Rozpoznanie stawia się na podstawie wywiadu, badania przedmiotowego oraz badań dodatkowych. Należą do nich:
Zmiany oparzeniowe lub ich brak w obrębie jamy ustnej i gardła nie przesądzają o rozległości zmian w błonie śluzowej przełyku.
Diagnostyka oparzeń chemicznych przełyku wymaga ponadto badań toksykologicznych oraz badania krwi z rozmazem (wykluczenie hemolizy i moczu oraz badania gospodarki wodno-elektrolitowej (sód i potas).
Rozpoznanie różnicowe.
Uszkodzenia przełyku o innej etiologii:
Leczenie.
Chory po spożyciu substancji żrącej zawsze wymaga hospitalizacji na oddziale obserwacyjnym, ostrych zatruć lub w ciężkich przypadkach na oddziale intensywnej terapii.
Należy podać do wypicia płyny obojętne (woda, mleko) w celu rozcieńczenia substancji żrącej. Nie można neutralizować substancji żrących środkami roztworami o wyraźnie różniącym się pH, gdyż zachodząca reakcja będzie miała silnie egzotermiczny charakter i będzie powodować dalsze uszkodzenia tkanek. Nie można także prowokować wymiotów, ani wykonywać płukania żołądka – możliwe wtórne uszkodzenie ściany przełyku!W fazie ostrej wskazane jest żywienie pozajelitowe.Przeciwwskazane jest zakładanie sondy odżywczej do żołądka, gdyż mogłaby ona spowodować pogłębienie istniejących zmian poprzez wytworzenie odleżyn w ścianie przełyku. W lekkich oparzenia (I, IIa) możliwe jest odżywianie z zastosowaniem płynnej i papkowatej diety. W cięższych stopniach preferuje się założenie gastrostomii lub jejunostomii. Ze środków farmakologicznych powinno się podać leki przeciwbólowe, leki hamujące wydzielanie żołądkowe, antybiotyki (przez 10-14 dni) o szerokim spektrum działania obejmującym także swoim spektrum bakterie beztlenowe. Nie można zapominać także o podawaniu leków uspokajających. Stosowanie glikokortykosteroidów jest kontrowersyjne – nie ma dowodów na to, że steroidoterapia jest skuteczna. Niektórzy autorzy uważają, że podawanie glikokortykosteroidów w ciężkich oparzeniach przełyku zmniejsza częstość występowania powikłań pod postacią zwężenia przełyku. Standardowo podaje się je przez 3-4 tygodnie stopniowo potem odstawiając.
Po 2-3 tygodniach wskazane jest wykonanie kontrolnej ezofagoskopii najczęściej na oddziałach otolaryngologicznych, celem oceny skutków oparzenia i powikłań.
Powikłania.
Powikłania wczesne:
Powikłania późne:
Rokowanie.
Oparzenia I stopnia rokują dobrze. W II i III stopniu może dojść do rozwoju powikłań.

</doc>
<doc id="694916" url="https://pl.wikipedia.org/wiki?curid=694916" title="Oparzenie przełyku">
Oparzenie przełyku



</doc>
<doc id="694923" url="https://pl.wikipedia.org/wiki?curid=694923" title="Milk inc">
Milk inc



</doc>
<doc id="694925" url="https://pl.wikipedia.org/wiki?curid=694925" title="Mit kosmogoniczny">
Mit kosmogoniczny



</doc>
<doc id="694929" url="https://pl.wikipedia.org/wiki?curid=694929" title="Lubań Śląski">
Lubań Śląski

Lubań Śląski – stacja kolejowa w Lubaniu, w województwie dolnośląskim, w Polsce. Według klasyfikacji PKP ma kategorię dworca lokalnego. W roku 2017 stacja obsługiwała 700–999 pasażerów na dobę.
Historia.
W latach 60. XIX wieku wzrastało zapotrzebowanie na wydobywany na Śląsku węgiel kamienny. W 1862 Sejm Prus podjął uchwałę o przyznaniu środków na rzecz budowy Śląskiej Kolei Górskiej ("Schlesische Gebirgsbahn"). Rozpoczęcie budowy miało miejsce 13 sierpnia 1863, kiedy dokonano pierwszego wkopu łopaty na trasie Węgliniec – Lubań (w okolicach dzisiejszego przejazdu kolejowo-drogowego w ciągu ul. Tkackiej). Po trwającej dwa lata budowie w dniu 18 września 1865 dokonano odbioru trasy kolejowej z Węglińca do Rybnicy k. Jeleniej Góry wraz z odgałęzieniem Zgorzelec – Lubań. Odbioru inwestycji dokonał minister handlu – hrabia von Itzenplitz. Dwa dni później dokonano poświęcenia i oficjalnego otwarcia trasy.
Gmach dworca zaprojektował architekt Hermann Cuno. Cegła do jego budowy pochodziła z lokalnych zakładów ceramicznych Alberta Augustina, który kierował budową dworca. Dworzec składał się z dwóch skrzydeł – północnego i południowego – połączonych łącznikiem. W północnym skrzydle znajdowało się główne wejście. Wyjście na dwa perony ulokowano w łączniku po obu stronach. Budynek mieścił restaurację, bufet, hol i kasy biletowe. Była tam też kasa bagażowa, pomieszczenie telegrafu, poczekalnia dla kobiet, dla podróżnych klasy I i II oraz dla podróżnych klasy III i IV. W pewnym oddaleniu od dworca ulokowano toalety.
W latach 20. XX wieku linie wychodzące z Lubania zostały zelektryfikowane (w 1922 w kierunku Jeleniej Góry, w 1923 w kierunku Zgorzelca i w 1928 w kierunku Węglińca i Leśnej). W Lubaniu już od 1917 roku istniała podstacja trakcyjna. Wraz z zasilaniem linii do Leśnej zaraz po zakończeniu działań II wojny światowej uruchomili ją pozostali na miejscu kolejarze niemieccy. Departament Elektryczny Ministerstwa Komunikacji w Warszawie przygotowywał wznowienie ruchu pociągów elektrycznych, delegując w lipcu 1945 roku na teren tworzonej Dyrekcji Okręgowych Kolei Państwowych we Wrocławiu 22 specjalistów trakcji elektrycznej (dla obsadzenia stanowisk kierowniczych) oraz 15 maszynistów. Pod nadzorem delegatów PKP uruchomiono również sieć elektryczną na odcinku Jelenia Góra – Lubań oraz liniach wychodzących z Jeleniej Góry do Karpacza i Szklarskiej Poręby. Naprawę sieci między Lubaniem a Zgorzelcem przerwano na kilka tygodni przed potencjalnym zakończeniem. W Moskwie doszło do podpisania datowanego na 8 lipca 1945 roku porozumienia między rządami Polski i Związku Socjalistycznych Republik Radzieckich, na mocy którego system kolei elektrycznych w Sudetach został uznany za radziecką zdobycz wojenną i przeznaczony do demontażu i wywiezienia do ZSRR. Urządzenia, których Sowieci przez 3 tygodnie planowego demontażu nie byli w stanie zabrać, decyzją Ministerstwa Komunikacji zdemontowano i przekazano do użycia wtórnego na liniach kolejowych i tramwajowych (resztki drutu trakcyjnego oraz liczne słupy szlakowe). Departament Elektrotechniczny Ministerstwa Komunikacji, mając na względzie górski charakter linii, apelował o natychmiastowe, ponowne zelektryfikowanie szlaków polskim systemem prądu stałego o napięciu 3000 V. Trudna sytuacja gospodarcza Polski sprawiła, że reelektryfikację głównych szlaków (odcinki Wrocław – Jelenia Góra, następnie Jelenia Góra – Węgliniec i Jelenia Góra – Szklarska Poręba) przeprowadzono odpowiednio u schyłku lat sześćdziesiątych i w połowie lat 80. XX wieku.
Połączenia z Lubania Śląskiego.
Połączenia pasażerskie w latach 1950-2000
Połączenia ze stacji w kwietniu 2019:
Infrastruktura.
Perony.
Na stacji znajduje się 5 peronów.

</doc>
<doc id="694933" url="https://pl.wikipedia.org/wiki?curid=694933" title="Ai Ōtsuka">
Ai Ōtsuka

 – wokalistka muzyki J-pop.
Zadebiutowała singlem „Momo no HANAbira” 10 września 2003, nie odniósł on jednak dużego sukcesu, dopiero drugi singel – „Sakuranbo” przyniósł jej rozgłos i sprzedano go ponad 500 000 kopii. Niedawno zadebiutowała także w kilkuczęściowym filmie pt. "Tokyo Friends", w którym zaprezentowała kilka swoich piosenek. Teraz Ai jest znaną i ogólnie lubianą piosenkarką w Japonii, w rankingu sprzedaży swojej wytwórni – Avex trax zajmuje zawsze miejsce w pierwszej dziesiątce. W 2010 roku wzięła ślub z członkiem popularnego zespołu hip hopowego Rip Slyme, Su. 24 marca 2011 para doczekała się narodzin córki.

</doc>
<doc id="694934" url="https://pl.wikipedia.org/wiki?curid=694934" title="IMSI">
IMSI



</doc>
<doc id="694939" url="https://pl.wikipedia.org/wiki?curid=694939" title="Herb Legnicy">
Herb Legnicy

Herb Legnicy – jeden z symboli miejskich Legnicy w postaci herbu.
Wygląd i symbolika.
Herb Legnicy przedstawia w polu błękitnym wspiętego, złotego lwa zwróconego w lewo, trzymającego w łapach dwa, skrzyżowane srebrne klucze.
Lew w herbie symbolizuje zwierzchność Korony Czeskiej, a klucze są atrybutem św. Piotra, patrona Legnicy.
Historia.
Pierwsza znana pieczęć miejska z XIII/XIV w. przedstawiała w godle siedzącą postać św. Piotra z kluczem w ręce, w otoczeniu dwu wież, nad łukiem blankowanego muru miejskiego. Na kolejnych pieczęciach widniała już tylko postać św. Piotra (bez elementów architektury), a na pieczęci z około 1369 roku znajdowała się jeszcze postać św. Pawła z mieczem. W roku 1453 król Władysław Pogrobowiec nadał nowy herb (obecnie obowiązujący) lecz nie zdobył on uznania mieszczan i odszedł w zapomnienie.
W epoce nowożytnej miasto jako swego znaku na pieczęciach i na monetach używało wizerunku dwu czerwonych skrzyżowanych kluczy (atrybut św. Piotra) w polu srebrnym. Wizerunek ówczesnego symbolu miasta znalazł się na misach obu fontann legnickiego rynku.
W 1807 roku mieszczanie legniccy zaczęli korzystać, za zgodą władz, z wizerunku opisanego w przywileju herbowym króla Władysława, od tego czasu w mieście obowiązuje herb z lwem.

</doc>
<doc id="694940" url="https://pl.wikipedia.org/wiki?curid=694940" title="Nwn">
Nwn



</doc>
<doc id="694941" url="https://pl.wikipedia.org/wiki?curid=694941" title="Hemosyderoza">
Hemosyderoza

Hemosyderoza () – patologiczny stan polegający na odkładaniu się hemosyderyny (żelaza zawartego w białkach) w komórkach różnych narządów; zwykle bez uszkodzenia tkanki.
Żelazo trafiające do komórki magazynowane jest normalnie w formie nietoksycznej ferrytyny, a hemosyderyna powstaje w wyniku degradacji jej nadmiaru. Początkowo gromadzi się w komórkach układu fagocytarnego (głównie w śledzionie, szpiku kostnym i komórkach Kupffera w wątrobie), a kiedy są już one nasycone, to odkładanie następuje w innych typach komórek (np. w hepatocytach, miocytach serca, komórkach trzustki), co może doprowadzić niekiedy do poważnych powikłań (marskość wątroby, kardiomiopatia przerostowa, zaburzenia funkcji trzustki).
Hemosyderoza ma wiele przyczyn, obserwuje się ją m.in. u osób:
Hemosyderoza Bantu.
Jest to typ hemosyderozy niezwiązanej z genem HFE (tj. posiadaniem zmutowanego allelu). Członkowie ludów Bantu z Afryki Południowej wytwarzali alkohol w żelaznych naczyniach (fermentacja w blaszanych beczkach). Wysoka i długotrwała konsumpcja tak wyprodukowanego napoju powodowała u członków tego plemienia zwiększoną akumulację żelaza w organizmie.

</doc>
<doc id="694944" url="https://pl.wikipedia.org/wiki?curid=694944" title="NWN2">
NWN2



</doc>
<doc id="694945" url="https://pl.wikipedia.org/wiki?curid=694945" title="Stopnie wojskowe w Stanach Zjednoczonych">
Stopnie wojskowe w Stanach Zjednoczonych

Lista stopni wojskowych US Armed Forces przedstawiona w postaci tabelek.
W większości formacji amerykańskich stosuje się podział na stopnie żołnierzy zawodowych ( – szeregowi i podoficerowie), (dosł. "zasługujący na oficera"; odpowiada tłumaczeniem, ale nie kodem NATO, chorążym) oraz oficerów. Do 
Sił Zbrojnych Stanów Zjednoczonych zalicza się:
Wszystkie one posiadają odrębne systemy stopni.
Systemy są dużo bardziej rozbudowane niż w Wojsku Polskim, stąd dla niektórych z nich nie ma polskich odpowiedników. Podstawą do ustalania odpowiedników stopni w wojskach NATO jest kod stopni zawarty w dokumentach normalizacyjnych, a dokładnie w zestawie dokumentów "STANAG 2116", które jednak przyjęto przed wejściem Polski do NATO. Aktualnie nie ma oficjalnego dokumentu precyzującego kody NATO dla polskich stopni wojskowych, jednak po tzw. reformie pragmatycznej z 1 lipca 2004, przyjęto nieformalne kody, które w praktyce są stosowane we wspólnych operacjach NATO, w których uczestniczy Wojsko Polskie.

</doc>
<doc id="694947" url="https://pl.wikipedia.org/wiki?curid=694947" title="Barkweda">
Barkweda

Barkweda () – wieś położona w województwie warmińsko-mazurskim, w powiecie olsztyńskim, w gminie Dywity. W latach 1975–1998 miejscowość administracyjnie należała do województwa olsztyńskiego. Miejscowość położona jest nad Łyną oraz nad jeziorem Mosąg, na terenie historycznej Warmii.
Barkweda jest znana ciężkich walk o przeprawę na Łynie, jakie miały miejsce 3 lutego 1807 roku w trakcie bitwy pod Olsztynem pomiędzy wojskami napoleońskimi a Rosjanami i Prusakami.
Przez wieś przepływa stare koryto Łyny, nazywane Starą Łyną. We wsi znajduje się sklep, zabytkowy młyn, pozostałości parku dworskiego, dawny cmentarz, zabytkowe aleje przydrożne. W pobliżu mostu położone jest pruskie grodzisko, na którego terenie znajduje się zabytkowy cmentarz oraz trzy zabytkowe dęby.
Osada położona 4 km od Brąswałdu, w szerokiej doliny rzeki Łyny. Przez wieś przebiegają niebieski oraz żółty szlak rowerowy. W Barkwedzie rozpoczyna się także pieszy Szlak Napoleoński, o długości 39 km.
Historia.
Nazwa wsi wywodzi się z języka niemieckiego i oznaczała szaniec, umocnienie. Wskazuje to na obecność dawnego umocnienia lub grodziska Prusów. Na południowy zachód od wsi, na zachodnim brzegu Łyny, znajduje się grodzisko staropruskie („Zameczek”), świadczące o wcześniejszej obecności osad ludzkich na tym terenie.
Wieś wymieniana w dokumentach z 1425 r., przy okazji wydania przywileju na założenie młyna na rzece Łynie. W 1425 r. nazwa wsi brzmiała: "Molendinum in Bergfrede". Później pojawiły się nazwy "Bergfride" (1576), "Bergfrieden" (1629), "Bergfriede" (od 1701 r.).
W 1789 wymieniany w Barkwedzie był majątek szlachecki i folwark z jednym zabudowaniem. Od 1880 wymieniany jest młyn. W 1910 r. majątek szlachecki obejmował 384 ha, a w folwarku znajdowały się cztery zabudowania oraz 19 gospodarstw rodzinnych. W tym czasie we wsi mieszkało 80 osób, w tym 26 Polaków i 54 Niemców.
W dniach 3–4 lutego 1807 r. miała miejsce bitwa pod Olsztynem znana też jako "bitwa pod Jonkowem" lub "bitwa pod Barkwedą". Było to starcie wojsk napoleońskich z wojskami rosyjskimi i pruskimi, między innymi o przeprawę na rzece Łynie.
Okazały dąb, rosnący przy cmentarzu i kaplicy, został nazwany przez ludność miejscową „dębem Napoleona”. Według tradycji cesarz Napoleon miał pod drzewem swój punkt dowodzenia, a nawet miał nocować w obszernej dziupli. Według pomiarów z 1897 r., wykonanych przez ks. Barczewskiego z pobliskiego Brąswałdu, dąb miał 9 m obwodu (tak zwana pierśnica, czyli na wysokości „piersi”, – 1,3 m). W dębie znajdowała się obszerna dziupla o wysokości 4 m i średnicy 1,75 m. Jako pomnik przyrody przetrwał do 1922 r. (spalony w wyniku pożaru). Obecnie w pobliżu, na terenie grodziska, nadal rosną trzy inne okazałe dęby, będące być może potomstwem tamtego. Najokazalszy z nich ma 6 metrów obwodu. Obecnie one również zwane są „dębami Napoleona”.
W okresie PRL wieś PGRowska z młynem (działał jeszcze w 1993 r., obecnie nieczynny). Dawny staw młyński obecnie jest suchy i zarośnięty krzakami.

</doc>
<doc id="694949" url="https://pl.wikipedia.org/wiki?curid=694949" title="Teodora Krajewska">
Teodora Krajewska

Teodora Theophila Krajewska z domu Kosmowska (ur. 1854 w Warszawie, zm. 5 września 1935 tamże) – polska lekarka i nauczycielka.
W młodości Teodora Krajewska pracowała w szkołach i pisała powieści. W 1883 przeniosła się do Szwajcarii, gdzie zaczęła studiować medycynę. W 1892 została zatrudniona przez władze Austro-Węgier do pracy w publicznej służbie zdrowia w Bośni i Hercegowinie. Jako jedna z pierwszych kobiet, zarówno w Bośni i Hercegowinie jak i w całych Austro-Węgrzech, Krajewska leczyła głównie bośniackie muzułmanki, które uznawała za szczególnie podatne na niektóre problemy zdrowotne. Krajewska opisywała szczegółowo sytuację tamtejszych kobiet i muzułmańskie zwyczaje. Jej notatki, opublikowane w 1989, ukazywały jej protekcjonalne podejście do muzułmanów, które było wówczas powszechne. Krajewska pozostała w Bośni po rozpadzie Austro-Węgier, ale utrata wzroku zmusiła ją do odejścia na emeryturę w 1922. W 1928 wróciła do Warszawy, gdzie zmarła.
Życiorys.
Rodzina i wykształcenie.
Teodora Krajewska urodziła się w Warszawie w rodzinie inteligenckiej. Jej ojciec Ignacy pracował w szkole, a matka Seweryna (z domu Główczyńska) wychowywała dzieci – osiem córek (siostrami Teodory Krajewskiej były: aktorka Ada Kosmowska, dentystka Zofia de Beaurain oraz magister farmacji Janina Jastrzębska). Po ukończeniu prestiżowego II Gimnazjum Żeńskiego w Warszawie Krajewska zdała egzamin nauczycielski i zaczęła uczyć arytmetyki w gimnazjum. Odeszła z pracy w 1876 po wyjściu za mąż za Ignacego Krajewskiego, profesora filologii klasycznej. Krajewscy przyjmowali w swoim domu przedstawicieli inteligencji. Kontakty te zainspirowały Krajewską do pisania powieści, wierszy, recenzji literackich oraz tłumaczeń.
Punktem zwrotnym w życiu Krajewskiej była śmierć męża w 1881. Początkowo wróciła do zawodu nauczycielki i pracowała w prywatnym gimnazjum prowadzonym przez jej ciotki. Kontynuowała również pisanie powieści. Krajewska, wbrew oczekiwaniu rodziny i ówczesnej normie społecznej, nie wyszła ponownie za mąż. W 1883 wyjechała do Szwajcarii, gdzie dostała się na Uniwersytet w Genewie. Początkowo studiowała fizjologię, zostając pierwszą kobietą w historii tego uniwersytetu, która pełniła rolę asystentki osoby prowadzącej zajęcia. W 1885 przeniosła się na medycynę. Krajewska angażowała się w działalność polskiej diaspory w Szwajcarii, pełniła funkcję przewodniczącej Stowarzyszenia Polskich Studentów.
Egzaminy końcowe zdała w 1891. Rok później uzyskała stopień doktora, a jej dysertacja została uznana za najlepszą spośród obronionych. Nie mogła jednak nostryfikować dyplomu ani praktykować medycyny w Warszawie, dlatego odpowiedziała na ogłoszenie władz Austro-Węgier, które poszukiwały lekarek do pracy w Bośni i Hercegowinie.
Kariera lekarska.
W 1892 Teodora Krajewska została mianowana pracowniczką publicznej służby zdrowia ("Amtärztin") obwodu tuzlańskiego. Aby móc wykonywać zabiegi położnicze i ginekologiczne, odbyła szkolenie w klinice w Wiedniu. Kobiety w Austro-Węgrzech wówczas nie mogły studiować medycyny ani wykonywać zawodu lekarza, ale czyniono wyjątki, ponieważ muzułmanki w Bośni i Hercegowinie odmawiały leczenia przez mężczyzn. Krajewska była pierwszą kobietą w Bośni, która posiadała gruntowne wykształcenie w tym zakresie. Przed objęciem swojej funkcji otrzymała austro-węgierskie obywatelstwo. Na stanowisku zastąpiła pochodzącą z Czech Annę Bayerovą.
W marcu 1893 Krajewska przybyła do Tuzli, gdzie nauczyła się języka serbsko-chorwackiego. Na wizyty do oddalonych, górskich wiosek jeździła zazwyczaj na kucach; kiedy zimy były zbyt surowe dla koni, poruszała się pieszo. Poza wypełnianiem obowiązków zawodowych wykładała też higienę w seminariach nauczycielskich dla dziewcząt, uczyła dzieci polskie języka polskiego w szkole dla Polaków. Występowała w sprawie zwiększania dostępności edukacji (w tym na poziomie uniwersyteckim) dla kobiet. Zapotrzebowanie na jej usługi było tak duże, że władze Austro-Węgier wkrótce zatrudniły Czeszkę , która objęła funkcję w Mostarze. Przemawiając podczas Międzynarodowego Kongresu Kobiet w Berlinie (1896), Krajewska broniła kolonializmu, argumentując, że ludność Bośni i Hercegowiny potrzebowała „cywilizacji i postępu z zewnątrz”, narzuconego niejako „z góry”. Kolonialny feminizm, za którym opowiadała się Krajewska, został odrzucony przez austriackie ruchy feministyczne, wyznające bardziej liberalne poglądy.
Krajewska była szczególnie zainteresowana osteomalacją. W 1900 opublikowała na ten temat artykuł, w którym na podstawie 50 przypadków dowodziła, że schorzenie to było rozpowszechnione wśród muzułmanek żyjących w górach w obwodzie tuzlańskim. Krajewska wskazywała, że chrześcijanki nigdy nie cierpiały na to schorzenie. Jako przypuszczalne powody szerzącej się osteomalacji Krajewska wymieniała „wilgotny klimat”, „niedobory słońca”, ubóstwo, niedożywienie, „muzułmańskie zwyczaje” (zwłaszcza wydawanie za mąż dzieci, życie w odosobnieniu, zasłanianie głowy chustą, nadmierne libido muzułmanów, zbyt częste ciąże oraz przedłużający się okres karmienia piersią).
W 1901 Krajewska została przeniesiona do Sarajewa, a jej miejsce w Tuzli zajęła Jadwiga Olszewska. Jako pracowniczka publicznej służby zdrowia obwodu Sarajewo Krajewska regularnie podróżowała do miast Foča, Fojnica, Goražde, Vareš i Visoko. Dodatkowo, poza praktyką lekarską, Krajewska uczyła także w sarajewskich szkołach higieny, dzięki czemu poznała inną nauczycielkę i pisarkę , z którą nawiązała bliską przyjaźń. Zaprzyjaźniła się również z rodowitymi Bośniakami, preferując Chorwatów, ale także „postępowych muzułmanów”. Krajewska nie lubiła natomiast Serbów w związku z ich zauważalną rusofilią. Najważniejszą część jej kontaktów stanowili jednak cudzoziemcy, którzy, podobnie jak ona, napłynęli do Bośni i Hercegowiny w czasie rządów Austro-Węgier.
Emerytura.
Po I wojnie światowej, w odróżnieniu od większości należących do lokalnej elity Polaków, Krajewska nie wyjechała do nowo powstałej II Rzeczypospolitej. Jej wzrok pogorszył się w czasie wojny z powodu zaćmy; zabieg chirurgiczny, któremu poddała się w Pradze, nie przyniósł poprawy. W 1922 Krajewska musiała przejść na emeryturę.
Po latach życia w pojedynkę ze swoim kotem Krajewska zdecydowała się opuścić „kraj i ludzi, których znała i kochała”. W 1927 wróciła do Warszawy, stolicy niepodległej już Polski. O ile w Sarajewie Krajewska była jedną z najbardziej znanych i szanowanych osób, to w Warszawie pozostawała anonimowa. Jej siostry i ich dzieci mieszkały w południowej Polsce. W Warszawie Krajewska zajmowała się tłumaczeniem z języków południowosłowiańskich oraz działalnością w Towarzystwie Polsko-Jugosłowiańskim. Poza polskim i serbsko-chorwackim mówiła po francusku, niemiecku i rosyjsku. Mimo wieku i prawie całkowitej ślepoty zdecydowała się jeszcze raz odwiedzić Bośnię i Hercegowinę. Krajewska zmarła 5 września 1935 w Warszawie. Razem z mężem pochowana została na cmentarzu Powązkowskim w Warszawie.
Pamiętnik.
Krajewska pozostawiła po sobie szereg prac. Jej siostrzeniec, Zbigniew Danielak, zredagował i wydał w Polsce w 1989 jej pamiętnik. Został on częściowo przetłumaczony na serbsko-chorwacki przez Marinę Trumić, która zmarła jednak przed zakończeniem tłumaczenia.
Prace Krajewskiej dotyczące jej wrażeń na temat muzułmańskich zwyczajów odzwierciedlają powszechne wtedy stereotypy. Krajewska twierdziła, że muzułmanie z Bośni i Hercegowiny byli mniej inteligentni i mniej cywilizowani niż ich chrześcijańscy rodacy. Oceniając zamieszkujące Bośnię i Hercegowinę narody pod kątem postępowości ich poszczególnych ruchów narodowych, Krajewska klasyfikowała Serbów jako „nadzwyczaj inteligentnych”, Chorwatów jako „przeciętnych”, a muzułmanów jako „zbędny i obcy element”. Prace jej współpracowników z Bośni i Hercegowiny, w tym Bohuslavy Keckovej, przeczą tezom Krajewskiej i odrzucają związek pomiędzy przynależnością religijną a inteligencją.

</doc>
<doc id="694952" url="https://pl.wikipedia.org/wiki?curid=694952" title="Spółgłoska wargowo-zębowa">
Spółgłoska wargowo-zębowa

Spółgłoska wargowo-zębowa (labiodentalna) – spółgłoska wymawiana przy zbliżeniu górnych zębów () do dolnej wargi ().
Przykłady.
W języku polskim wargowo-zębowo wymawia się /f/ w "foka" i /v/ (= w w "woda") oraz spółgłoski zmiękczone /f'/ i /v'/, np. w wyrazach "wino", "fiołek".
Lista spółgłosek wargowo-zębowych.
Istnieją następujące spółgłoski wargowo-zębowe:

</doc>
<doc id="694953" url="https://pl.wikipedia.org/wiki?curid=694953" title="Fotomnożnik">
Fotomnożnik



</doc>
<doc id="694954" url="https://pl.wikipedia.org/wiki?curid=694954" title="Aldona Semirienko">
Aldona Semirienko

Aldona Semirienko, z domu Grużewska, I voto Hłasko, "pseud. Szczekaturka" (ur. 1856 w Młodzianowie, Żmudź, zm. ok. 1919) – polska socjalistka, felczerka. 
Życiorys.
Pochodziła z zamożnej szlachty polskiej mieszkającej na Żmudzi, była córką powstańca styczniowego Emiliana. Od 1868 r. pobierała naukę na pensji wizytek w Wilnie, później na pensji prywatnej Kleczkowskiej, także w Wilnie. Od 1874 r. uczyła się w Instytucie Maryjskim. W latach 1876–1878 studiowała na kursach dla kobiet w Instytucie Medycznym przy Wojskowej Akademii Medyko–Chirurgicznej w Petersburgu. Wspólnie z młodszą siostrą, Grażyną, należała do kółek samokształceniowych, potem rozpoczęła działalność w partii socjalistycznej, przewodnicząc m.in. dziewczętom należącym do polskiej Komuny Socjalistycznej i opowiadając się za współpracą z rewolucjonistami rosyjskimi. 
Od 1878 r. prowadziła działalność rewolucyjną w Warszawie (nawiązała m.in. kontakt z Ludwikiem Waryńskim), za co została aresztowana w sierpniu 1878 r. Osadzono ją w X Pawilonie Cytadeli Warszawskiej, gdzie przebywała od sierpnia 1878 do kwietnia 1880. Podczas pobytu w więzieniu zawarła związek małżeński ze schorowanym rewolucjonistą Janem Hłasko. Wraz z mężem została zesłana na Syberię, gdzie pełniła obowiązki starosty grupowego, lekarza i pielęgniarki współtowarzyszy. Po śmierci pierwszego męża w 1881 r. zaczęła pracę w rewolucyjnym „Czerwonym Krzyżu” („Krasnyj Kriest Narodnoj Woli”). Opiekowała się więźniami, wspierała ich moralnie i materialnie, pomagała w organizacji ucieczek, kontaktowała za pośrednictwem „Czerwonego Krzyża” z rodzinami. Była też felczerką oddziału kobiecego szpitala więziennego w Krasnojarsku. W 1883 r. ponownie aresztowana, skazana została na dalsze zesłanie do Wschodniej Syberii. Wkrótce potem wzięła ślub z rosyjskim rewolucjonistą, przyjacielem jej męża, Lwem Płatonowiczem Semirienką, także skazanym na zesłanie za działalność w „Czerwonym Krzyżu”. Po 14 latach pobytu na Syberii powróciła wraz z mężem do Rosji europejskiej. Małżonkowie zamieszkali w guberni kijowskiej, gdzie zajmowali się prowadzeniem przyrodniczych stacji doświadczalnych oraz szkół sadowniczych i warzywniczych; w ruchu socjalistycznym nie brali udziału.

</doc>
<doc id="694956" url="https://pl.wikipedia.org/wiki?curid=694956" title="Eucheriusz">
Eucheriusz



</doc>
<doc id="694959" url="https://pl.wikipedia.org/wiki?curid=694959" title="Martwica rozpływna">
Martwica rozpływna

Martwica rozpływna (łac. "necrosis coliquativa") – martwica tkanek z przewagą działania enzymów litycznych powodujących rozkład obumarłych tkanek. W tym typie martwicy dochodzi do całkowitego rozpłynięcia się martwej tkanki w gęstą, kleistą masę wskutek enzymatycznego strawienia komórek i tkanki. W niektórych zapaleniach do takiej martwicy prowadzą napływające masowo granulocyty kwasochłonne. Martwa rozpuszczona tkanka wymieszana z milionami granulocytów obojętnochłonnych to ropa.
Przykłady:

</doc>
<doc id="694961" url="https://pl.wikipedia.org/wiki?curid=694961" title="Martwica skrzepowa">
Martwica skrzepowa

Martwica skrzepowa (łac. "necrosis coagulativa") – martwica tkanek z ich następową kondensacją, utratą wody i utworzeniem skrzepu. Charakterystyczne dla tego typu martwicy są długo utrzymujące się kształty obumarłych komórek a raczej ich cienie w postaci kwasochłonnych kul lub pasm, w zależności od pierwotnego kształtu komórki. Koagulacja białek zachodzi w silnie zakwaszonej tkance, co hamuje aktywność lityczną enzymów. Taki obraz może się utrzymywać przez kilka dni, po czym pierwotnie sucha i martwa tkanka chłonie wodę, ulega fermentacji i uprzątnięciu przez leukocyty i makrofagi. Najczęstszą przyczyną jest niedokrwienie tkanek.
Przykłady:

</doc>
<doc id="694964" url="https://pl.wikipedia.org/wiki?curid=694964" title="Francis Walsingham">
Francis Walsingham

Francis Walsingham (ur. ok. 1532 w Chislehurst, Kent, zm. 6 kwietnia 1590 w Londynie) – polityk angielski; główny i najbardziej zaufany doradca Elżbiety I.
Życiorys.
Podczas rządów Marii I Tudor został wygnany z kraju i dołączył do innych uchodźców przebywających w Szwajcarii oraz północnych Włoszech. Tam pozostawał aż do śmierci „Krwawej Marii” i powołania na dwór angielski Elżbiety I, gdzie trafił z polecenia Sir Williama Cecila, aby chronić królową przed licznymi spiskami m.in. 4. księcia Norfolk – Thomasa Howarda.
Istnieje przypuszczenie, iż sir Francis Walsingham był w Elżbiecie I zakochany, lecz nie jest to udokumentowane.
W latach 1570–1573 ambasador Królestwa Anglii przy francuskim dworze.

</doc>
<doc id="694966" url="https://pl.wikipedia.org/wiki?curid=694966" title="Romualda Baudouin de Courtenay">
Romualda Baudouin de Courtenay

Romualda Baudouin de Courtenay z domu Bagnicka (ur. 17 listopada 1857 w Aleksandrówce k. Kijowa, zm. 26 lutego 1935 w Warszawie) – polska historyczka, specjalistka od spraw polsko-rosyjskich, autorka książek, dzienników oraz artykułów publicystycznych, żona językoznawcy Jana Niecisława Baudouin de Courtenay.
Życiorys.
Córka Anny Głuchowskiej i Romualda Bagnickiego. Ojciec był lekarzem, matka odeszła od niego i sama wychowywała dzieci: dwie córki, w tym Romualdę i Janinę oraz brata Dariusza Bagnickiego. Mieszkali wówczas w Petersburgu. Od 1870 r. uczyła się w gimnazjum w Petersburgu. W 1878 rozpoczęła studia na Wyższych Kursach dla Kobiet im. Bestużewa w Petersburgu.
Pisała do czasopism i gazet m.in. recenzje, artykuły kulturalne, korespondencję, opowiadania, wspomnienia i artykuły krytyczne: „Prawda” (Warszawa), „Kraj” (Petersburg), „Kurjer codzienny” (Warszawa), „Nowa Reforma” (Kraków), „Czas” (Kraków), w zbiorze „Charitas” (Petersburg, 1894), w czasopiśmie Łużyckim „užica” (Budziszyna lub Budyszyn) i innych. Była też stałą korespondentką i współpracowniczką czeskiego pisma „Slovanský přehled”. Przez kilka lat (1893-1900) ukazywały się w gazecie „Kraj” (Petersburg) pod pseudonimami jej recenzje z życia politycznego, społecznego i artystycznego Krakowa i Galicji. W tej samej gazecie od 1901 publikowała roczne sprawozdania z życia artystycznego i wystaw w Petersburgu. W latach 1885–1898 prowadziła dziennik "Uwagi o dzieciach i wspomnienia rodzinne," w którym zapisywała postępy rozwojowe swoich kolejno narodzonych dzieci, jak również żywo opisywała wydarzenia z życia społecznego i rodzinnego.
Od 1905 do 1911 Baudouin de Courtenay publikowała artykuły na temat problematyki kobiet w organach szczególnie chroniących interesy równości kobiet w piśmie dla kobiet „Ster” (Warszawa), czy „Związek Kobiet” (Petersburg). Jednocześnie brała aktywny udział w działalności społecznej, m.in. prowadząc walkę z alkoholizmem. Uczestniczyła też w różnych organizacjach: Stowarzyszeniu Pomocy Naukowej dla Polek, Polskim Towarzystwie Pomocy Ofiarom Wojny i Kole Pomocy Jeńcom.
Była autorką prac historycznych m.in.: "Sylwetki polityczne: ksiądz Stanisław Stojałowski, Ignacy Daszyński, Jakób Bojko, Jan Stapiński, Karol Lewakowski ("Kraków 1897), "Korespondencja poufna ex-agenta dyplomatycznego z damą 1813-1819" (Kraków 1886), "Nowe materyały do dziejów Kościuszki" (Kraków 1889) i inne. Przetłumaczyła na język rosyjski pracę Władysława Łozińskiego "Djarjuszek moskiewski lwowianina z r. 1606".
Rodzina.
W 1882 wzięła ślub z Janem Baudouinem de Courtenay. Z tego małżeństwa urodziło się pięcioro dzieci:
Spoczywa w grobowcu Małachowskich na cmentarzu Powązkowskim w Warszawie (kwatera 21-4-4/5).

</doc>
<doc id="694967" url="https://pl.wikipedia.org/wiki?curid=694967" title="Otmar">
Otmar

Otmar, Audomar — imię męskie pochodzenia germańskiego, złożone ze starowysokoniemieckich "ōt", "posiadłość, dobrobyt" i "māri", "sławny". Imię to było nadawane w Polsce już w średniowieczu. Wśród świętych, Otmar, opat w Sankt Gallen.
Otmar imieniny obchodzi 16 listopada lub 9 września, jako wspomnienie św. Audomara.
Znane osoby noszące imię Otmar:
Zobacz też:

</doc>
<doc id="694968" url="https://pl.wikipedia.org/wiki?curid=694968" title="Ulica Wał Miedzeszyński w Warszawie">
Ulica Wał Miedzeszyński w Warszawie

Wał Miedzeszyński – ulica prawobrzeżnej Warszawy prowadząca wzdłuż brzegu Wisły od Saskiej Kępy do granicy miasta. Pierwotnie był to wał przeciwpowodziowy mający chronić tereny Saskiej Kępy przed zalewaniem przez rzekę, usypany w latach 1906–1911.
Ulica, początkowo nazywana "Drogą do Miedzeszyna", od 1919 ul. Miedzeszyńską, a od 1958 pod obecną nazwą. Istnieją też źródła mówiące o tym, że ul. Miedzeszyńska zastąpiła wcześniejszą lokalną ulicę Brzegową. Obecna nazwa związana jest z faktem, że ulicę przeprowadzono wzdłuż, a częściowo na wale oddzielającym rzekę od miasta, a prowadzi m.in. do Miedzeszyna. Zabudowę ulicy, częściowo przedwojenną, tworzą głównie domy mieszkalne i punkty usługowe.
Przebieg.
Wał biegnie wzdłuż prawego brzegu Wisły, od mostu Poniatowskiego na południe do granicy miasta. Jest arterią łączącą centrum Warszawy z dzielnicą Wawer oraz z podwarszawskimi miastami: Józefowem i Otwockiem. Niegdyś na odcinku między mostem Poniatowskiego a mostem Łazienkowskim stanowił fragment drogi krajowej nr 61, a między Mostem Łazienkowskim a granicą miasta fragment drogi wojewódzkiej nr 801 (zmiana związana była z włączeniem mostu Północnego w ciąg drogi krajowej nr 61).
Historia.
Okolice Wału Miedzeszyńskiego na wysokości ul. Genewskiej są prawdopodobnym miejscem lokalizacji folwarku "Holendry" będącego jednym z najstarszych ośrodków zorganizowanego osadnictwa na Saskiej Kępie. Przypuszcza się, że jedna z wykonanych w 1910 roku fotografii Władysława Marconiego przedstawia resztki zabudowań tego właśnie folwarku. Jeszcze w latach 30. u wylotu ul. Wersalskiej znajdowały się zabudowania należące do Józefa Wolframa.
Historia ulicy sięga lat 1906-1911, gdy usypano wał mający chronić okoliczne tereny przed wylewem Wisły. Podczas prac natrafiono m.in. na szczątki żołnierzy polskich i szwedzkich poległych w lipcu 1656 w bitwie pod Warszawą. W tym miejscu, na Wale Gocławskim, wzniesiono niewielki monument w formie krzyża – pomnik Poległych w Bitwie ze Szwedami.
Na początku lat 30. XX wieku na odcinku wału od Mostu Średnicowego do dzisiejszej ul. Afrykańskiej przeprowadzono alejkę spacerową, a po roku 1934 wał został poszerzony i poprowadzono obok niego asfaltową jezdnię, wzdłuż której stanęły pierwsze w Warszawie latarnie z lampami sodowymi. W tym samym czasie przy brzegu Wisły usypano nową, kamienną skarpę, która została obsadzona winoroślą. Pisano wówczas, że Warszawa zyskała "dogodną i urozmaiconą w widoki spacerową arterię wylotową w kierunku Otwocka".
W okresie dwudziestolecia międzywojennego okolice Wału Miedzeszyńskiego zaczęto zagospodarowywać. Część inwestycji służyła celom rekreacyjno-sportowym, jak np. budynki YKP i Klubu Sportowego Policji Państwowej. Powstawały także plaże, jak np. Plaża Braci Kozłowskich czy też miejska plaża "Poniatówka" – obydwie z drewnianymi pawilonami z przebieralniami. Także przed II wojną światową powstały dwie luksusowe wille – willa Szyllerów (proj. Józef Szanajca i Bohdan Lachert) oraz willa Zalewskich (proj. Bohdan Pniewski). W swoich wspomnieniach Bronisław Kopczyński pisał, że:
Po II wojnie światowej zaczęły pojawiać się plany rozbudowy Wału Miedzeszyńskiego. W jednym z tekstów w "Stolicy" z 1948 pisano:
Budowę wspomnianej estakady rozpoczęto dopiero w roku 1991. Wcześniej, bo w połowie lat 70., zakończone zasadnicze prace związane z rozbudową ulicy, co zostało poprzedzone budową kompleksu basenów w latach 1962-1970. Z tego okresu zachowały się zapiski Józefa Sigalina dotyczące budowy Trasy Łazienkowskiej:
Na początku XXI wieku poszerzona i gruntownie przebudowana na odcinku od Mostu Łazienkowskiego do granicy miasta w związku z wybudowaniem mostu Siekierkowskiego. W sierpniu 2020 oddano do użytku przebudowany odcinek ulicy od Traktu Lubelskiego do węzła z Południową Obwodnicą Warszawy.
Inne informacje.
Po stronie wschodniej Wał Miedzeszyński zabudowany jest domami mieszkalnymi i osiedlami, po zachodniej jego stronie znajdują się tereny zalewowe Wisły oraz ośrodki rekreacyjno-wypoczynkowe, w tym kompleks basenowy "Plaże nad Wisłą".
W pobliżu ul. Jakubowskiej znajduje się tablica poświęcona pamięci 20 Polaków rozstrzelanych w czasie okupacji niemieckiej. Karol Tchorek, projektant tej i pozostałych tego rodzaju tablic w Warszawie, po II wojnie światowej wraz z rodziną mieszkał właśnie przy ul. Miedzeszyńskiej.
Jest najdłuższą ulicą w Warszawie. Według niektórych źródeł jest także najdłuższą ulicą w Polsce, jednak ta informacja jest wątpliwa. Przykładowo, większą długość (15,5 km) ma aleja Wojska Polskiego w Częstochowie.

</doc>
<doc id="694972" url="https://pl.wikipedia.org/wiki?curid=694972" title="Pobeda Prilep">
Pobeda Prilep

Pobeda Prilep (maced. Фудбалски клуб Победа Прилеп) – północnomacedoński klub piłkarski, mający siedzibę w mieście Prilep w środku kraju.
Historia.
Chronologia nazw:
Klub został założony w 1941 pod nazwą FK Goce Dełczew Prilep, na cześć macedońskiego bohatera narodowego Goce Delceva. W 1950 został przemianowany na FK Pobeda Prilep i występował w niższych klasach rozgrywkowych byłej Jugosławii.
Po uzyskaniu niepodległości przez Macedonię Pobeda Prilep wystartowała w sezonie 1992/1993 w rozgrywkach I ligi pod nazwą FK Pobeda Vitaminka. W stawce 18 drużyn Pobeda zajęła 11. miejsce, mając jednak tylko 2 punkty przewagi nad strefą spadkową. Sezon 1993/1994 był już znacznie lepszy, a ekipa z Prilepu zajęła 6. miejsce. W kolejnej edycji Prwej Ligi drużyna zaprezentowała się jeszcze lepiej, zajmując wysokie 4. miejsce. Przed kolejnym sezonem z nazwy klubu zniknął człon „Vitaminka”, a drużyna w rozgrywkach zajęła ponownie 4. miejsce. Dobra polityka kadrowa doprowadziła do zbudowania ciekawego zespołu, który był w stanie walczyć o najwyższe cele w Macedonii, i już w sezonie 1996/1997 Pobeda zdobyła wicemistrzostwo kraju. Sezon 1997/1998 nie był już tak dobry, gdyż klub ze środkowej Macedonii ukończył go na 5. miejscu, ale z bardzo nieznaczną stratą do miejsc premiujących grą w europejskich pucharach. W tymże sezonie Pobeda zagrała w Pucharze UEFA, gdzie przegrała w rundzie przedwstępnej z Odrą Wodzisław (0-3 i 2-1). Jednak w sezonie 1998/1999 „czerwoni” zajęli 3. miejsce, a kluczowym momentem była wyjazdowe zwycięstwo 2-1 nad Vardarem Skopje, rywalem do najniższego stopnia podium. Był to też udany rewanż za porażkę z Vardarem w ˝ finału Pucharu Macedonii. Sezon 1999/2000 przyniósł drugi w historii klubu tytuł wicemistrza kraju, wywalczony po nerwowej końcówce sezonu i zaciętej walce z Rabotniczki Skopje, nad którym Pobeda w końcowej tabeli miała zaledwie 2 punkty przewagi. W Pucharze Intertoto Pobeda wyeliminowała w I rundzie AS Trenčin (3-1 u siebie i 1-3 na wyjeździe, wygrana 4-3 w rzutach karnych), ale w drugiej minimalnie lepsza okazałą się AC Perugia (0-1 na wyjeździe i 0-0 u siebie). W tym samym sezonie drużyna dotarła do finału Pucharu Macedonii, tam jednak poniosła dotkliwą - bo aż 0-6 – klęskę, w starciu z zespołem Słoga Skopje. W sezonie 2000/2001 Pobeda ponownie znalazła się na podium rozgrywek, zajmując 3. miejsce za Slogą i Vardarem, a w Pucharze Macedonii ponownie została upokorzona przez Slogę i to już w 1/8 finału. Udana była za to przygoda z Pucharem UEFA – w rundzie wstępnej Pobeda wyeliminowała rumuński klub Universitatea Krajowa (1-1 na wyjeździe, gol Zdravevskiego w 88 min. i 1-0 u siebie, ponownie trafił Zdravevski). W I rundzie zasadniczej „czerwoni” przegrali z AC Parmą (0-2 i 0-4). Sezon 2001/2002, przed którym rozgrywki gruntownie zreorganizowano, był najsłabszym ligowym sezonem Pobedy od lat. Drużyna zajęła dopiero 5. miejsce w tabeli. Ten kryzys gracze z Goce Delcev Stadion w zupełności odbili sobie w rozgrywkach Pucharu Macedonii, gdzie w ˝ finału pokonali wyraźnie Slogę (2-0 i 1-0), rewanżując się za doznane w poprzednich latach porażki. W finale ekipa Pobedy zmierzyła się z mającą najlepszy sezon w historii Cementarnicą Skopje. Pobeda objęła prowadzenie w 20 min. po golu Gjokicia. W 78 min. wyrównał strzałem z niemal 30 metrów Aleksandar Toleski, ale gole Cumbeva i Ristevskiego (z karnego) z końcówce przesądziły o wygranej Pobedy. Dzięki temu triumfowi klub z Goce Delcev Stadion zagrał w Pucharze UEFA, przegrywając pechowo w rundzie wstępnej w duńskim FC Midtjylland – w pierwszym meczu było 2-0 dla Pobedy, a w rewanżu Duńczycy wygrali 3-0 po dogrywce. Sezon 2002/2003 przyniósł po raz kolejny 3. miejsce w tabeli Prwej Ligi, a z rozgrywkami krajowego pucharu Pobeda pożegnała się już w 1/8 finału, przegrywając po rzutach karnych z Belasicą Strumicą.
Jednak w sezonie 2003/2004 Pobeda odniosła największy sukces w swej historii – wykorzystując słabość potentatów – Vardaru i Slogi, sięgnęła po mistrzostwo Macedonii. Historyczny tytuł piłkarze z Prilepu zapewnili sobie w 32. kolejce, remisując bezbramkowo na wyjeździe z wiceliderem – Sileksem Kratowo. Pobeda zagrała po raz pierwszy w eliminacjach Ligi Mistrzów, gdzie przegrała już w I rundzie z armeńskim Pjunikiem Erywań (1-3 u siebie, gol Gesoskiego i 1-1 na wyjeździe, gol Dimitrovskiego). W sezonie 2004/2005 Pobeda obniżyła nieco loty, zajmując 3. miejsce, które dało jednak kwalifikację do Pucharu Intertoto. Tam „czerwoni” pokonali w I rundzie FK Smederevo (1-0 na wyjeździe i 2-1 na własnym boisku). W kolejnej fazie rozgrywek zbyt silną przeszkodą okazał się jednak Hamburger SV, z którym Pobeda przegrała dwa razy po 1-4, mimo iż za każdym razem obejmowała prowadzenie. Sezon 2005/2006 był już wyraźnie słabszy w wykonaniu „czerwonych”, którzy zajęli 4. miejsce ze stratą aż 10 punktów do trzeciego Vardaru, a w Pucharze Macedonii wyeliminowała ich Shkendija Tetovo. Pobeda zdobyła mistrzostwo Macedonii po 3 latach przerwy w sezonie 2006/2007.
17 kwietnia 2009 UEFA wykluczyła Pobedę z europejskich pucharów na 8 lat za ustawienie dwumeczu Pobeda - Pjunik Erywań w 1. rundzie eliminacji Ligi Mistrzów 2004/2005. Wtedy Pobeda przegrała 1 mecz u siebie 1:3, a w rewanżu na wyjeździe był remis 1:1.. Najbliższym sezonem, w którym Pobeda będzie mogła grać w europejskich rozgrywkach, będzie sezon 2017/2018. Wkrótce klub został rozwiązany.
Klub został odrodzony w 2010 roku jako FK Wiktorija Prilep. Zgodnie z prawem, wyniki obu klubów są rejestrowane oddzielnie przez Macedoński Związek Piłki Nożnej, chociaż już w sezonie 2010/11 klub przyjął nazwę FK Pobeda Junior Prilep oraz historię i sukcesy byłego klubu. W pierwszym sezonie zajął pierwsze miejsce w trzeciej lidze i awansował do drugiej ligi. W sezonie 2013/2014 brał udziałach w barażach o utrzymanie się w lidze, ale w drugiej rundzie przegrał z Mładost Carew Dwor i spadł do trzeciej ligi. W następnym sezonie zdobył mistrzostwo i wrócił do II ligi. W marcu 2015 klub powrócił do historycznej nazwy klubu FK Pobeda Prilep. W sezonie 2015/16 zajął pierwsze miejsce i zdobył awans do pierwszej ligi po 7-letniej przerwie.
Stadion.
Klub rozgrywa swoje mecze domowe na stadionie im. Goce Dełczevlwa w Prilepie, który może pomieścić 15 tys. widzów. Na stadionie znajduje się 4200 miejsc siedzących.
Piłkarze.
Stan na 15 czerwca 2016:

</doc>
<doc id="694974" url="https://pl.wikipedia.org/wiki?curid=694974" title="Gastrostomia">
Gastrostomia

Gastrostomia – przetoka między środowiskiem zewnętrznym a żołądkiem. Jest stosowana w celu podawania substancji odżywczych u osób z niedrożnym przełykiem, na przykład w wyniku nowotworu lub powikłań po oparzeniu. Gastrostomia zakładana jest również przy schorzeniach neurologicznych z zaburzonym aktem połykania i u osób w śpiączkach.
W przypadkach nieoperacyjnych zmian w obrębie przełyku lub innych zmian powodujących jego czasową lub stałą niedrożność gastrostomię wykonuje się drogą laparotomii, lub w ostatnich kilkunastu latach również laparoskopii. Gastrostomia tak jak pozostałe stomie może być czasowa lub ostateczna. Gastrostomię czasową usuwa się po ustaniu przyczyny dla której została założona (np. udana operacja początkowo nieoperacyjnego raka przełyku, ustępowanie objawów neurologicznych, wybudzenie ze śpiączki).
W Polsce operacyjnie najczęściej wykonywana jest gastrostomia opisana przez krakowskiego chirurga Bronisława Kadera (1863–1937). Polega ona na otwarciu jamy brzusznej, nacięciu żołądka (gastrotomia) i umieszczeniu w tym otworze drenu Pezzera. Dren zabezpiecza się szwem kapciuchowym a ścianę żołądka podszywa do ściany jamy brzusznej. Dren wyprowadza się poprzez wykonany w powłokach brzusznych otwór. Pewną modyfikacją zabiegu Kadera jest gastrostomia Witzela, opracowana przez niemieckiego chirurga Friedricha Oskara Witzela (1856–1925). W tym zabiegu wprowadzony do żołądka dren (zazwyczaj cieńszy) przed wyprowadzeniem przez powłoki pokrywany jest na odcinku kilku centymetrów „mufką” powstałą ze ściany żołądka. Ma to zapobiegać nieszczelności i bezpośredniemu kontaktowi otworu w żołądku z otworem w powłokach brzucha. Istnieją również inne rodzaje gastrostomii, na przykład Janawaya, polegająca na wytworzeniu z części żołądka „rurki” i wszyciu jej w ścianę brzucha, czy też połączenia żołądka ze ścianą brzucha za pomocą wstawek z jelita (perystaltyka skierowana jest do żołądka).
W ostatnich latach gastrostomie wykonywane są metodami laparoskopowymi (mniejsze cięcie, mniejszy uraz chirurgiczny).
Jeżeli przełyk jest drożny, istnieje możliwość wykonania przezskórnej gastrostomii endoskopowej. Zabieg polega na wprowadzeniu endoskopu do żołądka, a następnie wkłuciu, poprzez powłoki, do żołądka igły, którą wsuwa się sznurek prowadzący. Endoskopista przechwytuje sznurek kleszczykami i wyprowadza przez usta wraz z gastroskopem. Do sznurka przymocowuje się tubę odżywczą i, pociągając koniec sznurka znajdującego się poza powłokami brzusznymi pod kontrolą gastroskopu (drugie wprowadzenie), umieszcza się częściowo w żołądku, zaś część wyprowadza przez powłoki. Założenie specjalnego zacisku mocującego kończy zabieg.
Przez gastrostomię podaje się gotowe mieszaniny odżywcze lub zmiksowany pokarm. Do powikłań zaliczamy przede wszystkim zmiany skórne wokół stomii związane z obecnością kwasu solnego w żołądku. Występują również zapchania drenu oraz jego wypadanie.

</doc>
<doc id="694975" url="https://pl.wikipedia.org/wiki?curid=694975" title="Bąkowo (osada w powiecie gdańskim)">
Bąkowo (osada w powiecie gdańskim)

Bąkowo (kaszb. "Bãkòwò", niem. "Bankau") – osada kaszubska w Polsce położona w województwie pomorskim, w powiecie gdańskim, w gminie Kolbudy przy drodze wojewódzkiej nr 221. W kierunku północno-wschodnim od Bąkowa znajduje się rezerwat przyrody Bursztynowa Góra, jak również wzniesienie Bursztynowa Góra.
W latach 1975–1998 miejscowość administracyjnie należała do województwa gdańskiego.
Nazwy źródłowe miejscowości.
Kaszb. "Bãkòwò", "Bãkòwa", "Bąkòwò", niem. "Bankau"

</doc>
<doc id="694980" url="https://pl.wikipedia.org/wiki?curid=694980" title="Gwiazda van Maanena">
Gwiazda van Maanena

Gwiazda van Maanena – gwiazda położona w gwiazdozbiorze Ryb, w odległości ok. 14 lat świetlnych od Słońca, jedna z najbliższych Układowi Słonecznemu gwiazd. Jasność wizualna tej gwiazdy to 12,4. Jest to biały karzeł, trzeci pod względem odległości od Słońca, po Syriuszu B i Procjonie B.
Została nazwana na cześć astronoma Adriaana van Maanena, który w 1917 roku odkrył jej duży ruch własny.
Historia obserwacji.
W roku 1917, astronom Adriaan van Maanen poszukiwał towarzysza gwiazdy HD 4628, która wykazywała się stosunkowo dużym ruchem własnym. Przypadkowo dokonał odkrycia obiektu o jeszcze większym ruchu własnym, znajdującym się kilka minut łuku na północny wschód. Van Maanen oszacował roczny ruch własny gwiazdy na 3 sekundy łuku. Wcześniej, 11 listopada 1896 roku, gwiazda ta została umieszczona w katalogu “Carte du Ciel” w Tuluzie. Jej obserwowana jasność wynosiła 12.3. Typ widmowy obiektu wstępnie oszacowano jako F0.
W roku 1918, amerykański astronom Frederick Seares przedstawił dokładniejszą obserwowaną jasność gwiazdy (o wartości 12.34 mag), lecz jej odległość wciąż była nieznana.
Dwa lata później, van Maanen oszacował i ogłosił paralaksę obiektu o wartości 0.246″, z której wynikało, iż absolutna wielkość gwiazdowa obiektu wynosiła 14.8 mag, co czyniło ją ówcześnie najsłabszą znaną gwiazdą typu F.
W 1923, holendersko-amerykański astronom Willem Luyten sporządził wykaz gwiazd o dużym ruchu własnym, w którym uznał tzw. "gwiazdę van Maanen’a" (termin ten został wymyślony przez Luyten’a) jako jeden z trzech znanych białych karłów.
Gwiazdy tego typu mają niezwykle małą absolutną jasność jak na swój typ widmowy, tym samym w Diagramie Hertzsprunga-Russella znajdują się znacznie poniżej ciągu głównego.
Właściwości fizyczne.
Gwiazda van Maanena jest białym karłem; należy do typu widmowego DZ8 (zob. diagram Hertzsprunga-Russella). Jest to gwiazda, której masa stanowi 0,7 masy Słońca, jasność to 0,00017 jasności Słońca, a średnica – tylko 0,013 średnicy Słońca. Ponieważ gwiazda ta ma stosunkowo dużą masę, która skupiona jest w małej objętości, jeden centymetr sześcienny jej materii ma masę ok. pół tony.

</doc>
<doc id="694981" url="https://pl.wikipedia.org/wiki?curid=694981" title="Plac Przymierza w Warszawie">
Plac Przymierza w Warszawie

Plac Przymierza – plac na Saskiej Kępie w Warszawie.
Układ.
Plac położony jest u zbiegu ulic: Francuskiej, Zwycięzców i Paryskiej. Stanowi część ciągu – Wersalska – Paryska – plac Przymierza - Francuska – rondo Waszyngtona.
Opis.
Nazwa związana jest nawiązaniem do aliantów i ich zwycięstwa w I wojnie światowej. Podobnie jak cały ciąg komunikacyjny, plac swoją nazwą upamiętnia też sojusz polsko-francuski z okresu międzywojennego.
W 1963 przy placu otwarto kino Sawa. Było to jedyne kino na Saskiej Kępie. Na skwerze przed kinem ustawiono rzeźbę syrenki-dziewczyny trzymającej w opuszczonych dłoniach bukiet kwiatów dłuta Jerzego Chojnackiego. 
Między kinem a samym skrzyżowaniem istniał również parking. Od strony wschodniej zaś za ul. Wandy Klub Sportowy „Drukarz” z boiskiem i błoniami rozciągającymi się aż do ulicy Saskiej. Obecnie znajduje się tam duży kompleks bloków mieszkalno-handlowych. W 2000 kino zostało zburzone, a na jego miejscu wzniesiono wielki budynek mieszkalno-usługowy. 
Na skutek wybudowania dwóch dużych budynków na początku XXI w., pomimo zachowania nazwy, plac Przymierza przestał być placem.
Na placu znajduje się popiersie Stefana Żeromskiego wykonane przez Stanisława Sikorę, odsłonięte w 1987 przed kinem Sawa. W związku z rozbiórką kina i zabudową placu nowymi budynkami zostało przeniesione kilkadziesiąt metrów od pierwotnego miejsca i ponownie odsłonięte w 2001.

</doc>
<doc id="694982" url="https://pl.wikipedia.org/wiki?curid=694982" title="Wirus cytomegalii">
Wirus cytomegalii



</doc>
<doc id="694983" url="https://pl.wikipedia.org/wiki?curid=694983" title="Wenus paleolityczna">
Wenus paleolityczna

Wenus paleolityczna – ogólne określenie niewielkich, kilkunastocentymetrowych posążków kobiecych (względnie męskich lub o niezidentyfikowanej płci), odnajdowanych na stanowiskach archeologicznych od Europy Zachodniej do Syberii (m.in. Willendorf, Galgenberg, Dolní Věstonice, Brassempouy), pochodzących z okresu górnego paleolitu. Niekiedy terminem tym obejmuje się nie tylko figurki, ale też reliefy i wyobrażenia postaci ludzkich ryte w skale lub innych materiałach.
Pochodzenie terminu.
Według przedstawionej przez Randalla White’a analizy badań i interpretacji „Wenus paleolitycznych”, szeroko obecne tak w archeologii, jak i w kulturze masowej posążki „Wenus paleolitycznych” są często przedmiotem błędnych stereotypów generalizująch. Odnosi się to nie tylko do nich samych, ale też do historycznego i intelektualnego kontekstu używanego dziś spontanicznie określenia „Wenus”, a także innych przydawanych im epitetów, takich jak „bogini” czy „figurka płodności”. Określenia te mają charakter interpretacyjny, który co więcej ukryty jest pod pozorem określeń o charakterze deskryptywnym. Istnieją nawet takie rzeźby określane jako „Wenus paleolityczna”, gdzie nie jest pewna identyfikacja płci przedstawianego obiektu.
Pierwszym odkrytym posążkiem „Wenus paleolitycznej” była odnaleziona ok. 1864 przez Paula Huraulta, markiza de Vibray – Vénus impudique. Jak zauważa Randall White, wydaje się pewne, że posążek ten nazwano właśnie w ten sposób ze względu na skojarzenia ze starożytnością klasyczną oraz ze względu na wdzięczność jego formy artystycznej. Aż do początku XX wieku ogólne określenie „Wenus paleolityczne”, czy też zbliżone terminy, nie było jednak znane. Wyjątkiem jest okazjonalne określenie przez Édouarda Piette’a jako „Wenus z Brassempouy” posążku znanego także jako "La Poire" (nie chodzi tu o znalezione wraz z nią popiersie, także znane jako Wenus z Brassempouy). Według White’a to, że Piette użył tu słowa „Wenus” nie ma jednak żadnego związku z wcześniejszym o kilkadziesiąt lat określeniem „Vénus impudique”: raczej niż do starożytności klasycznej, Piette odwoływał się tu do modnego wtedy w antropologii oraz obecnego szeroko w wyobraźni masowej określenia „Wenus hotentocka” ("Vénus hottentote"; por. artykuł "Saartjie Baartman"). Aż do czasów po pierwszej wojnie światowej nie kojarzono zresztą figurek Wenus z pięknem i płodnością, interpretując je raczej w kategoriach rasy (sam Piette różnorodność typów figurek, wśród których występuje tak zatarcie, jak i podkreślenie cech płciowych, widział jako odzwierciedlenie konfliktu rasowego) i, według określenia White’a, „egzotycznych aspektów kobiecej anatomii”.

</doc>
<doc id="694986" url="https://pl.wikipedia.org/wiki?curid=694986" title="Estońskie monety euro">
Estońskie monety euro

Estonia była pierwszym z dziesięciu nowych krajów Unii Europejskiej, która ogłosiła narodowe symbole na swoich monetach euro. Zostały zaprojektowane przez Lembita Lõhmusa. Zwyciężył w konkursie, którego wynik ogłoszono w grudniu 2004 roku. Pierwotnie planowano przystąpienie do strefy euro 1 stycznia 2007 roku. Później zmieniono na 1 stycznia 2008 r. Estonia weszła do strefy euro 1 stycznia 2011 r.
Wszystkie monety przedstawiają mapę Estonii oraz napis Eesti – nazwę państwa w języku estońskim.

</doc>
<doc id="694987" url="https://pl.wikipedia.org/wiki?curid=694987" title="Gwiazda Van Maanena">
Gwiazda Van Maanena



</doc>
<doc id="694993" url="https://pl.wikipedia.org/wiki?curid=694993" title="VIPoma">
VIPoma



</doc>
<doc id="694998" url="https://pl.wikipedia.org/wiki?curid=694998" title="Josa i Tuixén">
Josa i Tuixén

Josa i Tuixén – gmina w Hiszpanii, w Katalonii, w prowincji Lleida, w comarce Alt Urgell.
Powierzchnia gminy wynosi 68,16 km². Zgodnie z danymi INE, w 2005 roku liczba ludności wynosiła 170, a gęstość zaludnienia 2,49 osoby/km². Wysokość bezwzględna gminy równa jest 1206 metrów. Współrzędne geograficzne Josa i Tuixén to 42°13'N 1°34'E.
Miejscowości.
W skład gminy Josa i Tuixén wchodzą dwie miejscowości:

</doc>
<doc id="695002" url="https://pl.wikipedia.org/wiki?curid=695002" title="Josa de Cadí">
Josa de Cadí

Josa de Cadí, dawniej: Josa () – miejscowość w Hiszpanii, w Katalonii, w prowincji Lleida, w comarce Alt Urgell, w gminie Josa i Tuixén.
Według danych INE w 2020 roku liczyła 21 mieszkańców – 12 mężczyzn i 9 kobiet. 

</doc>
<doc id="695004" url="https://pl.wikipedia.org/wiki?curid=695004" title="Tuixent">
Tuixent

Tuixent – miejscowość w Hiszpanii, w Katalonii, w prowincji Lleida, w comarce Alt Urgell, w gminie Josa i Tuixent.
Według danych INE z 2005 roku miejscowość zamieszkiwało 128 osób.

</doc>
<doc id="695006" url="https://pl.wikipedia.org/wiki?curid=695006" title="Lament świętokrzyski">
Lament świętokrzyski

Lament świętokrzyski (znany również jako "Żale Matki Boskiej pod krzyżem", albo "Posłuchajcie Bracia Miła"; czasem po prostu "Plankt") – średniowieczny plankt, uważany za jedno z największych arcydzieł lirycznych epoki.
Współcześni historycy literaccy podkreślają niezwykłość utworu na tle kultury średniowiecznej, nie tylko ze względu na wybitne walory formalne, ale przede wszystkim na zrezygnowanie z teologicznego przedstawienia Matki Bolejącej na rzecz jej ludzkiego, uczuciowego czy wręcz psychologicznego wymiaru. Przypuszcza się, iż tekst mógł być w przeszłości częścią wielkopiątkowego misterium. Źródłem inspiracji dla autora były prawdopodobnie apokryficzne rozwinięcia ewangelii.
Tradycja apokryficzna.
Utwór stanowi monolog Maryi, matki Jezusa, bolejącej i lamentującej pod krzyżem. Maryja początkowo wzywa otaczających ją ludzi do współczucia, zrozumienia i współuczestnictwa w cierpieniu. Następnie ze słowami pełnymi czułości zwraca się do Syna, chcąc w ostatniej chwili Jego życia zbliżyć się do Niego i ulżyć Mu w męce. Następne strofy monologu wybuchają rozpaczą i buntem Maryi przeciw Aniołowi Gabrielowi, który zwiastował Dziewicy chwałę i radość, nie wspomniał natomiast o ogromie cierpienia, jakie będzie musiała przejść. Utwór kończy przestroga skierowana do wszystkich matek, aby modliły się do Boga o swoich synów.
Podobne sceny, skądinąd popularne w tradycji średniowiecza, nie miały swojej podstawy w kanonie "Nowego Testamentu". Spośród wszystkich czterech ewangelistów tylko św. Jan uwzględnia obecność Marii pod krzyżem. Apostoł ogranicza się jednak tylko do zanotowania faktu oraz słów Jezusa: „Niewiasto, oto syn Twój” (J 19, 26); „Oto Matka twoja” (J 19, 27). Jedynie w apokryficznej Ewangelii Nikodema z II czy IV wieku, a właściwie dodatkach do niej, czytamy:
Rozwijający się i uzupełniany o nowe treści kult maryjny w Kościele zachodnim (zwłaszcza od XI wieku w Europie, a w Polsce od XIII wieku) sprzyjał rozbudowaniu motywu "compassio" o coraz to liczniejsze szczegóły, nie tylko pod względem warstwy zdarzeniowej, ale również, a może przede wszystkim, pod względem wnikania w bolejącą duszę Matki, reprezentującą całe cierpienie rodzaju ludzkiego. Motyw ten służył również praktykowaniu współczucia i miłości wśród wiernych.
Historia.
Tekst "Lamentu świętokrzyskiego" pochodzi z klasztoru benedyktyńskiego na Łysej Górze. Jego powstanie datuje się na koniec XV wieku. Jedyny odpis utworu, który zachował się do czasów nowożytnych, nieistniejący już, datuje się na rok ok. 1470.
W ujęciu historycznoliterackim "Lament świętokrzyski" plasuje się na pograniczu kilku gatunków literackich, choć powszechnie utożsamiany bywa z planktem. Niektórzy badacze, skupieni na głęboko emocjonalnej stronie utworu oraz przypuszczalnym autentyzmie przeżyć i życiowego doświadczenia samego autora, skłonni są uznawać go za utwór prekursorski względem renesansowego humanizmu. Istnieje ponadto wiele zbieżności pomiędzy "Lamentem..." a znaną kościelną sekwencją Jacopone’a da Todiego, "Stabat Mater Dolorosa" (Stała Matka Bolejąca), a także prozą Peregryna z Opola. Wiadomo poza tym, iż śląski dominikanin w swoich kazaniach często rozwijał myśli zawarte w znanych polskich poematach religijnych.
"Lament świętokrzyski" to portret Matki Boskiej, cierpiącej i lamentującej matki. Jest to obraz kobiety, jednej z wielu matek, nie postaci świętej, ale ludzkiej, która nie ma wpływu na losy syna, nie może mu pomóc. Obraz jest przesycony krwią (słowo „krew/ krwawy” pojawia się w utworze 5 razy, z czego 4 razy w 3 pierwszych strofach).
Wiersz ten jest przykładem incipitu – autor nie nadał mu konkretnego tytułu, a za tytuł często służy pierwszy wers wiersza.
Wpływ i inspiracje.
"Lament świętokrzyski" stał się inspiracją do wielu późniejszych parafraz, z których najbardziej znane są autorstwa Kazimierza Brodzińskiego oraz Felicjana Faleńskiego.

</doc>
<doc id="695015" url="https://pl.wikipedia.org/wiki?curid=695015" title="Cardiospasmus">
Cardiospasmus



</doc>
<doc id="695018" url="https://pl.wikipedia.org/wiki?curid=695018" title="Kus-kus">
Kus-kus



</doc>
<doc id="695020" url="https://pl.wikipedia.org/wiki?curid=695020" title="Bąkowo (powiat lęborski)">
Bąkowo (powiat lęborski)

Bąkowo (kaszb. "Benkòwò" lub "Lãbòrsczé Benkòwò") - nieoficjalny przysiółek wsi Pogorzelice w Polsce położona w województwie pomorskim, w powiecie lęborskim, w gminie Nowa Wieś Lęborska.
Miejscowość położona jest przy drodze krajowej nr 6. Wieś jest częścią składową sołectwa Dziechlino.
W latach 1975–1998 miejscowość administracyjnie należała do województwa słupskiego.

</doc>
<doc id="695021" url="https://pl.wikipedia.org/wiki?curid=695021" title="Submersible Ship Nuclear">
Submersible Ship Nuclear

Submersible Ship Nuclear (SSN) – w terminologii NATO oznacza okręt podwodny o napędzie atomowym przeznaczony do zwalczania jednostek pływających przeciwnika, w tym zwłaszcza jego okrętów podwodnych. Od lat sześćdziesiątych dwudziestego wieku, termin ten stosowany jest również na określenie jednostek bardziej uniwersalnych, których zadania wykraczają poza zwalczanie żeglugi i floty przeciwnika, przez co nabierają charakteru jednostek wielozadaniowych. Obok zadań typowo myśliwskich, okręty tego rodzaju wykonują także zadania o charakterze wywiadowczym, współpracy z siłami specjalnymi, a także zadania uderzeniowe na cele lądowe za pomocą wystrzeliwanych spod wody pocisków manewrujących.

</doc>
<doc id="695023" url="https://pl.wikipedia.org/wiki?curid=695023" title="Róg (biologia)">
Róg (biologia)

Róg (łac. "cornu", liczba mnoga – "cornua"), wyrostek rogowy – twardy wyrostek występujący na głowie niektórych ssaków, zwykle parzyście. W większości przypadków jest to wytwór skóry właściwej zbudowany z twardej keratyny (pochwa rogowa) czasem wraz z pokrywanymi możdżeniami.
U wołowatych są to puste, osadzone na możdżeniach wytwory skóry właściwej (zbudowanej z tkanki łącznej zwartej). Są obecne u obu płci oraz nie są wymieniane (poza widłorogiem ("Antilocapra americana"), u którego pochwy rogowe są zrzucane raz do roku, po okresie godowym). Róg jak całość (możdżeń wraz z pochwą rogową) składa się z:
Na podstawie wykształcenia rogów można wnioskować o:
W przypadku nosorożców rogi są wytworami naskórka (jak włosy).

</doc>
<doc id="695025" url="https://pl.wikipedia.org/wiki?curid=695025" title="Pagani Zonda">
Pagani Zonda

Pagani Zonda – supersamochód klasy wyższej produkowany pod włoską marką Pagani w latach 1999–2022.
Historia i opis modelu.
Pagani Zonda C12 zadebiutowała w 1999 na wystawie Geneva Motor Show jako pierwszy seryjny pojazd skonstruowany w historii firmy Pagani Automobili, którą założono 7 lat wcześniej przez argentyńskiego konstruktora i projektanta, Horacio Paganiego. Proces konstrukcyjny samochodu poprzedziła trwająca od 1992 roku budowa serii prototypów, które rozwijano pod kodem "C8 Project". Pomysłodawca projektu inspirował się głównie bolidami Formuły 1, w 1994 roku po udanych wstępnych testach aerodynamicznych i zawarciu porozumienia z Mercedesem uzyskując kształt samochodu bliski finalnej formy.
Charakterystyczną cechą Zondy była awangardowa stylistyka autorstwa samego Horacio Paganiego, dla którego głównym źródłem inspiracji były bolidy wyścigowe klasy C, którymi zespół Mercedesa ścigał się wielokrotnie w różnych zawodach w latach 80. i 90. Przód przyozdobiły podwójne reflektory i wąsko zarysowana kabina pasażerska z wysoko osadzonymi lusterkami bocznymi. Tylną część nadwozia zdominowała z kolei centralnie umieszczona, poczwórna końcówka wydechu otoczona chromowanym pierścieniem. Kabina pasażerska zyskała luksusowo-sportową estetykę, z parą kubełkowych foteli. Wnętrze wykończono mieszanką skóry, jedwabiu oraz połyskującego aluminium, a detale zyskały nietypowe kształty.
Podstawowa Zonda wyposażona została silnik o pojemności sześciu litrów (5987 cm³) (silnik Mercedes-Benz M120 V12) i osiągała maksymalną prędkość 185 mph (297 km/h). Silnik generował moc 408 KM (300 kW/402 hp) przy 5200 obr./min i moment obrotowy równy 571 Nm (421 ft·lbf) przy 3800 obr./min.
Zonda S.
Kolejna odmiana Zondy zadebiutowała w 2000 roku, zyskując głównie drobne zmiany techniczne. Silnik 6.0 Mercedesa został zastąpiony przez zmodyfikowany w firmie AMG. Do napędu użyto jednostki generującej moc maksymalną 557,6 KM przy 5500 obr./min. Maksymalny moment obrotowy wynosi 750 Nm 4100 obr./min. Prędkość maksymalna jest nieznana, zaś przyspieszenie 0–100 km/h 3,7 s. Moc przenoszona była na tylną oś poprzez 6-biegową manualną skrzynię biegów.
Zonda C12 7.3.
Następne modyfikacje Zondy przeprowadzono w 2002 roku. Przy okazji prezentacji Zondy 7,3 dodano wówczas symbol na tylnej kratce i wprowadzono kosmetyczne zmiany w układzie napędowym oraz zoptymalizowanym wyciszeniu układu napędowego. Moc wzrosła do 555 KM, natomiast moment obrotowy do 750 Nm przy 3800 obr./min. Nadwozie o przeprojektowanej aerodynamice zyskało dodatkowe 5 centymetrów długości.
Zonda F.
Podczas Geneva Motor Show w marcu 2005 roku przedstawiona została kolejna, udoskonalona odmiana Zondy z "F" w nazwie oddającym hołd mentorowi Horacio Paganiego, Juanowi Manuelowi Fangio. 
Wyposażona jest w zmodyfikowany, ręcznie wykonany 48-zaworowy silnik o pojemności 7,3 l, generujący moc 650 KM oraz moment obrotowy 760 Nm przy 4000 obr./min. Prędkość maksymalna to ok. 345 km/h. Rok po prezentacji Zondy F zaprezentowana została pierwsza w historii linii modelowej odmiana z otwieranym dachem typu roadster.
Zonda R.
W styczniu 2009 roku zadebiutowała wyczynowa i najbardziej zmodyfikowana od momentu premiery odmiana Zondy. Samochód zyskał kompleksowo przeprojektowaną stylistykę z inaczej osadzonymi reflektorami, a także przeprojektowanym układem napędowym. Model ten jest o 389 mm dłuższy od Zondy F, ma większy spoiler i profesjonalny dyfuzor. Silnik opracowało AMG, wywodząc się z Mercedesa CLK GTR. 6-litrowy, 48-zaworowy motor V12 generuje moc 750 KM, przy 8000 obr./min oraz 710 Nm. Silnik połączony jest z 6-stopniową sekwencyjną skrzynią biegów, która ma zadowolić najbardziej wymagających kierowców. Układ wydechowy jest oparty na technologii z bolidów Formuły 1. Jest to najszybsza wersja tego samochodu. Przyspieszenie 0-100 km/h wynosi 2,7 s. Cena samochodu wyniosła 1,4 mln euro, w momencie debiutu była to najszybsza wersja modelu Zonda. Pojazd nie był dopuszczony do ruchu drogowego ani na brytyjskie tory, ponieważ nie spełniał wymogów głośności.
Zonda Cinque.
Oprócz Zondy R, w 2009 roku Pagani przedstawiło jeszcze jedną odmianę specjalną Zondy w postaci modelu Cinque, która wyróżniła się dedykowanym pakietem stylistycznym i mniejszą o 20 kg masą całkowitą. Do napędu użyto jednostki V12 7,3 l (7291 cm³) 60° DOHC 48v/4 zawory cylinder (Mercedes-Benz AMG), generującą moc maksymalną 678,3 KM. Maksymalny moment obrotowy wynosi 780 Nm. Prędkość maksymalna wynosi 350 km/h, zaś przyspieszenie 0–100 km/h 3,4 s. Moc przenoszona była na tylną oś poprzez 6-biegową manualną skrzynię biegów. 
Zonda 760 Series.
Choć produkcja regularnej linii Zondy zakończyła się oficjalnie w 2013 roku po 14 latach, tak rok wcześniej zainaugurowana została jeszcze jedna, specjalna seria budowana na specjalne zamówienie 5 klientów. Pierwszym modelem specjalnym było 760RS zbudowane dla nabywcy z Chile, które stylistycznie nawiązywało obszernie do Zondy Cinque. W tym samym roku ukończono też model 760LH, który powstał dla brytyjskiego kierowcy F1, Lewisa Hamiltona. W 2017 roku przedstawiono model 760 KAQ opracowany dla nabywcy ze Zjednoczonych Emiratów Arabskich, z kolei w 2018 roku zaprezentowano model Zonda Viola o charakterystycznym, fioletowym kolorze znanym już modelu 760LH.
W 2022 roku zadebiutował piąty, ostatni egzemplarz z serii 760 w postaci modelu 760 Roadster, który opracowano we współpracy z LMM Design. Pokryty połyskującą srebrną folią egzemplarz zbudowano dla nabywcy z Londynu.
Wersje specjalne.
Na specjalne zamówienie klientów z całego świata, Pagani na przestrzeni 20 lat zbudowało kilkanaście różnych egzemplarzy specjalnych w unikatowej specyfikacji typu one-off. Samochody zyskały niepowtarzalne kombinacje kolorystyczne, wykończenie kabiny pasażerskiej i modyfikacje w układzie napędowym. Budowano je na długo po zakończeniu regularnej produkcji w 2013 roku.

</doc>
<doc id="695026" url="https://pl.wikipedia.org/wiki?curid=695026" title="Prwa makedonska fudbałska liga">
Prwa makedonska fudbałska liga

Prwa makedonska fudbałska liga, – najwyższa w hierarchii klasa męskich ligowych rozgrywek piłkarskich w Macedonii Północnej, będąca jednocześnie najwyższym szczeblem centralnym (I poziom ligowy), utworzona w 1992 roku i od samego początku zarządzana przez Macedoński Związek Piłki Nożnej (FFM). Zmagania w jej ramach toczą się cyklicznie (co sezon) i przeznaczone są dla 10 najlepszych krajowych klubów piłkarskich. Jej triumfator zostaje Mistrzem Macedonii Północnej, zaś najsłabsze drużyny są relegowane do Wtorej ligi (II ligi macedońskiej).
Historia.
Mistrzostwa Macedonii w piłce nożnej rozgrywane są od 1927 roku. Od 1927 do końca sezonu 1990/91 liga macedońska była jedną z niższych lig w byłej Jugosławii. Niejednokrotnie zmieniał się format rozgrywek. Po upadku SFR Jugosławii w 1991 roku proklamowano niepodległość Macedonii. W sezonie 1992/93 startowała Prwa liga. Najwięcej razy w rozgrywkach triumfował zespół Wardar Skopje.
System rozgrywek.
Obecny format ligi zakładający podział rozgrywek na 4 koła obowiązuje od sezonu 2016/17.
Rozgrywki składają się z 36 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą cztery mecze – dwa w roli gospodarza, dwa jako goście. Od sezonu 2015/16 w lidze występuje 10 zespołów. W przeszłości liczba ta wynosiła od 12 do 18. Drużyna zwycięska za wygrany mecz otrzymuje 3 punkty (do sezonu 1993/94 2 punkty), 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrza Macedonii Północnej w piłce nożnej. Mistrz Macedonii Północnej kwalifikuje się do eliminacji Ligi Mistrzów UEFA. Druga oraz trzecia drużyna zdobywają możliwość gry w Lidze Europy UEFA. Również zwycięzca Pucharu Macedonii Północnej startuje w eliminacjach do Ligi Europy lub, w przypadku, w którym zdobywca krajowego pucharu zajmie pierwsze miejsce w lidze – możliwość gry w eliminacjach do Ligi Europy otrzymuje również czwarta drużyna klasyfikacji końcowej. Zajęcie 2 ostatnich miejsc wiąże się ze spadkiem drużyn do Wtorej ligi. Trzecia drużyna od dołu tablicy walczy w barażach play-off z trzecią drużyną Wtorej ligi o utrzymanie w najwyższej lidze.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Statystyka.
Tabela medalowa.
Mistrzostwo Macedonii Północnej zostało do tej pory zdobyte przez 9 różnych drużyn.
Stan po zakończeniu sezonu 2021/2022. 

</doc>
<doc id="695027" url="https://pl.wikipedia.org/wiki?curid=695027" title="Plac Przymierza">
Plac Przymierza



</doc>
<doc id="695035" url="https://pl.wikipedia.org/wiki?curid=695035" title="Ognisty pierścień Pacyfiku">
Ognisty pierścień Pacyfiku



</doc>
<doc id="695036" url="https://pl.wikipedia.org/wiki?curid=695036" title="Język znaczników">
Język znaczników

Język znaczników () – format dokumentu zawierający obok tekstu także dodatkowe informacje, które go opisują. Te informacje, na przykład na temat wyglądu czy znaczenia fragmentu dokumentu, są wyrażane poprzez wplecione w tekst znaczniki.
Jednym z najpopularniejszych obecnie języków znaczników jest HTML, jedna z technologii leżących u podstaw WWW. Pierwotnie jednak języki znaczników były (i są do dziś) wykorzystywane przede wszystkim w przemyśle wydawniczym.
Odmiany języków znaczników.
Języki znaczników zwyczajowo dzielone są na trzy klasy: prezentacyjne, proceduralne oraz opisowe. W praktyce jednak różne odmiany znakowania są stosowane w danym systemie jednocześnie.
Przykładowo język HTML zawiera elementy czysto proceduralne (np. codice_1 określający, że tekst ma być wytłuszczony) oraz czysto opisowe (np. codice_2 oznaczający ważny fragment tekstu). Zawiera również element codice_3, wyróżniający obszar znakowania prezentacyjnego, którego zawartość ma zostać wyświetlona dokładnie tak, jak została umieszczona w dokumencie (bez specjalnego formatowania i bez pomijania znaków niedrukowalnych).
Znakowanie prezentacyjne.
W znakowaniu prezentacyjnym dokument nie wymaga żadnego formatowania, a strukturę dokumentu można określić jedynie ze sposobu rozmieszczenia jego zawartości. Przykładowo tytuł dokumentu może zostać poprzedzony kilkoma znakami nowej linii lub spacji, co ma sugerować marginesy oraz efekt centrowania.
 Tytuł dokumentu
 Szczegółowy opis dokumentu
 przedstawiający jego tematykę
 oraz zastosowanie
Niektóre procesory tekstu i inne programy przetwarzające tekst podejmują próby wywiedzenia struktury dokumentu z podobnych konwencji, jednak wielość stylów i wieloznaczność interpretacji znacząco to utrudniają.
Znakowanie proceduralne.
Znakowanie proceduralne także określa sposób prezentacji tekstu, lecz jego znaczniki nie są zwykle widoczne dla użytkownika końcowego. Oprogramowanie lub ludzie przetwarzający tekst interpretują znaczniki odpowiednio układając i formatując tekst.
Przykładowo formatowany tytuł dokumentu może być bezpośrednio poprzedzony przez ciąg dyrektyw mówiących o konieczności przejścia w tryb centrowania, powiększenia oraz wytłuszczenia czcionki. Po tytule natomiast następowałaby kolejna seria rozkazów usuwających zastosowane efekty. 
W bardziej zaawansowanych systemach często stosowane ciągi znaczników można uprościć poprzez zastosowanie makr lub stosu. Można z nich również korzystać do tworzenia znaczników opisowych.
Większość z języków wykorzystujących ten sposób znakowania jest kompletnych w sensie Turinga. Wśród przykładów można wymienić nroff, troff, TeX, Lout oraz PostScript.
Znakowanie proceduralne jest często używane w profesjonalnych systemach publikacji, gdzie od specjalistów w dziedzinie typografii oczekiwana jest znajomość odpowiednich języków.
Znakowanie opisowe.
W znakowaniu opisowym (inaczej semantycznym) fragmenty tekstu również opatruje się znacznikami, jednak znaczniki nie narzucają wprost w jaki sposób mają być prezentowane, a raczej (poprzez opis w odpowiednim standardzie lub samą nazwę) określają jakie jest znaczenie danego fragmentu tekstu. 
 &lt;tytuł&gt;Tytuł dokumentu&lt;/tytuł&gt;
 &lt;opis&gt;Szczegółowy opis dokumentu przedstawiający jego tematykę oraz zastosowanie&lt;/opis&gt;
Główną zaletą znakowania opisowego jest jego elastyczność. Wynika to z tego, że to w jaki sposób i czy w ogóle wyświetlany jest fragment o określonej funkcji (np. tytuł, data wydania itp.) określane jest przez program przetwarzający dokument. Dzięki temu tekst oznaczony opisowo może być użyteczny na wiele sposobów, które nie muszą być zaplanowane przez projektantów języka, czy nawet twórcę danego dokumentu.
Dodatkowo jeśli dokumenty są formatowane według określonej specyfikacji, to można opracować metody przetwarzania całej grupy takich dokumentów do innych formatów. Można również w prosty sposób przetwarzać wiele dokumentów naraz tworząc podsumowania, czy ogólniej - uzyskując informacje, które nie są zawarte w żadnym z poszczególnych dokumentów.
Przykładowo odnośniki w języku HTML, początkowo przeznaczone do ręcznego aktywowania przez człowieka, są obecnie szeroko używane przez wyszukiwarki internetowe, które na ich podstawie odkrywają nowy materiał do zindeksowania oraz oceniają popularność zasobów sieciowych.
Znakowanie ogólne (ang. "generic markup") to inny termin oznaczający znakowanie opisowe. Większość współczesnych języków opisowych umieszcza dane wewnątrz struktury drzewiastej i umożliwia umieszczanie wewnątrz nich wzajemnych odsyłaczy. Z tego powodu dokumenty mogą być traktowane jako bazy danych, których struktury jest świadomy sam system bazy danych (przeciwnie do elementów typu "binary large object" w przeszłości). Ponieważ tego rodzaju bazy danych nie mają tak rygorystycznych schematów struktury jak relacyjne bazy danych, są one powszechnie nazywane semistrukturalnymi bazami danych.
Historia.
Koncepcje oznaczania tekstu od początku towarzyszyły przemysłowi wydawniczemu, jednak dawniej wszystko odbywało się przede wszystkim na papierze (na rękopisie lub maszynopisie). Ludzie zajmujący się typografią poprzez odpowiednie oznaczanie fragmentów tekstu określi krój, stopień lub odmianę pisma. Wraz z rozwojem komputerów zaczęły się pojawiać możliwości przeniesienia części procesu publikacji dokumentów na programy, dzięki którym nie trzeba było przynajmniej przepisywać ponownie tych samych tekstów.
Najprawdopodobniej koncepcję języków znaczników wysnuł po raz pierwszy William Tunnicliffe na konferencji w 1967. Preferował on jednak termin „kodowanie ogólne” ("generic coding"). Tunnicliffe rozwinął następnie na potrzeby środowisk związanych z publikacją osobny standard zwany GenCode. Równolegle jednak, również w późnych latach sześćdziesiątych, swoje przemyślenia utrzymane w podobnym tonie opublikował projektant Stanley Fish.
Wczesne przykłady języków znaczników wykorzystywanych poza przemysłem wydawniczym mogą zostać odszukane w narzędziach do składu tekstu dla systemu Unix typu troff i nroff. Pomimo zastosowania znakowania proceduralnego, nakłonienie aplikacji do wydania prawidłowo sformatowanego wydruku, mogło być dla amatora długotrwałym i nużącym zajęciem (ze względu na to, że efekt nie był widoczny od razu). Dostępność aplikacji typu WYSIWYG zmniejszyła popularność tego rodzaju języków wśród przeciętnych użytkowników.
TeX.
TeX, podobnie jak GenCode, to kolejny standard znakowania przeznaczony do zastosowań związanych z publikacją stworzony oraz stale udoskonalany przez Donalda Knutha na przełomie lat 70. i 80. XX wieku. Do głównych zadań TeX-a należało szczegółowe przedstawienie układu tekstu oraz opisu czcionki, w celu uzyskania wysokiej jakości składu opracowań matematycznych.
Aby spełnić swoje założenia Knuth musiał spędzić wiele godzin na nauce zasad typografii. Stąd też TeX wymaga od użytkownika znacznego zasobu wiedzy nie tylko na temat specyficznej składni języka, ale także umiejętności związanych zarówno ze składem jak i edycją tekstu. Między innymi dlatego, znajduje on zastosowanie przede wszystkim w środowiskach akademickich, gdzie stał się "de facto" standardem w wielu dziedzinach nauki.
Na bazie TeX-a i opisanego poniżej Scribe'a stworzono LaTeX-a – zestaw makr rozszerzający swój pierwowzór o elementy znakowania opisowego. Obecnie istnieją również narzędzia pozwalające tworzyć dokumenty w LaTeX-u bez znajomości jego składni z podglądem na żywo (czyli WYSIWYG).
Scribe, GML i SGML.
Systemem, który wprowadził wyraźne rozróżnienie pomiędzy strukturą oraz prezentacją dokumentu był język Scribe. Został on opracowany i opisany w 1980 przez Briana Reida w ramach jego pracy doktorskiej na Carnegie Mellon University. Scribe jako pierwszy implementował liczne przełomowe cechy, między innymi gramatykę zakładającą istnienie elementów opisowych oraz koncepcję stylów odseparowanych od znakowanego dokumentu.
We wczesnych latach 80. tendencja do znakowania wyłącznie struktury dokumentu, podczas gdy aspektem wizualnym zajmować się miał oddzielny interpreter języka, nasilała się. Badacz z firmy IBM Charles Goldfarb, uznawany dzisiaj za jednego ojca języków znaczników, opracował wówczas GML. Język ten stał się podstawą dla opracowania przez komitet ISO, szeroko rozpowszechnionego do dzisiaj standardu SGML. Na czele komitetu opracowującego SGML stał Goldfarb, członkami komitetu byli także Sharon Adler, Anders Berglund i James D. Mason.
Do ukształtowania SGML przyczyniły się między innymi rozwiązania z projektu GenCode autorstwa Tuncliffe'a, a także rozwiązania Reida. Obok sposobu umieszczania znaczników wewnątrz dokumentu standard SGML określał także składnię meta dokumentów (DTD) do definiowania dozwolonych nazwy znaczników oraz relacji pomiędzy tymi elementami. Dzięki standaryzacji definiowania typów dokumentów możliwe stało się tworzenie języków znaczników, których struktura była ściśle określona przez DTD, co z kolei ułatwia opracowanie narzędzi do automatycznego przetwarzania takich tekstów. Dzięki tej właściwości SGML formalnie stał się metajęzykiem. Począwszy od późnych lat 80. większość powstających języków znaczników wykorzystywała składnię SGML-a. W 1986 SGML został ogłoszony Międzynarodowym Standardem pod nazwą ISO 8879.
Istotną rolę w propagowaniu SGML-a odegrał Jon Bosak (późniejszy założyciel grupy W3C), który pracował wówczas dla Sun Microsystems. Zdecydował się on na zastosowanie tego języka do celów przygotowywania dokumentacji dla wielu grup docelowych jednocześnie, co wiązało się ze znaczną redukcją kosztów. Między innymi dzięki temu SGML został dobrze przyjęty i cieszył się popularnością we wszystkich dziedzinach, które wykazywały znaczne zapotrzebowanie w dziedzinie dokumentacji.
Składnia SGML-a wykazywała szereg cech, które miały ułatwić oraz usprawnić pracę. Zbyt duża swoboda w określaniu znaczników i struktury przyczyniła się jednak do krytyki SGML-a, uważanego przez to za język nieintuicyjny oraz trudny w nauce. Dla przykładu SGML zezwalał w niektórych sytuacjach na pominięcie znaczników otwierających lub zamykających element (lub nawet obydwu naraz), gdyż uważano, że nadmiernie obciążeni pracownicy wsparcia technicznego docenią zmniejszenie ilości wpisywanych znaków.
HTML.
Jeszcze w 1991 zdawało się, że zastosowanie SGML-a nie wykroczy poza aplikacje komercyjne oraz dziedzinę przechowywania danych. Uważano, że narzędzia WYSIWYG, które zapisywały dokumenty w zamkniętych formatach binarnych, oferowały funkcjonalność wystarczającą do wszystkich innych zastosowań związanych z przetwarzaniem tekstu.
Sytuacja uległa zmianie, gdy Tim Berners-Lee, poznawszy SGML dzięki Andersowi Berglundowi oraz reszcie swoich współpracowników z CERN, opracował na jego podstawie język HTML. Przypomina on inne języki znaczników oparte na SGML-u, jednak pierwsza, uproszona wersja nie posiadała własnego DTD.
XML.
Kolejny szeroko rozpowszechniony język znaczników to XML, opracowany wewnątrz W3C przez komitet pod przewodnictwem Jona Bosaka. Głównym celem XML było uproszczenie zasad SGML w kontekście jednego wybranego problemu - dokumentów sieciowych. XML podobnie jak SGML jest metajęzykiem i pozwala użytkownikom na tworzenie własnych układów znaczników.
Przyjęcie nowego metajęzyka zostało ułatwione przez fakt, iż każdy dokument XML jest jednocześnie dokumentem SGML. Użytkownicy przyzwyczajeni do SGML-a oraz przystosowane do niego oprogramowanie mogą dzięki temu względnie łatwo przyswoić sobie nową składnię. W języku XML rozwiązane zostały niektóre problemy związane ze złożonością SGML co wraz ze wzrostem czytelności, uprościło proces jego nauki oraz implementacji, wydłużając jednak składnię. Kolejne unowocześnienia usunęły niektóre problemy związane z internacjonalizacją dokumentów oraz umożliwiły interpretację i analizę (ang. "parsing") dokumentu, również bez schematu opisującego jego strukturę.
XML został opracowany głównie na potrzeby semistrukturalnych środowisk w rodzaju dokumentów oraz publikacji. Dzięki swojej elastyczności i prostocie staje się jednak coraz częściej wykorzystywany do innych zastosowań, między innymi w różnych technologiach wymiany danych pomiędzy różnymi aplikacjami (np. SOAP, AJAX, ebXML).

</doc>
<doc id="695039" url="https://pl.wikipedia.org/wiki?curid=695039" title="Zdenko Kožul">
Zdenko Kožul

Zdenko Kožul (ur. 21 maja 1966 w Bihaciu) – chorwacki szachista i trener szachowy, w latach 1992–1993 reprezentant Bośni i Hercegowiny, arcymistrz od 1989 roku.
Kariera szachowa.
Pierwszym poważnym sukcesem Kožula było zdobycie w 1982 r. tytułu mistrza świata juniorów do 16 lat. Od połowy lat 80. należał do ścisłej czołówki szachistów jugosłowiańskich (w latach 1989 oraz 1990 dwukrotnie zwyciężał w mistrzostwach tego kraju). W 1988 r. podzielił I miejsce w otwartym turnieju w Szybeniku, natomiast w 1990 r. zwyciężył (wspólnie z Władimirem Jepiszynem) w turnieju kołowym we Frankfurcie. W 1994, 2000 i 2003 r. trzykrotnie zwyciężał w memoriałach Vasji Pirca w Mariborze. W 2002 r. podzielił I miejsce w otwartym turnieju w Nowej Goricy oraz zwyciężył w otwartych mistrzostwach Bośni i Hercegowiny w Neum. W 2003 r. zwyciężył w Zadarze. W 2004 r. podzielił I miejsca w Nowej Goricy oraz Ljubljanie. Zanotował również dobry występ w Trypolisie na mistrzostwach świata FIDE rozegranych systemem pucharowym, w których po zwycięstwach nad m.in. Siergiejem Rublewskim i Michaiłem Gurewiczem awansował do IV rundy, w której przegrał z Weselinem Topałowem. W 2005 r. zwyciężył w Đakovie oraz podzielił II miejsce w mistrzostwach Chorwacji w Vukovarze. W 2006 r. podzielił I miejsce w Zagrzebiu, podzielił I-II miejsce w mistrzostwach Chorwacji w Kutinie oraz odniósł największy sukces w dotychczasowej karierze, zdobywając w Kuşadası tytuł indywidualnego mistrza Europy.
"Uwaga: Lista sukcesów niekompletna (do uzupełnienia od 2007 roku)."
Wielokrotnie reprezentował Jugosławię, Bośnię i Hercegowinę oraz Chorwację w turniejach drużynowych, m.in.:
Najwyższy ranking w dotychczasowej karierze osiągnął 1 października 2004 r., z wynikiem 2640 punktów zajmował wówczas 56. miejsce na światowej liście FIDE oraz jednocześnie pierwsze wśród chorwackich szachistów.

</doc>
<doc id="695040" url="https://pl.wikipedia.org/wiki?curid=695040" title="Edward Waring">
Edward Waring

Edward Waring (ur. ok. 1736 w Old Heath w pobliżu Shrewsbury w hrabstwie Shropshire, zm. 15 sierpnia 1798 w Pontesbury w Shropshire) – angielski matematyk.
Od 1760 aż do śmierci wykładowca matematyki ("Lucasian professor") na Uniwersytecie w Cambridge. W pracy "Meditationes Algebraicae" sformułował hipotezę, znaną jako problem Waringa.
Nagrodzony w 1784 Medalem Copleya.

</doc>
<doc id="695041" url="https://pl.wikipedia.org/wiki?curid=695041" title="Bąkowo (powiat bytowski)">
Bąkowo (powiat bytowski)

Bąkowo (kaszb."Benkòwò") – osada w Polsce położona w województwie pomorskim, w powiecie bytowskim, w gminie Trzebielino nad Pokrzywną.
Miejscowość jest częścią składową sołectwa Dolno.
W latach 1975–1998 miejscowość należała administracyjnie do województwa słupskiego.

</doc>
<doc id="695042" url="https://pl.wikipedia.org/wiki?curid=695042" title="Wydma podłużna">
Wydma podłużna

Wydma podłużna – wydma w postaci długiego (do setek kilometrów) wału o przebiegu równoległym do kierunku dominujących wiatrów.
Powstaje przez połączenie się barchanów. Barchany są ułożone jeden za drugim.
Jej umiejscowienie jest stałe, a piasek jest przesypywany na przemian z jednej strony na drugą. Wydmy podłużne tworzą regularne grzbiety równoległe do siebie i są oddzielone obniżeniami wolnymi od piasku; osiągają do 100 metrów wysokości.

</doc>
<doc id="695043" url="https://pl.wikipedia.org/wiki?curid=695043" title="Carlos Marrodán Casas">
Carlos Marrodán Casas

Carlos Alex Marrodán Casas (ur. 6 lutego 1948 w Tuluzie) – tłumacz literatury hispanojęzycznej na język polski, poeta. Przekłada też z francuskiego i portugalskiego.
Życiorys.
Syn hiszpańskich emigrantów, w wieku trzech lat wraz z rodziną przeniósł się do Polski i zamieszkał na warszawskiej Pradze. W 1971 ukończył polonistykę na Uniwersytecie Warszawskim, pracę magisterską napisał pod kierunkiem Artura Sandauera. Po studiach pracował krótko w redakcji "Nowych Książek", następnie w Katedrze Iberystyki Uniwersytetu Warszawskiego, w latach 1981–1996 jako sekretarz kulturalny ambasady Królestwa Hiszpanii. W II połowie lat 90. został współpracownikiem wydawnictwa Muza SA.
Twórczość.
W 1968 debiutował tomem wierszy „Miejsca Pamięci” wydanym przez Ludową Spółdzielnię Wydawniczą i Korespondencyjny Klub Młodych Pisarzy przy ZG ZMW (w nakładzie 1100 egzemplarzy).
Jeszcze na studiach zaczął tłumaczyć utwory pisarzy latynoamerykańskich i czytał je kolegom z wydziału. Zachęcony przez nich, zaniósł jeden swój przekład do warszawskiego wydawnictwa Państwowy Instytut Wydawniczy. W ten sposób w 1973 zadebiutował drukiem jako tłumacz, publikując minipowieść Maria Vargasa Llosy "Szczeniaki".
Zespół Reprezentacyjny.
Jego studentami byli Filip Łobodziński i Jarosław Gugała. Przez członków Zespołu Reprezentacyjnego uważany za patrona duchowego. Tłumaczył wykonywane przez zespół piosenki Georges'a Brassensa i Lluisa Llacha.
Książka kucharska.
Razem z Markiem Łebkowskim jest autorem książki kucharskiej "Kuchnia hiszpańska", wydanej przez wydawnictwo Tenten.

</doc>
<doc id="695045" url="https://pl.wikipedia.org/wiki?curid=695045" title="Zdenko Kożul">
Zdenko Kożul



</doc>
<doc id="695048" url="https://pl.wikipedia.org/wiki?curid=695048" title="I liga urugwajska w piłce nożnej (2002)">
I liga urugwajska w piłce nożnej (2002)

Mistrzostwa Urugwaju w roku 2002 podzielone zostały na dwa etapy. W pierwszym etapie rozegrano turniej Clasificatorio. Na podstawie jego wyników kluby pierwszej ligi urugwajskiej podzielono na dwie części – pierwsza część 10-zespołowa wzięła udział w turniejach Apertura i Clausura o mistrzostwo Urugwaju, natomiast druga część złożona z 8 klubów rozegrała turniej Permanencia, który zdecydował o tym, które kluby spadną do drugiej ligi. Dla wyłonienia trzeciego klubu mającego prawo reprezentowania Urugwaju w Copa Libertadores 2003 rozegrano także turniej Liguilla Pre-Libertadores.
Torneo Clasificatorio 2002.
Torneo Clasificatorio 2002 – podsumowanie.
Biorące w turnieju udział kluby podzielone zostały na trzy grupy – dwie (grupy A i B) z klubami z Montevideo i jedną (grupa C) z klubami z prowincji. Z każdej grupy do turnieju Apertura i Clausura kwalifikowały się dwie najlepsze drużyny. System ten gwarantował klubom z prowincji co najmniej dwa miejsca w rozgrywkach decydujących o tytule mistrza Urugwaju.
Grupa A (Grupo de los Siete)
Grupa B (Grupo de los Seis)
Grupa C (Grupo del Interior)
Z trzech powyższych grup zakwalifikowało się 6 klubów. Pozostałe 4 kluby które zakwalifikowały się do turniejów Apertura i Clausura były najlepszymi z pozostałych w tabeli łącznej. To razem dawało 10 uczestników decydujących gier o tytuł mistrza kraju. Pozostałe 8 klubów wzięło udział w turnieju Permanencia, który decydował o utrzymaniu się w pierwszej lidze bądź spadku do drugiej ligi.
Tabela łączna
CA Peñarol jako klub, który zajął pierwsze miejsce w tabeli łącznej, został zwycięzcą turnieju Clasificatorio i jako drugi zespół z Urugwaju uzyskał prawo udziału w Copa Libertadores 2003.
Torneo Clausura 2002.
Tabela końcowa Clausura 2002.
CA Peñarol – 3 punkty odjęte za zajścia podczas meczu z klubem Danubio FC w turnieju Clausura w sezonie 2001.
Campeonato Uruguay 2002.
O mistrzostwo kraju mogli ubiegać się w sezonie 2002 zwycięzca turnieju Apertura (Club Nacional de Football) i zwycięzca turnieju Clausura (Danubio FC).
Mistrzem Urugwaju został klub Club Nacional de Football, natomiast Danubio FC został wicemistrzem Urugwaju.
Tabela całoroczna 2002.
Sumaryczny dorobek klubów w turniejach Clasificatorio, Apertura i Clausura.
Liguilla Pre-Libertadores.
Tabela końcowa Liguilla Pre-Libertadores.
Fénix Montevideo zakwalifikował się do Copa Libertadores 2003 jako trzeci klub urugwajski, razem ze zwycięzcą turnieju Clasificatorio CA Peñarol i mistrzem Urugwaju Club Nacional de Football.
Torneo Permanencia 2002.
Torneo Permanencia 2002 – podsumowanie.
W tabelach wzięto pod uwagę zarówno wyniki z turnieju Clasificatorio jak i z turnieju Permanencia.
Kluby z Montevideo
Kluby z prowincji
Do drugiej ligi spadły trzy kluby: Racing Montevideo, Progreso Montevideo i Bella Vista Paysandú.
Najlepsi strzelcy całego sezonu.
Razem turnieje Clasificatorio, Apertura, Clausura i Permanencia.

</doc>
<doc id="695050" url="https://pl.wikipedia.org/wiki?curid=695050" title="ORP Ryś (okręt podwodny)">
ORP Ryś (okręt podwodny)



</doc>
<doc id="695061" url="https://pl.wikipedia.org/wiki?curid=695061" title="Nikola Grbić">
Nikola Grbić

Nikola Grbiċ (srb."Никола Грбић") (ur. 6 września 1973 w Zrenjaninie) – serbski siatkarz, grający na pozycji rozgrywającego. Wielokrotny reprezentant Serbii. Jeden z najlepszych siatkarzy świata przełomu XX i XXI wieku. Od 12 stycznia 2022 selekcjoner reprezentacji Polski w piłce siatkowej mężczyzn.
Życiorys.
Jest młodszym bratem także utytułowanego siatkarza reprezentacji Serbii – Vladimira Grbicia. Wybrany do najlepszej drużyny świata 2009 według magazynu "L'Équipe". W okresie 2009 do 2013 reprezentant włoskiego klubu Bre Banca Lannutti Cuneo, po sezonie 2011/12 przedłużył umowę z klubem o kolejne dwa lata. W październiku 2013 podpisał kontrakt z rosyjskim klubem Zenit Kazań, w którym występował do zakończenia kariery sportowej w 2014 roku.
Karierę reprezentacyjną zakończył po Mistrzostwach Świata w 2010 we Włoszech, na których zdobył brązowy medal.
Po zdobyciu Mistrzostwa Rosji w 2014 został trenerem włoskiej drużyny Sir Safety Perugia, którą prowadził przez sezon 2014/2015. Od lutego 2015 do sierpnia 2019 roku był trenerem reprezentacji Serbii.
W 2016 roku został wprowadzony do Volleyball Hall of Fame.
20 maja 2019 został szkoleniowcem polskiego klubu sportowego Grupa Azoty ZAKSA Kędzierzyn-Koźle. Z pełnionej funkcji zrezygnował 17 maja 2021. Obecnie jest trenerem włoskiego Sir Safety Perugia. 12 stycznia 2022 został selekcjonerem reprezentacji Polski w piłce siatkowej mężczyzn.
Sukcesy zawodnicze.
klubowe.
Puchar Serbii i Czarnogóry:
Mistrzostwo Serbii i Czarnogóry:
Superpuchar Serbii i Czarnogóry:
Superpuchar Europy:
Puchar Europy Zdobywców Pucharów:
Mistrzostwo Włoch:
Puchar Włoch:
Liga Mistrzów:
Puchar CEV:
Puchar Top Teams:
Superpuchar Włoch:
Mistrzostwo Rosji:
reprezentacyjne.
z reprezentacją Jugosławii
Mistrzostwa Europy:
Igrzyska Olimpijskie:
Mistrzostwa Świata:
Puchar Wielkich Mistrzów:
z reprezentacją Serbii i Czarnogóry
Liga Światowa:
Puchar Świata:
Mistrzostwa Europy:
z reprezentacją Serbii
Liga Światowa:
Mistrzostwa Świata:
Sukcesy trenerskie.
klubowe.
Superpuchar Polski:
Puchar Polski:
Liga polska:
Liga Mistrzów:
Puchar Włoch:
Liga włoska:
reprezentacyjne.
z reprezentacją Serbii
Liga Światowa:
Mistrzostwa Europy:
z reprezentacją Polski
Liga Narodów:
Mistrzostwa Świata:

</doc>
<doc id="695062" url="https://pl.wikipedia.org/wiki?curid=695062" title="Giedymin (wielki książę litewski)">
Giedymin (wielki książę litewski)



</doc>
<doc id="695068" url="https://pl.wikipedia.org/wiki?curid=695068" title="Christine Sinclair">
Christine Sinclair

Christine Sinclair (ur. 12 czerwca 1983 w Burnaby w Kolumbii Brytyjskiej) – kanadyjska futbolistka, zawodniczka Western New York Flash i reprezentacji Kanady w której zadebiutowała w 2000 w meczu przeciwko Chinom w Pucharze Algarve. Jest najskuteczniejszą futbolistką w historii futbolu reprezentacyjnego kobiet i mężczyzn.
Uczestniczyła w Mistrzostwach Świata w Piłce Nożnej Kobiet 2003 w USA (Kanada zajęła IV miejsce, a Sinclair zdobyła 3 bramki), w turnieju Peace Queen Cup 2006 (Kanada doszła do finału, a Sinclair strzeliła 6 bramek, w tym hat-tricka w meczu przeciw Korei Południowej), Mistrzostwach Świata w Piłce Nożnej Kobiet 2007 w Chinach (Kanada odpadła w fazie grupowej, a Sinclair zdobyła 3 bramki; w ostatnim meczu z Australią, Sinclair strzeliła gola na dające Kanadzie awans do ćwierćfinału prowadzenie 2-1, lecz Cheryl Salisbury wyrównała na 2-2 w doliczonym czasie (90'+2'), i zamiast Kanady awansowała Australia). W mistrzostwach świata w 2011 roku zdobyła jedyną bramkę w turnieju dla swojej reprezentacji w meczu przeciwko Niemkom przegranym 2:1. Zespół odpadł po fazie grupowej ulegając trzykrotnie rywalkom.
Uczestniczyła też w turnieju olimpijskim w Pekinie (ćwierćfinał) oraz w Londynie w którym wraz z reprezentacją zdobyła brązowy medal, a sama zdobywając 6 bramek została królową strzelczyń. Po udanym turnieju piłkarskim została wybrana chorążym Kanady na ceremonii zamknięcia igrzysk.

</doc>
<doc id="695069" url="https://pl.wikipedia.org/wiki?curid=695069" title="Splot Auerbacha">
Splot Auerbacha

Splot Auerbacha, splot mięśniówkowy, splot błony mięśniowej () – autonomiczny splot nerwowy przewodu pokarmowego, położony pomiędzy dwiema warstwami błony mięśniowej właściwej jelit – warstwą okrężną (wewnętrzną) i warstwą podłużną (zewnętrzną), oddający włókna nerwowe do obu tych warstw. Tworzą go podłużne i poprzeczne włókna nerwowe z licznymi komórkami nerwowymi w punktach węzłowych. Bierze udział w kontroli motoryki jelit. Nazwa splotu upamiętnia niemieckiego anatoma Leopolda Auerbacha, który go opisał.

</doc>
<doc id="695074" url="https://pl.wikipedia.org/wiki?curid=695074" title="Komunikacja internetowa">
Komunikacja internetowa

Komunikacja internetowa – forma komunikacji interpersonalnej, polegająca na wymianie informacji między uczestnikami dyskusji za pośrednictwem Internetu.
W Internecie istnieją różne formy dyskusji, powstałe niezależnie (niekiedy poza Internetem), korzystające z różnych protokołów komunikacyjnych, mające różne możliwości i służące do różnych celów:
Obecnie dostęp do większości form dyskusji jest możliwy również z wykorzystaniem przeglądarki internetowej, dlatego bywają one mylone przez początkujących użytkowników.

</doc>
<doc id="695076" url="https://pl.wikipedia.org/wiki?curid=695076" title="Schemat blokowy (elektronika)">
Schemat blokowy (elektronika)

Schemat blokowy – rysunek stosowany do przedstawienia budowy urządzeń lub układów elektronicznych, będący połączeniem technicznego przedstawienia rysunku technicznego z prostotą schematów blokowych.
Urządzenie dzieli się na bloki, czyli części odpowiadające za dane działania. Z ogólnego schematu poglądowego można wydzielić blok zasilania, blok stabilizujący, bloki przetwarzania, bloki sterujące i inne. Podstawową różnicą między schematem blokowym a schematem montażowym jest to, że bloki rysowane są zwykle na schemacie jako ogólne struktury odpowiadające i przyporządkowane kształtem całym układom, a nie pojedynczym strukturom elektronicznym (jak rezystor lub cewki). Pojedynczy blok może zostać przedstawiony schematem elektrycznym.

</doc>
<doc id="695083" url="https://pl.wikipedia.org/wiki?curid=695083" title="Spółgłoska drżąca">
Spółgłoska drżąca

Spółgłoska drżąca – spółgłoska dźwięczna, która powstaje przez szybkie następstwo zwarć i rozwarć narządu artykulacji (dolnej wargi, końca języka lub języczka) i miejsca artykulacji w kanale głosowym. Ruch narządu artykulacji następuje w wyniku wzmożonego prądu powietrza, czyli narząd artykulacji wykonuje ten ruch jedynie biernie.
Dochodzi więc do drżenia narządu artykulacji i wirowania powietrza między narządem a miejscem artykulacji. 
Odpowiednio do udziału narządu artykulacji mówimy ospółgłoskach drżących:
Lista spółgłosek drżących.
Teoretycznie możliwe, ale nie poświadczone w językach naturalnych są
Przykłady.
W języku polskim fonem /r/ realizuje się jako spółgłoskę drżącą uderzeniową dziąsłową [] lub, przy bardziej starannej wymowie, spółgłoskę drżącą dziąsłową [].
Spółgłoska drżąca dziąsłowa [] występuje także w hiszpańskim "perro", a spółgłoska drżąca języczkowa [] we francuskim "rue".
Niemieckie języczkowe "r" jest najczęściej spółgłoską szczelinową języczkową dźwięczną [], czyli szmerem wytworzonym między języczkiem a tyłem języka. Przez "zawirowanie" tego dźwięku powstaje spółgłoska języczkowa drżąca, która pojawia się w niektórych niemieckich dialektach.
Spółgłoska drżąca dwuwargowa występuje w języku yi (w południowych Chinach) jako alofon sylabicznej spółgłoski [] i w języku pirahã (w Amazonii) jako alofon [b] .

</doc>
<doc id="695085" url="https://pl.wikipedia.org/wiki?curid=695085" title="Szachy chińskie">
Szachy chińskie



</doc>
<doc id="695091" url="https://pl.wikipedia.org/wiki?curid=695091" title="Podgórze Rzeszowskie">
Podgórze Rzeszowskie

Podgórze Rzeszowskie (512.52) – mezoregion fizycznogeograficzny w południowo-wschodniej Polsce, stanowiący część Kotliny Sandomierskiej.
Podgórze Rzeszowskie to skrajna, południowa część Kotliny Sandomierskiej, o powierzchni ok. 860 km², położona między dolinami Sanu i Wisłoka. Rozciąga się łukiem o długości ok. 60 km od Rzeszowa po Przemyśl i osiąga wysokości od 240 do 280 m n.p.m. Sąsiaduje na południu z Pogórzem Dynowskim i Pogórzem Przemyskim, a na północy z Pradoliną Podkarpacką i Doliną Dolnego Sanu.
Na terenie Podgórza Rzeszowskiego leżą miasta: Łańcut, Przeworsk i Kańczuga, a na jego skraju Jarosław i Radymno.

</doc>
<doc id="695093" url="https://pl.wikipedia.org/wiki?curid=695093" title="DT Okrąglak">
DT Okrąglak



</doc>
<doc id="695094" url="https://pl.wikipedia.org/wiki?curid=695094" title="Podział administracyjny Burundi">
Podział administracyjny Burundi

Burundi jest podzielone na 17 prowincji, które dzielą się na 114 dystryktów. 

</doc>
<doc id="695117" url="https://pl.wikipedia.org/wiki?curid=695117" title="Indywidualne Mistrzostwa Szwecji na Żużlu 1990">
Indywidualne Mistrzostwa Szwecji na Żużlu 1990

Indywidualne Mistrzostwa Szwecji na Żużlu 1990 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Tony Rickardsson (Sztokholm United).

</doc>
<doc id="695119" url="https://pl.wikipedia.org/wiki?curid=695119" title="Bartosz Janiszewski">
Bartosz Janiszewski



</doc>
<doc id="695122" url="https://pl.wikipedia.org/wiki?curid=695122" title="Roman Jasielski">
Roman Jasielski

Roman Ignacy Jasielski (ur. 22 lipca 1871 w Bohatem na Wołyniu, zm. 1 marca 1947 we Wrocławiu) – polski księgarz i wydawca. 
Życiorys.
Syn Macieja Franciszka (zm. 1884) i Petroneli z Elaszewiczów Jasielskich. Brat Seweryna Jasielskiego - aktora i właściciela salonów sztuki w Warszawie. Od 1886 Roman Jasielski rozpoczął praktykę w księgarni H. Altemberga we Lwowie, w 1892 przeniósł się do firmy J. Piszcz w Nowym Sączu, a w 1894 do księgarni L. Zwolińskiego do Krakowa. Od 1895 pracował w Stanisławowie, w księgarni A. Doboszańskiego.
W 1898 założył księgarnię kolejową oraz biuro dzienników w Stanisławowie. W 1903 powstała filia księgarni w Jaremczu. Następne filie na dworcach w Czortkowie, Kołomyi, Delatynie, Chodorowie. Jasielski dostarczał podręczniki do polskich szkół w Rosji i Argentynie. Był wydawcą serii książek „Czytanki Polskie”. Wydawał również widokówki.
Był w zarządzie głównym Związku Księgarzy Polskich. Pełnił funkcję Prezesa Rady Nadzorczej Spółdzielczego Banku Ziemi Stanisławowskiej. 
Żonaty z Janiną Jaworowską, córką Hilarego i Zofii z Kossutów Jaworowskich. Ojciec Anny Aleksandry Jasielskiej. 
Po wojnie wraz z innymi Polakami przymusowo wysiedlony z rodzinnych stron, osiadł we Wrocławiu. założył księgarnię mieszczącą się na wrocławskim rynku, w kamienicy Pod Złotą Palmą; po jego śmierci prowadzoną przez córkę.
Zmarł 1 marca 1947 we Wrocławiu, gdzie został pochowany na Cmentarzu Grabiszyńskim (pole 3-19-291).

</doc>
<doc id="695128" url="https://pl.wikipedia.org/wiki?curid=695128" title="Starowęgierski lament Maryi">
Starowęgierski lament Maryi

Starowęgierski lament Maryi, "Lament Maryi" (węg. "Ómagyar Mária-siralom") – jeden z najstarszych zachowanych tekstów w języku węgierskim. Napisany ok. roku 1300, odnaleziony został dopiero w roku 1922, w Kodeksie Lowańskim (Dominican Codex) w Bibliotece Uniwersytetu Belgijskiego. Jego autorem był prawdopodobnie zakonnik dominikański. Zapisany był bez podziału na strofy i zajmował 37 linijek. Po podziale obejmuje 13 zwrotek.
Charakter utworu.
Utwór jest luźnym tłumaczeniem z "Planctusa" Francuza Geoffroi de Breteuila. W tekście ani razu nie pada imię Maryi lub Jezusa, co sprawia, że jest to tekst bardziej uniwersalny, mówiący ogólnie o bólu matki po stracie syna.
Struktura utworu nadaje jej cech dramatycznych: po każdych dwóch zwrotkach opisowych następują nacechowane emocjonalnie wersy zawierające lament matki.
W warstwie lingwistycznej utwór jest bardzo wyrafinowany, co pozwala wierzyć, że przed "Lamentem" pojawiały się już podobne utwory w języku węgierskim. Zabawy semantyczne (np. wers "Világ világa", co może oznaczać zarówno "światło świata", jak i "świat świata", "światło światła" lub "świat światła"), aliteracje, rytmizacja, wersyfikacja i rymy są bezbłędnie zastosowane w całym utworze w celu osiągnięcia efektu dramatycznego. 
Znaczenie niektórych słów utworu do dziś nie zostało rozszyfrowane przez 
językoznawców.

</doc>
<doc id="695129" url="https://pl.wikipedia.org/wiki?curid=695129" title="Wojewodowie pomorscy">
Wojewodowie pomorscy

Wojewodowie pomorscy

</doc>
<doc id="695136" url="https://pl.wikipedia.org/wiki?curid=695136" title="Bartosz Węglarczyk">
Bartosz Węglarczyk

Bartosz Węglarczyk (ur. 4 stycznia 1971 w Warszawie) – polski dziennikarz, dyrektor programowy i redaktor naczelny portalu Onet.pl.
Życiorys.
Kształcił się w XXXIV Liceum Ogólnokształcącym w Warszawie oraz na Wydziale Dziennikarstwa i Nauk Politycznych Uniwersytetu Warszawskiego.
Od 1989 do 2011 był dziennikarzem „Gazety Wyborczej”, w której pełnił przez wiele lat funkcję szefa działu zagranicznego. W latach 90. był korespondentem „Gazety Wyborczej” w Moskwie i w Brukseli, a w latach 1998–2004 w Waszyngtonie. Za artykuł „Przez pięć kręgów” opisujący kampanię w USA na rzecz wejścia Polski do NATO został nagrodzony przez Stowarzyszenie Dziennikarzy Polskich Nagrodą im. Kazimierza Dziewanowskiego (1999).
W latach 2012–2013 był redaktorem naczelnym miesięcznika „Sukces”, należącego do Presspubliki. W latach 2013–2016 był zastępcą redaktora naczelnego w dzienniku „Rzeczpospolita”.
Prowadził programy "Świat według Węglarczyka" oraz "Słoń a sprawa polska" w Superstacji.
Od września 2008 do kwietnia 2016 wraz z Kingą Rusin prowadził weekendowe wydania porannego programu "Dzień Dobry TVN". Był jednym z ekspertów w programie Milionerzy. W 2010 roku razem z Joanną Krupą poprowadził finał programu "Top Model. Zostań modelką". Od stycznia do grudnia 2014 prowadził magazyn "Świat" w TVN24 BiS.
Od 3 września do 22 listopada 2012 współprowadził poranną audycję "Zwolnienie z WF-u" w Esce Rock. We wtorki z Kubą Wojewódzkim, a w piątki z Agnieszką Szulim.
W marcu 2016 został dyrektorem programowym i redaktorem naczelnym Onet.pl. W grudniu 2022 został jednocześnie również felietonistą tygodnika „Newsweek Polska”.
Gościnnie udzielił głosu jednemu ze szturmowców w polskiej wersji językowej ostatniej części sagi "Gwiezdne wojny" "" (2019).

</doc>
<doc id="695141" url="https://pl.wikipedia.org/wiki?curid=695141" title="Amanda Marshall">
Amanda Marshall

Amanda Marshall (ur. 29 sierpnia 1972 w Toronto) – kanadyjska wokalistka popowo-rockowa.
Ukończyła "Royal Conservatory of Music" w Toronto w specjalnościach fortepian i śpiew klasyczny. Pomimo dużych predyspozycji do wykonywania muzyki poważnej, zdecydowała się rozpocząć karierę w muzyce rozrywkowej i popularnej. W roku 1990 została zauważona przez Jeffa Healeya, który zaprosił ją na wspólną trasę koncertową. Rok później otrzymała od wytwórni Columbia Records propozycję nagrania płyty, ale ofertę odrzuciła.
Debiutancką płytę nagrała dopiero w roku 1995 dla wytwórni Sony Records. Album "Amanda Marshall" zawierał kilka hitów (m.in. "Let It Rain" i "Birmingham") i osiągnął pełny sukces na kanadyjskim rynku, gdzie otrzymał status platynowej płyty za sprzedaż w ponad milionie egzemplarzy. Druga płyta wokalistki "Tuesday's Child" (wydana w roku 1999) nie osiągnęła tak dużego sukcesu, jak debiutancka. Piosenka z tej płyty ("Believe In You") została wykorzystana w jednym z odcinków serialu "Dotyk anioła". Kolejna płyta, wydana dwa lata później "Everybody's Got A Story", zawierała materiał ukierunkowany bardziej w kierunku gatunku R&amp;B i jest, jak do tej pory, jej ostatnim studyjnym albumem.

</doc>
<doc id="695144" url="https://pl.wikipedia.org/wiki?curid=695144" title="Nasiennictwo leśne">
Nasiennictwo leśne

Nasiennictwo leśne – dział hodowli lasu obejmujący zagadnienia i czynności związane z wyborem drzew i drzewostanów nasiennych, zbiorem szyszek i owoców, pozyskiwaniem z nich nasion, przechowywaniem i przysposabianiem nasion do wysiewu, jak również oceną i transportem nasion.
Rozwój nasiennictwa na ziemiach polskich datuje się na XVIII wiek, jednakże rozwój tej dziedziny leśnictwa przypada w Europie na drugą połowę XIX wieku. Powstawały wówczas przedsiębiorstwa, które zajmowały się pozyskiwaniem i rozprowadzaniem nasion, głównie drzew iglastych tj. sosny i świerka, które następnie odsprzedawane były w całej Europie. I tak właśnie z nasion świerka pozyskanych w Alpach dokonywano zalesień ogromnych obszarów monokulturami świerkowymi w Sudetach Wschodnich i Zachodnich, które są mało odporne na zanieczyszczenia przemysłowe, a w konsekwencji szczególnie podatne na gradacje szkodliwych owadów.
Późniejsze badania naukowe potwierdziły, że dowolność w stosowaniu nasion drzew leśnych z różnych rejonów Europy na nie odpowiadających im siedliskach leśnych była bardzo szkodliwa dla gospodarki leśnej. Np. sosna pochodząca z południowych Niemiec inaczej rozwijała się w Polsce, a jeszcze inaczej w Finlandii czy Hiszpanii, a stworzenie monokultur świerkowych w południowo-zachodniej Polsce, zwłaszcza na terenie Gór Izerskich, doprowadziło do wielkich szkód w tych drzewostanach.
Obecnie w nasiennictwie leśnym obowiązuje zasada tzw. rejonizacji nasiennej, która ma na celu przestrzeganie i zapobieganie dowolności w przesyłaniu nasion oraz zapewnienie pierwszeństwa lub nawet wyłączności przy wysiewie nasion w szkółkach i uprawach leśnych nasionom miejscowego pochodzenia.
Do głównych zagadnień rozpatrywanych w ramach nasiennictwa leśnego należą:

</doc>
<doc id="695156" url="https://pl.wikipedia.org/wiki?curid=695156" title="Strefa Roche'a">
Strefa Roche'a



</doc>
<doc id="695157" url="https://pl.wikipedia.org/wiki?curid=695157" title="Olej bawełniany">
Olej bawełniany

Olej bawełniany – olej roślinny otrzymywany z nasion różnych gatunków bawełny ("Gossypium" sp.). Olej pozyskiwany jest poprzez procesy mechaniczne, takie jak kruszenie lub prasowanie, lub przez procesy chemiczne, takie jak ekstrakcja rozpuszczalnikiem.
Zastosowania.
Surowy olej tłoczony z nasion bawełny zawiera związek fenolowy – gossypol. Jest to naturalny pigment obecny w nasionach bawełny, wytwarzany przez roślinę jako mechanizm obronny przeciwko owadom i innym żerującym na niej organizmom. Zawierający go surowy olej jest powszechnie uważany za najbardziej owadobójczy z olejów roślinnych i zalecany do użytku w celu ochrony roślin. 
Przed przeznaczeniem do spożycia olej bawełniany musi zostać oczyszczony z gossypolu, ponieważ w przeciwnym razie stwarza ryzyko dla zdrowia ludzi. Długotrwałe spożycie surowego oleju zawierającego gossypol może prowadzić do bezpłodności u mężczyzn i zaburzeń miesiączkowania u kobiet. 
Proces produkcji przemysłowej oleju bawełnianego przeznaczanego do celów spożywczych obejmuje etap rafinacji, dzięki czemu olej z takich źródeł pozbawiony jest gossypolu i jest bezpieczny do spożycia.
Rafinowany olej bawełniany stosowany jest m.in. do produkcji margaryny. Może być stosowany do smażenia oraz jako olej sałatkowy (majonez, składnik sosów i marynat) lub do wyrobu tłuszczu piekarskiego do wypieków i polew do ciast. W ograniczonym zakresie stosowany jest do produkcji mydła lub kosmetyków. 
Z kolei olej bawełniany tłoczony na zimno używany jest w celach technicznych (dawniej do lamp górniczych), rzadko w farmacji. 
Ze względu na niższe koszty produkcji w niektórych regionach świata bywa dodawany do olejów kuchennych sprzedawanych jako oliwa z oliwek, olej arachidowy czy olej sezamowy.
Produkcja na świecie.
Początkowo nasiona bawełny traktowano jako odpad z produkcji włókien bawełnianych i wyrzucano. Z czasem zaczęto je stosować jako nawóz, karmę dla bydła domowego i źródło oleju o różnych zastosowaniach. 
Produkcja światowa oleju bawełnianego od 1980 r. utrzymywała się na poziomie 3–4 mld ton, by w 2012 r. osiągnąć prawie 5,5 mld ton. W kolejnych latach następował spadek produkcji osiągając w 2018 r. 4,46 mld ton.
Według danych Organizacji Narodów Zjednoczonych do spraw Wyżywienia i Rolnictwa w latach 2000–2018 największymi producentami oleju bawełnianego były: Chiny (do 1,83 mln ton/rok), Indie (do 1,27 mln ton/rok), Paragwaj (do 499,5 tys. ton/rok), Stany Zjednoczone (do 434 tys. ton/rok), Brazylia (do 358,7 tys. ton/rok), Uzbekistan (do 325,5 tys. ton/rok), Turcja (do 263,6 tys. ton/rok), Australia (do 162,46 tys. ton/rok), Burkina Faso (do 99,36 tys. ton/rok) i Turkmenistan (do 88,7 tys. ton/rok). 

</doc>
<doc id="695159" url="https://pl.wikipedia.org/wiki?curid=695159" title="Wieża ciśnień w Katowicach-Giszowcu">
Wieża ciśnień w Katowicach-Giszowcu

Wieża ciśnień w Katowicach-Giszowcu – wieża wodna przy skrzyżowaniu ul. Górniczego Stanu i ul. Pszczyńskiej w Katowicach, w jednostce pomocniczej Giszowiec.
Historia.
Wieża ta została zbudowana w 1909 roku. Powstała ona w najwyżej położonym punkcie osiedla patronackiego Giszowiec celem doprowadzenia bieżącej wody na teren całego osiedla. Zaprojektowali ją architekci: Georg i Emil Zillmannowie z Charlottenburga twórcy zabudowy Giszowca i Nikiszowca, w stylu historyzmu z elementami neomanieryzmu. Woda do wieży była początkowo doprowadzana za pomocą pompy elektrycznej znajdującej się w Zawodziu wraz z pompą tłoczącą, która znajdowała się w kotłowni na terenie Giszowca. Z wieży wodnej zostały poprowadzone wodociągi wzdłuż wszystkich ulic osiedla. Wodociągów tych początkowo nie doprowadzono do domów robotniczych, natomiast co 100 metrów postawiono hydranty, z których mogli również korzystać strażacy. Łączny koszt budowy wodociągów na terenie Giszowca wyniósł 150 tysięcy marek.
Ze względu na uruchomienie systemu przepompowni, wieża ciśnień przestała spełniać swą funkcję i przez wiele lat stała nieczynna. Z czasem popadała w ruinę. W latach 90. XX wieku firma telekomunikacyjna umieściła na wieży antenę telefonii komórkowej, i wyremontowała obiekt. Obok wieży znajdują się zabytkowe wille tzw. kolonii amerykańskiej, wybudowane w latach 30. XX wieku dla amerykańskich urzędników spółki Silesian-American Corporation. Wieża została wpisana do rejestru zabytków dnia 29 października 1990 roku (nr rej.: A/1417/90). Ochroną objęta jest wieża wraz z otoczeniem.
Opis.
Jest to budynek ceglany, wzniesiony z czerwonej cegły ceramicznej. Powstała ona na solidnej kolistej podstawie. Murowana konstrukcja tamburu została wzmocniona stalowym szkieletem. Wieża ta ma 33,5 metrów wysokości. W architekturze budowli zastosowano detale zapożyczone ze średniowiecznych fortyfikacji, w tym kamienne konsole, niewielkie balkony oparte na kroksztynach czy obramowanie portalu. Budowla obejmuje dwie części: trzon, w kształcie walca, zwężający się ku górze z balkonem i ośmiokątny tambur ze zbiornikiem wodnym, podtrzymywany przez konsole. Sam zaś nitowany zbiornik wodny typu "Barkhausen" ma pojemność 152 m³ Całość budowli została zakończona ośmiokątnym namiotowym dachem pokrytym dachówką karpiówką. Na szczycie został umieszczony taras z latarnią.

</doc>
<doc id="695160" url="https://pl.wikipedia.org/wiki?curid=695160" title="Majkong krabożerny">
Majkong krabożerny

Majkong krabożerny, majkong, lis krabojad ("Cerdocyon thous") – gatunek drapieżnego ssaka z rodziny psowatych. Jedyny przedstawiciel rodzaju majkong ("Cerdocyon"). Jest łatwy do oswojenia i hodowli, ale jego futro nie jest tak cenione jak futra innych psów.
Występowanie i środowisko.
Żyje w rzadkich lasach i na stepach Ameryki Południowej, zamieszkując w zależności od podgatunków:
Zamieszkuje sawanny i zalesione obszary (Eisenberg, 1999) takie jak kolczaste zarośla krzewiaste, widne lasy (np. caatinga), pół otwarte sawanny np. "llanos" (Wenezuela). Najczęściej w porze deszczowej pojawia się w wyżynnych partiach swego zasięgu, zaś podczas pory suchej przenosi się w niższe tereny (Nowak, 1999).
Ewolucja i systematyka.
"Cerdocyon thous" uległ ewolucji radiacyjnej na kontynencie południowoamerykańskim. Majkong wytworzył pięć podgatunków różniących się rozmiarami i kolorytem sierści (Bisbal, 1988). Takson siostrzany w stosunku do "Nyctereutes".
Morfologia.
Długość ciała 57–77,5 cm, długość ogona 22–41 cm; masa ciała 4,5–5,8 kg. Sierść krótka i gęsta. Prezentuje ubarwienie zmienne od szaro-brązowego z żółtym nalotem poprzez bardziej blade, popielato nakrapiane, aż po ciemno szare. Wzdłuż grzbietu biegnie czarna pręga, ogon ciemniejszy z czarnym nalotem na końcu. Gęsto owłosiony ogon często trzyma wyżej uniesiony.
Tryb życia i zachowanie.
Majkong tworzy monogamiczne pary, albo niewielkie grupy, które polują indywidualnie, a podczas sezonu rozrodczego parami. Zagęszczenie populacji przedstawia się następująco: jedni badacze wskazują rozmieszczenie jednego osobnika na 4 km². Berta (1982) wskazuje na zagęszczenie zmieniające się od 0,6 do 0,9 km² na jednego osobnika. Podczas pory suchej zauważono większy terytorializm, podczas pory deszczowej, kiedy jest więcej pokarmu poszczególne obszary terytorium mogą się na siebie nakładać (Nowak, 1999). Kryjówki i legowiska często są zakładane w krzakach, bądź w gęstej trawie, te nory mają kilka wejść. 
Rozród majkonga, jako zwierzęcia tropikalnego, nie jest uzależniony od pór roku; odbywa się dwukrotnie w ciągu roku. Dojrzałość płciową majkong uzyskuje po 9 miesiącach, a jej przejawem jest terytorialne oddawanie moczu (Berta, 1982; Mendel, 1988).
Pożywienie.
Jest tzw. oportunistą pokarmowym ponieważ żywi się rozmaitym pokarmem. Żywi się skorupiakami, owadami, jaszczurkami, krabami, padliną, owocami i jajami żółwi. Spożywany pokarm jest różnorodny i często dieta jest różna w różnych badaniach, co może sugerować sezonowość pokarmową i pokarmową zmienność geograficzną. Podczas pory deszczowej dieta zawiera więcej krabów i skorupiaków, podczas pory suchej więcej owadów (Berta, 1982). Majkong przyczynia się do regulacji gryzoni i szkodliwych owadów.
Zagrożenia.
Mimo że futro ma małą wartość, zwierzę często jest zabijane przez miejscowych, choć nie ma jednoznacznych dowodów, że może atakować zwierzęta gospodarskie. Gatunek obecnie nie jest chroniony, mimo to kurczenie się jego siedlisk poprzez działalność rolniczą oraz coraz większa liczba zdziczałych psów może stanowić pewne zagrożenie dla liczebności gatunku.
Status konserwacji.
W konwencji waszyngtońskiej (CITES) spisany jako niezagrożony wymarciem - Appendix II (CITES, 2000). W przypadku IUCN, zwierzę jest wpisane w kategorii "Least Concern" czyli "najmniejszej troski" (Canid Specialist Group, 1998).

</doc>
<doc id="695162" url="https://pl.wikipedia.org/wiki?curid=695162" title="Beszamel">
Beszamel

Beszamel (sos beszamelowy) – rodzaj sosu, przyrządzanego jako zasmażka z mąki na maśle, rozprowadzona mlekiem. Przyprawiany solą kuchenną, białym pieprzem, świeżo startą gałką muszkatołową i ewentualnie sokiem z cytryny. Należy do pięciu sosów bazowych w gastronomii.
Historia receptury.
Słowo beszamel pochodzi od nazwiska Louisa de Béchameil, markiza de Nointel – francuskiego wysokiego urzędnika na dworze Ludwika XIV, który rzekomo pracował nad wynalezieniem tej zasmażki kilkanaście lat. Według innej wersji, autorem przepisu na sos był François Pierre La Varenne, pochodzący z Burgundii szef kuchni na dworze króla Ludwika XIV. W jego książce kucharskiej „Le Cuisinier françois” z 1651, uważanej za fundament nowoczesnej gastronomii, wśród wielu prekursorskich przepisów, zamieścił recepturę na sos beszamelowy. Żywiąc wdzięczność i szacunek do markiza Louisa de Bechamel, który był hojnym mecenasem sztuki, La Varenne swojemu sosowi nadał nazwę beszamel.
Beszamel należał do czterech sosów bazowych kuchni francuskiej, których strukturę w XIX w. określił francuski szef kuchni Marie-Antoine Carême. Liczbę sosów bazowych uzupełnił do pięciu kucharz królów Auguste Escoffier i nazwał je „5 sosami matki”. Należą do nich: sos holenderski (majonezowy), sos demi-glace, sos beszamelowy, sos velouté, sos pomidorowy.
Odmiany sosu beszamelowego.
Sos beszamelowy we Francji odgrywa tę samą rolę, co sos pomidorowy we Włoszech. Początkowo przyrządzano go nieco inaczej. Podsmażano na maśle warzywa, łupiny z cebuli, wiosenną cebulkę i pietruszkę, a następnie dodawano śmietankę, sól, pieprz i gałkę muszkatołową. Obecny, uproszczony przepis (główne składniki to masło, mąka i mleko) zyskał popularność w wielu krajach. W anglosaskim kręgu kulturowym znany pod nazwą białego sosu. Wśród wielu współczesnych odmian beszamelu, w zależności od dodatkowych składników, można wyróżnić: 
Beszamel stosowany jest do zapiekanych dań makaronowych i ziemniaczanych oraz do polewania makaronów i warzyw. Używa się go do białych mięs. Stosuje się go jako dodatek do makaronów ("lasagne", "cannelloni"), naleśników, pieczonych w piekarniku warzyw, mięs oraz ryb. Stanowi także bazę dla innych sosów.
Beszamel wegański, bez laktozy i bezglutenowy.
W sosie beszamelowym możliwa jest wymiana niepożądanych składników na substytuty. Masło należy zastąpić oliwą z oliwek lub innym olejem pochodzenia roślinnego. Zamiast mleka krowiego, stosuje się mleko sojowe, ryżowe, orzechowe lub migdałowe bez dodatku cukru, a nawet bulion warzywny. Dla uniknięcia glutenu w mące pszennej, można użyć mąki kukurydzianej, ryżowej, skrobi kukurydzianej lub ziemniaczanej.
Wartości odżywcze.
Porcja sosu beszamelowego przygotowana z 500 ml mleka, 50 g mąki, 50 g masła i łyżeczki soli zawiera 46 g tłuszczów, 60 g węglowodanów, 23 g białka, co stanowi około 740 kcal. W skład sosu beszamelowego wchodzą minerały: potas, wapń, witaminy: witamina A, witaminy z grupy B (witamina B1, B2, B3 i B5) oraz witamina D. Beszamel zawiera tłuszcze nasycone, które wpływają na zwiększenie poziomu cholesterolu we krwi. Sód działa niekorzystnie na układ krążenia.

</doc>
<doc id="695166" url="https://pl.wikipedia.org/wiki?curid=695166" title="Miasta w Liechtensteinie">
Miasta w Liechtensteinie



</doc>
<doc id="695167" url="https://pl.wikipedia.org/wiki?curid=695167" title="Ayos">
Ayos

Ayos – miasto w Kamerunie w Regionie Centralnym położone nad malowniczo rozciągającą się rzeką Nyong. Według spisu ludności z roku 2005 miasteczko liczyło 8 653 mieszkańców, którzy utrzymują się z rolnictwa (przede wszystkim z uprawy kawy, kakao, palm oleistych), rybołówstwa (występuje tu ryba Kanga), handlu i sektora administracyjnego. 
Nota historyczna tegoż miejsca dotyczy dekretu ministerialnego podpisanego przez w roku 1926 zakładającego w miejscowym szpitalu misję do walki ze śpiączką afrykańską, chorobą przenoszoną przez muchy tse-tse. Misja ta została powierzona francuskiemu lekarzowi wojskowemu dr. . W historii miasteczka działał tu też ośrodek dla osób chorych umysłowo przesiedlanych ze stolicy kraju Jaunde, osada dla chorych na trąd pod opieką zakonnic, jak i szkoła dla dzieci, których jednym z rodziców był narodowości francuskiej. 
Obecnie w miasteczku działa Misja Katolicka prowadzona przez zakon paulinów we współpracy ze siostrami Opatrzności Bożej. Istnieje wiele szkół podstawowych, średnich i zawodowych. Działa tu świetlica środowiskowa dla dzieci "Oratorium Ayos", ośrodek zdrowia i szpital.

</doc>
<doc id="695172" url="https://pl.wikipedia.org/wiki?curid=695172" title="Miasteczko South Park (film)">
Miasteczko South Park (film)

Miasteczko South Park (ang. "South Park: Bigger, Longer &amp; Uncut") – amerykański film animowany dla dorosłych z 1999 roku, zrealizowany na podstawie serialu pod tym samym tytułem. Wyreżyserowany przez współtwórcę serialu, Treya Parkera, według scenariusza napisanego przez niego, Matta Stone’a i Pam Brady. Głosów postaciom użyczyli Parker, Stone, Mary Kay Bergman i Isaac Hayes, powtarzając swoje role z serialu, gościnnie zaś wystąpili George Clooney, Eric Idle i Mike Judge. 
Stan, Kyle, Cartman i Kenny zakradają się do kina, żeby obejrzeć kanadyjski film dla dorosłych z Terrance’em i Phillipem, po którym zaczynają przeklinać. Moralna panika wywołana filmem sprawia, że Stany Zjednoczone wypowiadają wojnę Kanadzie, chłopcy zaś starają się nie dopuścić do egzekucji swoich idoli. W międzyczasie Kenny próbuje zapobiec spełnieniu się przepowiedni, wedle której Szatan i Saddam Husajn przejmą władzę nad światem.
Fabuła filmu koncentruje się przede wszystkim na motywach cenzury i szukania kozłów ofiarnych, parodiując jednak i wyszydzając animowane filmy z epoki renesansu Disneya, musicale, jak "Les Misérables", i kontrowersje wokół serialu. Stanowi on również mocną satyrę na Motion Picture Association of America, z którą twórcy ścierali się podczas produkcji, a która to wielokrotnie przyznawała filmowi kategorię wiekową NC-17 ze względu na wulgarne słownictwo. Teksty piosenek zostały napisane przez Parkera i Marca Shaimana, który skomponował także muzykę.
Światowa premiera filmu odbyła się 23 czerwca 1999 w Grauman’s Chinese Theatre, w tym samym tygodniu trafił on do kin w Ameryce Północnej, gdzie dystrybuowany był przez Paramount Pictures. Na rynkach międzynarodowych za dystrybucję odpowiadało Warner Bros. Pictures. Film spotkał się z pozytywnym odbiorem ze strony krytyków, chwalących przede wszystkim fabułę, ścieżkę dźwiękową i humor. Przy budżecie wynoszącym 21 mln dolarów, "Miasteczko South Park" zarobiło na całym świecie 83,1 mln, do 2016 roku będąc najlepiej zarabiającym filmem animowanym z kategorią wiekową R. Piosenka „Wiń Kanadę” nominowana była do Oscara, przegrała jednak na rzecz „W mym sercu twój dom” Phila Collinsa do "Tarzana".
Fabuła.
Stan Marsh, Kyle Broflovski i jego adoptowany brat Ike, Eric Cartman i Kenny McCormick postanawiają obejrzeć film nowy film Terrance’a i Phillipa, "Płonące dupy". Kiedy bileter odmawia im sprzedaży biletów ze względu na kategorię wiekową R, chłopcy przekupują bezdomnego, żeby podał się za ich opiekuna. Po obejrzeniu filmu zaczynają bezustannie przeklinać, imponując innym dzieciom, które również postanawiają go obejrzeć. Wyjątkiem jest Wendy Testaburger, która zaprzyjaźnia się z Gregorym, nowym uczniem z wymiany.
Kiedy rodzice dowiadują się, jaki wpływ film ma na dzieci, zabraniają im go oglądać, jednak bezskutecznie. Cartman zakłada się z Kennym, że niemożliwe jest podpalenie własnych gazów. Próbując odtworzyć scenę widzianą w filmie, Kenny zajmuje się ogniem i zostaje przewieziony do szpitala, gdzie umiera wskutek przeszczepienia mu ziemniaka zamiast serca. Po śmierci trafia do piekła, spotykając tam Szatana i jego manipulującego partnera życiowego, Saddama Husajna. Sheila Broflovski wraz z innymi rodzicami zakłada ruch Matki przeciwko Kanadzie, którego działalność prowadzi do aresztowania Terrance’a i Phillipa jako zbrodniarzy wojennych. Kiedy Stany Zjednoczone odmawiają wypuszczenia ich, Kanada w odwecie zabija w ataku bombowym braci Baldwinów. USA wypowiadają Kanadzie wojnę i rozpoczynają przygotowania do wielkiego show, podczas którego na jeńcach zostanie wykonana egzekucja. Cartmanowi wszczepiony zostaje chip, który razi go prądem, ilekroć przeklnie.
Szatan przepowiada, że rozpoczęta wojna jest znakiem apokalipsy, a kiedy Terrance i Phillip zginą, on będzie mógł zawładnąć światem. Kenny próbuje przekonać Szatana, żeby zerwał z Saddamem, ale kiedy mu się to nie udaje, nawiedza Cartmana jako duch, żeby go ostrzec. Stan, Kyle, Cartman i inne dzieci z ich szkoły – nie mogąc przemówić rodzicom do rozsądku – formują ruch oporu, żeby uratować Terrance’a i Phillipa. Za namową Gregory’ego zwracają się o pomoc do Cristophe’a. Kiedy Kanadyjczycy zaczynają być zsyłani do obozów internowania, Kyle ukrywa Ike’a na strychu swojego domu. Chłopcy dostają się za kulisy show, jednak Cartmanowi ponownie objawia się duch Kenny’ego, przez co porzuca swoją pozycję, co prowadzi do śmierci Cristophe’a.
Pozostali chłopcy próbują ostrzec matki przed przepowiednią Szatana, te jednak ignorują ich. Egzekucja zostaje przerwana przez niespodziewany atak kanadyjskiej armii. W wynikłej zawierusze Cartmanowi udaje się uwolnić Terrance’a i Phillipa, jednak jego chip zostaje uszkodzony i zaczyna szwankować. Wszyscy członkowie MpK poza Sheilą – przerażeni tym, do czego doprowadzili – porzucają sprawę. Dzieci tworzą ludzką tarczę, chroniąc komików, podczas gdy Kyle próbuje przemówić Sheili do rozsądku, oskarżając ją o szukanie kozłów ofiarnych, żeby wybielić swoje błędy. Kiedy żołnierze zaczynają się wycofywać, Sheila sięga po pistolet i zabija Terrance’a i Phillipa, wypełniając przepowiednię. Husajn zaczyna uzurpować sobie prawo do bycia władcą piekieł, domagając się, żeby wszyscy zaczęli oddawać mu pokłony. Kiedy obraża Cartmana, chłopiec odkrywa, że szwankujący chip wydziela wiązki energii. Zaczyna puszczać wiązanki przekleństw, osłabiając Husajna, który obraża Szatana. Ten ostatecznie przeciwstawia się mu i wrzuca go z powrotem do piekła, gdzie Husajn ginie nadziany na stalagmit.
Szatan, wdzięczny Kenny’emu za pomoc, obiecuje spełnić jedno jego życzenie. Chłopiec prosi, żeby wszystko wróciło do stanu sprzed wojny. Zniszczenia dokonane w South Parku zostają naprawione, a Terrance i Phillip wracają do życia. Amerykanie i Kanadyjczycy zawierają pokój, a Sheila godzi się z Kyle’em. Kenny’emu – w nagrodę za poświęcenie, jakiego dokonał – zostaje przyznany wstęp do nieba.
Produkcja.
Przedprodukcja.
Pierwsza faza prac nad filmem rozpoczęła się w styczniu 1998 roku, w trakcie przerwy pomiędzy emisją kolejnych odcinków pierwszej serii. W kwietniu Parker i Stone podpisali z Comedy Central umowę, na mocy której serial został przedłużony do 1999, oni zaś otrzymali nieokreślony czas na stworzenie bazującego na nim filmu. Jednym z warunków postawionych przez Parkera i Stone’a była klasyfikacja wiekowa nie niższa niż R, co miało zapewnić, że film zachowa humor właściwy dla serialu. Parker stwierdził, że ich celem było podejście do filmu z bardziej twórczej perspektywy, nie chcieli bowiem tworzyć tylko odcinka o długości filmu pełnometrażowego. Pomimo rzekomych nacisków ze strony producentów Paramount Pictures, mających domagać się stonowania filmu, ostatecznie zgodzili się oni na żądania Parkera i Stone’a. Według Tony’ego Foksa, rzecznika Comedy Central, twórcy „na poważnie chcieli zrobić coś więcej niż odcinek serialu” i „walczyli naprawdę mocno o film z kategorią R”. Przedstawiciele Paramountu w pewnym momencie przedstawili twórcom wykresy pokazujące, ile może zarobić film, jeżeli otrzyma kategorię PG-13. William Morris Agency reprezentująca Parkera i Stone’a naciskała, żeby produkcja rozpoczęła się jak najszybciej, póki serial jest na fali, zamiast czekać kilka lat, jak w przypadku "Beavis i Butt-head zaliczają Amerykę" (1996).
Casting.
Podobnie jak w serialu, większość postaci dubbingowana była przez Parkera, Stone’a i Mary Kay Bergman. Swoją rolę Szefa powtórzył Isaac Hayes, jako głos Ike’a Broflovskiego wykorzystano próbki dźwiękowe dzieci pracowników studia, Jesse Howell, Anthony’ego Crossa-Thomasa i Francheski Clifford. Postaciom drugoplanowym głosów gościnnie użyczyli George Clooney (doktor Gouache), Brent Spiner (Conan O’Brien), Minnie Driver (Brooke Shields), Eric Idle (doktor Vosnocker) i Dave Foley (bracia Alec, Billy, Daniel i Stephen Baldwinowie).
Michael McDonald, wykonujący towarzyszący napisom końcowym utwór „Eyes of a Child”, śpiewał również wysokie tony Stana w „Hen tam”, z kolei Howard McGillin śpiewał jako Gregory w „La Résistance”. Stewart Copeland, były perkusista The Police, użyczył głosu amerykańskiemu żołnierzowi, Mike Judge – twórca "Beavisa i Butt-heada" i "Bobby’ego kontra wapniaki" – Kenny’emu wypowiadającemu jedno zdanie pod koniec filmu. Chociaż pierwotnie zaprzeczał temu Paramount, James Hetfield – wokalista Metalliki – wykonał utwór „Piekło czeka cię”, co zostało potwierdzone dopiero w 2009 roku w komentarzu Parkera do wydania Blu-ray.
Scenariusz.
Scenariusz filmu znacząco inspirowany był odcinkiem "Śmierć", w którym to również rodzice oprotestowują "Terrance’a i Phillipa" ze względu na zły wpływ, jaki program ma na dzieci. Według Parkera, Paramount już po roku emisji serialu było gotowe zrealizować film pełnometrażowy, a twórcy uznali, że wspomniany odcinek będzie „najlepszym wzorcem, ponieważ spodobał nam się pomysł wskazywania palcem na siebie”. W międzyczasie twórcy pracowali również nad drugą i trzecią serią "Miasteczka South Park", z których to drugą Parker i Stone uznali później za „katastrofę”. Spodziewając się, że pierwotny zapał może ich szybko opuścić, postanowili napisać film jako osobisty, w pełni zaangażowany musical.
Animacja.
Film był animowany przy użyciu PowerAnimatora firmy Alias|Wavefront na komputerach z oprogramowaniem SGI. Postacie i poszczególne sceny w fazie projektu były teksturowane i cieniowane w taki sposób, żeby po wyrenderowaniu przypominały animację wycinankową, którą wykorzystano do stworzenia krótkometrażówek i pierwszego odcinka serialu. Do renderowania i zarządzania zasobami używano wieloprocesowych komputerów serwerowych SGI Origin 2000 i Origin 200. Tła, postacie i inne przedmioty można było zapisywać osobno albo w firmie pełnych scen, co umożliwiało swobodny dostęp do nich później. Według producentki Giny Shay, wykorzystanie płaskich postaci i teł w środowisku trójwymiarowym pozwoliło na dodawanie tekstur i efektów oświetlenia, dzięki którym film wyglądał jak wycinanka animowaną techniką poklatkową, co w przypadku tradycyjnego animowania tą metodą zajęłoby wiele miesięcy. Podczas produkcji piątej serii twórcy przeszli na oprogramowanie Maya, a film stawiany jest jako przykład tego, jak od tamtego czasu poprawiła się jakość animacji w serialu. W komentarzu do wydania Blu-ray Parker i Stone skrytykowali ówczesną animację jako „złą i czasochłonną”. IGN uznał animację użytą w filmie za „będącą gdzieś pośrodku – nie do końca wycinanką, ale też nie w pełni komputerową”. Stephanie Zacharek z Salon.com stwierdziła, że „prymitywna” animacja stosowana przez twórców na początku jest prawdopodobnie żartem, ale zarazem ich tajną bronią, a prostota wykorzystanej techniki czyniła animację tak efektywną. Film – w odróżnieniu od serialu, powstającego wtedy w formacie 4:3 – został zrealizowany w proporcjach panoramicznych (1.66:1).
Postprodukcja.
Zespół pracował naprzemiennie nad filmem i serialem, do granic możliwości napinając harmonogramy, a zmiany w filmie wprowadzano jeszcze na dwa tygodnie przed jego premierą, co wynikało ze sporów z Paramountem. Według twórców, dystrybutor chciał zwiastuna na modłę filmów Disneya, a dla potrzeb MTV przygotował teledysk do „Co zrobiłby Brian Boitano?” w stylu całkowicie odmiennym od serii, przez co studio musiało przygotować własny. Według Parkera, pierwszy zwiastun zmontowany przez Paramount reklamował film jako „najzabawniejszą komedię lata” i promował go w sposób, który „stał w całkowitej sprzeczności” z tym, co reprezentuje sobą "Miasteczko South Park". Parker i Stone wyrazili swoje niezadowolenie, a otrzymawszy drugą wersję zwiastuna, zawierającą jedynie nieznaczne zmiany, połamali wideokasetę, zanim zwrócili ją wytwórni. W 2000 roku Stone stwierdził, że „prowadzili wojnę” z Paramountem. Kiedy marketingowcy stwierdzili, że twórcy próbują ich pouczać, jak mają wykonywać swoją pracę, ci odpowiedzieli, że są „jebanymi debilami, którzy nie mają pojęcia, co robią”. Dla MTV przygotowano teledysk do jednej z piosenek, z którego – ze względu na standardy telewizyjne – wycięto część treści. Parker określił finalny rezultat mianem „okropnego zlepku całkowicie pozbawionego humoru”. Studio wysłało twórcom kasetę z teledyskiem do akceptacji w weekend, chcąc przekazać ją MTV w poniedziałek, żeby móc rozpocząć emisję od środy. Stone zabrał taśmę do domu, nie zamierzając przekazywać jej MTV, za co Paramount zagroził Parkerowi i Stone’owi pozwem. Parker przyznał, że tytuł filmu jest pstryczkiem w nos wymierzonym MPAA. Pierwotnie film zatytułowany był "South Park: All Hell Breaks Loose" (pol. "South Park: Rozpętało się piekło"), jednak MPAA miało obiekcje odnośnie do użycia słowa „piekło” w tytule. W późniejszym czasie Parker przyznał, że MPAA nie uświadomiło sobie, że ostateczny tytuł "Bigger, Longer &amp; Uncut" jest, w jego opinii, jeszcze gorszy, ponieważ nie tylko promuje różnice pomiędzy filmem a serialem, ale też zawiera odniesienie do penisa.
Muzyka.
Piosenki napisane zostały przez Parkera i Marca Shaimana, który odpowiadał również za ścieżkę dźwiękową. Czternaście utworów skomponowanych na potrzeby "Miasteczka South Park" stanowiły odniesienia do różnych broadwayowskich musicali. Parodiowały one również konwencję Disneya, kilka naigrywało się z "Pięknej i Bestii" czy "Małej syrenki". „Górskie miasteczko” porównywane było do "Oklahomy!" i „Belli” z "Pięknej i Bestii", a „La Résistance” do "Les Misérables". „Jestem super” stanowić ma odniesienie do „Gościem bądź” z "Pięknej i Bestii" i „Honey Bun” z "South Pacific", „Matka Kyle’a to cipa” do "Chitty Chitty Bang Bang"; „Hen tam”, „Zmienię się” i „Górskie miasteczko (repryza)” do „Naprawdę chcę”, „Pieśni Urszuli” i „Naprawdę chcę (wersji pod napisy końcowe)”, z kolei „Wujkojebca” – zwłaszcza zakończenie – do "Oklahomy!" Utwór „Piekło czeka cię”, towarzyszący strąceniu Kenny’ego do piekła, wykonał niewymieniony w napisach końcowych James Hetfield.
Ścieżka dźwiękowa spotkała się z pozytywnym uznaniem krytyków. Magazyn „Entertainment Weekly” uznał ją za „album radośnie przedstawiający wszystkie hollywoodzkie konwencje muzyczne, których jesteśmy pozbawiani”. Album został wydany 15 czerwca 1999 przez Atlantic Records. „Wiń Kanadę” często wskazywano jako najlepszy utwór na płycie, został również nominowany do Oscara za najlepszą piosenkę oryginalną. Parker stwierdził, że podzielił się z Shaimanem uwagą, że za tę piosenkę mogą otrzymać nominację do Oscara. Shaiman wypowiedział się na temat piosenki: „Nabijamy się z ludzi, którzy wybierają sobie absurdalne cele, żeby obwiniać je za wszystkie nieszczęścia, jakie ich spotykają. Kanada była wprost idealnym, niedorzecznym i nieszkodliwym celem”. W 2011 roku magazyn „Time” uznał ścieżkę dźwiękową za „najlepszą, najbardziej bezczelną od czasu rozwiązania jednostki Freeda w MGM”.
Dystrybucja.
Dystrybutorami filmu były studia Paramount i Warner Bros. Pictures, jako że Comedy Central stanowiło wtedy wspólną własność Viacomu (właściciela Paramountu) i Time Warner (właściciela Warner Bros.) Paramount odpowiadał za dystrybucję filmu w Stanach Zjednoczonych, a Warner Bros. na pozostałych rynkach.
Motion Picture Association of America przyznała "Miasteczku South Park" kategorię wiekową R za „wszechobecny wulgarny język, rubaszny humor o podtekstach seksualnych i okazjonalną przemoc”. Opinie MPAA o filmie zostały szczegółowo opisane w prywatnych notatkach wysoko postawionych oficjeli Paramountu. MPAA początkowo nalegała, żeby film otrzymał najwyższą możliwą kategorię wiekową, tj. NC-17. Film był przedstawiany organizacji do oceny sześciokrotnie – pięć razy przyznano mu NC-17, ostateczną R otrzymał dopiero za szóstym razem, na dwa tygodnie przed planowaną premierą. Osoba odpowiedzialna w Paramouncie za marketing wezwała Parkera i Stone’a na dywanik, wyjaśniając, że studio „potrzebuje” kategorii R. Stone skontaktował się z producentem Scottem Rudinem, który oddzwonił do Paramountu i, według Stone’a, „nastraszył marketingowca”. Następnego dnia szósta wersja filmu przedstawiona MPAA otrzymała R bez konieczności wprowadzania zmian. W wywiadzie dla „The New York Times” Parker stwierdził: „MPAA zauważała tylko wulgarne słownictwo. Ta organizacja jest na wskroś niejasna i arbitralna. Gdyby chodziło o przemoc, nawet nie mrugnęliby okiem”. Dodał również, że kiedy tworzono zwiastun filmu, organizacja sprzeciwiała się użyciu pewnych słów, nie protestowała jednak przeciwko scenie przedstawiającej śmierci żołnierza. Jak stwierdził Parker: „Nie mają problemów z kulami, ale z wulgaryzmami już tak”. MPAA przekazała Paramountowi dokładne opinie na temat filmu i elementów, które należy zmienić, żeby otrzymał on R. Parker i Stone zauważyli, że niezależnej wytwórni Rogue Pictures, która dystrybuowała ich poprzedni film – "Kapitan Orgazmo" – takowych informacji nie przekazano, a produkcja otrzymała ostatecznie NC-17. Twórcy zasugerowali, że "Miasteczko South Park" ostatecznie otrzymało niższą kategorię tylko dlatego, że zarówno Paramount, jak i Warner Bros. są członkami MPAA, jednak przedstawiciele obu studiów odparli takie oskarżenia jako fałszywe. W Wielkiej Brytanii British Board of Film Classification przyznała filmowi kategorię wiekową 15 za „częste wulgarne słownictwo i rubaszne odniesienia do czynności seksualnych”, nie domagając się wprowadzenia żadnych cięć. Australian Classification Board przyznała filmowi MA15+ (‘osobom poniżej 15. roku życia musi towarzyszyć pełnoletni opiekun’). W Kanadzie w większości prowicji filmowi przyznano 18A lub 14A (‘osobom poniżej 18./14. roku życia musi towarzyszyć pełnoletni opiekun’) – wyjątkiem była prowincja Québec, gdzie otrzymał 13+ (‘od 13 lat’).
Podobnie jak w przypadku "Płonących dup", na seans "Miasteczka South Park" próbowało dostać się wielu nieletnich widzów. W amerykańskich mediach donoszono również o niepełnoletnich oglądających film pod pretekstem zakupu biletu na "Oczy szeroko zamknięte" Stanleya Kubricka, które trafiły do amerykańskich kin w tym samym czasie. Stanowiło to pokłosie powszechnego dla przemysłu załamania, mającego stanowić wynik paniki moralnej związanej z masakrą w Columbine High School, do czego przyczynił się prezydent Bill Clinton. "Miasteczko South Park" jest – obok "American Pie" – wskazywane jako przykład filmu typowo dla dorosłych, który próbowały obejrzeć osoby młodsze, niż wskazuje na to kategoria wiekowa. Podobna sytuacja miała miejsce w sierpniu 1999, kiedy film trafił do kin w Wielkiej Brytanii.
Ponieważ premiera filmu odbyła się niedługo po masakrze w Columbine High School, Parkera w jednym z wywiadów zapytano, czy jedno zdaniem „kultura młodzieżowa jest na celowniku”. Parker odpowiedział: „To dziwne, bo scenariusz napisaliśmy ponad rok temu. Kiedy doszło do tragedii w Columbine, zdziwiliśmy się, bo okazało się, że nasz film jest poniekąd proroczy, jeżeli chodzi o nastawienie ludzi. Film opowiada również o wojnie, i to też się sprawdziło”. Hayes odniósł się do konserwatystów, uważających pruderię za lek na wszelkie zło: „Jeżeli pozwolimy na to, żeby rozrywka stała się kozłem ofiarnym, nie wiadomo, do czego to doprowadzi. Jeżeli wierzysz w to, co robisz, i nie stoi to w sprzeczności z twoimi przekonaniami, poddaj się temu”. Kategoria wiekowa przyznana "Miasteczku South Park" była później zestawiana z "Oczyma szeroko zamkniętymi", które dwa tygodnie wcześniej trafiły do kin w wersji ocenzurowanej i zmienionej za pośrednictwem technologii komputerowej. Pierwotnie film Kubricka również otrzymał NC-17, zanim Warner Bros. przemontowało go do standardów kategorii R. W odpowiedzi na to, jak i kontrowersje z tym związane, Stone nazwał MPAA „organizacją nieudolną i nieodpowiedzialną”.
Promocja.
Dział marketingu Paramountu rozszerzył promocję poza sklepy specjalistyczne (jak Hot Topic czy Spencer’s), chcąc dotrzeć również do dużych sieci, np. Target i J.C. Penney, co wymagało usunięcia z koszulek obraźliwych treści. Obserwatorzy branży licencyjnej stwierdzili, że Comedy Central znalazło dochodową niszę w przemyśle zdominowanym przez współprace biznesowe dużych studiów z sieciami restauracji fastfoodowych, co dla "Miasteczka South Park" było szczególnie trudne, ponieważ żadna sieć nie chciała być utożsamiana z serialem. J.C. Penney zakończyło sprzedaż gadżetów powiązanych z marką w kwietniu 1999 roku, po skargach klientów. W lipcu 1999 Parker i Stone w ramach promocji filmu wystąpili w programie "Late Night with Conan O’Brien", pokazując fragment, w którym O’Brien (Brent Spiner) przekazuje Terrance’a i Phillipa rządowi amerykańskiemu, po czym popełnia samobójstwo. Po zobaczeniu fragmentu prowadzący przyznał, że jego stażyści uznają go za „wielce zabawny”, skrytykował jednak fakt, że w filmie studio jego programu mieści się na szczycie GE Building, podczas gdy tak naprawdę studio zlokalizowane jest na szóstym piętrze. Film spotkał się z negatywnymi opiniami również przed premierą. Amerykańskie media donosiły, że dzień przed masakrą w Columbine znajomy zabójców, Chris Morris, nosił koszulkę z postaciami z serialu. Zarówno Parker, jak i Stone pochodzą z Kolorado, a Stone uczęszczał do pobliskiej Heritage High School. Tuż po strzelaninie Stone wziął trzydniowy urlop dziekański, jako powód podając: „Koniec końców, nic nie wydaje się zabawne”. W tamtym czasie również serial stracił na popularności: wraz z premierą serii trzeciej oglądalność spadła o blisko czterdzieści procent, a według „Entertainment Weekly”, „["Miasteczko South Park"] nie jest już takim popkulturowym fenomenem, jak rok temu”. Odnosząc się do spadku oglądalności, Parker skomentował: „Nagle okazało się, że nie jesteśmy już "cool". Co zabawne, w zeszłym roku byliśmy na czasie, świeży i super. Teraz mówią nam, że dobijamy do trzydziestki, jesteśmy nieudacznikami i się sprzedaliśmy”.
Dystrybucja na rynkach domowych.
"Miasteczko South Park" miało premierę na DVD w Stanach Zjednoczonych 23 listopada 1999, podczas gdy wersja na wideokasetach dostępna była pierwotnie wyłącznie w wypożyczalniach. Wydanie VHS bez praw do wypożyczania trafiło do sprzedaży 16 maja 2000. Wydanie DVD, jako dodatki specjalne zawierające jedynie trzy zwiastuny kinowe, krytykowane było jako „minimalistyczne”. 18 stycznia 2000 premierę miało wydanie na laserdiscu, uznawane za niezwykle rzadkie i stanowiące kres żywotności tego nośnika. 30 czerwca 2009 – dziesięć lat po premierze kinowej – "Miasteczko South Park" zostało wydane na Blu-rayu. Poza zwiastunami kinowymi, zawierało ono audiokomentarz Parkera i Stone’a oraz teledysk do „Co zrobiłby Brian Bointano?” Wydanie to zostało zgrane z oryginalnych negatywów kinowych, co skutkowało niezgodnością w synchronizacji dźwięku z obrazem. Scott Lowe, recenzent serwisu IGN, stwierdził: „Chociaż "Miasteczko South Park" wyraźnie się zestarzało, wygląda świetnie i pozbawione jest wad poprzednich wydań tego filmu”. Michael Zupan z DVDTalk zwrócił jednak uwagę, że automatyczny proces cyfrowego usuwania zarysowań mógł przypadkowo usunąć niektóre linie celowo zawarte w obrazie, chociażby podczas pierwszej sceny Cartmana z V-chipem. W audiokomenrarzu Parker, Stone i inni twórcy filmu przyznali, że – ze względu na bardzo napięty harmonogram – nie pamiętają, czy coś takiego rzeczywiście miało miejsce.
Odbiór.
Recenzje.
W agregatorze recenzji Rotten Tomatoes "Miasteczko South Park" zdobyło uznanie 80% recenzentów na podstawie 95 opinii, ze średnią ważoną ocen 7,1/10. Stwierdzono, że przedstawione w nim „żarty są nadzwyczaj śmiałe, ale zarazem niesamowicie zabawne”. Według agregatora Metacritic film zdobył średnią 73/100 na podstawie 31 recenzji. Widzowie oceniający film dla CinemaScore przyznali mu ocenę B- w skali od A (najlepsza) do F (najgorsza).
Rita Kempley z „The Washington Post” określiła film mianem „skandalicznie bluźnierczego” i „absurdalnie zabawnego”, stwierdzając: „Chociaż głównym celem ataku twórców jest cenzura, to ich ulubionym chłopcem do bicia jest MPAA – samozwańczy strażnicy narodowej czystości. To dobra, niegrzeczna zabawa, służąca protolerancyjnemu przekazowi”. Stephen Holden z „The New York Times” stwierdził, że film jest „samousprawiedliwiającym się moralizatorstwem” opowiadającym o „rozrywce masowej, cenzurze i wolności wypowiedzi”. Stwierdził również, że wszczepienie Cartmanowi V-chipu to „najlepszy satyryczny zwrot akcji tego filmu, przypominający "Mechaniczną pomarańczę"”. „Entertainment Weekly” przyznało "Miasteczku South Park" ocenę A-, komentując jego przesłanie w kontekście społeczeństwa amerykańskiego po Columbine. Chwalono również wstawki musicalowe, mające być „błyskotliwą parodią konwencji broadwayowskich, zwłaszcza formuły Disneya zapoczątkowanej przez Alana Menkena i Howarda Ashmana”. Michael O’Sullivan z „The Washington Post” w neutralny sposób odniósł się do obrazoburczego charakteru filmu, stwierdzając: „Paszkwil jest tutaj bardziej ogólnikowy niż wycelowany w kogoś, ale pod obuchem tego tępego narzędzia pozostaje niewiele świętości, których nie ruszono”. Recenzent„Time”, Richard Corliss, napisał: „można śmiać się do rozpuku, bo i sam film jest aż do rozpuku bezlitośnie zabawny”. W późniejszym czasie Corliss uznał Miasteczko South Park za swoją piątą ulubioną animację wszech czasów.
Film spotkał się także z krytyką, nie tylko ze strony konserwatywnych grup urażonych przedstawionym w nim humorem. Jack Matthews z „Daily News” zasugerował, że przez rozciągnięcie materiału do długości filmu pełnometrażowego, twórcom „zabrakło pomysłów”. Roger Ebert stwierdził, że „bezpardonowa satyra społeczna” jednocześnie go „uraziła” i „zachwyciła”. W swojej recenzji przyznał "Miasteczku South Park" 2,5 gwiazdki na 4, nazywając je „najtrafniejszym komentarzem politycznym roku”, jednocześnie dodając, że „jest za długie i zaczyna brakować mu pary, jest jednak drogowskazem w tych trudnych czasach. Opowiada o tym, jak teraz żyjemy, a zatroskani tym ludzie powinni go obejrzeć. Wszyscy inni i tak to zrobią”.
Box office.
"Miasteczko South Park" zajęło trzecie miejsce podczas weekendu premiery (czterodniowego ze względu na Dzień Niepodległości), plasując się za "" i "Tarzanem". W premierowy weekend film wyświetlany był w 2128 kinach, zarabiając 14,7 mln USD, a wliczając środę, kiedy miał premierę – 19,6 mln USD. Łącznie wpływy w Stanach Zjednoczonych i Kanadzie wyniosły 52 mln USD, a poza granicami 31,1 mln USD; ostatecznie wpływy z dystrybucji kinowej na całym świecie wyniosły 83,1 mln USD. W Stanach Zjednoczonych "Miasteczko South Park" było najbardziej dochodowym filmem animowanym z kategorią "R" od czasów "Akiry" Katsuhira Ōtomo (1988) i zostało zdeklasowane w 2016 roku przez "Sausage Party" (2016).
Nagrody i nominacje.
Film nominowany by do nagrody Amerykańskiej Akademii Filmowej za najlepszą piosenkę oryginalną – „Wiń Kanadę”. W ramach żartu Parker i Stone pojawili się na 72. ceremonii wręczenia Oscarów w kobiecych strojach. W dokumencie "6 Days to Air" wyjawili, że podczas ceremonii byli pod wpływem LSD. Odpowiedzialna za transmisję stacja ABC zażądała, żeby słowa „Wiń Kanadę” zostały zmienione i tym samym dostosowane do jej standardów i zaleceń. Shaiman stwierdził, że „ironią byłoby zmienianie słów piosenki z filmu o cenzurze”. Stacja była szczególnie krytyczna wobec użycia w piosence słowa „fuck” oraz odniesień do Ku Klux Klanu. Parker i Shaiman odmówili ocenzurowania piosenki, którą podczas ceremonii wykonał ich znajomy, Robin Williams, rozpoczynający występ z ustami zaklejonymi czarną taśmą, a podczas śpiewania wulgarnego słowa odwracający głowę do tyłu. Nagrodę ostatecznie przyznano „You’ll Be in My Heart” Phila Collinsa do "Tarzana". Parker i Stone wykpili Collinsa w dwóch odcinkach czwartej serii "Miasteczka South Park" – "Durna zbrodnia nienawiści Cartmana" i "Timmy 2000". W audiokomentarzu do wydania DVD serialu Parker stwierdził, że „w pełni spodziewał się tego, że nie wygrają, ale nie spodziewali się, że przegrają z Philem Collinsem”.
Wpływ na kulturę.
Po premierze filmu, prezes MPAA Jack Valenti wyraził żal, że film nie otrzymał kategorii wiekowej NC-17. W odpowiedzi na kontrowersje wokół filmu, na początku 2000 roku organizacja rozszerzyła swój system o szczegółowe opisy odpowiadające poszczególnym kategoriom. W 2001 "Miasteczko South Park" trafiło do "Księgi rekordów Guinnesa" jako najbardziej obrazoburczy film animowany, w którym pojawia się 399 wulgaryzmów – w tym 139 razy użyte zostaje słowo „fuck” – 128 obraźliwych gestów i 221 aktów przemocy.
Blink-182 podczas trasy koncertowej "The Mark, Tom, and Travis Show Tour" kończył utwory słowami z piosenki „Wujkojebca”, które pojawiły się na albumie koncertowym "The Mark, Tom, and Travis Show (The Enema Strikes Back!)". Kiedy w 2006 roku Saddam Husajn był sądzony za ludobójstwo, Stone zażartował, że wojsko amerykańskie w ramach tortur zmusza go do oglądania w kółko ich filmu. Później Parker i Stone otrzymali podpisane przez amerykańskich żołnierzy zdjęcie Husajna.
Niezrealizowane kontynuacje.
W 2007 roku, podczas realizacji odcinków składających się na trylogię "Wyobraźniolandia", Parker i Stone rozważali możliwość wyprodukowania ich w formie filmu, ostatecznie jednak porzucili pomysł ze względu na napięty harmonogram. W wywiadzie udzielonym w 2008 roku twórcy stwierdzili, że następny film kinowy prawdopodobnie może być zwieńczeniem całej serii. W 2011 roku w sekcji FAQ na oficjalnej stronie serialu pojawiła się informacja, że „pierwszy film miał taki impet, że do teraz zmagamy się z jego konsekwencjami”, a chociaż twórcy obecnie nie planują kontynuacji, to nie mogą wykluczyć takowej w przyszłości. W 2013 roku Warner Bros. zrzekło się praw do współfinansowania kolejnego filmu z serii "Miasteczko South Park". Wcześniejsze próby zrealizowania takowego były znacząco utrudnione ze względu na to, że zarówno Warner Bros., jak i Paramount zachowały określone prawa do marki. W sierpniu 2021 roku ogłoszono, że South Park Studios podpisało umowę na zrealizowanie w latach 2021–2027 czternastu średniometrażowych filmów (po dwa rocznie) dla platformy strumieniowej Paramount+.

</doc>
<doc id="695173" url="https://pl.wikipedia.org/wiki?curid=695173" title="Doumé (miasto)">
Doumé (miasto)

Doumé – miasto i gmina w Kamerunie w Regionie Wschodnim, departamencie Haut-Nyong. Liczy około 5,8 tys. mieszkańców.

</doc>
<doc id="695176" url="https://pl.wikipedia.org/wiki?curid=695176" title="Ndélélé">
Ndélélé

Ndélélé – miasto w Kamerunie w Regionie Wschodnim. Liczy około 5,1 tys. mieszkańców.

</doc>
<doc id="695180" url="https://pl.wikipedia.org/wiki?curid=695180" title="Bonabéri">
Bonabéri

Bonabéri – miasto w Kamerunie w Regionie Nadmorskim. Liczy około 8,2 tys. mieszkańców.

</doc>
<doc id="695182" url="https://pl.wikipedia.org/wiki?curid=695182" title="Piekło zależności">
Piekło zależności

Piekło zależności (ang. "dependency hell") – potoczny termin określający błędnie zdefiniowane lub trudne do spełnienia zależności, uniemożliwiające lub utrudniające instalację programów.
Trudne do spełnienia zależności występują na przykład w wypadku instalowania dwóch programów, z których każdy wymaga innej wersji tego samego pakietu (oba są od niego zależne).
Innym znanym problemem z zależnościami jest ich wpadnięcie w „niekończące się drzewo”, gdzie każdy pakiet wymaga zainstalowania kilku następnych pakietów. Na szczęście popularne menedżery pakietów wyposażane są w funkcje, które starają się nie dopuścić do takich sytuacji.

</doc>
<doc id="695183" url="https://pl.wikipedia.org/wiki?curid=695183" title="Burak (rumak)">
Burak (rumak)

Burak, Al-Burak (arab. البُراق) - nazwa legendarnego uskrzydlonego wierzchowca, który zgodnie z tradycją muzułmańską służył prorokowi Muhammadowi. W okolicach 620 roku, czyli jeszcze przed hidżrą, miał odbyć na nim cudowną nocną podróż najpierw z Mekki do Jerozolimy (z arabskiego: isra), a następnie udać się do siódmego nieba (Al-Mi’radż). Do powyższych wydarzeń nawiązuje Koran w następujących surach: Al-Isra (werset 1 i 62; po polsku “Nocna Podróż”) i An-Nadżm (wersety od 1 do 18; po polsku “Gwiazda”).
Wygląd.
Stworzenie nie zostało do końca opisane w Koranie, niemniej nie przeszkodziło to miniaturzystom w późniejszych próbach odtworzenia wyglądu Al-Buraka. Początkowo postać wierzchowca była porównywana do osła, konia bądź też muła; tutaj można mówić o wpływie tradycji podróży na osiołkach, odbywanych przez Jezusa oraz Abrahama. Następnie wysunięto tezę, zgodnie z którą Al-Burak posiadał ludzką głowę. Perski uczony muzułmański Chwandamir opisuje stworzenie jako postać o ludzkim obliczu, uszach słonia, piersi muła, końskiej grzywie, szyi i ogonie wielbłąda, a także o krowich kopytach. Jego włosy mają połyskiwać jak zbroja; ma być uskrzydlony oraz niewyobrażalnie szybki. Ze względu na to, że stworzenie było określane jako piękne, nadawano mu twarz kobiecą lub o bardzo kobiecych rysach, chociaż de facto nie ma ono płci. Pierwszy obraz wierzchowca pochodzi z 1314 roku ze zbioru kronik Raszida ad-Dina “Dżami’ at–tawarich”.
Później ten opis nieco wymykał się spod kontroli teologów muzułmańskich i komentatorów. Artyści muzułmańscy, prawdopodobnie ze względów estetycznych, w późniejszych latach w ramach inspiracji częściej zasięgali popularnych wzorów legendarnych istot i hybryd (takich jak chimera czy pegaz) znanych z innych kultur pochodzących głównie ze starożytnej Anatolii, między innymi z kręgów hetyckich, urartyjskich oraz frygijskich. Ostatecznie, w obecnych czasach najpopularniejszym ludowym przedstawieniem Al-Buraka jest postać o głowie kobiecej, ze skrzydłami i pawim ogonem.
Etymologia nazwy.
Imię - podobnie jak wygląd stworzenia - również interpretowano na rozmaite sposoby.  Najpopularniejsze tłumaczenie to “błyskawica” (arab. برق; "barq"), z uwagi na prędkość istoty; nieco rzadziej koreluje się imię Al-Buraka ze słowem oznaczającym “promienny” lub “świetlisty” (مشرق; "mušriq"), tym razem z racji jasnego umaszczenia. Natomiast w kręgach sufickich nazwę rozumiano jako “tchnienie”, czyli symbol mistycznego oddechu, ekstazy i wiary w umiejętność błyskawicznego przemieszczania się między światem ludzkim a boskim. Równolegle istnieje jeszcze hipoteza E. Blocheta, zgodnie z którą Al-Burak jest zarabizowaną wersją perskiego słowa "barāg" bądź "bārag". Miałoby to oznaczać dosłownie “bestię”, albo bardziej precyzyjnie “wierzchową bestię”.
Podróż do siódmego nieba.
Późniejsi komentatorzy oraz teolodzy muzułmańscy wyjaśniają, że to Anioł Gabriel miał przyprowadzić Al-Buraqa do Muhammada modlącego się w Al-Ka’abie. Miało to przypieczętować pozycję Muhammada jako ostatniego i najważniejszego z proroków, ponieważ Al-Burak miał już służyć przedtem innym prorokom, takim jak Abraham (według relacji Ibn Ishaka miał go zawieźć do Hagar i Izmaela). Ponadto, ta legenda stała się jedną z ulubionych inspiracji dla miniaturzystów i poetów. 
Legendarny wierzchowiec towarzyszył Prorokowi najpierw w dramatycznej nocnej podróży zwanej "isra’", a jego rolą było przeniesienie go z Al-Ka’aby do Jerozolimy, aby w następnej kolejności wznieść się razem z nim do siódmego nieba (ta część podróży jest nazywana "miʿrāǧ"). Taki obrót spraw przydał Jerozolimie rangę trzeciego miasta kultu muzułmańskiego tuż po Medynie i Mekce. Żydowska Ściana Płaczu w Jerozolimie jest uważana za miejsce, przy którym zatrzymał się Al-Burak. 
Al-Burak w sztuce współczesnej.
Do dziś Al-Burak pozostaje obiektem uwagi współczesnych artystów. W tym przypadku pod uwagę bierze się głównie aspekty wykraczające poza legendarność stworzenia, takie jak jego bezpłciowość. Postać Al-Buraka wykorzystała w swojej twórczości Saba Tadż, amerykańska artystka pakistańskiego pochodzenia, inspirująca się głównie islamem oraz społecznością queer. W 2017 roku stworzyła instalację kinetyczną dotyczącą tej istoty, która bardzo ją zaciekawiła ze względu na to, w jaki sposób zaprzecza formie i różnorodnym konceptom występującym w rzeczywistości. Fascynuje ją również, w jaki sposób Al-Burak przetransformował swoją naturę i wygląd w kulturze na przestrzeni wieków.

</doc>
<doc id="695193" url="https://pl.wikipedia.org/wiki?curid=695193" title="Nabłonek płaski">
Nabłonek płaski



</doc>
<doc id="695194" url="https://pl.wikipedia.org/wiki?curid=695194" title="Karawan Śmierci">
Karawan Śmierci

Karawan Śmierci – nazwa oddziału chilijskiej armii, który po puczu w 1973 roku poruszał się helikopterem z południa na północ Chile pomiędzy 30 września a 22 października 1973 roku. Podczas najazdów członkowie oddziału zlecali lub przeprowadzali osobiście egzekucje ponad 70 osób, przetrzymywanych w aresztach wojskowych.
Oddział składał z kilku oficerów oraz dwóch szeregowych żołnierzy, przewodził im generał brygady Sergio Arellano Stark, drugim co do ważności był podpułkownik Sergio Arredondo González, który później objął funkcję dyrektora szkoły armii lądowej, major Pedro Espinoza Bravo oficer wywiadu, później szef tajnej policji DINA, kapitan Marcelo Moren Brito, później komendant w Villi Grimaldi obozu tortur, porucznik Armando Fernández Larios, później znajdujący się w DINA, był zamieszany w zamordowanie Orlando Leteliera i innych.
Grupa podróżowała od więzienia do więzienia, w wojskowym helikopterze typu Puma, przeprowadzała inspekcje w garnizonach wojskowych, gdzie rozkazywano wykonanie lub samodzielnie przeprowadzano egzekucje. Morderstwa odbywały się przy użyciu pistoletów lub broni białej. Ofiary zostały pochowane w bezimiennych grobach.
Pomimo że Komisja Rettiga oszacowała skalę morderstw za reżimu Pinocheta na 3 tysiące ofiar, te 70 ofiar i epizod Karawanu Śmierci sam w sobie, są bardzo traumatyczne, zwłaszcza że większość z tych ofiar dobrowolnie zgłosiło się do garnizonów armii. Wszyscy byli pod nadzorem armii i nie stwarzali żadnego bezpośredniego zagrożenia, sami nie uczestniczyli w aktach przemocy, ani nie mieli zamiaru stanowić oporu dla reżimu. Według pozarządowej (NGO) organizacji „Memoria y Justicia” (Pamięć i Sprawiedliwość) 26 osób zamordowano na południu a 71 na północy kraju co daje łącznie liczbę 97 ofiar śmiertelnych.
W czerwcu 1999 roku, sędzia Juan Guzmán Tapia, nakazał areszt pięciu emerytowanych oficerów z powodu ich udziału w Karawanie Śmierci. Sędzia Víctor Montiglio rozkazał aresztować 13 czynnych oficerów z powodu zarzutu udziału w mordowaniu ludzi.

</doc>
<doc id="695196" url="https://pl.wikipedia.org/wiki?curid=695196" title="Gavin Bryars">
Gavin Bryars

Richard Gavin Bryars, (ur. 16 stycznia 1943 w Goole, Yorkshire), angielski kompozytor i kontrabasista, tworzący w różnych gatunkach muzyki awangardowej, jak minimalizm, neoklasycyzm, ambient, pogranicza jazzu. 
Najbardziej znane utwory: „The Sinking of the Titanic”, „Jesus’ Blood Never Failed Me Yet” (w 1990 r. wersja z wokalem Toma Waitsa), „A Man in a Room, Gambling”; „Black River”.

</doc>
<doc id="695197" url="https://pl.wikipedia.org/wiki?curid=695197" title="Spółgłoski zębowe">
Spółgłoski zębowe



</doc>
<doc id="695199" url="https://pl.wikipedia.org/wiki?curid=695199" title="Spółgłoski dziąsłowe">
Spółgłoski dziąsłowe



</doc>
<doc id="695203" url="https://pl.wikipedia.org/wiki?curid=695203" title="Spółgłoski podniebienne">
Spółgłoski podniebienne



</doc>
<doc id="695205" url="https://pl.wikipedia.org/wiki?curid=695205" title="Vimana">
Vimana

Vimana to drugi (obok Gouryelli) wspólny projekt Ferrego Corstena i DJ-a Tiësto.

</doc>
<doc id="695206" url="https://pl.wikipedia.org/wiki?curid=695206" title="Spółgłoski miękkopodniebienne">
Spółgłoski miękkopodniebienne



</doc>
<doc id="695207" url="https://pl.wikipedia.org/wiki?curid=695207" title="Spółgłoski języczkowe">
Spółgłoski języczkowe



</doc>
<doc id="695208" url="https://pl.wikipedia.org/wiki?curid=695208" title="Spółgłoski gardłowe">
Spółgłoski gardłowe



</doc>
<doc id="695209" url="https://pl.wikipedia.org/wiki?curid=695209" title="Spółgłoski krtaniowe">
Spółgłoski krtaniowe



</doc>
<doc id="695211" url="https://pl.wikipedia.org/wiki?curid=695211" title="Spółgłoski zadziąsłowe">
Spółgłoski zadziąsłowe



</doc>
<doc id="695213" url="https://pl.wikipedia.org/wiki?curid=695213" title="Spółgłoski przedniopodniebienne">
Spółgłoski przedniopodniebienne



</doc>
<doc id="695214" url="https://pl.wikipedia.org/wiki?curid=695214" title="Spółgłoska przedniopodniebienna">
Spółgłoska przedniopodniebienna



</doc>
<doc id="695216" url="https://pl.wikipedia.org/wiki?curid=695216" title="Szoszana">
Szoszana



</doc>
<doc id="695226" url="https://pl.wikipedia.org/wiki?curid=695226" title="Samartín">
Samartín

Samartín (hiszp. "San Martín") – miejscowość w Hiszpanii, parafia w Asturii, w gminie Samartín del Rei Aureliu.
Według danych INE z 2005 roku miejscowość zamieszkiwało 4814 osób. Największa spośród wsi wchodzących w skład parafii to Sotrondio.

</doc>
<doc id="695227" url="https://pl.wikipedia.org/wiki?curid=695227" title="Spółgłoska twardopodniebienna">
Spółgłoska twardopodniebienna



</doc>
<doc id="695232" url="https://pl.wikipedia.org/wiki?curid=695232" title="Siglufjörður">
Siglufjörður

 
Siglufjörður – miasto w północnej Islandii, w północnej części półwyspu Tröllaskagi, na brzegu fiordu o tej samej nazwie. Otaczają je szczyty górskie sięgające 900-950 m n.p.m. Stanowi najbardziej wysunięte na północ miasto na wyspie. Na początku 2018 r. zamieszkiwało je 1183 osoby. 
Siglufjörður rozwijało się intensywnie jako port rybacki i ośrodek połowu śledzi od początku XX wieku. W 1918 roku otrzymało prawa miejskie. W połowie XX wieku, w szczytowym okresie połowu śledzi, należało do największych osad na wyspie (ok. 3 tys. mieszk.). Po przetrzebieniu populacji śledzia miasto zaczęło podupadać i tracić ludność. Historię rybołówstwa w mieście przedstawia muzeum śledzia, największe na wyspie muzeum morskie i techniczne. W mieście działa także centrum muzyki ludowej, a co roku organizowane jest festiwal muzyki ludowej.
Współcześnie w mieście rozwija się turystyka. Sprzyja temu otwarcie tunelu drogowego Héðinsfjarðargöng w 2010 r., poprawiającego dostępność do głównego miasta regionu Akureyri i drogi krajowej nr 1. Popularna jest turystyka piesza w górach otaczających fiord Siglufjörður i sąsiadujący z nim, niezamieszkały fiord Héðinsfjörður. Latem popularne są obserwacje ptaków zamieszkujących okolice miasta.
W pobliżu miasta zlokalizowany jest port lotniczy Siglufjörður.
W Siglufjörður kręcono niektóre sceny popularnego islandzkiego serialu kryminalnego "W pułapce".

</doc>
<doc id="695234" url="https://pl.wikipedia.org/wiki?curid=695234" title="Spółgłoska subapikalna">
Spółgłoska subapikalna



</doc>
<doc id="695238" url="https://pl.wikipedia.org/wiki?curid=695238" title="Ogniomistrz Kaleń">
Ogniomistrz Kaleń

Ogniomistrz Kaleń – polski wojenny film fabularny z 1961 roku w reżyserii Ewy i Czesława Petelskich zrealizowany na podstawie powieści "Łuny w Bieszczadach" Jana Gerharda. 
Zarys fabuły.
Scenariusz filmu zrealizowano na podstawie znanej wówczas powieści "Łuny w Bieszczadach" Jana Gerharda – dowódcy 34 Pułku Piechoty. Akcja filmu rozgrywa się w okresie walk Ludowego Wojska Polskiego i aparatu bezpieczeństwa ze zbrojnymi oddziałami ukraińskimi oraz z polskim podziemiem antykomunistycznym, i toczy się w plenerach Baligrodu, Zagórza oraz Smolnika. Sięga do wydarzeń z lat 1944–1947, działań oddziałów Ukraińskiej Powstańczej Armii w południowo-wschodniej Polsce (potocznie nazywanej „Bieszczadami”), naznaczonych licznymi zbrodniami wojennymi, zakończonych ich ostatecznym rozbiciem przez polskie oddziały Wojsk Ochrony Pogranicza, Korpusu Bezpieczeństwa Wewnętrznego, Milicji Obywatelskiej i Ochotniczej Rezerwy Milicji Obywatelskiej.
Tytułowy bohater – doświadczony żołnierz, spryciarz i zawadiaka, usiłuje znaleźć się w tych brutalnych warunkach i ocalić przed kolejnymi zagrożeniami, jakich nie szczędzi życie codzienne na krwawiącym pograniczu. Tragizm sytuacji ogólnej łagodzi miejscami humor sytuacyjny wynikający z nonszalanckiej postawy i beztroskiego charakteru głównego bohatera oraz z jego perypetii, w jakie wciąż pechowo popada.
Plenery: Baligród, Muszyna, Smolnik nad Osławą, Zagórz, Kielczawa i Rezerwat przyrody Sine Wiry.
Muzyka.
W filmie zostały wykonane utwory „Chryzantemy złociste” (muz. i sł. Zbigniew Maciejowski) oraz „Spoza gór i rzek” (Marsz I Korpusu) (sł. Adam Ważyk, muz. Aleksander Barchacz).

</doc>
<doc id="695243" url="https://pl.wikipedia.org/wiki?curid=695243" title="Krwioupust">
Krwioupust



</doc>
<doc id="695253" url="https://pl.wikipedia.org/wiki?curid=695253" title="Wiktor Saniejew">
Wiktor Saniejew

Wiktor Daniłowicz Saniejew (ros. Виктор Данилович Санеев; ur. 3 października 1945 w Suchumi, zm. 3 stycznia 2022 w Sydney) – radziecki lekkoatleta, trójskoczek, trzykrotny mistrz olimpijski, rekordzista świata, mistrz Europy.
Życiorys.
Zdominował zawody w trójskoku pod koniec lat 60. i przez całe lata 70. Rozpoczął karierę międzynarodową zdobywając srebrny medal na europejskich igrzyskach halowych w 1968 w Madrycie za swym rodakiem Nikołajem Dudkinem. Wielki sukces przyszedł na igrzyskach olimpijskich w 1968 w Meksyku. Był to jeden z najdramatyczniejszych konkursów trójskoku w historii. Do igrzysk rekord świata należał od 1960 do Józefa Szmidta – 17,03 m. W eliminacjach konkursu Włoch Giuseppe Gentile poprawił go na 17,10 m. W finale Gentile ustanowił kolejny rekord – 17,22 m w pierwszej kolejce. Saniejew w trzeciej kolejce skoczył 17,23 m. W piątej kolejce Nelson Prudêncio z Brazylii ustanowił kolejny rekord – 17,27 m. Saniejew w ostatniej szóstej kolejce skoczył 17,39 m, poprawiając po raz czwarty rekord świata podczas finału i zdobywając złoty medal.
Po mistrzostwie olimpijskim przyszła passa zwycięstw. Saniejew zdobył złote medale kolejno na mistrzostwach Europy w 1969 w Atenach, halowych mistrzostwach Europy w 1970 w Wiedniu (rekord świata w hali – 16,95 m), uniwersjadzie w 1970 w Turynie, halowych mistrzostwach Europy w 1971 w Sofii. Na mistrzostwach Europy w 1971 w Helsinkach zdobył srebrny medal przegrywając z Jörgiem Drehmelem z NRD. Zwyciężył na halowych mistrzostwach Europy w 1972 w Grenoble poprawiając swój rekord świata w hali na 16,97 m.
Na igrzyskach olimpijskich w 1972 w Monachium Saniejew obronił tytuł mistrza olimpijskiego zwyciężając wynikiem 17,35 m przed Drehmelem i Prudêncio. Miesiąc później odzyskał utracony w 1971 rekord świata skacząc w Suchumi 17,44 m. Jego rekord utrzymał się trzy lata i został poprawiony o 45 cm przez Brazylijczyka João Carlos de Oliveira.
Zwyciężył na uniwersjadzie w 1973 w Moskwie. Niespodziewanie na halowych mistrzostwach Europy w 1974 w Göteborgu zajął dopiero 10. miejsce (podczas tych zawodów Michał Joachimowski odebrał mu rekord świata w hali skokiem na odległość 17,03 m). Na mistrzostwach Europy w 1974 w Rzymie Saniejew wynikiem 17,23 m zapewnił sobie drugi tytuł mistrzowski. Wygrał również na halowych mistrzostwach Europy w 1975 w Katowicach oraz na halowych mistrzostwach Europy w 1976 w Monachium.
Na igrzyskach olimpijskich w 1976 w Montrealu Saniejew dokonał bezprecedensowego wyczynu i jako jedyny dotychczas trójskoczek w historii po raz trzeci zdobył złoty medal olimpijski z wynikiem 17,29 m. Po raz kolejny zwyciężył na halowych mistrzostwach Europy w 1977 w San Sebastián. Na mistrzostwach Europy w 1978 w Pradze zdobył srebrny medal za Jogosłowianiem Milošem Srejoviciem. Nie udało mu się zdobyć czwartego złota olimpijskiego, ale na igrzyskach olimpijskich w 1980 w Moskwie wywalczył srebrny medal za Jaakiem Uudmäe z ZSRR.
Był mistrzem ZSRR w trójskoku w latach 1968–1971, 1973–1975 i 1978. Otrzymał wiele radzieckich odznaczeń państwowych, m.in. Order Lenina w 1972.
Zakończył karierę sportową po igrzyskach w 1980 i zajął się pracą w klubie Dinamo Tbilisi. Później pracował jako trener w Australii. Miał żonę Janę i syna Alexa. Zmarł w Sydney w wieku 76 lat.

</doc>
<doc id="695257" url="https://pl.wikipedia.org/wiki?curid=695257" title="Pismo etiopskie">
Pismo etiopskie

Pismo etiopskie ( "fidäl") – pismo, które wykształciło się do zapisu języka gyyz, a z czasem zaczęto w nim zapisywać także inne języki Etiopii (głównie semickie). Obecnie używane jest do zapisu języków etiopskich (m.in. amharskiego i tigrinia) oraz języków omockich. Próby zastosowania pisma etiopskiego do zapisu języków kuszyckich nie przyniosły trwałych rezultatów, zapewne dlatego, że pismo to było postrzegane jako symbol amharskiej dominacji kulturowej.
Pismo etiopskie można określić jako alfabet sylabowy, przy czym liczba znaków nie musi się pokrywać z liczbą sylab z powodu dwuznaczności w wymowie znaków tzw. szóstego rzędu (patrz niżej). Przykładowo, słowo "qänd" „róg” jest zapisywane ቀንድ (1 sylaba : 3 znaki).
Pismo etiopskie zostało zaadaptowane z alfabetu południowoarabskiego. W najstarszej fazie języka gyyz miało ono, jak większość pism semickich, charakter spółgłoskowy. Około IV wieku, zapewne pod wpływem kontaktów z alfabetem greckim, zaczęto wyróżniać samogłoski. W XVI wieku miały miejsce pierwsze próby zapisu języka amharskiego przy pomocy pisma etiopskiego, co spowodowało konieczność stworzenia dodatkowych znaków dla oddania specyficznych fonemów amharskich.
Znaki podstawowe.
Lista podstawowych znaków dla języka amharskiego przedstawia się następująco:
Występują ponadto dodatkowe znaki do zapisu fonemów labiowelarnych. Nie są one do końca zestandaryzowane, jako że w Etiopii nie ma żadnego ciała normującego ortografię. Łatwo zauważyć na podstawie powyższej tabeli, że np. sylabę "hu" można zapisać na trzy sposoby, wybór należy praktycznie do piszącego.
Kolumny powyższej tabeli nazywane są tradycyjnie rzędami. Szósty rząd oznaczać może połączenie spółgłoski z fonemem [] lub samą spółgłoskę.
Nie da się w piśmie etiopskim zaznaczyć wzmocnienia (lub inaczej podwojenia) spółgłosek, które odgrywa ważną rolę w morfologii amharskiego (i wielu innych języków semickich), stąd też np. słowa "gäna" „ciągle” i "gänna" „Boże Narodzenie” zapisywane są jednakowo: ገና. Z rzadka (np. w gramatykach) zaznacza się podwojenie przez dwie kropki nad znakiem.
Cyfry.
Cyfry etiopskie wyglądają następująco:
Jak widać, nie ma znaku na oznaczenie zera. Współcześnie odchodzi się raczej od stosowania cyfr etiopskich (np. w codziennych gazetach). Cyfry etiopskie są wzorowane na literach alfabetu greckiego.
Interpunkcja.
Współcześnie używa się (::) jako kropki, (:) jako przecinka, a ponadto stosuje się także (!) i (?). Jeszcze do niedawna oddzielano wyrazy dwukropkiem.

</doc>
<doc id="695262" url="https://pl.wikipedia.org/wiki?curid=695262" title="Uziemienie ochronne">
Uziemienie ochronne



</doc>
<doc id="695263" url="https://pl.wikipedia.org/wiki?curid=695263" title="Instytut Spraw Obywatelskich">
Instytut Spraw Obywatelskich

Instytut Spraw Obywatelskich – organizacja społeczna niezależna od partii politycznych.
Od 2020 r. organizacja wydaje Tygodnik Spraw Obywatelskich
Działalność.
Instytut Spraw Obywatelskich specjalizuje się w prowadzeniu kampanii obywatelskich.
Tiry na tory.
Cele kampanii:
Osiągnięcia kampanii:
W 2011 r. na zlecenie Instytutu przeprowadzono badanie opinii publicznej. Już wtedy 87% badanych popierało ideę „Tiry na tory”.
Z inicjatywy kampanii, Minister Transportu powołał w 2012 r. Radę ds. Transportu Intermodalnego.
Wolne od GMO? Chcę wiedzieć!
Cele kampanii:
Osiągnięcia kampanii:
Za sprawą działań Instytutu ustawa o oznakowaniu żywności wolnej od GMO weszła w życie w 2020 r.
Dzięki interwencji Instytutu Trybunał Sprawiedliwości Unii Europejskiej nakazał Polsce prowadzenie monitoringu lokalizacji upraw z GMO oraz upublicznienie tej informacji.
Lepszy transport.
Cele kampanii:
Osiągnięcia kampanii:
Ministerstwo Infrastruktury wprowadziło postulowane przez Instytut zmiany do projektu ustawy o Funduszu rozwoju przewozów autobusowych o charakterze użyteczności publicznej (tzw. ustawa PKS-owa).
Przeprowadzenie certyfikacji polityki rowerowej miasta Gdyni według metodologii Bicycle Policy Audit (BYPAD).
Centrum KLUCZ.
Cele kampanii:
Osiągnięcia kampanii:
Instytut posiada akredytację Ośrodka Wsparcia Ekonomii Społecznej Wysokiej Jakości nadawaną przez Ministra Pracy i Polityki Społecznej.
W latach 2012–2020 Centrum KLUCZ utworzyło ponad 150 miejsc pracy w przedsiębiorstwach społecznych.
W 2017 r. Centrum doprowadziło do zmiany prawa, dzięki któremu emeryci i renciści mogą łatwiej przekazać 1% podatku dochodowego organizacjom pożytku publicznego.
Centrum Wspierania Rad Pracowników.
Cele kampanii:
Osiągnięcia kampanii:
Centrum przygotowało projekt nowelizacji ustawy o radach pracowników na bazie ogólnopolskich konsultacji społecznych.
W 2016 r. zorganizowano I Ogólnopolskie Forum Rad Pracowników, w którym wzięło udział ponad 150 uczestników. Trzy lata później odbyła się kolejna edycja.
Dom to praca.
Cel kampanii:
Osiągnięcia kampanii:
Realizacja założenia kampanii w ustawie o rodzicielskim świadczeniu uzupełniającym „Mama 4 plus”. Ustawa przewiduje, że matki, które urodziły i wychowały przynajmniej czworo dzieci, będą miały prawo do minimalnej emerytury.
Kuźnia Kampanierów.
Cel kampanii:
Osiągnięcia kampanii:
Współorganizacja Kongresów Kuźni Kampanierów, na których wręczono statuetki w trzech kategoriach: Kampanier Roku, Lokalna kampania obywatelska oraz Ogólnopolska kampania obywatelska.
Obywatele Kontrolują.
Cel kampanii:
Osiągnięcia kampanii:
Kampania przeciwko wydobyciu gazu łupkowego w Polsce przyczyniła się do zwiększenia świadomości na temat zagrożeń, jakie wiążą się z procesem poszukiwania i wydobywania gazu łupkowego. W 2015 r. korporacja Chevron wycofała się z poszukiwań i eksploatacji gazu z łupków w Polsce, m.in. dzięki działaniom Instytutu.
W 2019 r. zebrano blisko 3500 podpisów pod petycją do ministra zdrowia przeciwko podnoszeniu limitów promieniowania elektromagnetycznego (tzw. elektrosmogu) z 7V/m do 61V/m dla nadajników telefonii komórkowej.
Regionalny Ośrodek Debaty Międzynarodowej.
Cel kampanii:
Osiągnięcia kampanii:
Inicjowanie debat o sprawach międzynarodowych i polskiej polityce zagranicznej. Dotychczas udział w wydarzeniach wzięli przedstawiciele administracji rządowej i samorządowej, eksperci, publicyści i analitycy, przedstawiciele organizacji pozarządowych, m.in. prof. Andrzej Zybertowicz, prof. Piotr Gliński, dr Jacek Bartosiak, Radosław Pyffel.
Zorganizowanie I edycji Forum Geopolitycznego, które zgromadziło m.in. Michała Lubinę, Bartłomieja Radziejewskiego, Leszka Sykulskiego, Grzegorza Lindenberga oraz Radosława Pyffela.
Rewolucja energetyczna.
Cel kampanii:
Osiągnięcia kampanii:
Z inicjatywy Instytutu Spraw Obywatelskich powstał „List otwarty naukowców dotyczący zrównoważonego wykorzystania biomasy leśnej w produkcji energii” opublikowany z końcem 2019 r.
Współorganizacja Marszu dla Klimatu podczas szczytu klimatycznego COP 24 w Katowicach.
Instytut został wymieniony jako jedna z pięciu organizacji pozarządowych, które przedstawiły uwagi w procesie publicznych konsultacji „Krajowego planu na rzecz energii i klimatu na lata 2021–2030” (KPEiK str. 5), złożonego do Komisji Europejskiej.
Obywatele decydują.
Cel kampanii:
Osiągnięcia kampanii:
15 000 osób rozliczyło polityków z obietnic wyborczych, biorąc udział w akcji „Dość olewania” z udziałem aktorki Julii Kamińskiej.
Przekazanie Prezydentowi RP Andrzejowi Dudzie ponad 223 000 podpisów pod petycją ws. wprowadzenia ułatwień dla obywatelskich ustaw.
Usprawnienie obywatelskiej inicjatywy uchwałodawczej w Łodzi. Zajęło to 5 lat.
Publikacje.
Publikacje wydane przez Instytut
Raporty.
m.in. Polityka transportowa (2008/2009); GMO – z czym to się je? (2008/2009); Tiry na tory – towary na kolej (2010); Kobiety pracujące w domu o sobie (2011); Znakowanie żywności wolnej od GMO – propozycja dla Polski (2015); Tylko jeden, a procentuje. Raport na temat mechanizmu 1% podatku dochodowego (2015); Konstytucja dla obywateli (2015); 10 lat rad pracowników w Polsce. Co dalej? (2016); Odzyskajmy centra miast (2017); Czarna księga bioenergii (2019); Inicjatywa ustawodawcza obywateli (2020)
Ekspertyzy.
m.in. Single Transferable Vote (STV) (2015); Megaustawa 5G – Czy ta Księga rzeczywiście jest Biała? (2019); Rady pracowników (2020); 1% podatku od firm dla organizacji pożytku publicznego (2020)
Poradniki.
m.in. Tiry na tory – poradnik walczących społeczności (2012); Kuźnia Kampanierów – poradnik walczących społeczników (2013); Obywatele Kontrolują – poradnik walczących społeczności (2013); Obywatele decydują – poradnik działaczy obywatelskich (2014 i 2016); Centrum KLUCZ – poradnik dla prowadzących biznes społeczny (2014); Kuźnia Kampanierów 2 – poradnik walczących społeczników (2015); Kuźnia Kampanierów 3 – poradnik walczących społeczników (2019)
Książki.
Nowy Ustrój – Te Same Wartości (2011) Olaf Swolkień; Miasto w ruchu. Dobre praktyki w organizowaniu transportu miejskiego (2008) Jacek Wesołowski; Świat według Monsanto (polskie wydanie 2009) Marie-Monique Robin; Jak wygrywać kampanie – komunikacja dla zmian (polskie wydanie 2012) Chris Rose.
Gazety.
Aktywność Obywatelska, Peryskop (biuletyn dla Rad pracowników), Miasto w ruchu
Kontrowersje.
Instytut jest związany ze środowiskiem antyszczepionkowym, denialistów pandemicznych oraz przeciwników 5G. Zabiera także zdanie w temacie rzekomego wojskowego pochodzenia COVID-19

</doc>
<doc id="695266" url="https://pl.wikipedia.org/wiki?curid=695266" title="Zerowanie">
Zerowanie

Zerowanie – w instalacjach elektrycznych, polegający na podłączeniu części przewodzących dostępnych (np. metalowej obudowy urządzenia) z przewodem ochronnym PE lub przewodem ochronno-neutralnym PEN. W warunkach zakłóceniowych (uszkodzenie izolacji) umożliwia samoczynne odłączenie zasilania, poprzez szybkie zadziałanie zabezpieczenia elektrycznego.
 w układzie sieciowym TN. W układzie tym punkt neutralny zasilającego transformatora jest bezpośrednio uziemiony, natomiast chronione części przewodzące odbiorników są połączone z punktem neutralnym:
Nazwa "zerowanie" pochodzi z czasów, gdy nie wyróżniano osobnych przewodów neutralnych (N) i ochronnych (PE), lecz oprócz przewodów fazowych był jedynie uziemiony "przewód zerowy". Pojęcia "zerowanie", "przewód zerowy" oraz "sprawdzenie skuteczności zerowania" są mocno zakorzenione w języku elektro-instalatorów, choć aktualnie już przestarzałe. "Przewód zerowy" został zastąpiony przez przewody PE lub PEN – w zależności jaką funkcję spełniają. System ochrony przeciwporażeniowej w sieciach TN wciąż polega na zerowaniu, czyli metalicznym zamknięciu pętli zwarcia, natomiast w sieciach TT, IT system opiera się na uziemieniu lub sieci ochronnej. Wszystkie wymienione systemy obecnie objęte są ogólniejszym pojęciem systemu samoczynnego wyłączania zasilania. 

</doc>
<doc id="695267" url="https://pl.wikipedia.org/wiki?curid=695267" title="Miloslava Rezková">
Miloslava Rezková

Miloslava Rezková (ur. 22 lipca 1950 w Pradze, zm. 19 października 2014 tamże) – czechosłowacka lekkoatletka, która specjalizowała się w skoku wzwyż.
Dwa razy (w 1968 oraz 1972) startowała w igrzyskach olimpijskich. Największy sukces odniosła podczas igrzysk w Meksyku (1968) kiedy to mając 18 lat zdobyła złoty medal pokonując reprezentantki ZSRR Okorokową i Kozyr. W 1969 roku zdobyła tytuł mistrzyni Europy. Siedmiokrotna rekordzistka Czechosłowacji oraz medalistka mistrzostw kraju na stadionie oraz w hali. Rekord życiowy: stadion – 1,87 (19 sierpnia 1972, Praga). 
Linki zewnętrzne.
 

</doc>
<doc id="695273" url="https://pl.wikipedia.org/wiki?curid=695273" title="Miloslava Rezkova">
Miloslava Rezkova



</doc>
<doc id="695274" url="https://pl.wikipedia.org/wiki?curid=695274" title="Niska">
Niska

Niska (, wym. , ) – miasto w Niemczech, na Łużycach Górnych, we wschodniej części kraju związkowego Saksonia, w okręgu administracyjnym Drezno, w powiecie Görlitz, do 31 lipca 2008 stolica powiatu Niederschlesischer Oberlausitzkreis. Miasto liczy 9526 mieszkańców (2014), a jego powierzchnia wynosi 53,6 km².
Historia.
Miasto założone w 1742 przez imigrantów z Czech, członków wywodzącego się z husytyzmu ruchu religijnego braci morawskich, prześladowanego w katolickiej ojczyźnie. Nazwa "Niesky" jest zniemczeniem czeskiego słowa "nízký" (pol. "niski"). Do 1763 roku w granicach unijnego państwa polsko-saskiego. Od 1806 część Królestwa Saksonii, połączonego w latach 1807–1815 unią z Księstwem Warszawskim. Po kongresie wiedeńskim w 1815 znalazło się w granicach Prowincji Śląsk Królestwa Prus.
W połowie XIX wieku do szkoły w Niskiej uczęszczał późniejszy polski pastor ewangelicki Ernest Wilhelm Bursche.
W 1871 Niska została częścią zjednoczonych Niemiec. W latach 1919–1938 i 1941–1945 w granicach Prowincji Dolny Śląsk, a w latach 1938–1941 w granicach ponownie scalonej Prowincji Śląsk.
W trakcie II wojny światowej w miejscowości znajdowała się filia obozu koncentracyjnego Groß-Rosen.
W 1945 roku miejsce walk 2 Armii Wojska Polskiego (Bitwa o Niesky). Wieczorem dnia 17 kwietnia 1945 roku jednostki polskiego 1 Korpusu Pancernego i 9 Dywizji Piechoty podjęły nieudaną próbę zdobycia miasta. Następnego dnia miejscowość otoczono i około godziny 18 zdobyto. W tym samym dniu na południe od Niskiej zgrupowanie uderzeniowe niemieckiej Grupy Armii „Środek” zaatakowało lewe skrzydło 2 Armii WP. 20 kwietnia do walki wprowadzono dwa korpusy radzieckiej 52 Armii, które przejęły obronę od polskich wojsk. Niemcy, napotkawszy silną obronę, podjęli operacje zaczepne bardziej na zachód, w rejonie Budziszyna.
Po II wojnie światowej decyzją Radzieckiej Administracji Wojskowej w Niemczech Niska wraz z położoną na zachód od Nysy Łużyckiej częścią Prowincji Dolny Śląsk została przyłączona do Saksonii. W latach 1949–1990 w granicach NRD.

</doc>
<doc id="695275" url="https://pl.wikipedia.org/wiki?curid=695275" title="Balwierz">
Balwierz

Zawód
Nazwisko
Postać literacka, zobacz:

</doc>
<doc id="695277" url="https://pl.wikipedia.org/wiki?curid=695277" title="Operator translacji">
Operator translacji

Operator translacji – operator liniowy określony na przestrzeni funkcji, którego działanie można określić jako przesunięcie funkcji o dany wektor.
Jeśli formula_1 jest funkcją z przestrzeni funkcji formula_2 wówczas: formula_3
Do poprawnej definicji operatora translacji wymagane jest, by zachodziło wynikanie: jeśli formula_4 należy do przestrzeni funkcji formula_5 to wówczas każda funkcja postaci formula_6
Rozpatrzmy infinitezymalną translację przestrzenną formula_7 w wyniku której funkcja falowa zmieni się następująco:
gdzie:
jest operatorem infinitezymalnych translacji. Wiemy, że operator pędu ma postać formula_10 możemy zatem napisać D jako
Skończoną translację formula_12 można uzyskać jako złożenie formula_13 translacji infinitezymalnych formula_14 w granicy formula_15

</doc>
<doc id="695278" url="https://pl.wikipedia.org/wiki?curid=695278" title="Oprogramowanie biznesowe">
Oprogramowanie biznesowe

Oprogramowanie biznesowe – jest to rodzaj oprogramowania użytkowego przeznaczonego do użytkowania przez przedsiębiorstwa. Jego zadaniem jest wspomaganie działalności w takich obszarach, jak produkcja, handel, gospodarka magazynowa, księgowość itp.

</doc>
<doc id="695280" url="https://pl.wikipedia.org/wiki?curid=695280" title="Klątwa Doliny Węży">
Klątwa Doliny Węży

Klątwa Doliny Węży () – polsko-radziecki przygodowy horror-science fiction z 1987 roku, wyreżyserowany przez Marka Piestraka (który również był współautorem scenariusza). Film został nakręcony na podstawie opowiadania Roberta Strattona pt. „Hobby doktora Travena”, publikowanego w odcinkach w latach 1979–1980 na łamach czasopisma „Przekrój”.
„Klątwa Doliny Węży” miała premierę 3 października 1988 roku.
Film obejrzało w kinach 25 milionów osób.
Fabuła.
Akcja filmu rozpoczyna się w listopadzie 1954 roku, na pograniczu laotańsko-wietnamskim. Ostrzelany przez partyzantów helikopter ląduje na skraju dżungli. Pilot wojskowy Bernard Traven (Roman Wilhelmi) podczas szukania wody trafia do świątyni buddyjskiej, skąd kradnie drogocenną szkatułkę. Znajdujący się w świątyni mnich rzuca klątwę.
Akcja filmu przenosi się do Paryża, trzydzieści lat później. Na wykład specjalisty od starych tajskich rękopisów Jana Tarnasa (Krzysztof Kolberger) przybywa Traven. Wojskowy prosi profesora o rozszyfrowanie manuskryptu z szkatuły znalezionej na Półwyspie Indochińskim. Podczas rozcinania skradzionego przedmiotu w laboratorium gaśnie światło i pojawiają się węże. Ofiarą gadów jest monter naprawiający oświetlenie. Na miejscu zjawia się policja, a następnie dziennikarka "France Soir" Christine Jaubert (Ewa Sałacka). Podczas zbierania materiałów o tajemniczej śmierci montera poznaje Tarnasa.
W domu Travena Tarnas z wojskowym tłumaczą kartkę z manuskryptu. Zwracają uwagę na ostrzeżenie przed „khumanem” – tajemniczym niebezpieczeństwem w Dolinie Tysiąca Węży. Ponownie pojawia się wąż, którego unieszkodliwia Traven. Profesor z wojskowym decydują się na wspólną podróż do Doliny. Następnie Christine z Tarnasem idą na kawę. Podczas chwilowej nieobecności profesora dziennikarka podstępem fotografuje manuskrypt wraz z tłumaczeniem.
W siedzibie nieokreślonej organizacji Martin Breecher (Igor Przegrodzki) studiuje dossiers Tarnasa i Travena. Dowiaduje się, że według analizy komputerowej szkatuła składa się ze stopu itru i lutetu, który można otrzymać w warunkach próżni kosmicznej. Breecher zwraca uwagę na określenie „straszliwa broń”. Organizacja wymusza zdjęcie artykułu Christine o wężach w centrum Paryża. Przedstawiciel organizacji, Noiret (Zbigniew Lesień) sugeruje dziennikarce, że sprawą zajmują się wyżej postawieni ludzie.
W Wietnamie lądują Traven i Tarnas. W ministerstwie kultury i sztuki otrzymują przewodnika-opiekuna. Ponieważ jedyne sprawne auto pożyczyła wcześniej Christine, pilot i profesor decydują się na wyprawę z Christine. Noiret dowiaduje się, że Christine poinformowała redakcję o wyprawie do klasztoru Lerng Nochta. Podczas podróży wyprawa napotyka radzieckiego inżyniera Buturlina (Sergiej Desnitski) będącego znajomym Tarnasa. Cała czwórka nocuje w obozie Rosjan, gdzie wieczorem pojawiają się węże. W wyniku użycia pojemnika z gazem, należącego do Buturlina, paraliżującym węże przestają stwarzać niebezpieczeństwo.
Przed wyruszeniem w stronę klasztoru, rankiem Christine wpada w pułapkę – pozostałość wojny. Po dotarciu wyprawa obiecuje mnichom zwrot manuskryptów po zaprowadzeniu ich do Doliny Potęgi i Mocy. W trakcie wyprawy odnajdują szczątki śmigłowca Travena. W pobliżu Doliny Węży mnich nagle znika. Pośród ruin ekipa odkrywa zejście do komnaty, w której mieszka wiele węży. Traven ratuje Christine i Tarnasa, rzucając skradzione z obozu pojemniki z gazem. Cała trójka przechodzi do wielkie sali, w której znajdują się posągi przypominające astronautów. Odnajdują przejście przez korytarz, który strzegą rzeźby smoków miotających laserowymi wiązkami.
Kolejnym zagrożeniem jest gigantyczny biały wąż, który ginie w wyniku fortelu Tarnasa. Ekipa wkracza do komnaty, gdzie znajdują się grób przybysza spoza Ziemi i amforę, której poruszenie otwiera dopływ wody. W ostatnim momencie profesor odnajduje ukryte wejście. Traven zdradza Christine i Tarnasa, pozostawiając ich w komnacie. Dziennikarkę i profesora ratuje zraniony przewodnik. Mnich ostrzega Tarnasa i Christine przed konsekwencjami kradzieży amfory.
Dzięki pomocy Buturlina Tarnas i Christine wracają do hotelu w momencie zabójstwa Travena i zabrania amfory. Mnich zabija złodzieja, a podążająca za tropem Christine zamienia torby. Po wylądowaniu w Paryżu napastnicy porywają profesora i torbę z amforą. Tarnas trafia do pałacu organizacji, gdzie obserwuje otwarcie tajemniczego pojemnika przez Breechera. Podczas próby otworzenia Breecher ulega przekształceniu. Christine odnajduje majaczącego w mansardzie profesora. Tarnas i Christine obserwują buddyjskich mnichów w centrum Paryża.
Dyrektor organizacji (Mikk Mikiver) przyjmuje sprawozdanie Noireta z wydarzeń w laboratorium. Podczas analizy wykryto, że w cieczy znajdują się stężone trucizny i nieznany kod genetyczny. Dyrektor rozkazujące Noiretowi przetransportowanie amfory na atol Mataiva. Z amfory wydobywa się różowy dym, a przewożący ją samolot znika.
Obsada.
Źródło: 
Produkcja.
Scenariusz filmu oparto na opowiadaniu "Hobby dr. Travena", które ukazywało się w odcinkach na łamach Przekroju. Autorem opowiadań był Wiesław Górnicki, którzy ukrywał się pod pseudonimem Robert Stratton.
Potwór, który zginął w wyniku fortelu Tarnasa, miał być ruchliwy i oślizgły. Gotowy stwór okazał się sztywną makietą, która w ogóle się nie ruszała. Ostatecznie monstrum stworzył stały współpracownik Marka Piestraka, Janusz Król. Król odpowiedzialny jest także za charakteryzację Igora Przegrodzkiego.
Z powodu oszczędności zdjęć nie kręcono w Laosie, a w Wietnamie. Twórcy musieli zrezygnować z większości scen ze śmigłowcem, na który czekali na planie cały miesiąc. Kiedy dostarczono helikopter, okazało się, że może przelecieć tylko raz, a kiedy wyląduje, to już nie wzbije się w powietrze, gdyż miał zbyt słabe akumulatory. Ekipie filmowej nie udało się pracować w dżungli, przed kamerą powtykano więc sztuczne liście, żeby uzyskać oczekiwany efekt. W innej ze scen Ewa Sałacka wisiała nad przepaścią, narażając w ten sposób życie. Podczas kręcenia sceny aktorka nie była w żaden sposób zabezpieczona przed upadkiem – na dole znajdował się kaskader, który miałby złapać spadającą aktorkę.
Odbiór.
Film jest krytykowany za nieudolnie wykonane efekty specjalne, wątpliwy sens tworzenia filmu z góry skazanego na niepowodzenie oraz zbyt daleko idące inspiracje "Poszukiwaczami zaginionej Arki". Reżyser Marek Piestrak odpierał te zarzuty, mówiąc, że problemy z produkcją filmu wynikały z nieudanej współpracy z Rosjanami.
„Klątwę Doliny Węży” obejrzało ponad 25 milionów osób w Związku Radzieckim i milion w Polsce. Według Jacka Szczerby, sukces filmu wynikał z nieobecności przygód Indiany Jonesa w komunistycznych państwach, w których nie wyświetlano zachodnich filmów. W Wietnamie film puszczano na tajnych seansach, gdyż uznano go za zbyt amerykański.
W 2010 roku film ukazał się w Polsce na DVD.
Od tytułu filmu wzięła się nazwa nagród "Węży", przyznawanych najgorszym polskim filmom.

</doc>
<doc id="695291" url="https://pl.wikipedia.org/wiki?curid=695291" title="Organizacja Todt">
Organizacja Todt

Organizacja Todt (niem. "Organisation Todt", OT) – utworzona w 1938 w Niemczech organizacja, której zadaniem była budowa obiektów wojskowych, kierowana początkowo przez Fritza Todta, a po jego śmierci w 1942 przez Alberta Speera.
Tworzyły ją zarówno prywatne firmy budowlane, jak i przedsiębiorstwa państwowe. "Organisation Todt" zatrudniała początkowo Niemców niezdolnych do służby wojskowej oraz przedpoborowych, którzy podlegali obowiązkowi pracy w organizacji. W latach II wojny światowej zatrudniano przymusowo także robotników i inżynierów z krajów okupowanych.
Historia.
W latach 1938–1939 organizacja zajmowała się rozbudową Linii Zygfryda – umocnionej linii obronnej wzdłuż zachodniej granicy Niemiec. Później budowała kwatery Hitlera, doświadczalny ośrodek rakiet V1 i V2 w Peenemünde, a także stanowiska baterii przeciwlotniczych, stocznie okrętów podwodnych, Wał Atlantycki tj. umocnienia przybrzeżne we Francji, Belgii, Holandii, Niemczech, Danii i Norwegii, Linię Gustawa we Włoszech, lotniska wojskowe i strategiczne ciągi komunikacyjne (drogi i niektóre linie kolejowe).
W okresie 1942–1943 funkcjonował Zarząd „Wołga” Organizacji Todt (niem. "Sondereinsatz Wolga", ros. "Управление „Волга” организации Тодта") z siedzibą w Borysowie.
Po 1943, podczas wycofywania się wojsk niemieckich z terytorium ZSRR, niszczyła obiekty przemysłowe i infrastrukturę, stosując taktykę spalonej ziemi.
W 1944 liczba zatrudnionych w "Organisation Todt" osiągnęła 340 000 ludzi. Ponadto – w ramach programu pracy przymusowej wdrożonego przez Fritza Sauckela – w organizacji pracowało ok. 1,4 mln jeńców wojennych i więźniów obozów koncentracyjnych. Organizacja była nadzorowana od 1944 przez oddziały SS. Po śmierci Todta w lutym 1942 kierownictwo organizacją przejął Albert Speer, minister do spraw uzbrojenia III Rzeszy.

</doc>
<doc id="695293" url="https://pl.wikipedia.org/wiki?curid=695293" title="Edward Loth">
Edward Loth

Edward Karol Loth (ur. 3 sierpnia 1884 w Warszawie, zm. 15 września 1944 tamże) – polski anatom, antropolog i eugenik, doktor medycyny i filozofii, jeden z organizatorów i profesor Uniwersytetu Warszawskiego, członek Polskiej Akademii Umiejętności oraz fińskiej Akademii Nauk, pułkownik lekarz Wojska Polskiego.
Życiorys.
Edward Karol Loth urodził się 3 sierpnia 1884 roku w Warszawie, w rodzinie Edwarda Karola i Anny z Hoserów. Był młodszym bratem Jerzego (1880–1967).
Jako uczeń został usunięty ze szkół za udział w demonstracji przeciw caratowi. Maturę zdawał jako ekstern w Baku. Był członkiem Związku Młodzieży Polskiej „Zet”.
Studiował antropologię w Zurychu i w 1907 otrzymał doktorat z filozofii. Później studiował medycynę w Bonn, Getyndze i Heidelbergu, gdzie w 1912 otrzymał stopień doktora nauk medycznych. Następnie pracował jako asystent w Katedrze Anatomii Uniwersytetu Lwowskiego. W 1914 habilitował się z anatomii i antropologii oraz rozpoczął we Lwowie wykłady z anatomii prawidłowej i topograficznej. W 1915 był jednym z organizatorów Uniwersytetu Warszawskiego i objął tam Katedrę Anatomii Prawidłowej Wydziału Lekarskiego Uniwersytetu Warszawskiego. Był pionierem antropomorfologii części miękkich. Od 1921 profesor anatomii na tym Uniwersytecie.
W czasie I wojny światowej pełnił służbę w Legionach Polskich. Był lekarzem 3 pułku piechoty. Awansował kolejno na: podporucznika lekarza (19 października 1914), porucznika lekarza (2 listopada 1914) i kapitana lekarza (21 marca 1915). W 1915 informowano w prasie, iż opracował wynalazek w postaci noszy-taczek. W 1917 był urlopowany jako profesor Uniwersytetu Warszawskiego.
W latach 1917–1919 pełnił funkcję naczelnego lekarza Polskiej Siły Zbrojnej. W styczniu 1919 został powołany na stanowisko zastępcy szefa Departamentu Sanitarnego Ministerstwa Spraw Wojskowych. W latach 1919–1920 był członkiem wojskowej Misji Zakupów w Paryżu. 29 maja 1920 został zatwierdzony z dniem 1 kwietnia 1920 w stopniu pułkownika, w Korpusie Lekarskim, w grupie oficerów byłych Legionów Polskich. W 1921 został przeniesiony do rezerwy. W 1922 posiadał przydział w rezerwie do Kompanii Zapasowej Sanitarnej Nr 3. Zweryfikowany w stopniu pułkownika ze starszeństwem z dniem 1 czerwca 1919 w korpusie oficerów rezerwy sanitarnych, w grupie lekarzy. Posiadał przydział w rezerwie do 1 batalionu sanitarnego w Warszawie. W 1934 pozostawał w ewidencji Powiatowej Komendy Uzupełnień Warszawa Miasto III. Posiadał przydział do Kadry Zapasowej 1 Szpitala Okręgowego w Warszawie.
W latach 1929–1931 był prezesem Towarzystwa Lekarzy Zdrojowych.
Od 1911 był członkiem rzeczywistym Towarzystwa Naukowego Warszawskiego, w latach 1925–1935 był członkiem zarządu, a od 1928 do 1935 sekretarzem generalnym. Od 1927 był członkiem korespondentem Polskiej Akademii Umiejętności, a od 1934 członkiem czynnym.
W 1927 był prezesem Zarządu Głównego Związku Hallerczyków. W 1931 opublikował podręcznik „Anthropologie des parties molles”.
Prowadził badania porównawcze części miękkich człowieka, także z dziedziny ortopedii i rehabilitacji narządów ruchu.
W czasie okupacji był członkiem Armii Krajowej, pracował w warszawskim Szpitalu Ujazdowskim i brał udział w tajnym nauczaniu. Prowadził wykłady w Prywatnej Szkoły Zawodowej dla Pomocniczego Personelu Sanitarnego doc. Jana Zaorskiego, która była konspiracyjną formą tajnego Wydziału Lekarskiego Uniwersytetu Warszawskiego.
Zginął w powstaniu warszawskim wraz z żoną i córką pod gruzami kamienicy przy ul. Tenisowej na Mokotowie, pełniąc obowiązki chirurga w punkcie opatrunkowym. Pochowany na cmentarzu Powązki Wojskowe w Warszawie (kwatera A27-12-24/25).
Życie prywatne.
15 października 1909 zawarł związek małżeński z Jadwigą Niemirycz. Syn Felicjan ps. „Felek” (1914–1982) był doktorem medycyny, chirurgiem ortopedą, więźniem Pawiaka, uczestnikiem Powstania Warszawskiego. Córka Helena (ur. 1916)

</doc>
<doc id="695295" url="https://pl.wikipedia.org/wiki?curid=695295" title="Angela Ránky">
Angela Ránky



</doc>
<doc id="695296" url="https://pl.wikipedia.org/wiki?curid=695296" title="Angela Ranky">
Angela Ranky



</doc>
<doc id="695298" url="https://pl.wikipedia.org/wiki?curid=695298" title="Angéla Németh">
Angéla Németh

Angéla Ránky - Németh (ur. 18 lutego 1946 w Budapeszcie, zm. 5 sierpnia 2014 tamże) – węgierska lekkoatletka, oszczepniczka, mistrzyni olimpijska.
Początkowo uprawiała koszykówkę, dopiero później zmieniła dyscyplinę na lekkoatletykę.
Podczas Igrzysk Olimpijskich w 1968 w Meksyku zdobyła złoty medal rzutem na odległość 60,36 m. Pokonała wówczas Rumunkę Peneş i Austriaczkę Janko. W 1969 zdobyła tytuł mistrzyni Europy, pokonując swoją rodaczkę Vidos i reprezentantkę ZSRR Ewert. Dwa lata później na kolejnych mistrzostwach Europy zajęła 4. miejsce. Na Igrzyskach Olimpijskich w 1972 odpadła w kwalifikacjach. Rekord życiowy: 60,58 (1969).
Zmarła 5 sierpnia 2014 w Budapeszcie.

</doc>
<doc id="695299" url="https://pl.wikipedia.org/wiki?curid=695299" title="Angela Nemeth">
Angela Nemeth



</doc>
<doc id="695300" url="https://pl.wikipedia.org/wiki?curid=695300" title="II Liceum Ogólnokształcące imienia Króla Jana III Sobieskiego w Krakowie">
II Liceum Ogólnokształcące imienia Króla Jana III Sobieskiego w Krakowie



</doc>
<doc id="695304" url="https://pl.wikipedia.org/wiki?curid=695304" title="Józef Budziłło">
Józef Budziłło

Józef Budziłło – chorąży mozyrski, pułkownik królewski, pamiętnikarz.
W 1607 wziął udział w II Dymitriadzie. Do grudnia 1610 pozostawał na służbie Dymitra Samozwańca II. Na początku 1612 sprowadził żywność do Moskwy. 31 stycznia został jednym z głównych dowódców, obok Mikołaja Strusia polskiej załogi Kremla. Po kapitulacji Moskwy 7 listopada 1612 dostał się do rosyjskiej niewoli, z której wyszedł dopiero w 1619. 

</doc>
<doc id="695306" url="https://pl.wikipedia.org/wiki?curid=695306" title="DEN 0255-4700">
DEN 0255-4700

DEN 0255-4700 – gwiazdopodobne ciało niebieskie typu widmowego L, prawdopodobnie brązowy karzeł. W momencie odkrycia był najbliższym Układowi Słonecznemu znanym brązowym karłem. Znajduje się w gwiazdozbiorze Erydanu, w odległości ok. 16,2 lat świetlnych od Słońca. Jasność wizualna tego obiektu to 22,92. Jest on zatem bardzo słaby i możliwy do obserwacji tylko przez bardzo duże teleskopy.
Właściwości fizyczne.
DEN 0255-4700 należy do typu widmowego L7,5 (zob. diagram Hertzsprunga-Russella). Jego masa jest mniejsza niż 80 mas Jowisza. Poniżej tej masy obiekty gwiazdowe nie mogą rozpalić w swoich jądrach reakcji termojądrowych, które to są podstawową cechą pełnoprawnych gwiazd. Temperatura powierzchni tego (najprawdopodobniej) brązowego karła sięga tylko 1700 K. W jego widmie wykryto dość egzotyczne – w przypadku gwiazd – pierwiastki jak potas, rubid czy cez.

</doc>
<doc id="695307" url="https://pl.wikipedia.org/wiki?curid=695307" title="Samuel Gotard Łaski">
Samuel Gotard Łaski

Samuel Gotard Łaski (ur. po 1553, zm. 1611) – polski dyplomata, rotmistrz i sekretarz króla Zygmunta III Wazy.
Życiorys.
Syn działacza reformacji Jana Łaskiego, brał udział w poselstwie do Sztokholmu w czasie konfliktu między Zygmuntem III Wazą a Karolem Sudermańskim w lutym 1598. Latem tego samego roku w ariergardzie wojsk króla na czele wojsk polskich zajął Sztokholm.
W 1590 zawarł związek małżeński z Zofią Kiszynkówną vel Kizynkówną lub von Königseck, wdową po Stanisławie Kostce, podkomorzym chełmińskim, który w latach 1577-1587 na Łotwie był starostą w Mālpils, dawniej Lemburg.

</doc>
<doc id="695309" url="https://pl.wikipedia.org/wiki?curid=695309" title="Jacek Zychowicz">
Jacek Zychowicz

Jacek Zychowicz – polski publicysta, doktor nauk humanistycznych, filozof, polonista, wykładowca akademicki, tłumacz.
Autor książki "Mieszanka wybuchowa. Felietony i powiastki ze świata jednowymiarowego". 
Jego teksty ukazywały się m.in. w "Życiu", "Twórczości" i "Sztuce", "Przeglądzie", "Wiadomościach Kulturalnych", "Forum Klubowym", "Dziś", "Nowym Tygodniku Popularnym", "Trybunie", "Myśli Socjaldemokratycznej", "Frondzie", "Czterdzieści i Cztery", "Europie" (dodatek do "Dziennika") oraz "Obywatelu".

</doc>
<doc id="695316" url="https://pl.wikipedia.org/wiki?curid=695316" title="Województwo bełskie">
Województwo bełskie

Województwo bełskie – województwo Korony Królestwa Polskiego I Rzeczypospolitej, część prowincji małopolskiej
Zostało utworzone w 1462 r. przez Kazimierza IV Jagiellończyka po przyłączeniu ziemi bełskiej do Korony Polskiej. Województwo bełskie miało senatorów większych dwóch, to jest wojewodę i kasztelana bełskiego, mniejszych także dwóch, którymi byli kasztelanowie lubaczowski i buski. System prawny w oparciu o prawo magdeburskie. Herbem województwa był w polu czerwonym gryf srebrny pod złotą koroną, wspinający się przednimi łapami do góry. Województwo bełskie było najmniejszym z województw małopolskich, licząc w XVII wieku 483 wsi i 33 miast i miasteczek. Oprócz Bugu, większych rzek województwo nie miało. W całym województwie jedyne szkoły funkcjonowały w Warężu, pod zarządem księży pijarów.
Po pierwszym rozbiorze roku 1772 prawie całe województwo bełskie dostało się pod panowanie Austrii (zobacz cyrkuł zamojski). Przy Koronie pozostały tylko: z dóbr prywatnych – miasteczko Korytnica na prawym brzegu Bugu i 16 wsi; z dóbr królewskich – miasto Dubienka i 10 włości; z dóbr duchownych – 2 wsie. Mimo to, Sejm Wielki nie dopuścił do zupełnego zniesienia województwa bełskiego, nadal obierając dwóch posłów oraz deputata trybunalskiego do sejmików. Miejscem wyborów był kościół farny w Dubience. Z przyczyny szczupłości województwa (liczącego wówczas już tylko kilka mil kwadratowych) dopuszczano obywateli ziemi chełmskiej i województwa wołyńskiego, którzy posiadali posesje dziedziczne, do sejmikowania w województwie bełskim, wraz z dostępem do jego wszelkich urzędów i funkcji.
Ostatecznie, województwo bełskie przestało istnieć po II rozbiorze Polski (23 listopada 1793), kiedy to na mocy sejmu grodzieńskiego utworzono nowe województwa. Skrawki województwa bełskiego zostały wcielone do nowo utworzonych województw chełmskiego i włodzimierskiego.

</doc>
<doc id="695322" url="https://pl.wikipedia.org/wiki?curid=695322" title="Imre Németh (lekkoatleta)">
Imre Németh (lekkoatleta)

Imre Németh (ur. 23 września 1917 w Koszycach, zm. 18 sierpnia 1989 w Budapeszcie) – węgierski lekkoatleta, młociarz, mistrz olimpijski, rekordzista świata.
Kariera.
Németh dwukrotnie występował na igrzyskach olimpijskich. W 1948 r. na igrzyskach olimpijskich w Londynie zdobył złoty medal, a cztery lata później na igrzyskach w Helsinkach brązowy. Na mistrzostwach Europy w 1946 w Oslo zajął 4. miejsce, a na mistrzostwach Europy w 1954 w Bernie był szósty.
Trzykrotnie ustanawiał rekord świata w rzucie młotem:
Swój rekord życiowy 60,31 m ustanowił w 1952 r.
Jego syn, Miklós, był znanym oszczepnikiem i mistrzem olimpijskim z 1976.

</doc>
<doc id="695324" url="https://pl.wikipedia.org/wiki?curid=695324" title="Imre Nemeth">
Imre Nemeth



</doc>
<doc id="695326" url="https://pl.wikipedia.org/wiki?curid=695326" title="Włodzimierz Kiniorski">
Włodzimierz Kiniorski

Włodzimierz Andrzej Kiniorski, ps. „Kinior” (ur. 15 lipca 1952 w Zagnańsku) – polski muzyk, kompozytor, multiinstrumentalista grający m.in. na saksofonie. Członek Stowarzyszenia Autorów ZAIKS, PSJ, SAWP.
Kariera muzyczna.
Wywodzi się ze środowiska jazzowego. Swą muzyczną przygodę rozpoczynał w amatorskich grupach młodzieżowych Elektrony, a później Farady z Radomia. Kolejny - już bardziej dojrzały etap w karierze muzyka to jego działalność jako współzałożyciela radomskich formacji Stop, a następnie Integracja, którą współtworzył m.in. ze Stanisławem Zybowskim, Wojciechem Jaske i Zbigniewem Nowakowskim. Obydwa zespoły były nagradzane na lokalnych przeglądach i konkursach, zaś pierwsze muzyczne przeprowadzki saksofonisty związane są z Kielcami i Częstochową.
W kolejnych latach zyskał on uznanie zarówno wśród muzyków, publiczności, jak i krytyków, zdobywając wiele nagród na festiwalach jazzowych w kraju (m.in. Jazz Juniors, Jazz nad Odrą, Nagroda im. Krzysztofa Komedy) i za granicą. Wraz z rozwojem kariery do free jazzowych korzeni doszła jego fascynacja muzyką etniczną, elektroniczną i współczesną.
Przez słuchaczy kojarzony głównie ze współpracy z zespołami: Tie Break, Izrael, Young Power, Graal czy Brygada Kryzys. Nagrywał, bądź koncertował z Bobem Stewartem, Stevem Kindlerem, Tomaszem Stańką, Michałem Urbaniakiem, Stanisławem Sojką, Grzegorzem Ciechowskim (Obywatel G.C.), a także z innymi oprócz Izraela, reggaeowymi formacjami – to jest: Daab, R.A.P., Trebunie-Tutki (jako Trebunie Tutki and Kinior Orchestra) i Twinkle Brothers. Ponadto współpracował z takimi zespołami (w tym z tymi założonymi przez siebie) i wykonawcami jak: Blejtram (jednym z członków grupy był kilkunastoletni wówczas student Włodek Pawlik), Sunday Band, Moko, Stan d'Art, Free Cooperation, PAFF, KI-NO (Kiniorski-Nowakowski), Mamadou Diouf (jako Mamadou Diouf and Kinior Orchestra), Norman Grant, Plastig Bag, czy Sony Robertson. 
Jest autorem muzyki do filmów dokumentalnych: "Andrzej Strumiłło", "Dalaj Lama" i "Zdzisław Beksiński". Realizował działania multimedialne między innymi z Piotrem Bikontem, Markiem Chołoniewskim, Pawłem Dudzińskim, Krzysztofem Knittlem i Marcinem Krzyżanowskim. 
Artysta jest także związany z Teatrem im. Stanisława Ignacy Witkiewicza w Zakopanem, Teatrem Klinika Lalek w Wolimierzu, Teatrem Powszechnym w Warszawie, Teatrem Bückleina w Krakowie. W 1997 roku otrzymał Złotą Maskę za muzykę do sztuki Eugèna Ionesco pt. "Krzesła", którą wystawiano w Teatrze Śląskim im. Stanisława Wyspiańskiego w Katowicach. Jest także inicjatorem festiwalu Flap People w Łodzi.
W 1986 roku w studiu Polskiego Radia zrealizował cykl nagrań solowych pt. "Nang Pa", zainspirowaną muzyką współczesną. W 1987 roku wystąpił na Festiwalu w Jarocinie, gdzie zagrał z muzyki współpracującymi z nim w pracowni artystycznej PAFF. Na przełomie lat 80 i 90. mieszkał w Londynie, gdzie wziął udział w nagraniu albumu grupy Izraela pt. "1991". Ponadto reprezentował Polskę na Targach Expo 98 w Lizbonie.
28 października 2003 roku wziął udział w Zaduszkach Jazzowych, połączonych z obchodami 30-lecia radomskiej grupy jazz-rockowej Integracja, które odbyły się w Radomiu w MDK przy ul. Daszyńskiego&lt;ref name="Integracja/Radom"&gt;&lt;/ref&gt;.
Muzyk uczestniczył w nagraniach kilkudziesięciu płyt. Wydał cztery albumy solowe.
Praktykuje buddyzm.
Wybrana dyskografia.
Albumy solowe:

</doc>
<doc id="695341" url="https://pl.wikipedia.org/wiki?curid=695341" title="Antoni Żubryd">
Antoni Żubryd

Antoni Żubryd ps. „Zuch”, „Orłowski” (ur. 4 września 1918 w Sanoku, zm. 24 października 1946 w Malinówce) – podoficer piechoty Wojska Polskiego, oficer (kapitan bądź major) Narodowych Sił Zbrojnych, dowódca oddziału partyzanckiego NSZ – „Zuch”. Mąż Janiny i ojciec Janusza. Zamordowany wraz z żoną z polecenia władz UBP, pośmiertnie zrehabilitowany w 1994 i uznany za bohatera walczącego o niepodległy byt państwa polskiego. 
Życiorys.
Antoni Żubryd urodził się 4 września 1918 w Sanoku u kresu I wojny światowej. Był nieślubnym dzieckiem Anny Wołoszyn (córka rolnika z Tyrawy Wołoskiej Feliksa i Marii z domu Biłas). W wieku ośmiu lat został adoptowany przez starszą siostrę matki, Paulinę (1884-1963) i jej męża, pochodzącego ze Stróży Wielkich Michała Żubryda (1879-1937). Wraz z przybranymi rodzicami zamieszkiwał w mieszkaniu służbowym Państwowego Gimnazjum im. Królowej Zofii w Sanoku, gdzie Michał Żubryd pracował jako woźny (stały sługa szkolny, tercjan szkolny), a jego żona trudniła się przy tej szkole handlem pieczywem. Dom Żubrydów był przy ulicy Królewskiej 16.
W Sanoku Antoni Żubryd ukończył Szkołę Męską nr 2 im. Króla Władysława Jagiełły, po czym przez pewien czas uczęszczał do publicznej szkoły wieczorowej. Będąc uczniem, uchwałą Magistratu w Sanoku z 1933 został uznany przynależnym do gminy Sanok. W 1933 rozpoczął naukę w Szkole Podoficerów Piechoty dla Małoletnich Nr 2 w Śremie, którą ukończył w 1936, otrzymując jako plutonowy przydział wojskowy do 40 pułku piechoty „Dzieci Lwowskich”, stacjonującego we Lwowie. Do 1939 służył w stopniu sierżanta zawodowego.
II wojna światowa.
Po wybuchu II wojny światowej podczas kampanii wrześniowej 1939 walczył w obronie Warszawy. 8 września jego pułk odparł na Woli atak 4 Dywizji Pancernej. W trakcie walk został awansowany do stopnia sierżanta i odznaczony Krzyżem Walecznych. Po kapitulacji dostał się do niemieckiej niewoli, trafił do obozu w Żyrardowie, po czym został zwolniony i powrócił do Sanoka. Tam rozpoczął działalność w konspiracji udzielając szkoleń w ramach Związku Walki Zbrojnej jako podoficer zawodowy.
Jednocześnie zajął się drobnym handlem i przemytem artykułów żywnościowych w obie strony granicy niemiecko-sowieckiej, która w Sanoku przebiegała na rzece San. W kwietniu 1940 został skierowany na roboty do Niemiec. Udało mu się jednak zbiec z transportu. Po ucieczce przez kilka tygodni ukrywał się u zaprzyjaźnionych gospodarzy pod Sanokiem, po czym powrócił do miasta. Nawiązał kontakt ze znajomym (który potem okazał się współpracownikiem NKWD) i na jego płatne zlecenie wykonywał powiększone plany miasta Sanoka. Zatrzymany przez patrol NKWD podczas jednej z przepraw transgranicznych na Sanie w okolicach Olchowiec i zagrożony więzieniem – miał zadeklarować swoją współpracę i zaoferować Sowietom przekazywanie im informacji o umocnieniach granicznych tworzonych po stronie niemieckiej (inne źródło podało, że pod koniec lipca za namową znajomego podjął współpracę z NKWD, gdzie został zatrudniony we wrześniu 1940). Jako agent o pseudonimie „Orłowski” odpłatnie prowadził rozpoznanie niemieckich umocnień nad Sanem, w czym miała mu pomagać pracująca w tartaku Janina Praczyńska (jesienią 1940 została jego żoną), mająca rozeznanie względem przeznaczenia materiału drewnianego. Innymi współpracownikami Żubryda w akcjach wywiadowczych miał być ww. znajomy Szewczyk i m.in. Jadwiga Praczyńska, siostra Janiny. W nocy z 13 na 14 grudnia 1940 Żubryd wraz ze współpracownikami, używając podrobionego klucza, dostali się do Okręgowego Komisariatu Celnego w Sanoku, skąd zabrali ważne dokumenty – w tym listę pracowników pięciu punktów granicznych, które jeszcze w tym samym dniu dostarczyli Sowietom (miała to być najpoważniejsza akcja wywiadowcza Żubryda i jego grupy). Zagrożony aresztowaniem przez Gestapo, Żubryd wraz z żoną Janiną, 1 lutego 1941 przekroczył San, prosząc o protekcję. Oficer prowadzący kpt. Kuzniecow nie uwierzył jednak Żubrydowi i dał wybór: dalsza współpraca i zamieszkiwanie po niemieckiej stronie Sanu, albo zesłanie na Syberię. Żubryd odmówił dalszej współpracy i wraz z żoną został aresztowany (inni członkowie grupy zgodzili się na dalszą współpracę).
Małżeństwo Żubrydów odzyskało wolność po ataku Niemiec na ZSRR z 22 czerwca 1941, po czym oboje powrócili do Sanoka. Niemcy, dowiadując się z przejętych dokumentów (zajęli kancelarię prowadzoną wcześniej przez Sowietów) o agenturalnej działalności Żubryda, aresztowali go 5 listopada 1941. Od tego dnia do 27 grudnia 1941 był osadzony w więzienia w Sanoku. Śledztwo trwało dwa lata, a Żubryd był przetrzymywany w Sanoku, od 27 grudnia 1941 w Tarnowie, a od 4 lipca 1942 w więzieniu św. Michała w Krakowie. 6 września 1943 Sąd Specjalny ("Sondergericht") w Krakowie skazał Żubryda na karę śmierci za zdradę tajemnic państwowych (identyczną karę otrzymał Kazimierz Staruch, natomiast Janina Żubryd otrzymała karę dożywocia, a inne osoby mniejsze kary pozbawienia wolności). Po dowiezieniu na zaplanowane miejsce egzekucji we wsi Przegorzały, grupa skazańców zaatakowała konwojentów, w wyniku czego Antoniemu Żubrydowi z udało się zbiec jako jedynemu ze skazanych (w dokumentach niemieckich został określony jako „uciekinier”). Potem przez jakiś czas ukrywał się w leśniczówce koło Krzeszowic. Następnie na Wigilię Bożego Narodzenia 1943 dotarł do Tyrawy Wołoskiej, gdzie przebywała jego rodzina. Poszukiwany i zagrożony aresztowaniem ukrywał się w różnych miejscach i wsiach do 1944. W Sanoku ukrywał się niedaleko swojego rodzinnego domu, w kamienicy rodziny Marii i Franciszka Lurskich, przy ówczesnej ulicy Królewskiej (obecna ulica Romualda Traugutta). W tym czasie prawdopodobnie utrzymywał kontakt z Armią Krajową. Według dokumentów z IPN podczas okupacji niemieckiej prowadził "instruktaż wyszkolenia bojowego placówek AK".
W sierpniu 1944 po nadejściu frontu wschodniego i wkroczeniu na sanocczyznę Armii Czerwonej zgłosił się do Wojewódzkiego Urzędu Bezpieczeństwa Publicznego w Rzeszowie, składając wniosek z deklaracją kontynuowania współpracy prowadzonej od 1940 do 1941. Pierwotnie jego podanie miało zostać odrzucone z uwagi na niewyjaśnioną przeszłość, po czym zostało rozpatrzone pozytywnie. Antoni Żubryd miał podjąć współpracę jesienią 1944. Mimo zaistniałych wątpliwości co do jego wcześniejszej działalności podczas wojny, 24 lutego 1945 por. Longin Kołarz dokonał jego zatwierdzenia na stanowisku oficera śledczego Sekcji VII Powiatowego Urzędu Bezpieczeństwa Publicznego w Sanoku w stopniu podporucznika (ten sam rozkaz zawierał powołanie ppor. Tadeusza Sieradzkiego na szefa PUBP w Sanoku). Według IPN Żubryd został skierowany do PUBP przez PPR i rozpoczął służbę 26 września 1944 jako oficer śledczy w Sekcji VII PUBP w Sanoku. Później Żubryd został zastępcą szefa PUBP i awansowany do rangi porucznika UB. Jego działalność jako funkcjonariusza UB obejmowała śledztwa dotyczące volksdeutschów, konfidentów Gestapo i członków UPA, a ponadto pełnił funkcję tłumacza. Według relacji więzionych podczas swojej pracy miał ostrzegać konspiratorów o planach aresztowań, usiłować umożliwienie ucieczki zatrzymanym oraz symulować bicie przesłuchiwanych. Najprawdopodobniej motywem wstąpienia Żubryda do pracy w UB był zamiar prowadzenia podwójnej roli w komunistycznej służbie i chęć instalowania w niej działaczy konspiracji niepodległościowej. Historycy wskazywali na prawdopodobieństwo utrzymywania przez Żubryda kontaktów z członkami podziemnych organizacji niepodległościowych w okresie pełnienia funkcji w UB: Benedykt Gajewski wymieniał Narodową Organizację Wojskową i Polską Armię Wyzwoleńczą, zaś Andrzej Romaniak wzmiankował kontakty z członkami Armii Krajowej, którzy nie zostali wówczas jeszcze ujawnieni.
Działania zbrojne w podziemiu antykomunistycznym.
Przypuszczalnie w momencie, gdy nastąpiło zdemaskowanie podwójnej działalności (miał zostać o tym uprzedzony informacją z WUBP w Rzeszowie tudzież przejąć rozkaz o swoim zwolnieniu ze służby), zorganizował nieobecność większości funkcjonariuszy w siedzibie PUBP w danym dniu i 8 czerwca 1945 bez uprzedzenia porzucił miejsce zatrudnienia, a odchodząc doprowadził do uwolnienia dwóch aresztantów podejrzewanych o przynależność do AK, których wyprowadził z więzienia w Sanoku (według innego źródła miał uwolnić dziesięciu członków AK, a wśród uwolnionych miał być Władysław Wiśniowski; po latach zaprzeczył temu ówczesny zastępca naczelnika więzienia, Marcin Drozd, który stwierdził, że Żubryd uwolnił jedynie dwóch więźniów: związanych z AK Franciszka Haducha i kobietę). Miał zabrać ze sobą kilka sztuk broni palnej i nie zatrzymywany przez nikogo, wraz ze swą grupą oddalił się samochodem ciężarowym w stronę Krosna i ukrywał się w okolicach Bażanówki (tam czekała na niego żona i przyszli żołnierze jego oddziału). Następnego dnia po ujawnieniu ucieczki, funkcjonariusze UB pod dowództwem por. Antoniego Cebuli aresztowali w sanockiej kamienicy przy ulicy Sobieskiego teściową Żubryda Stanisławę Praczyńską i jego czteroletniego syna Janusza. Tuż po tym Antoni Żubryd na spotkaniu z kierownikiem komórki likwidacyjnej Obwodu AK Sanok, Władysławem Dąbkiem ps. „Wanda”, zaproponował plan dokonania zamachu na szefa PUBP w Sanoku, który został zatwierdzony. Tydzień po porzuceniu pracy w UB, 15 czerwca 1945 Żubryd udał się do Sanoka i ubezpieczany przez trzech współpracowników (Edmund Niemczyk ps. „Lot”, Wiktor Broszczakowski ps. „Bill”, Bronisław Duszczyk ps. „Wrzos”), późnym wieczorem tego dnia, przy wejściu do budynku siedziby Powiatowego Urzędu Bezpieczeństwa Publicznego w Sanoku dokonał zamachu na jego szefa, ppor. Tadeusza Sieradzkiego. Następnie cała czwórka powróciła do Jaćmierza. W późniejszym czasie partyzanci Żubryda wzięli do niewoli załogę posterunku MO w Haczowie i zagrozili rozstrzelaniem milicjantów, jeśli syn i teściowa Żubryda nie zostaną zwolnieni. Oboje zostali zwolnieni po kilku dniach przetrzymywania.
SBO NSZ „Zuch”.
Po ucieczce z UB Antoni Żubryd utworzył zbrojny oddział partyzantów. W trakcie spotkania z przedstawicielami Stronnictwa Narodowego, zorganizowanego w sanockim klasztorze franciszkanów, Antoni Żubryd otrzymał nominację na stopień oficerski. Po skontaktowaniu się z dowództwem Narodowych Sił Zbrojnych podporządkował swój oddział tej organizacji. Przyjął pseudonim „Zuch” i został dowódcą oddziału nazwanego Samodzielny Batalion Operacyjny NSZ kryptonim „Zuch”. Oddział składał się z byłych partyzantów AK oraz dezerterów z LWP, MO, UB. Celem oddziału Żubryda był prowadzenie walki z władzą ludową komunistów "w oczekiwaniu na kolejną wojnę oraz przejecie władzy przez Rząd Londyński", a także "obrona ludności przed bandami ukraińskim". Batalion działał od czerwca 1945 do końca 1946 (przez około 470 dni) na terenie powiatów: leskiego, sanockiego oraz brzozowskiego i podlegał organizacyjnie (choć raczej formalnie) pod Oddział III Komendy Okręgu VII NSZ (Kraków). Głównym miejscem stacjonowania oddziału była wieś Niebieszczany. Strukturalnie dzielił się na trzy grupy zbrojne (kompanie) operujące na linii Krosno – Brzozów – Sanok – Lesko w okolicach różnych miejscowości: I (ok. 45 członków; Mrzygłód, Liszna, Dębna, Tyrawa Solna, Hłomcza, Łodzina, Dobra), II (30-45; rejon Sanoka, aż po Trześniów, Temeszów, Malinówkę), III (ok. 20; Rymanów, Korczyna, powiat krośnieński). Według różnych źródeł liczebność oddziału wynosiła prawie 200 członków w grudniu 1945, 200 w 1946 ok. 100–120 w 1. połowie 1946 (w okresie największego rozkwitu miał liczyć ok. 300 żołnierzy). W czasie działalności wszystkie trzy grupy miały dokonać ponad 200 akcji zbrojnych. W zdecydowanej większości były to przeprowadzone z zaskoczenia zasadzki na funkcjonariuszy UB, MO, urzędy gmin, stacje kolejowe, pociąg, sklepy (zdarzały się także akcje sabotażowe, rabunkowe i rekwirowanie żywności). Oddział zwalczał przede wszystkim funkcjonariuszy UB (15 ofiar), MO (6 ofiar), żołnierzy KBW (zginęło 11 żołnierzy polskich i radzieckich), członków PPR (9 ofiar) i konfidentów (było także 9 ofiar z ludności cywilnej). Jednak podstawowym zadaniem zgrupowania była obrona polskiej ludności przed atakami UPA. W wyniku walk miało zginąć czterech członków oddziału Żubryda, a na dwóch wykonano wyrok śmierci przez powieszenie. W okresie działalności partyzanckiej dochodziło do współpracy batalionu z 34 pułkiem piechoty LWP, m.in. w dostawach oraz remontach broni oraz wspólnych akcjach przeciwko UPA. W okresie tym wielu żołnierzy oraz oficerów zdezerterowało z wojska i zasiliło oddziały partyzanckie. W okresie zimy 1945/1946 działalność oddziału została rozwiązana (wówczas Antoni i Janina Żubrydowie przebywali w Bytomiu, m.in. w mieszkaniu przebywającego tam oficera ZWZ-AK, Mieczysława Granatowskiego).23 marca 1946 w Nowosielcach został zatrzymany przez UB Mieczysław Kocyłowski ps. „Czarny” – zastępca Antoniego Żubryda. 30 kwietnia 1946, niedaleko Niebieszczan podkomendni Żubryda zabili szefa Wydziału Polityczno-Wychowawczego 8 Dywizji Piechoty, kpt. Abrahama Premingera. 18 maja 1946 r. doszło do strzelaniny oddziału Żubryda z komunistycznymi organami bezpieczeństwa na Posadzie Olchowskiej w Sanoku przy ulicy Kazimierza Lipińskiego obok Fabryki Wagonów, w wyniku której zginęli szef sztabu 8 Dywizji Piechoty ppłk Teodor Rajewski, komisarz ds. repatriacji i żołnierz kierowca, a ranny został sowiecki mjr Piwowar. Według ks. Antoniego Wołka Wacławskiego z kościoła Najświętszego Serca Pana Jezusa w Sanoku, po strzelaninie pod fabryką w Sanoku społeczeństwo miasta miało odwrócić swoje sympatie dotąd okazywane żołnierzom Żubryda. 15 czerwca 1946 oddział Żubryda rozbił placówkę UB w Haczowie. Za prowadzenie działalności rabunkowej Antoni Żubryd miał osobiście zamordować Franciszka Haducha ps. „Haducha”, którego wcześniej uwolnił jako więźnia UB.
W likwidacji SBO NSZ „Zuch” brała udział 4 Brygada KBW Ziemi Rzeszowskiej. Oddział „Żubryda” został ostatecznie rozbity przez pracowników Informacji Wojskowej z 8 Dywizji Piechoty, którzy wprowadzili do oddziału własnych ludzi. Dzięki nim 23 czerwca 1946 grupa Kazimierza Kocyłowskiego (dowódca ochrony oddziału Żubryda) została otoczona przez 32 pułk piechoty w rejonie Niebieszczan; do niewoli dostało się wówczas 21 partyzantów; trzech schwytanych „żubrydowców” zostało publicznie powieszonych: dwóch na stadionie piłkarskim (Władysław Skwarc, Władysław Kudlik), a trzeci na rynku (Henryk Książek). 29 września 1946 Żubrydowi wraz z resztą oddziału udało się rozbić grupę operacyjną wojska, MO i UB z Sanoka – partyzanci ujęli i rozstrzelali kilku milicjantów oraz aktywistę PPR biorącego udział w obławie. Od tego jednak czasu inicjatywę strategiczną na polu walki przejęły komunistyczne siły bezpieczeństwa. Według dokumentów z IPN tzw. „banda” Żubryda miała dokonać łącznie 59 zabójstw i 52 napadów.
Wydanie „Dziennika Rzeszowskiego” z 11 października 1946 donosiło, iż Żubryd, rzekomo "zdegradowany przez swoich kompanów", miał próbować "szukać schronienia u Misiuka ps. „Dziadek”", także z NSZ. Kontakt z Antonim Żubrydem utrzymywał ks. kan. Jakub Mikoś (jego katecheta z okresu nauki szkolnej), który miał go nakłaniać do zaprzestania partyzanckiej działalności i wyjechania na Zachód (Żubryd miał się przekonać do tego pomysłu, lecz do tego celu potrzebne było zdobycie fałszywych dokumentów). Antoni Żubryd, zdając sobie sprawę z beznadziejności sytuacji, postanowił wraz z żoną przedrzeć się do Austrii. O zmierzchu 24 października 1946 Żubrydowie przybyli do Malinówki. Był wraz z nimi towarzysz broni Jerzy Vaulin ps. „Mar”. Vaulin, były żołnierz AK znany z brawurowych akcji podczas walk z Niemcami, posługiwał się wówczas pseudonimem „Bronek” (kilka miesięcy wcześniej został zwerbowany przez UB jako tajny współpracownik ps. „Mewa” i został „wysłany” do oddziału Żubryda). Żubryd pozostawił małżonkę i wraz z Vaulinem poszli sprawdzić dalszą trasę przemarszu. Kiedy obaj weszli do lasu, Vaulin niepostrzeżenie wyjął z kabury swojego browninga – kal. 7,65 mm i strzałem w tył głowy zabił Antoniego Żubryda. Chwilę potem podstępem zwabił w to samo miejsce będącą w ósmym miesiącu ciąży Janinę Żubryd i zastrzelił ją również na miejscu. Gajowy z Malinówki o nazwisku Gerlach, który przebywał z Żubrydami przed ich śmiercią, odkrył ich ciała i przewiózł w okolice miejscowego sklepu. Następnego dnia funkcjonariusze UB zabrali ciała małżeństwa Żubrydów i przewieźli do więzienia na zamku w Rzeszowie. Osadzony tam od kwietnia 1946 pięcioletni syn Janusz został na początku listopada 1946 zwolniony. Szczątki Antoniego i Janiny Żubrydów nie zostały odnalezione. Vaulin został zwerbowany przez Wydział V WUBP Wrocław. Jego mocodawcą i wydającym mu polecenia był oficer UB, Władysław Pożoga, który po latach przedstawiał zastrzelenie małżeństwa jako swój sukces operacyjny. Jerzy Vaulin do ostatnich miesięcy życia utrzymywał swoją wersję zabójstwa Antoniego i Janiny Żubrydów.
Ostatni żołnierz Żubryda został aresztowany zimą 1950 we wsi Mrzygłód.
Postępowania prawne i śledztwa.
28 czerwca 1994 Sąd Wojewódzki w Rzeszowie (sygn. akt II Ko 648/94) unieważnił postanowienia Wojskowej Prokuratury Rejonowej z 12 grudnia 1946 dotyczące umorzenia postępowania wobec śmierci Antoniego Żubryda i jednocześnie dokonał jego rehabilitacji, uznając za bohatera walczącego o niepodległy byt państwa polskiego. Wniosek w tej sprawie złożył Związek Więźniów Politycznych Okresu Stalinowskiego na skutek starań żyjących podkomendnych Antoniego Żubryda, w tym ppor. Mieczysława Kocyłowskiego.
Pod koniec lat 90. eksperci kryminalistyki na podstawie zdjęć zwłok Antoniego i Janiny Żubrydów ustalili, że zostali zastrzeleni z tyłu, znienacka. W prowadzonym śledztwie Jerzy Vaulin przyznał się do zamordowania Antoniego i Janiny Żubrydów, podając swoją wersję wydarzeń. Jerzy Vaulin został oskarżony przez Prokuratora Rejonowego w Brzozowie o zabójstwo Antoniego i Janinę Żubrydów, zaś proces w tej sprawie toczył się przed Sądem Okręgowym w Krośnie od 18 listopada 1999 (wcześniej był dwukrotnie odraczany). Po trwającym trzy lata procesie Sąd Okręgowy w Krośnie umorzył postępowanie przeciwko Jerzemu Vaulinowi o zabójstwo małżeństwa Żubrydów z powodu przedawnienia, motywując to nieudowodnieniem przez oskarżyciela (prokuratorem była Aurelia Skiba) aktu, iż oskarżony działał na zlecenie Urzędu Bezpieczeństwa (w złożonych wyjaśnienaich Vaulin twierdził, że zabijając małżeństwo Żubrydów działał w obronie własnej).
W 2012 pion śledczy Instytutu Pamięci Narodowej zajął się umorzeniem sprawy zabójstwa Antoniego Żubryda i jego żony.
Życie prywatne.
28 października 1940 Antoni Żubryd poślubił Janinę Praczyńską w Parafii Przemienienia Pańskiego w Sanoku. Ich syn Janusz (urodzony 22 października 1941) był dwukrotnie aresztowany, wraz z babką Praczyńską, w związku z działalnością zbrojną ojca, po raz drugi w kwietniu 1946. Krótko po śmierci małżeństwa Żubrydów, po łącznie przeszło sześciu miesiącach przymusowego przetrzymywania w więzieniu na zamku w Rzeszowie ich syn Janusz został zwolniony na początku listopada 1946. Z dokumentów ujawnionych po latach wynika, że jako niespełna 5-letnie dziecko został aresztowany „za współdziałanie z bandą Żubryda” (w związku z tym później otrzymał status kombatanta, zaś przez historyków został określony mianem „najmłodszego więźnia politycznego PRL”). Następnie wychowywała go siostra Janiny Żubryd, Stefania, która później adoptowała dziecko i nadała mu nazwisko po mężu, Niemiec. W najnowszych czasach Janusz Żubryd został częstym gościem spotkań i prelekcji organizowanych przez oddziały terenowe Instytutu Pamięci Narodowej oraz jednym z inicjatorów upamiętnienia żołnierzy Samodzielnego Batalionu Operacyjnego NSZ „Zuch”.

</doc>
<doc id="695345" url="https://pl.wikipedia.org/wiki?curid=695345" title="Dave Mirra">
Dave Mirra

Dave Mirra, pseud. Miracle Boy (ur. 4 kwietnia 1974 w Chittenango, zm. 4 lutego 2016 w Greeville) – amerykański sportowiec, profesjonalny biker BMX i rajdowiec. Zdobył ponad 20 medali w zawodach X-Games
Życiorys.
Dave Mirra posiadał własną linię produkcyjną BMX-ów Mirraco bikes.
W 2000 została utworzona pierwsza część z serii gier PC i PS z Dave'em Mirrą w roli głównej "Dave Mirra Freestyle Bmx". W 2009 został jedną z głównych postaci gry rajdowej "".
Zmarł śmiercią samobójczą 4 lutego 2016 poprzez strzał w głowę, w Greenville.

</doc>
<doc id="695353" url="https://pl.wikipedia.org/wiki?curid=695353" title="Echoes (utwór Pink Floyd)">
Echoes (utwór Pink Floyd)

Echoes – ballada rockowa brytyjskiej grupy Pink Floyd, będąca finalnym utworem albumu "Meddle", wydanego w 1971 roku. Dzieło uznawane jest zgodnie za jedno z największych dokonań zespołu. Na oryginalnym winylowym wydaniu zajmuje całą stronę B. 
Charakterystyka.
„Echoes” należy do najdłuższych kompozycji Pink Floyd (23:31), zaraz po "Atom Heart Mother" (23:39) i połączonych częściach "Shine on You Crazy Diamond" (26:01). W przeciwieństwie do nich nie jest formalnie podzielone na kilka części, chociaż linia melodyczna i charakter piosenki jest bardzo zmienny, a sam utwór powstał na bazie wielu odrębnych pomysłów muzycznych członków grupy.
Utwór pojawia się również w skróconej wersji na składance ', a także (podzielone na dwie części) w filmie '.
We wczesnych przedstawieniach tego utworu słowa dotyczyły przestrzeni kosmicznej, dopiero później zostały zmienione.
Tytuł.
Utwór zarówno w stadium produkcji, jak i prezentacji miał kilka tytułów. Podczas pierwszego nagrania na Abbey Road, 4 stycznia 1971 powstała kolekcja fragmentów zatytułowana "Nothing, parts 1 – 24". Podczas koncertu w Rzymie 20 czerwca 1971 roku basista zapowiada ją jako nowe dzieło o tytule „Return To The Son Of Nothing”. Waters proponuje tytuł "We Won the Double" po tym, jak jego ukochany Arsenal F.C. wygrywa ligę i puchar. Podczas japońskiego tournée w sierpniu 1971 piosenka zostaje zapowiedziana jako "Echoes" (jeszcze przed wydaniem płytowym). Już po wydaniu płyty, Waters zapowiada ją w Niemczech Zachodnich jako "Looking Through the Knothole in Granny’s Wooden Leg", by dzień później, we Frankfurcie nad Menem zapowiedzieć ją jako "The March of the Dambusters".
Przebieg utworu.
Utwór zaczyna się od imitujących sonar dźwięków z fortepianu Richarda Wrighta, przepuszczonych przez głośnik Leslie. Przypadkowe początkowo dźwięki przeradzają się w harmoniczny układ wzmocniony dodatkowo przez wchodzącą gitarę Davida Gilmoura. Kulminacją pierwszej części utworu, po włączeniu się basu i perkusji, jest krótki, poetycki tekst śpiewany przez Gilmoura i Wrighta oraz kończący ją duet gitary i gitary basowej podkreślany wysuniętą na przód ścieżką perkusji. 
Nastrój zmienia się po raz pierwszy w siódmej minucie. Linia basu i perkusji staje się wyraźniejsza, Gilmour i Wright grają naprzemiennie solówki na swoich instrumentach. W jedenastej minucie dźwięki instrumentów powoli cichną, pojawia się natomiast szum wiatru, odgłosy przypominające pieśń wielorybów, krakanie wron, ludzkie zawodzenie. Około piętnastej minuty spośród pozamuzycznych dźwięków zaczyna wyłaniać się coda utworu – kilkuminutowy, narastający pasaż z udziałem wszystkich instrumentów. Znów pojawiają się odgłosy sonaru. W kulminacyjnym momencie wszystko się urywa i rozpoczyna się ostatnia zwrotka. W końcówce utworu wszystkie instrumenty powoli cichną i giną w narastającym szumie wiatru.
Relacje z innymi utworami.
Synchronizacja z fragmentem "2001: Odyseja kosmiczna".
Wielu fanów Pink Floyd uważa, że utwór „Echoes” idealnie synchronizuje się z końcowymi 24. minutami filmu "". Gdy utwór zacznie się odtwarzać w chwili pojawienia się napisu „Jupiter and beyond the infinite”, odnosi się wrażenie, że piosenka została napisana specjalnie dla tego filmu, tak dobrze ilustruje wydarzenia na ekranie.
Stanley Kubrick, reżyser filmu "2001: Odyseja kosmiczna", wyraził chęć by zespół stworzył piosenkę, którą wykorzysta na końcu filmu. W trakcie zdjęć zmienił jednak zdanie uważając że wykorzystanie rockowej piosenki zniszczy podniosły charakter zakończenia, a cały film uczyni niespójnym. Ostatecznie Kubrick zrezygnował z usług zespołu. Co nie zmienia faktu że zespół już pracował nad utworem i zdaniem niektórych efektem tej pracy (po małym liftingu) stało się nagranie Echoes.
Synchronizacja z fragmentem "Czarnoksiężnika z Oz".
Liczne grono fanów uważa, że nagranie „Echoes” jest również zsynchronizowane z początkowymi minutami filmu "Czarnoksiężnik z krainy Oz" (1939), w których główna bohaterka przenosi się z Kansas do magicznej krainy Oz.

</doc>
<doc id="695366" url="https://pl.wikipedia.org/wiki?curid=695366" title="Umowa zlecenia">
Umowa zlecenia

Umowa zlecenia ("pot". umowa-zlecenie) – umowa cywilnoprawna uregulowana w polskim Kodeksie cywilnym (art. 734–751). Przedmiotem umowy zlecenia jest zobowiązanie jednej osoby (zleceniobiorcy) do wykonania określonej czynności prawnej (np. usługi) dla innego podmiotu (zleceniodawcy), na warunkach określonych w umowie.
Strony umowy.
Stronami umowy zlecenia mogą być dowolne osoby fizyczne lub osoby prawne (pod warunkiem posiadania zdolności do czynności prawnych). Strony umowy zlecenia tradycyjnie nazywa się zleceniodawcą (zlecający wykonanie określonych czynności) i zleceniobiorcą (wykonującym zlecenie).
Przedmiot umowy.
Przedmiotem umowy zlecenia jest wykonywanie określonej czynności prawnej na rzecz innego podmiotu. Umowę zlecenia określa się jako "umowę starannego działania" i przeciwstawia "umowie o dzieło" określanej umową rezultatu. Oznacza to, iż w umowie zlecenia ważna jest wykonywana praca (wykonywanie czynności) na rzecz zleceniodawcy, która niekoniecznie będzie prowadzić do określonego rezultatu – co jest przedmiotem umowy o dzieło. Zleceniobiorca ma obowiązek informować zleceniodawcę o przebiegu wykonywania umowy, a na zakończenie – przedstawić mu sprawozdanie z jej wykonania.
Forma umowy.
Umowa w przeciwieństwie do umowy o pracę nie musi być zawarta na piśmie. Strony mogą zawrzeć umowę-zlecenie także w formie ustnej, a wszelkie zmiany umowy zawarte w tej formie również mogą być wprowadzone w ten sam sposób. Jednakże przepisy szczególne mogą taki wymóg wprowadzić, np. formy pisemnej pod rygorem nieważności wymaga ustawa o działalności leczniczej w odniesieniu do świadczeń opieki zdrowotnej udzielanych na rzecz osób trzecich; ponadto w sytuacji braku ustawowego wymogu strony mogą same zastrzec w ramach swobody kształtowania umów formę szczególną pod określonym rygorem.
Wynagrodzenie.
Za wykonanie zlecenia zleceniobiorcy należy się wynagrodzenie. Zlecenie może być nieodpłatne, jednak brak wynagrodzenia powinien być zawarty w umowie. Przy braku dokładnego określenia wysokości wynagrodzenia należy się „wynagrodzenie odpowiadające wykonanym czynnościom”, przy ustalaniu którego bierze się pod uwagę czas poświęcony na wykonanie zlecenia, stopień skomplikowania czynności będących przedmiotem zlecenia, przygotowanie zawodowe zleceniobiorcy (jego profesjonalizm). Wynagrodzenie z umowy zlecenia przysługuje za samo „staranne działanie”, nie zaś za jego rezultat.
Osoba fizyczna niebędąca przedsiębiorcą jako zleceniobiorca.
Stawka minimalna.
Od początku 2017 r. zaczęły w Polsce obowiązywać znowelizowane przepisy w zakresie minimalnej stawki godzinowej wynagrodzenia przy umowach zlecenia. Stawka minimalna przy umowach zlecenia od 1 stycznia 2017 r. wynosiła 13 zł brutto. Wiąże się to też z comiesięcznym rozliczaniem, jak również ewidencjonowaniem czasu przepracowanego na zleceniu. Od stycznia 2022 stawka godzinowa minimalna wynosi 19,70 zł brutto.
Opodatkowanie i oskładkowanie.
Od wynagrodzenia brutto należy odprowadzić zaliczkę na podatek dochodowy w wysokości 17% świadczenia pomniejszonego o koszty uzyskania przychodu, pomniejszoną jeszcze o kwotę pobranej składki na ubezpieczenie zdrowotne nieprzekraczającej 7,75% podstawy wymiaru składki, a także składka na ubezpieczenie zdrowotne; ponadto odprowadzane są składki na ubezpieczenia społeczne: ubezpieczenie emerytalne i rentowe (nie są pobierane, jeśli zleceniobiorca ma status studenta), natomiast w odniesieniu do składki na ubezpieczenie chorobowe zleceniobiorca może dobrowolnie obciążyć swoje wynagrodzenie składką.
Jeżeli umowa-zlecenie to jedyne źródło dochodu, koszty zleceniodawce są takie same, jak przy umowie o pracę. Różnica pojawia się w momencie, gdy zleceniobiorca jest studentem do 26. roku życia lub osiąga w innej firmie dochód w wysokości równej lub wyższej od minimalnego wynagrodzenia – wtedy pracodawca nie odprowadza od zleceniodawcy swojej części składek do ZUS oraz na Fundusz Pracy i Fundusz Gwarantowanych Świadczeń Pracowniczych.
Umowa zlecenia a umowa o pracę.
Jeżeli umowa zlecenie nie stanowi inaczej, to nie obowiązują m.in. przepisy ochronne dotyczące czasu pracy, minimalne wynagrodzenie, prawo do urlopu, prawo do przerw w pracy ani okres wypowiedzenia.
Umowę zlecenia wyróżniają cechy odróżniające ją od umowy o pracę:

</doc>
<doc id="695368" url="https://pl.wikipedia.org/wiki?curid=695368" title="Maria Weryho">
Maria Weryho

Maria Weryho-Radziwiłłowiczowa (ur. 29 października 1858 w Pskowie, zm. 8 listopada 1944 w Krakowie) – polska pedagog i pisarka, jedna z prekursorek wychowania przedszkolnego w Polsce. 
Pochodzenie i wykształcenie.
Urodziła się na Witebszczyźnie w rodzinie ziemiańskiej Hilarego i Adeli z Malkiewiczów. Ukończyła gimnazjum rządowe w Pskowie. W latach 1877–1885 studiowała przyrodę na Wyższych Kursach dla Kobiet im. Bestużewa-Riumina w Petersburgu. Jednocześnie uczęszczała na kursy wychowania fizycznego. Ukończyła też 2-letni kurs freblowski, prowadzony przez Polkę Justynę Strzemeską.
Działalność publiczna.
W 1885 przyjechała do Warszawy, gdzie rozpoczęła pracę jako nauczycielka na konspiracyjnych kursach pedagogicznych, zorganizowanych przy pensji Henryki Czarnockiej. Dwa lata później założyła własny zakład freblowski. Z czasem liczba tych zakładów wzrosła do 16 (w 1896). Jednocześnie prowadziła kursy dla wychowawczyń przedszkolnych ochronek wiejskich, które po 1918 r. przekształcono w Państwowe Seminarium. Podczas I wojny światowej była naczelnikiem Sekcji Ochron w Wydziale Oświecenia m.st. Warszawy. Założyła wówczas 16 ochronek prowadzonych przez magistrat. W 1918 objęła stanowisko naczelnika Referatu Przedszkolnego w Ministerstwie Wyznań Religijnych i Oświecenia Publicznego. Pełniła je do 1926 kiedy to referat został zlikwidowany. W latach 1926–1939 pracowała w redakcji czasopisma „Wychowanie Przedszkolne”.
Od 1903 była żoną psychiatry Rafała Radziwiłłowicza.
Zmarła w Krakowie. Pochowana na cmentarzu Powązkowskim w Warszawie (kwatera 292-5-16,17).
Upamiętnienie.
W 2007 miesięcznik „Bliżej Przedszkola” ustanowił Nagrodę im. Marii Weryho-Radziwiłłowicz, która przyznawana jest osobom i instytucjom przyczyniającym się do wszechstronnego rozwoju małego dziecka.

</doc>
<doc id="695371" url="https://pl.wikipedia.org/wiki?curid=695371" title="Małe Zdunowice">
Małe Zdunowice

Małe Zdunowice – osada kaszubska w Polsce położona w województwie pomorskim, w powiecie kartuskim, w gminie Sulęczyno.
Wieś otoczona lasami, jest częścią składową sołectwa "Zdunowice". Na południe od miejscowości znajduje się jezioro Kotynia.
W latach 1975–1998 miejscowość administracyjnie należała do województwa gdańskiego.
Inne miejscowości z prefiksem Zdun: Zduńska Wola, Zduny

</doc>
<doc id="695373" url="https://pl.wikipedia.org/wiki?curid=695373" title="Cezaryna Wojnarowska">
Cezaryna Wojnarowska

Cezaryna Wanda Wojnarowska (ps. "Cezaryna", "Wanda Kamińska", ur. 1 maja 1861 w Kamieńcu Podolskim, zm. 15 kwietnia 1911 w Paryżu) – polska działaczka socjalistyczna.
Życiorys.
Pochodziła ze zubożałej rodziny szlacheckiej. Jej ojciec, Konstanty Wojnarowski, był asesorem sądowym. W 1877 ukończyła gimnazjum w Kiszyniowie i przeniosła się z rodziną do Petersburga, gdzie rozpoczęła naukę na Wyższych Kursach Pedagogicznych Wyszniegradzkiego. Po pewnym czasie przeniosła się na Kursy Medyczne dla Kobiet przy Wojskowej Akademii Medyko-Chirurgicznej. Uczęszczała też na niektóre wykłady Wyższych Kursów dla Kobiet im. Bestużewa – Riumina. Podczas nauki zetknęła się z działaczami socjalistycznymi, m.in. Aldoną Grużewską, Zygmuntem Heryngiem oraz Ludwikiem Waryńskim. Luźne początkowo kontakty, z czasem przemieniły się w stałą współpracę. W 1879 przeniosła się do Warszawy, gdzie zakładała nowe kółka robotnicze i (wespół z Ludwikiem Dziankowskim) przygotowywała literaturę propagandową i współorganizowała zebrania robotników. Utrudnieniem w jej pracy propagandowej była słaba znajomość języka polskiego w mowie, co nie było mile widziane przez polskich robotników.
Jeszcze w 1879 została aresztowana i poddana wielomiesięcznemu śledztwu w X Pawilonie, które zakończyło się w więziennym szpitalu. 2 kwietnia 1880 skazano ją na rok więzienia w Warszawie i odesłanie do ojca, do Kiszyniowa. W więzieniu postanowiła wziąć ślub z poznanym podczas wcześniejszej działalności i także aresztowanym Stanisławem Rogalskim. Zezwolenie na zawarcie związku otrzymała już w czasie, gdy Rogalski był od trzech miesięcy w drodze na Syberię.
Karę odbywała w warszawskim Arsenale wraz z Zofią Płaskowicką. W 1881 opuściła więzienie i pod eskortą policyjną udała się do Kiszyniowa. Nabyty w więzieniu reumatyzm leczyła w Odessie, gdzie nawiązała kontakt z miejscowym ruchem rewolucyjnym. Aresztowano ją ponownie podczas akcji ułatwiania ucieczki morskiej członkom "Narodnej Woli". Podczas śledztwa nie zebrano wystarczającej liczby dowodów by ją skazać, ale poddano ją dozorowi policyjnemu.
Na wieść o powstaniu partii "Proletaryat" udała się nielegalnie do Warszawy, a następnie do Krakowa, gdzie po raz kolejny rozwinęła działalność rewolucyjną pod przybranym nazwiskiem Wandy Kamińskiej. W 1883 aresztowano ją ponownie i poddano czteromiesięcznemu śledztwu. Skazano ją tym razem na cztery miesiące więzienia i wydalenie z terenu Austro-Węgier. Od tego czasu żyła na emigracji. Jeszcze w 1883 odstawiono ją do granicy szwajcarskiej. Studiowała odtąd nauki społeczne i historię we Francji i Szwajcarii. W latach 1884–1889 była redaktorką "Prześwitu" i "Walki Klas". Pisała też artykuły do pism socjalistycznych (polskich i europejskich). Za działalność polityczną została wydalona ze Szwajcarii i rozpoczęła w 1889 studia na wydziale historyczno-literackim Uniwersytetu Paryskiego. W latach 1900–1904 działała w SDKPiL, m.in. jako jej przedstawicielka w Międzynarodowym Biurze Socjalistycznym. Jednocześnie działała społecznie, m.in. organizując pomoc dla byłych więźniów i emigrantów politycznych oraz współpracując z paryskim Czerwonym Krzyżem. Od 1911 wykładała na Kursie Nauk Społecznych. Zmarła na zawał serca 15 kwietnia 1911. Współpracowała m.in. z Julianem Marchlewskim, który po jej śmierci napisał wspomnienie zatytułowane "Bojowniczka".
Pochowana została na cmentarzu Père-Lachaise w Paryżu.

</doc>
<doc id="695376" url="https://pl.wikipedia.org/wiki?curid=695376" title="Ostrowite (powiat kartuski)">
Ostrowite (powiat kartuski)

Ostrowite (dodatkowa nazwa w j. kaszub. Òstrowité) – osada kaszubska w Polsce położona w województwie pomorskim, w powiecie kartuskim, w gminie Sulęczyno. 
Osada pośród lasów jest częścią składową sołectwa "Zdunowice".
W latach 1975–1998 miejscowość administracyjnie należała do województwa gdańskiego.

</doc>
<doc id="695380" url="https://pl.wikipedia.org/wiki?curid=695380" title="Renaturalizacja">
Renaturalizacja

Renaturalizacja – proces przywracania środowisku stanu naturalnego, możliwie bliskiego stanowi pierwotnemu sprzed wprowadzenia w nim zmian przez człowieka. Termin ten ma szersze znaczenie niż renaturyzacja bowiem nie ogranicza się do działań technicznych – może oznaczać proces spontaniczny możliwy dzięki np. ochronie biernej. W odróżnieniu do renaturyzacji ograniczającej się zwykle do zabiegów hydrotechnicznych, dotyczyć może wszelkich ekosystemów. W ekosystemach leśnych może polegać np. na umożliwieniu spontanicznego kształtowania składu i struktury drzewostanu poprzez eliminację zabiegów hodowlanych.

</doc>
<doc id="695384" url="https://pl.wikipedia.org/wiki?curid=695384" title="Aktywa obrotowe">
Aktywa obrotowe

Aktywa obrotowe – aktywa, od których oczekuje się, że zostaną zużyte (np. surowce), sprzedane (np. wyroby) lub w inny sposób wykorzystane w bliskiej przyszłości, zazwyczaj w ciągu dwunastu miesięcy od dnia bilansowego.
Do aktywów obrotowych zaliczane są:
Rzeczowe aktywa obrotowe (zapasy) są przeznaczone do zbycia lub zużycia w ciągu 12 miesięcy od dnia bilansowego lub w ciągu normalnego cyklu operacyjnego właściwego dla danej działalności, jeżeli trwa ona dłużej niż 12 miesięcy. Zalicza się do nich:
Jednostka gospodarcza może pozyskać zapasy w drodze zakupu – płacąc za nie ceny nabycia, darowizny – szacując ich wartość, lub wytworzyć we własnym zakresie. W przypadku produkcji zapasów (np. wyrobów, usług) muszą być ustalone jednostkowe koszty wytworzenia.
Sposób kalkulacji kosztu wytworzenia składnika zapasów (wyrobu, usługi) zależy od typu produkcji, organizacji produkcji, dostępu do informacji oraz potrzeb odbiorców informacji. Według prawa bilansowego koszt wytworzenia powinien obejmować koszty bezpośrednie produkcji i uzasadnioną część kosztów pośrednich produkcji. Nie zalicza się do kosztu wytworzenia kosztów związanych z procesem sprzedaży produktów i ogólnym zarządzaniem jednostką gospodarczą, kosztów związanych z niewykorzystanymi zdolnościami produkcyjnymi strat produkcyjnych.
Przykład: w fabryce rowerów poniesiono koszty surowców 20 000 zł, koszty pracy pracowników produkcyjnych 20 000 zł, koszty utrzymania maszyn produkcyjnych 20 000 zł, koszty reklamy 50 000 zł, koszty utrzymania działu księgowości 50 000 zł. Wytworzono 100 szt. rowerów jednego rodzaju. Koszt wytworzenia wynosi 600 zł/szt.
Aktywa obrotowe w każdej chwili mogą zostać zamienione na środki pieniężne z racji ich dużej płynności.

</doc>
<doc id="695386" url="https://pl.wikipedia.org/wiki?curid=695386" title="Stanisław Bełza">
Stanisław Bełza

Stanisław Bełza (ur. 3 listopada 1849 w Warszawie, zm. 24 sierpnia 1929 tamże) – adwokat, pisarz, podróżnik i działacz kulturalny na Śląsku. 
Życiorys.
Syn Józefa Bełzy (ur. 1805 Masłowice k. Wielunia - zm. 1888), chemika oraz Augusty Bogumiły Teofili Ostrowskiej (ur. 1829 Dąbrowa k. Wielunia). Mąż Jadwigi z Kobylańskich. Ojciec Witolda Bełzy, bydgoskiego bibliotekarza i działacza literacko-oświatowego oraz kulturalnego. Brat Władysława Bełzy.
W 1921 założył Towarzystwo Narodowo-Kulturalnej Pracy dla Górnego Śląska oraz Biblioteki im. Melanii Parczewskiej w ówczesnej Królewskiej Hucie (dziś Chorzów). Odbywał liczne podróże po świecie, między innymi do Egiptu, która to wyprawa stanowiła podstawę późniejszej relacji pt. "W ojczyźnie faraonów". 
2 maja 1923 został odznaczony Krzyżem Kawalerskim Orderu Odrodzenia Polski. Honorowy obywatel Królewskiej Huty.
Spoczywa na cmentarzu Powązkowskim w Warszawie (Kwatera 179, Rząd 1, Miejsce 11/12).

</doc>
<doc id="695394" url="https://pl.wikipedia.org/wiki?curid=695394" title="Zleceniodawca">
Zleceniodawca



</doc>
<doc id="695395" url="https://pl.wikipedia.org/wiki?curid=695395" title="Zleceniobiorca">
Zleceniobiorca



</doc>
<doc id="695397" url="https://pl.wikipedia.org/wiki?curid=695397" title="Agnacja">
Agnacja

Agnacja (łac. "agnatio", od "agnatus", "natus": urodzony) – rodzaj pokrewieństwa w rzymskim prawie rodzinnym wynikającego ze wspólnego podlegania "patriae potestatis" (władzy ojcowskiej), w przeciwieństwie do kognacji, która opierała się na (wszystkich) więzach krwi. Pod władzę zwierzchnika rodziny wchodziło się w sposób naturalny (przez urodzenie) albo na podstawie aktu prawnego (przysposobienie dziecka, arrogację, wejście żony pod władzę męża, legitymacja dziecka). Agnatio powstawała wyłącznie w linii męskiej, ale do agnatów zaliczano zarówno mężczyzn, jak i kobiety.
Współcześnie agnacja to pokrewieństwo w linii męskiej, tj. poprzez wstępnych męskich noszących to samo nazwisko. "Agnat" (l. mn. "agnaci"; także "krewny agnacyjny") to dla danej osoby jej krewny w linii męskiej, tj. od strony ojca. Pojęcia te obejmują także pokrewieństwo prawne wynikające z adopcji i małżeństwa.

</doc>
<doc id="695398" url="https://pl.wikipedia.org/wiki?curid=695398" title="Najem">
Najem



</doc>
<doc id="695399" url="https://pl.wikipedia.org/wiki?curid=695399" title="Darowizna">
Darowizna



</doc>
<doc id="695400" url="https://pl.wikipedia.org/wiki?curid=695400" title="Książeczka oszczędnościowa">
Książeczka oszczędnościowa

Książeczka oszczędnościowa – rodzaj dokumentu rejestrującego i potwierdzającego zgromadzone na rachunku bankowym środki pieniężne. Wydawane były posiadaczom indywidualnych rachunków oszczędnościowych i najczęściej miały formę małych książeczek (stąd nazwa). Na stronach książeczki – oprócz danych personalnych posiadacza – urzędnik przyjmujący wpłaty bądź wypłacający pieniądze z rachunku odnotowywał każdą tego typu operację.
W czasach, kiedy dostęp on-line do salda rachunku bankowego był niemożliwy z braku odpowiedniej infrastruktury technicznej, a księgowanie wpłat i wypłat odbywało się ręcznie, książeczki oszczędnościowe były stosunkowo wygodnym dokumentem ułatwiającym dostęp do posiadanych pieniędzy.
Rachunki tego rodzaju prowadzone były przez wyspecjalizowane organizacje bankowe, zwane kasami oszczędnościowymi.
Książeczki oszczędnościowe w Polsce.
Przed II wojną światową działała w Polsce „Pocztowa Kasa Oszczędności” (PKO), a jej książeczki, w których rejestrowano wkłady oszczędnościowe nazywane były – do około roku 1936 „książeczkami wkładkowymi”, a od 1937 – „książeczkami oszczędnościowymi”.
W Polsce po wojnie najpowszechniej korzystano z książeczek wydawanych przez „Powszechną Kasę Oszczędności” (pomimo zmiany nazwy zachowano przedwojenny skrót PKO) – obecnie „Powszechna Kasa Oszczędności Bank Polski”, w skrócie PKO BP – zwanych krótko „książeczkami PKO”. Wpłat i wypłat z książeczek PKO można było, tak jak przed wojną, dokonywać bezpłatnie – oprócz ekspozytur bankowych – na każdej poczcie w Polsce.
Oprócz „zwykłych” książeczek oszczędnościowych (tzw. obiegowych), które były w przybliżeniu odpowiednikami obecnych rachunków oszczędnościowo-rozliczeniowych, oferowane były także inne książeczki oszczędnościowe, np. tzw. książeczki systematycznego oszczędzania (dawniej nazywane książeczkami premiowych wkładów oszczędnościowych, oferujące wyższe oprocentowanie w zamian za dotrzymanie terminu lokaty) albo np. książeczki mieszkaniowe (do rachunków, na których zgromadzone środki przeznaczone być miały na zakup mieszkania) albo wreszcie – książeczki samochodowe (na zakup samochodu). Te dwie ostatnie odmiany książeczek oszczędnościowych były de facto sposobem na zmniejszenie parcia pieniądza na rynek rozregulowany tzw. socjalistyczną gospodarką, obfitującą w niedobory podaży (m.in. mieszkań i samochodów), bowiem jedynym racjonalnym sposobem wykorzystania gromadzonych w ten sposób środków było gromadzenie ich przez dłuższy czas (kilka lub kilkanaście lat) oraz wykorzystanie ich w sposób zadeklarowany na początku.
Książeczki oszczędnościowe nadal są jeszcze w Polsce w użyciu, ale jest to produkt schyłkowy. Funkcjonują przeważnie jako administrowane przez bank rachunki oszczędnościowe, a nowe książeczki nie są już wydawane. Praktycznie żaden bank komercyjny nie oferuje już tego typu produktów. Także PKO Bank Polski wycofał książeczki oszczędnościowe z oferty około 2017 roku i nowe książeczki oszczędnościowe nie są już przez ten bank wydawane. Gromadzenie wkładów przy pomocy książeczek oszczędnościowych oferują jeszcze niektóre banki spółdzielcze.
Zgodnie z obowiązującym w Polsce prawem bankowym, jeśli klient banku zdecyduje się na skorzystanie z tego rodzaju formy oszczędzania, to wydanie mu książeczki oszczędnościowej zwalnia bank z obowiązku przesyłania mu wyciągów z tego rachunku.

</doc>
<doc id="695401" url="https://pl.wikipedia.org/wiki?curid=695401" title="Songhaj">
Songhaj



</doc>
<doc id="695403" url="https://pl.wikipedia.org/wiki?curid=695403" title="Dekanat Sędziszów Małopolski">
Dekanat Sędziszów Małopolski

Dekanat Sędziszów Małopolski – dekanat diecezji rzeszowskiej składający się z 12 parafii i 1 klasztoru.

</doc>
<doc id="695406" url="https://pl.wikipedia.org/wiki?curid=695406" title="Songhai">
Songhai



</doc>
<doc id="695407" url="https://pl.wikipedia.org/wiki?curid=695407" title="VKS Joker Pila">
VKS Joker Pila



</doc>
<doc id="695409" url="https://pl.wikipedia.org/wiki?curid=695409" title="Calw">
Calw

Calw – miasto powiatowe w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, siedziba powiatu Calw, oraz wspólnoty administracyjnej Calw. Leży w północnym Schwarzwaldzie, nad rzeką Nagold, ok. 30 km na zachód od Stuttgartu, przy drogach krajowych B295, B296 i B463.
Współpraca.
Miejscowości partnerskie:

</doc>
<doc id="695410" url="https://pl.wikipedia.org/wiki?curid=695410" title="Podziemny krąg (film)">
Podziemny krąg (film)

Podziemny krąg (ang. "Fight Club") – amerykański thriller psychologiczny neo-noir z 1999 roku w reżyserii Davida Finchera zrealizowany na podstawie książki Chucka Palahniuka pod tym samym tytułem.
Opis fabuły.
Film opowiada o człowieku, który znalazł się na życiowym zakręcie. Poznajemy go w krytycznej sytuacji w opróżnionym wieżowcu, z którego ma niedługo widzieć jak wysadzane są sąsiednie biurowce, będące siedzibami firm obsługujących karty kredytowe. W ustach ma pistolet trzymany przez kogoś innego. Główny bohater, określony jako Narrator (Edward Norton, chociaż według napisów nazywa się Jack), to trzydziestoparoletni yuppie, który wydawać by się mógł wybrańcem losu: ma dobrze płatną pracę, perspektywę awansu, eleganckie mieszkanie. Odczuwa jednak wewnętrzną pustkę, sukces nie sprawia mu radości, dręczy go poczucie niespełnienia. Do tego stopnia dał się wciągnąć w wyścig szczurów, nazywany eufemistycznie „samodoskonaleniem”, że zapadł na chroniczną bezsenność. Dość niespodziewanie pomaga mu udział w terapeutycznych grupach wsparcia, gdzie poznaje bezczelną i cyniczną Marlę (Helena Bonham Carter), która zbiorową psychoterapię traktuje jako darmową rozrywkę. Świadomość obecności widza (Marli) powoduje, że udział w grupach przestaje mu pomagać.
Pewnego dnia w samolocie Jack poznaje tajemniczego Tylera Durdena (Brad Pitt), który zarabia na życie handlując mydłem. Durden to ucieleśnienie marzeń człowieka: nie daje się kontrolować przez innych i stawia swoje cele na pierwszym miejscu, za nic ma „samodoskonalenie”. Uważa też, że człowiek rozwija się, doświadczając bólu i nieszczęść. Gdy, przez wybuch gazu, mieszkanie bohatera zostaje zdemolowane, Tyler mu pomaga. Tyler mieszka w dziwacznej ruderze, która cudem się trzyma. Prosi on Narratora, aby uderzył go najmocniej jak potrafi. Bijatyki stały się sposobem uwolnienia siebie od problemów, zaczęli bić się co tydzień.
Do regularnych walk dołączają się na własne życzenie kolejni mężczyźni. Wkrótce Tyler zaczyna spotykać się z Marlą, za którą narrator nie przepada. Wszystkie bijatyki zostają wkrótce zorganizowane w sekretne kluby walki. Ich członkowie swoje frustracje i agresję wyładowują najpierw w zorganizowanych walkach, później także w aktach wandalizmu i terroru. Sytuacja zaczyna się jednak rozwijać w kierunku, coraz mniej pasującym bohaterowi.
Produkcja.
Film nakręcono w Los Angeles.
Początkowo rolę Tylera Durdena miał zagrać Sean Penn. Courtney Love była brana pod uwagę przy obsadzaniu roli Marli, którą ostatecznie zagrała Helena Bonham Carter.
Brad Pitt i Edward Norton, przygotowując się do realizacji filmu, trenowali boks, taekwondo i chwyty. Ponadto, Pitt nawet ukru­szył sobie ząb, by jego rola była bardziej wiarygodna.

</doc>
<doc id="695413" url="https://pl.wikipedia.org/wiki?curid=695413" title="USS Anthony">
USS Anthony

Okręty US Navy o nazwie USS "Anthony", pochodzącej od żołnierza marines Williama Anthony`ego (1853 - 1899):

</doc>
<doc id="695414" url="https://pl.wikipedia.org/wiki?curid=695414" title="Kołodzieje (powiat kartuski)">
Kołodzieje (powiat kartuski)

Kołodzieje (dodatkowa nazwa w j. kaszub. Kòłodzeje) – wieś kaszubska w Polsce położona w województwie pomorskim, w powiecie kartuskim, w gminie Sulęczyno. 
Wieś wchodzi w skład sołectwa "Sucha".
W latach 1975–1998 miejscowość położona była w województwie gdańskim.

</doc>
<doc id="695415" url="https://pl.wikipedia.org/wiki?curid=695415" title="Polanie wschodni">
Polanie wschodni



</doc>
<doc id="695416" url="https://pl.wikipedia.org/wiki?curid=695416" title="Sonety Williama Shakespeare’a">
Sonety Williama Shakespeare’a

Sonety Shakespeare’a (ang. "Shakespeare’s sonnets") – kolekcja 154 sonetów autorstwa Williama Shakespeare’a, których tematem są m.in. miłość, piękno, polityka, moralność. Były pisane przez dłuższy okres. Wszystkie, oprócz dwóch pierwszych, pojawiają się w zbiorze z roku 1609. Numery: 138 i 144 były pierwotnie publikowane w 1599 roku.
Sonety te zostały opublikowane w nieznanych okolicznościach. Dla przykładu, są one dedykowane tajemniczemu panu W.H. Poza tym, pomimo tego, że ich autorstwo przypisuje się Shakespeare’owi, nie wiadomo jednak, czy wydawca użył ich autoryzowanej, czy też nieautoryzowanej kopii.
Większość utworów (1–126) jest skierowanych do młodzieńca. Nawołują go do małżeństwa i posiadania dzieci, aby jego uroda była przekazana następnym pokoleniom. Niewykluczone, że podmiot liryczny jest w nim zakochany. Sonety 127–152 odwołują się do miłości poety do jego kochanki. Dwa ostatnie sonety, 153 i 154, mają charakter alegoryczny, ich adresatem może być Kupidyn.
Dedykacja dla pana W.H..
Jedyne wydanie sonetów za życia Shakespeare’a miało miejsce w 1609 roku. Znajdująca się tam dedykacja dla Mr. W.H. stała się przedmiotem sporów i spekulacji, gdyż nieznana jest tożsamość tego mężczyzny. Nie wiadomo także, kto jest jej autorem: Shakespeare, czy też wydawca książki, Thomas Thorpe.
Brzmi ona następująco:
Postacie.
Większość sonetów jest adresowanych do "Młodzieńca", "Czarnej Damy" i "Konkurencyjnego poety". Autor jest wyraźnie zakochany w Młodzieńcu, podziwia jego urodę. W późniejszym okresie ma romans z Damą. Nie wiadomo, czy postaci są fikcyjne, czy też wydarzenia opisane w sonetach mają charakter autobiograficzny – jeśli tak jest, nieznana jest ich tożsamość. Pojawiają się jednak pewne hipotezy.
Młodzieniec.
Młodzieniec ("Fair Youth") jest opisywany w romantycznym i pełnym pasji języku, co może świadczyć o istniejącej pomiędzy nim a autorem związkiem homoseksualnym lub platoniczną miłością do niego. W tym drugim wypadku wydaje się, iż poprzez nawoływanie go do prokreacji przez autora przemawia głos rozsądku, rodzaj uwag dojrzałego życiowo człowieka. Należy tutaj także zaznaczyć, iż stosunki homoseksualne były wówczas w Anglii surowo karane, nie były jednak obce w świecie teatralnej cyganerii, w którym niewątpliwie obracał się Shakespeare.
Wielu badaczy uważa, że tajemniczym młodzieńcem jest Henry Wriothesley, jednocześnie nie ma na to żadnych dowodów. Być może także deklarowana do niego miłość jest zabiegiem literackim, mającym zaskarbić poecie poparcie mecenasa.
Czarna Dama.
Czarna Dama ("Dark Lady") jest opisywana jako osoba o czarnych włosach, z ciemną skórą. Miała romans z autorem, jednak nie pozostała mu wierna. Sonety te mają wyraźnie seksualne podłoże, w przeciwieństwie do tych z udziałem Młodzieńca.
Fascynacja kobietą w początkowych utworach przeradza się we frustrację, spowodowaną być może zawodem miłosnym. Fragmenty 147 sonetu dają do zrozumienia, iż autor miał co do kobiety zupełnie inne oczekiwania i nadzieje, zaś niektóre (34 i 35) sugerują, że miała romans z młodzieńcem, co dodatkowo rozwścieczyło autora tychże utworów.
Uważa się, że pierwowzorem Damy mogła być Emilia Lanier, która ze względu na ciemną karnację wyróżniała się spośród mieszkańców Londynu. Była córką muzyka o nazwisku Bassano, który przybył do Anglii z Wenecji za panowania Henryka VIII. W 1588 roku rozpoczął się jej romans z Henrykiem Carreyem, który później otrzymał tytuł Lorda Szambelana, zaś w 1594 roku objął patronatem trupę aktorską, której członkiem był Shakespeare. Właśnie wtedy mogło dojść do spotkania pisarza z dziewczyną.
Jej wygląd sugeruje, że była Hiszpanką lub nawet Afrykanką. Zdaniem badaczy dzieł tego autora może ona być jednak tylko wytworem jego wyobraźni.
Konkurencyjny poeta.
Konkurencyjny poeta ("The Rival Poet") jest często utożsamiany z Christopherem Marlowe’em lub George’em Chapmanem. Nie ma jednak na to żadnych dowodów. Odniesienia do niego często mają charakter sprzeczki na temat wyższości ideałów jednego nad ideałami drugiego. Można w nich także odczytać spór o podłożu ekonomicznym, mający na celu przeciągnięcie na swoją stronę możnego mecenasa, który, być może, jest tożsamy z wymienianym wcześniej młodzieńcem.
Tematyka.
Sonety Shakespeare’a nie mają wiele wspólnego z tymi, które były wydawane w jego czasach. Uważa się, że niektóre są nawet parodią dzieł Petrarki. Autor ten pogwałcił też wiele zasad rządzących kompozycją sonetu, których trzymali się inni poeci: porusza problemy polityczne, parodiuje piękno, naśmiewa się z miłości, mówi otwarcie o seksie, a nawet wprowadza pornografię.
Krytyka, wydania drukiem.
Ze względu na tematyczną odmienność od ówczesnych dzieł tego typu, sonety Shakespeare’a można uznać za swego rodzaju prototypowe w kontekście epoki, w której się pojawiają. Ich popularność długo była niewielka, do XVIII wieku włącznie, kiedy to czasopismo "The Critical Review" nadal przypisywało palmę pierwszeństwa wśród angielskich autorów sonetów Johnowi Miltonowi. Powrót zainteresowania Shakespeare’em i jego dziełami, który nastąpił w XIX wieku wraz z romantyzmem, przyniósł popularność także sonetom.
"Sonety" zostały przetłumaczone na ogromną ilość języków, w tym na łacinę, japoński czy esperanto. Powodem tak licznych translacji może być zarówno ich wartość literacka, jak i popularność dzieł barda ze Stratford ogółem.
Istnieją liczne odniesienia do sonetów w kulturze. Dla przykładu, w odcinku serialu Doktor Who pt. "The Shakespeare Code" jeden z bohaterów cytuje treść 18 sonetu. Utwory te są także cytowane w filmach ("Stowarzyszenie umarłych poetów") czy w literaturze ("W poszukiwaniu straconego czasu"), co zostało omówione w artykułach o poszczególnych dziełach.
W związku z wiekiem tych utworów, nigdy nie były one objęte prawami autorskimi – zalążek takiego prawa został wprowadzony w Anglii w 1662 roku. Ze względu na to, dzieła Shakespeare’a są chętnie wydawane drukiem, szczególnie przez anglojęzycznych drukarzy, którzy nie muszą nikomu wypłacać z tego tytułu tantiem.
Polskie tłumaczenia i interpretacje.
Pierwsze tłumaczenie Sonetów Shakespeare’a w Polsce Konstantego Piotrowskiego ukazało się ukazało się w 1836 (14 wybranych sonetów). Pojedyncze sonety drukowane na łamach czasopism tłumaczyli Karol Pieńkowski, Antoni Pietkiewicz, Felicjan Faleński, Feliks Jezierski, Witold Łaszczyński oraz Kazimierz Błeszyński.
Tłumaczenia większych wyborów lub całości ukazały się:
Sonety Shakespeare’a przetłumaczył również w 1948 roku podczas pobytu w więzieniu stalinowskim Władysław Tarnawski, które nigdy w całości nie zostały wydane.
Jednej z interpretacji muzycznych "Sonetów" dokonał Tadeusz Baird, komponując "Cztery sonety miłosne do słów Williama Shakespeare’a w przekładzie Macieja Słomczyńskiego na baryton, smyczki i klawesyn".
Wybrane sonety.
Poniżej krótko omówionych zostało kilka losowych sonetów o różnorodnej tematyce, skierowanych do różnych postaci. Przedstawione interpretacje mają jedynie charakter poglądowy.
Sonet 18.
Sonet "Czy mam przyrównać Cię do dnia letniego?", odnoszący się do Młodzieńca, należy do najbardziej upowszechnionych w kulturze utworów tego pisarza. Odniesienia do niego znaleźć można w filmach takich jak Zakochany Szekspir czy Stowarzyszenie Umarłych Poetów.
Utwór ten jest częścią cyklu sonetów (1-126), w których podmiot liryczny zwraca się do Młodzieńca (). Przyjmuje się, że to on jest jego adresatem, mimo że nie ma na to bezpośredniego dowodu w tekście. Jako pierwszy opisuje miłość poety do innego mężczyzny. Najpierw Shakespeare porównuje go do dnia letniego, by stwierdzić wreszcie, że Fair Youth jest piękniejszy i bardziej łagodny.
Sonet 30.
Jedna z fraz sonetu "Gdy w kręgu myśli słodkich, uciszonych", brzmiąca „Remembrance of Things Past” ("Sprawy minione wspominać próbuję") służyła jako pierwotne tłumaczenie na język angielski tytułu powieści Marcela Prousta pt. W poszukiwaniu straconego czasu, została jednak oprotestowana przez autora.
Sonet ten ma charakter refleksyjny, opisuje żal podmiotu lirycznego spowodowany tęsknotą za przyjacielem.
W zakończeniu poeta stwierdza, że na samo jego wspomnienie od razu staje się szczęśliwszy:
„Lecz gdy o tobie, miły, myśl nadpłynie,
Straty me nikną, cały smutek ginie.”
Sonet 145.
Nie ma pewności co do tego, kto jest adresatem tego utworu. Generalnie przyjmuje się, iż dzieła z grupy od 127-152 odnoszą się do "tajemniczej damy", istnieją jednak przesłanki, iż tenże jest skierowany do Anne Hathaway, żony pisarza. Świadczyć o tym mogą zastosowane tam zwroty, których treść w oryginale brzmi:
„I hate” from hate away she threw,
And saved my life, saying „not you”.
Fraza "hate away" może stanowić odniesienie do nazwiska kobiety, brzmiącego "Hathaway". Wyrażenie „And saved my life” ("i ocaliła moje życie") w angielskiej wymowie brzmi bardzo podobnie jak „Anne saved my life” ("Anne ocaliła moje życie"). Niestety, nie ma możliwości bezpośredniego przeniesienia tego zabiegu na język polski, przez co zanika on w tłumaczeniu.

</doc>
<doc id="695424" url="https://pl.wikipedia.org/wiki?curid=695424" title="Siglufjordur">
Siglufjordur



</doc>
<doc id="695428" url="https://pl.wikipedia.org/wiki?curid=695428" title="Szkoła Ateńska">
Szkoła Ateńska

Szkoła Ateńska – malowidło ścienne namalowane przez Rafaela w latach 1509–1511, na zlecenie papieża Juliusza II. Fresk "Szkoła Ateńska" znajduje się w Pałacu Apostolskim w części apartamentów papieskich nazywanych Stanza della Segnatura.
Rafael ukazał na nim spotkanie wielkich filozofów starożytności. W centrum stoją Platon i Arystoteles. Platon, z twarzą Leonarda da Vinci, pokazuje palcem prawej ręki niebo jako źródło wszystkich inspiracji i idei, a w lewej trzyma swoją książkę, "Timaeus". Arystoteles wskazuje ziemię, przyrodę, a na lewym udzie przytrzymuje tom "Etyki". Starzec leżący na schodach to Diogenes, a opierający się o blok kamienny – Heraklit, z podobizną Michała Anioła. Na malowidle pojawiają się także: Pitagoras (na pierwszym planie po lewej, z otwartą księgą, tłumaczy "Diatesseron"), Sokrates (na drugim planie, po lewej, rozmawiający z Alcybiadesem) oraz Euklides (na pierwszym planie po prawej, tłumaczy swoim uczniom tajniki geometrii). Po prawej również widzimy Zoroastra (z kulą ziemską) i Ptolemeusza (z kulą wszechświata). Tu autor postanowił także umieścić swój autoportret – w grupie dyskutantów, na prawym brzegu fresku, jako młody człowiek w czarnym berecie. Nie brakuje tu sofistów i stoików, którzy promują różne poglądy na temat nauki. Przedstawienie tu różnych szkół filozoficznych ma swój przekaz. Jest to droga, która wiedzie do „Prawdy poprzez Rozum”.
Odniesienia kulturowe.
Fragment obrazu został użyty jako okładka płyty zespołu Guns N' Roses Use Your Illusion
W grze Resident Evil 4, podczas eksploracji zamku, możemy dostrzec ten obraz na jednej ze ścian.

</doc>
<doc id="695431" url="https://pl.wikipedia.org/wiki?curid=695431" title="Europejski nakaz aresztowania">
Europejski nakaz aresztowania

Europejski nakaz aresztowania (ENA) – uproszczona forma ekstradycji istniejąca pomiędzy państwami członkowskimi Unii Europejskiej, umożliwiająca aresztowanie osoby podejrzanej lub oskarżonej o popełnienie przestępstwa albo już skazanej za nie, i wydanie jej do kraju, w którym zostanie postawiona przed sądem lub przekazana do wykonania wcześniej orzeczonej kary.
Europejski nakaz aresztowania został ustanowiony "decyzją ramową Rady z dnia 13 czerwca 2002 r. w sprawie europejskiego nakazu aresztowania i procedury wydawania osób między Państwami Członkowskimi", która w art. 31 nakazywała od 1 stycznia 2004 zastąpić przepisy krajowe dotyczące ekstradycji w stosunkach pomiędzy państwami członkowskimi przepisami tej decyzji.
Nakaz wydaje organ sądowy państwa starającego się o wydanie osoby (w zależności od kraju może to być sąd lub prokurator), lecz ostatecznie o wydaniu osoby decyduje organ sądowy państwa, na którego terytorium osoba przebywa. W odróżnieniu od ekstradycji, w przypadku europejskiego nakazu aresztowania w zasadzie rezygnuje się z zasady podwójnej karalności, co oznacza, iż w odniesieniu do grup przestępstw wskazanych w decyzji ramowej nie trzeba badać, czy kraj, który ma wydać osobę również penalizuje czyn, za popełnienie którego pewien kraj stara się o przejęcie osoby. Wystarczy, że czyn jest karany w kraju, który wydał nakaz aresztowania. W przypadku przestępstw niewymienionych w decyzji ramowej, brak podwójnej karalności, może być przyczyną odmowy wydania osoby, choć nie musi – pozostawione jest to do uznania sądu decydującego o wydaniu.
Sprawa niezgodności z Konstytucją RP.
Instytucja europejskiego nakazu aresztowania funkcjonuje w polskim porządku prawnym od momentu przystąpienia Polski do Unii Europejskiej 1 maja 2004 roku. 27 kwietnia 2005 roku Trybunał Konstytucyjny orzekł, że art. 607t § 1 kodeksu postępowania karnego, zezwalający na przekazanie obywatela polskiego do państwa członkowskiego Unii Europejskiej w ramach europejskiego nakazu aresztowania, był niezgodny z art. 55 ust. 1 Konstytucji RP, mającym w tamtym czasie treść: "Ekstradycja obywatela polskiego jest zakazana". Trybunał uznał zatem, że ENA nie różni się w sposób istotny od ekstradycji.
Wyrokiem Trybunału Konstytucyjnego z dniem 5 listopada 2006 art. 607t § 1 utracił moc obowiązującą w zakresie umożliwiającym wydanie obywatela polskiego, który dopuścił się przestępstwa poza granicami Polski. W następstwie wyroku 8 września 2006 Parlament uchwalił zmianę Konstytucji RP, która od 7 listopada 2006 dopuszcza wydanie obywatela polskiego na wniosek innego państwa lub międzynarodowego organu sądowego, o ile możliwość taka wynika z ratyfikowanej przez Rzeczpospolitą Polską umowy międzynarodowej lub ustawy stanowiącej wykonanie aktu prawa stanowionego przez organizację międzynarodową, której Rzeczpospolita Polska jest członkiem oraz pod warunkiem, że czyn popełniony poza granicami Rzeczypospolitej Polskiej stanowi przestępstwo także w rozumieniu jej prawa (zasada podwójnej karalności). Warunek podwójnej karalności nie musi być spełniony w przypadku zbrodni ludobójstwa, zbrodni przeciwko ludzkości, zbrodni wojennej lub zbrodni agresji.

</doc>
<doc id="695434" url="https://pl.wikipedia.org/wiki?curid=695434" title="Wojewodowie troccy">
Wojewodowie troccy

Wojewodowie województwa trockiego Wielkiego Księstwa Litewskiego i I Rzeczypospolitej.

</doc>
<doc id="695443" url="https://pl.wikipedia.org/wiki?curid=695443" title="Odległość zenitalna">
Odległość zenitalna

Odległość zenitalna – kąt pomiędzy kierunkiem na zadany punkt sfery niebieskiej a kierunkiem na zenit. Odległość zenitalna jest zwykle oznaczana literą "z" i wyrażana jest w mierze stopniowej, zmieniając swoją wartość w zakresie od 0 w zenicie poprzez 90 stopni na horyzoncie do 180 stopni w nadirze. Odległość zenitalna jest ściśle związana z wysokością ciała nad horyzontem, z=90-h.

</doc>
<doc id="695444" url="https://pl.wikipedia.org/wiki?curid=695444" title="Ściana ogniowa (budownictwo)">
Ściana ogniowa (budownictwo)

Ściana ogniowa (zwana też ogniomurem) – ściana o wzmocnionej, niepalnej konstrukcji wznoszona między budynkami w zabudowie zwartej, wystająca wysoko ponad dach, mająca zapobiegać szybkiemu rozprzestrzenianiu się ognia, pożaru na inne budynki.

</doc>
<doc id="695447" url="https://pl.wikipedia.org/wiki?curid=695447" title="Plastyfikacja zwłok">
Plastyfikacja zwłok



</doc>
<doc id="695456" url="https://pl.wikipedia.org/wiki?curid=695456" title="Songhajowie">
Songhajowie

Songhajowie – grupa etniczna w Afryce Zachodniej, spokrewniona z Mande i Tuaregami. Języki rodziny songhaj łączy się jednak z zespołem nilo-saharyjskim.
Songhajowie wraz z ludami Mande byli dominującą grupą etniczną w średniowiecznym państwie Songhaj. Obecnie grupa ta rozprzestrzeniona jest po całym państwie Mali wzdłuż rzeki Niger. Songhajowie trudnią się głównie rolnictwem, rybołówstwem i handlem.

</doc>
<doc id="695457" url="https://pl.wikipedia.org/wiki?curid=695457" title="Wielkie Jezioro Gorzkie">
Wielkie Jezioro Gorzkie

Wielkie Jezioro Gorzkie (arab. البحيرة المرة الكبرى; translit. "al-Buhayrah al-Murra al-Kubra"; ang. "Great Bitter Lake") – słonowodne jezioro położone pomiędzy północną i południową częścią Kanału Sueskiego, oddzielone przewężeniem od Małego Jeziora Gorzkiego. Zbiorniki te mają łączną powierzchnię ponad 250 km².
Większość jeziora administracyjnie należy do muhafazy Ismailia, tylko niewielka południowo-zachodnia część należy do muhafazy Suez.
Kanał nie posiada śluz, słona woda wpływa swobodnie z Morza Śródziemnego i Czerwonego, wymieniając wodę utraconą poprzez parowanie. Jezioro działa jako bufor kanału, redukując niebezpieczeństwo ze strony prądów pływowych.
Wskutek wybuchu wojny sześciodniowej w 1967 r. kanał zamknięto, unieruchamiając aż do 1975 r. 14 przepływających w tym czasie statków, w tym dwie polskie jednostki: MS Bolesław Bierut i MS Djakarta.
Z czasem tę grupę statków zaczęto nazywać "Żółtą Flotą" (ang. "Yellow Fleet") od pustynnego piasku nieustannie pokrywającego ich pokłady.
Ponieważ szansa na szybkie uwolnienie statków z tej pułapki wciąż się oddalała w czasie, armatorzy pozostawili na nich tylko załogi szkieletowe, dla bieżącego nadzoru i konserwacji niezbędnych urządzeń. Dla wypełnienia czasu członkowie załóg poszczególnych statków zaczęli wydawać okolicznościowe, własnoręcznie wykonane znaczki pocztowe, obecnie poszukiwane przez kolekcjonerów.
Po otwarciu możliwości wypłynięcia tej floty z kanału okazało się, że praktycznie wszystkie wymagają remontów kapitalnych, w związku z czym wiele z nich zostało sprzedanych albo na złom, albo „tanim armatorom”, jak w przypadku polskich jednostek.
Według jednej z hipotez system mokradeł Jezior Gorzkich był miejscem biblijnego przejścia przez Morze Czerwone.

</doc>
<doc id="695458" url="https://pl.wikipedia.org/wiki?curid=695458" title="Tańsk-Grzymki">
Tańsk-Grzymki

Tańsk-Grzymki – przysiółek w Polsce położony w województwie mazowieckim, w powiecie mławskim, w gminie Dzierzgowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="695460" url="https://pl.wikipedia.org/wiki?curid=695460" title="Jan Sobiepan Zamoyski">
Jan Sobiepan Zamoyski

Jan Sobiepan Zamoyski herbu Jelita (ur. 9 kwietnia 1627 w Zamościu, zm. 7 kwietnia 1665 tamże) – III Ordynat zamojski, wojewoda sandomierski od 1659, wojewoda kijowski od 1658, podczaszy wielki koronny w latach 1653–1658, krajczy wielki koronny od 1653, generał ziem podolskich od 1637, starosta kałuski i rostocki.
Życiorys.
Był elektorem Jana II Kazimierza Wazy z województwa krakowskiego w 1648 roku, podpisał jego "pacta conventa".
Poseł sejmiku bełskiego na sejm zwyczajny 1652 roku, sejm 1655 roku.
W 1655 r., z nadejściem potopu szwedzkiego, w przeciwieństwie do większości szlachty, zachował wierność królowi Janowi Kazimierzowi. Był uczestnikiem konfederacji tyszowieckiej w 1655 roku. W 1656 r. dowodził skuteczną obroną Zamościa przed Szwedami. W czasie bitwy pod Warką w 1656 r. dowodził – freikompanią dragońską (chorągwią lekkiej jazdy) – 300 koni i chorągwią husarską – 137 koni.
3 marca 1658 poślubił w Warszawie Marię Kazimierę d`Arquien, późniejszą żonę króla Jana III Sobieskiego. Miał z nią czworo dzieci, wszystkie zmarłe w dzieciństwie:
Przydomek „Sobiepan” oznacza, iż Jan Zamoyski cenił sobie niezależność; nie znosił, gdy ktoś narzucał mu własną wolę czy zasady postępowania. Można powiedzieć, że był panem dla samego siebie. Przydomek ten rozpowszechnił Henryk Sienkiewicz w swoim "Potopie", którego jednym z bohaterów jest Zamoyski. Prywatnie miał skłonności do nadużywania alkoholu i kobieciarstwa, uznawany był też za osobę bez poważniejszych ambicji politycznych, posiadał jednak ogromną fortunę oraz z powodzeniem dowodził na polu walki.
Pochowany został w krypcie kolegiaty zamojskiej.
Ponieważ Jan nie pozostawił żadnych męskich potomków, po jego śmierci wybuchła zażarta walka o prawo do wielkiej Ordynacji Zamojskiej. O przejęcie spuścizny po Zamoyskich walczyła wdowa po Janie, Maria Kazimiera d'Arquien, "primo voto" Zamoyska, "secundo" Sobieska, a także siostra zmarłego, Gryzelda z Zamoyskich Wiśniowiecka, która chciała przekazać ordynację swemu jedynemu synowi, późniejszemu królowi Michałowi Korybutowi. Początkowo dobra zajęła Gryzelda, a po jej śmierci Stanisław Koniecpolski (siostrzeniec Gryzeldy). Ostateczną jednak walkę wygrała młodsza linia Zamoyskich, której ordynację przekazano na mocy wyroku sejmowego w 1676.

</doc>
<doc id="695462" url="https://pl.wikipedia.org/wiki?curid=695462" title="Juan José Ibarretxe Markuartu">
Juan José Ibarretxe Markuartu



</doc>
<doc id="695467" url="https://pl.wikipedia.org/wiki?curid=695467" title="Kabaretowa scena Dwójki">
Kabaretowa scena Dwójki

Kabaretowa scena Dwójki – cykliczny program kabaretowy nagrywany w klubie muzycznym Rotunda w Krakowie. Każdy odcinek był występem jednej formacji kabaretowej albo różnych kabaretów na dany temat. Pierwsze emisje miały miejsce w roku 2004. Od 7 września 2014 roku cykl ponownie emitowany jest w TVP2.
Spis programów.
"Kabaretowa scena Dwójki" zrealizowała także kilka innych projektów. Są to m.in.: program Kabaretu Moralnego Niepokoju "Babylon Tour" (2008), czy ich Miesięczniki Moralnego Niepokoju (2007-2008); Wieczór Czeski; Wespół w zespół; programy Neo-Nówki takie jak Od III do V RP (2008) czy Moherowy program (2006); Marzenia Marcina Dańca (1993-2019); Kraj się śmieje (2002-2006); Dookoła mediów Tomasza Jachimka (2008); Pojedynki Nie Na Żarty (2007-2008). Od 2009 roku emitowane były m.in.Kanapowy Klub Dwójki (2009), Kabaretowy Klub Dwójki (2009-2012), Latający Klub Dwójki (2015).

</doc>
<doc id="695477" url="https://pl.wikipedia.org/wiki?curid=695477" title="Rickie Lee Jones">
Rickie Lee Jones

Rickie Lee Jones (ur. 8 listopada 1954), wokalistka, autorka tekstów pochodząca ze Stanów Zjednoczonych.

</doc>
<doc id="695480" url="https://pl.wikipedia.org/wiki?curid=695480" title="Sztuka analityczna">
Sztuka analityczna

Sztuka analityczna (ros. aналитическое искусство) – kierunek w rosyjskiej sztuce awangardowej XX wieku.
Nazwa i podstawy teoretyczne kierunku zostały wprowadzone w latach 20. przez rosyjskiego malarza Pawła Fiłonowa i grupę jego uczniów. Założyli oni w 1925 w Leningradzie grupę twórczą pod nazwą „Mistrzowie sztuki analitycznej” (ros. Мастера аналитического искусства). Grupa działała oficjalnie do 1932, ale faktycznie zajęcia w pracowni Fiłonowa trwały aż do jego śmierci w czasie blokady miasta w 1941. Skład grupy zmieniał się w różnych okresach, i obejmował około 70 artystów, głównie malarzy i grafików. Trzon grupy tworzyli między innymi Paweł M. Kondratjew, Andriej Saszin, Wasilij Kupcow, Sofija L. Zaklikowskaja, Wsiewołod A. Silimo-Samuiłło. W dorobku grupy prócz malarstwa sztalugowego są projekty scenografii, grafiki propagandowej, ilustracji i grafiki książkowej. Po początkowych sukcesach, wystawach i przychylności krytyki, w miarę narastania tendencji socrealistycznych w sztuce radzieckiej, grupa zaczęła być zwalczana jako niewłaściwa ideologicznie. Pozostawała mało znana, aż do pieriestrojki. Pokazane pierwszy raz w Europie prace Fiłonowa i jego uczniów na wystawie w Centre Georges Pompidou w 1990 wywołały duże zainteresowanie krytyki i publiczności.
Sztuka analityczna charakteryzowała się drobiazgowym analizowaniem szczegółów rzeczywistości, często idącym w kierunku rozbijania obrazu na mikroskopijne, autonomiczne fragmenty. Fragmentacja obrazu niekiedy szła w stronę pozornie abstrakcyjnego ornamentu, niekiedy miniaturyzacja części składowych zaczynała przypominać puentylizm.

</doc>
<doc id="695481" url="https://pl.wikipedia.org/wiki?curid=695481" title="Ubarwienie strukturalne">
Ubarwienie strukturalne



</doc>
<doc id="695482" url="https://pl.wikipedia.org/wiki?curid=695482" title="Typosquatting">
Typosquatting



</doc>
<doc id="695484" url="https://pl.wikipedia.org/wiki?curid=695484" title="Paweł Nikołajewicz Filonow">
Paweł Nikołajewicz Filonow



</doc>
<doc id="695486" url="https://pl.wikipedia.org/wiki?curid=695486" title="XanaNews">
XanaNews

 
XanaNews - darmowy, rozbudowany czytnik grup dyskusyjnych działający na platformie Microsoft Windows stworzony w środowisku Delphi. Jego głównym developerem jest Graeme Geldenhuys.
Funkcje:

</doc>
<doc id="695495" url="https://pl.wikipedia.org/wiki?curid=695495" title="SPC (telekomunikacja)">
SPC (telekomunikacja)

Stored Program Control exchange (SPC) Centrale Sterowane Programowo – określenie odnoszące się do central telekomunikacyjnych. Zostały one wprowadzone na małą skale w latach 60. XX wieku. W latach 70. przejęły cały rynek.
Pierwszą z nich była centrala 1ESS wyprodukowana przez AT&amp;T w 1956 r.

</doc>
<doc id="695506" url="https://pl.wikipedia.org/wiki?curid=695506" title="Port Praski">
Port Praski

Port Praski – port znajdujący się nad Wisłą w Warszawie, w dzielnicy Praga-Północ, pomiędzy ulicami: Stefana Okrzei, Jagiellońską, Sokolą i Wybrzeżem Szczecińskim.
Historia.
Według przedwojennych planów port ten zwany wówczas Nowym Portem miał składać się z pięciu basenów portowych wypełniających cały teren. Ostatecznie, na terenach dawnego starorzecza Wisły, w okresie międzywojennym powstały tylko 3 baseny o częściowo murowanych nabrzeżach istniejących do dzisiaj. Port służył do przeładunku towarów i jako port zimowy. Później funkcję przeładunkową przejął Port Żerański.
Do 18 marca 2012 r. w Porcie Praskim cumował dworzec wodny. Dworzec powstał ok. 1885 r. Jeszcze w latach 70. XX wieku używany był jako pływająca przystań dla statków parowych. Po wycofaniu z eksploatacji cumował w Porcie Praskim – do 2008 r. na wysokości ulicy Sokolej, a później bliżej Pomnika Kościuszkowców.
W 2008 r. barka stała się własnością fundacji "Ja Wisła", która bezskutecznie starała się zdobyć środki na jej remont. Planowano w niej założyć Muzeum Wisły. Na wniosek fundacji dworzec wodny został wpisany do rejestru zabytków województwa mazowieckiego. Obiekt spłonął w nocy z 17 na 18 marca 2012.
Po zbudowaniu mostu Świętokrzyskiego część terenu została przekazana firmie Elektrim w ramach rozliczenia kosztów budowy. Teren miał być wykorzystany pod zabudowę handlową i mieszkaniową. Realizacja inwestycji rozpoczęła się w 2011 roku od zabudowy części Starej Pragi. 
Obszar portu obejmuje obecnie około 38 ha pomiędzy nasypem kolejowym od strony ul. Sokolej i ulicami Jagiellońską, Zamoyskiego i Okrzei. W 2016 inwestor otrzymał od wojewody mazowieckiego zgodę na budowę śluzy przeciwpowodziowej, co ma przyspieszyć zagospodarowanie Portu Praskiego.
Plany na przyszłość.
Od kilku lat trwa sporządzanie miejscowego planu zagospodarowania przestrzennego dla tego obszaru, jednak wraz ze zmianami władz miasta zmieniały się koncepcje zabudowy tego terenu. 
W latach 90. urbanista Jan Rutkiewicz zaproponował utworzenie tu nowego centrum Pragi z wysoką zabudową biurowo-usługową (7-8-piętrowe budynki), zmieniającą zasadniczo wygląd tej części miasta i zajmującą obszar dwóch trzecich portu. W okresie rządów prezydenta Lecha Kaczyńskiego projektowano inne przeznaczenie terenu – niską zabudowę mieszkaniową, łagodnie komponującą się z wodą i zielenią. Ekipa Hanny Gronkiewicz-Waltz częściowo powróciła do koncepcji Rutkiewicza wzniesienia tu wysokich budynków (wyższych niż w koncepcji Rutkiewicza), pozostawiając jednak na dużej części terenu, na środkowym pirsie i po północnej stronie portu, funkcje mieszkalne. W parterach budynków mają znaleźć się lokale usługowe. 
Projekt planu przewiduje utworzenie na terenie portu trzech placów połączonych pieszymi kładkami. Wzdłuż nabrzeży mają powstać ogólnodostępne deptaki, miejsca do cumowania statków i jachtów. Na południowym pirsie, porośniętym lasem łęgowym i wchodzącym w skład Warszawskiego Obszaru Chronionego Krajobrazu, miałby powstać park. 
W części biurowo-usługowej – bliżej stacji PKP Warszawa Stadion i stacji metra Stadion Narodowy mają stanąć cztery wyższe budynki. Wysokość czterech budynków wpisanych w plan zagospodarowania przestrzennego w obszarze Portu jest różna. Najwyższy dopuszczony w projekcie planu budynek osiągnąć może 160 m wysokości, a trzy kolejne odpowiednio 140, 120 i 100 metrów.
Najnowsze koncepcje, zaprezentowane przez właściciela części terenu – spółkę Elektrim, przewidują m.in. wybudowanie drewnianego bulwaru i przystani dla motorówek. Inwestor otrzymał już decyzję środowiskową, trwają procedury związane z uzyskaniem pozwoleń na budowę. Planowane są tu cztery inwestycje:

</doc>
<doc id="695509" url="https://pl.wikipedia.org/wiki?curid=695509" title="Rucowe Lasy">
Rucowe Lasy

Rucowe Lasy (dodatkowa nazwa w j. kaszub. Rucowé Lasë; niem. "Rutzenwalde") – osada kaszubska w Polsce na Równinie Charzykowskiej w rejonie Kaszub zwanym Gochami położona w województwie pomorskim, w powiecie bytowskim, w gminie Lipnica. Wieś wchodzi w skład sołectwa Osusznica.
W latach 1975–1998 miejscowość administracyjnie należała do województwa słupskiego.

</doc>
<doc id="695529" url="https://pl.wikipedia.org/wiki?curid=695529" title="Akademia Królewska">
Akademia Królewska



</doc>
<doc id="695536" url="https://pl.wikipedia.org/wiki?curid=695536" title="Aleksandra Kostieniuk">
Aleksandra Kostieniuk

Aleksandra Nikołajewna Kostieniuk, ros. Александра Константинова Костенюк (ur. 23 kwietnia 1984 w Permie) – rosyjska szachistka, mistrzyni świata w latach 2008–2010.
Kariera szachowa.
W szachy gra od piątego roku życia. W roku 1994 zwyciężyła w mistrzostwach Europy juniorek do lat 10, zaś dwa lata później zdobyła złoty medal mistrzostw świata juniorek do lat 12. Mając lat 14 została najmłodszą arcymistrzynią świata, zaś w roku 2004 Międzynarodowa Federacja Szachowa nadała jej tytuł arcymistrza (była wówczas dziesiątą kobietą w historii, która otrzymała ten tytuł). W 2001 roku w Moskwie zdobyła tytuł wicemistrzyni świata, w finale przegrywając z Zhu Chen. W 2004 zdobyła złoty medal na rozegranych w Dreźnie mistrzostwach Europy kobiet oraz zdobyła srebrny medal na mistrzostwach Rosji. Rok później w mistrzostwach kraju rozegranych w Samarze zdobyła medal złoty oraz podzieliła II miejsce (wraz z Xu Yuhua) w silnie obsadzonym turnieju "North Urals Cup" w Krasnoturjinsku. W 2006 zwyciężyła w rozegranych w Moguncji I mistrzostwach świata w szachach losowych, pokonując w finale Elisabeth Pähtz, natomiast w 2008 r. obroniła ten tytuł, w finale pokonując Katerynę Łahno. W tym samym roku osiągnęła największy sukces w swojej karierze, zdobywając w Nalczyku tytuł mistrzyni świata (po finałowym zwycięstwie nad Hou Yifan).
Wielokrotnie reprezentowała Rosję w rozgrywkach drużynowych, m.in.:
Najwyższy ranking w dotychczasowej karierze osiągnęła 1 września 2014 r., z wynikiem 2543 zajmowała wówczas 7. miejsce na światowej liście FIDE, jednocześnie zajmując 1. miejsce wśród rosyjskich szachistek.

</doc>
<doc id="695537" url="https://pl.wikipedia.org/wiki?curid=695537" title="Ergazjofigofity">
Ergazjofigofity



</doc>
<doc id="695539" url="https://pl.wikipedia.org/wiki?curid=695539" title="Bezpieczeństwo energetyczne">
Bezpieczeństwo energetyczne

Bezpieczeństwo energetyczne – stan gospodarki umożliwiający pokrycie perspektywicznego zapotrzebowania odbiorców na paliwa i energię, w sposób technicznie i ekonomicznie uzasadniony, przy zachowaniu wymagań ochrony środowiska.
Stan ten zapewniają dywersyfikacja dostaw importowanych paliw oraz zwiększanie udziału energii ze źródeł odnawialnych, zdolności wydobywczej ze złóż krajowych – ropy naftowej, gazu ziemnego oraz wykorzystanie krajowych złóż węgla, co pozwala na nieprzerwaną pracę systemu energetycznego kraju w sytuacji przerwania dostaw z jednego źródła. Do zwiększenia bezpieczeństwa energetycznego może również przyczyniać się rozproszenie źródeł energii.
Dywersyfikacja w Polsce.
Dywersyfikacja dostaw paliw.
Ropa naftowa.
Obok dostaw rurociągami („Przyjaźń”) Polska dysponuje naftoportem w Gdańsku. Planowane jest przedłużenie ropociągu Odessa-Brody z Ukrainy do Polski („Sarmatia”, w październiku 2007 planowano powołanie spółki „Nowa Sarmatia”).
Prace poszukiwawcze na Bałtyku prowadzi Petrobaltic (również niewielkie wydobycie). Rozpatruje się opcję rewersu na ropociągu „Przyjaźń” i połączenia z portem w Wilhelmshaven.
Gaz ziemny.
Na przełomie lat 2015/2016 wydobycie krajowe zaspokajało ok. 1/3 zapotrzebowania na gaz w Polsce. Pozostałe 2/3 pochodziły z importu, przede wszystkim z Rosji.
PGNiG planuje doprowadzenie do sytuacji, w której 1/3 gazu będzie pochodzić z wydobycia krajowego, 1/3 będzie importowana ze Wschodu, a 1/3 będzie importowana ze Skandynawii i poprzez terminal LNG w Świnoujściu. W 2009 PGNiG podpisała umowę na dostawy skroplonego gazu LNG w latach 2014–2034 z katarskim dostawcą gazu LNG Qatargas.
Największe możliwości zwiększenia wydobycia gazu w Polsce są zdaniem ekspertów z Państwowego Instytutu Geologicznego na Podkarpaciu i w Niecce Gorzowsko-Zielonogórskiej.
Prace poszukiwawcze na Bałtyku prowadzi Petrobaltic (również niewielkie wydobycie gazu).
Prowadzone są poszukiwania złóż gazu łupkowego.
Biopaliwo i biogaz.
Biopaliwo.
Są to głównie biodiesel i bioetanol.
Energetyka polska.
W 2008 r. prawie 96% energii elektrycznej produkowanej w Polsce pochodziło z elektrowni węglowych w proporcji ok. 40% z węgla brunatnego i ok. 60% z węgla kamiennego.
Według projektu Polityki Energetycznej Polski do 2030 roku planowane jest podwojenie zużycia energii elektrycznej i oparcie funkcjonowania polskiej energetyki głównie na czterech grupach energetycznych z większościowym udziałem Skarbu Państwa. Według dokumentu kluczowym surowcem do 2030 r. pozostanie węgiel kamienny, jednak jego udział w produkcji elektryczności spadnie do 40%. Energia odnawialna ma zwiększyć swój udział do 15% do 2020 roku, nawet do 10% zużywanej energii elektrycznej ma pochodzić z planowanej polskiej elektrowni atomowej o mocy 1200 MW.
Magazynowanie.
Duże znaczenie dla bezpieczeństwa energetycznego ma magazynowanie paliw i energii (gazu, ropy naftowej, energii odnawialnej).
Magazynowanie ropy naftowej w Polsce.
Największe naziemne magazyny ropy zlokalizowane są w Adamowie przy granicy z Białorusią, w pobliżu Płocka oraz Gdańsku.
Ropa naftowa jest magazynowana również w kawernach. Jedyne w Polsce podziemne magazyny ropy naftowej i paliw znajdują się w miejscowości Góra. Należą do IKS Solino, spółki zależnej PKN Orlen. Planowana jest budowa magazynu pod istniejącą już naziemną bazą paliwową OLPP w Dębogórzu.
Magazynowanie gazu ziemnego w Polsce.
Gaz ziemny jest magazynowany w PMG Brzeźnica, PMG Husów XII, PMG Strachocina, PMG Swarzów. Planowana jest rozbudowa lub budowa PMG Mogilno, PMG Wierzchowice, PMG Kosakowo, PMG Kałuszyn, PMG Daszewo, PMG Chabowo.
Alternatywy.
Prowadzone są badania nad zwiększeniem efektywności i opłacalności zgazowywania węgla, benzyną syntetyczną, ogniwami z wykorzystaniem tzw. biowęgla (biokarbonu), synergią węglowo-jądrową, sztuczną fotosyntezą czy paliwem wodnowęglowym.
Pewne niewielkie znaczenie ma recykling tworzyw sztucznych, np. uzyskiwanie paliw płynnych metodą krakingu.

</doc>
<doc id="695540" url="https://pl.wikipedia.org/wiki?curid=695540" title="Beczkowóz">
Beczkowóz

Beczkowóz – wóz konny z przymocowaną beczką na wodę. Pełnił rolę wozu strażackiego oraz zbiornika na wodę dla ludności.
Powszechność beczkowozów jeszcze po II wojnie światowej była spowodowana trudnościami w zaopatrzeniu w wodę ludności w małych miastach, które nie miały wodociągów, a studni niewystarczającą ilość. Poznań np. miał wodociąg dopiero od 1866 r., a Warszawa od 1886 r. i tylko w lewobrzeżnej części miasta. Mieszkańcy Pragi, Targówka, a także Czerniakowa i Powiśla, które otrzymały instalację wodociągową później, chodzili po wodę do studni lub beczkowozów z wiaderkami jak na wsi.
Istniały w tym czasie firmy, które zajmowały się dostarczaniem wody do mieszkań. Woziwoda rozwoził tę beczkowozami, a następnie nosiwoda przy pomocy nosideł dostarczał wodę w wiadrach do mieszkania. W okresie międzywojennym koszt jednego wiadra wody z beczkowozu wynosił 5 groszy, z publicznej pompy – 2.
Nosidła – przyrząd, przy pomocy którego nosiwoda przenosił dwa wiadra wody.
Była nim dokładnie oheblowana i wygładzona, wykonana z wcięciem na szyję, deska – przedłużenie ramion. Symetrycznie na końcach miała przymocowane pręty metalowe z hakami do umieszczenia wiader z wodą. Na Litwie nazywano tę nosiłkami, na kresach południowych – koromysłem. Nosidła służyły do noszenia ciężkich wiader z wodą z odległych strumieni, rzek, źródeł, studni lub beczkowozów.
Używali je również kupcy, którzy zamiast wiader transportowali duże kosze pełne towarów, czym bardzo utrudniali innym poruszanie się po wąskich przejściach między straganami czy zatłoczonymi ulicami.

</doc>
<doc id="695551" url="https://pl.wikipedia.org/wiki?curid=695551" title="Rezerwat przyrody Romanka">
Rezerwat przyrody Romanka

Rezerwat przyrody Romanka – leśny rezerwat przyrody w Żywieckim Parku Krajobrazowym, utworzony w 1963 roku dla zachowania pierwotnego fragmentu dawnej Puszczy Karpackiej – boru świerkowego regla górnego w rejonie szczytu Romanki. Obszar rezerwatu podlega ochronie czynnej.
Rezerwat obejmuje podszczytowe partie Romanki (wysokości od 1030 m n.p.m. do 1366 m n.p.m.). Powierzchnia rezerwatu wynosi 124,5 ha (od 2005 roku) – wcześniej 98,45 ha.
Najważniejszym składnikiem roślinności rezerwatu są okazy świerków w wieku 150–200 lat. Są one ugałęzione prawie od ziemi. Towarzyszą im paprocie wysokości ponad 1,5 metra. W niższych partiach rezerwatu pojawiają się fragmenty drzewostanów bukowych i jodłowych w postaci skarłowaciałych drzew.

</doc>
<doc id="695558" url="https://pl.wikipedia.org/wiki?curid=695558" title="Deportivo Italiano Buenos Aires">
Deportivo Italiano Buenos Aires



</doc>
<doc id="695566" url="https://pl.wikipedia.org/wiki?curid=695566" title="Pawieł Fiłonow">
Pawieł Fiłonow

Pawieł Nikołajewicz Fiłonow, ros. Павел Николаевич Филонов (ur. w Moskwie, zm. 3 grudnia 1941 z głodu w czasie blokady Leningradu) – rosyjski i radziecki malarz i grafik, twórca kierunku sztuka analityczna i założyciel wraz z uczniami grupy "Mistrzowie Sztuki Analitycznej".
Życiorys.
Urodził się w ubogiej rodzinie: matka była praczką, ojciec dorożkarzem. Po przeniesieniu się rodziny do Petersburga w 1897 zaczął uczęszczać do klas rysunku Cesarskiego Towarzystwa Zachęty Sztuk. Od roku 1903 kształcił się w pracowni malarza Lwa Dmitriewa-Kaukaskiego. W latach 1905–1907 odbył podróż po rzece Wołdze, odwiedził Jerozolimę. W latach 1908–1910 studiował malarstwo na prawach wolnego słuchacza w szkole przy Akademii Sztuk Pięknych w Petersburgu. W latach 1910–1914 był członkiem grupy „Sojuz mołodioży”. W roku 1912 napisał pracę „Kanon i prawo” w której sformułował zasady sztuki analitycznej. Zwiedził Włochy i Francję. W roku 1913 stworzył scenografię do sztuki Majakowskiego „Władimir Majakowskij” w teatrze petersburskiego Lunaparku. Wtedy poznał Wielimira Chlebnikowa. Na jesieni 1916 został powołany do wojska i skierowany na front rumuński w stopniu szeregowca. Uczestniczył w rewolucji październikowej. W roku 1918 powrócił do Piotrogrodu i wziął udział w „Pierwszej wolnej wystawie dzieł artystów wszystkich kierunków” w Pałacu Zimowym. W roku 1922 Fiłonow usiłował zreformować wydziały malarstwa i rzeźby Akademii, lecz nie uzyskał poparcia władz. Nadal propagował „sztukę analityczną”, napisał „Deklarację rozkwitu światowego” – najważniejszy dokument tego kierunku sztuki. 
Stopniowo wokół artysty zaczynał narastać mur odosobnienia. Próbował stworzyć grupę „mistrzów sztuki analitycznej” («мастеров аналитического искусства» – МАИ), która wystawiła swoje obrazy w Domu Druku, i uczestniczyła w inscenizacji „Rewizora” Gogola. Później kierował grupą uczniów, która wykonała ilustracje do eposu „Kalevala”. Fiłonow nie otrzymywał wynagrodzenia za pracę dydaktyczną. Żył w nędzy, tworzył obrazy, uznane później za arcydzieła. Zmarł z głodu w oblężonym Leningradzie, został pochowany na cmentarzu serafimowskim.

</doc>
<doc id="695571" url="https://pl.wikipedia.org/wiki?curid=695571" title="Termez">
Termez

Termez (uzb. "Termiz") – miasto w południowo-wschodniej części Uzbekistanu, port na prawym brzegu Amu-darii, ośrodek administracyjny wilajetu surchandaryjskiego. W 2016 roku liczyło ok. 135,7 tys. mieszkańców.
Ośrodek przemysłu spożywczego, materiałów budowlanych, oczyszczalnie bawełny; najwyższe w Uzbekistanie temperatury letnie (maksymalnie do 50 °C); muzeum; ruiny zamku Kyrk Kyz (IX wiek), mauzolea: Hakim at-Tirmizi (IX-XV wiek) i Sułtan Saadat (XI-XVII wiek).
Historia.
Jedno z najstarszych miast Baktrii, jeszcze przed podbojem arabskim było wielkim miastem z 10 klasztorami buddyjskimi; w późniejszym okresie, zwłaszcza za Samanidów słynęło z ogrodów, meczetów, bazarów i ulic wykładanych cegłą; prawie 5 hektarów zajmowała tylko dzielnica metalurgów; zburzony 1220 przez Mongołów, odrodził się w XV wieku i istniał do XVIII wieku; w połowie XIX wieku 7 kilometrów od Termezu powstała osada, które wkrótce przekształciła się w miasto, nazwane 1928 Termezem.
Geografia.
Termez to najbardziej wysunięte na południe miasto Uzbekistanu. Znajduje się na prawym brzegu rzeki Amu-darii, wzdłuż której przebiega granica pomiędzy Uzbekistanem a Afganistanem.

</doc>
<doc id="695572" url="https://pl.wikipedia.org/wiki?curid=695572" title="Tryzna">
Tryzna

Tryzna – obrzęd pogrzebowy w religii Słowian.
Tryzna przypominała nieco stypę, z tą różnicą, że poza wystawną ucztą i wspominaniem zmarłego urządzano również igrzyska na jego cześć, w skład których wchodziły gonitwy, zapasy i wesołe zabawy w maskach. Obrzęd miał zasięg ogólnosłowiański (wspomina o nim m.in. "Powieść minionych lat"); miał na celu wprowadzenie duszy w zaświaty i uniemożliwienie jej powrotu pomiędzy żywych, jak również uwolnienie uczestników od zgubnych wpływów duchów zmarłych. 

</doc>
<doc id="695576" url="https://pl.wikipedia.org/wiki?curid=695576" title="Club Deportivo Italiano">
Club Deportivo Italiano



</doc>
<doc id="695578" url="https://pl.wikipedia.org/wiki?curid=695578" title="I liga argentyńska w piłce nożnej (1986/1987)">
I liga argentyńska w piłce nożnej (1986/1987)

Mistrzem Argentyny w sezonie 1986/87 został klub Rosario Central, natomiast wicemistrzem Argentyny – Newell’s Old Boys. Do Copa Libertadores 1987 zakwalifikowały się następujące kluby:
Tabela spadkowa zadecydowała o tym, które kluby spadną do drugiej ligi (Primera B Nacional). Do drugiej ligi spadły dwa kluby – ostatni w tabeli spadkowej Deportivo Italiano Buenos Aires oraz po przegranym barażu CA Temperley. Na ich miejsce awansowały dwa kluby z drugiej ligi – Armenio Buenos Aires i CA Banfield.
Tabela spadkowa 1986/1987.
W tabeli obok sezonów 1986/87 i 1985/86 uwzględniono mistrzostwa 1984 Metropolitano.
Baraż o utrzymanie się w pierwszej lidze
Do drugiej ligi spadły dwa kluby – ostatni w tabeli spadkowej Deportivo Italiano Buenos Aires i przegrany w barażu CA Temperley
Liguilla Pre Libertadores 1986/1987.
W turnieju wzięły udział trzy najlepsze drużyny z drugiej ligi oraz pięć najlepszych (oprócz mistrza) drużyn w pierwszej lidze (miejsca w tabeli od drugiego do szóstego).
Finał.
Do Copa Libertadores 1987 obok mistrz Argentyny Rosario Central awansował zwycięzca turnieju Liguilla Pre Libertadores klub Independiente.

</doc>
<doc id="695580" url="https://pl.wikipedia.org/wiki?curid=695580" title="S-55">
S-55

S-55 – seria czterech amerykańskich satelitów naukowych badających mikrometeoroidy i górne warstwy atmosfery w ramach programu Explorer. Statki wysyłała i nadzorowała agencja kosmiczna NASA.

</doc>
<doc id="695584" url="https://pl.wikipedia.org/wiki?curid=695584" title="Bendoszka Wielka">
Bendoszka Wielka

Bendoszka Wielka, również Będoszka (1144 m) – szczyt w Beskidzie Żywieckim, jeden z wyższych w grupie Wielkiej Raczy (czasem można się spotkać z wydzieleniem grupy Bendoszki Wielkiej).
Topografia.
Bendoszka Wielka nie znajduje się w głównym grzbiecie Wielkiej Raczy, lecz w bocznym, który odgałęzia się od Bani (1124 m) i biegnie w północnym kierunku poprzez przełęcz Przegibek, Bendoszkę Wielką, Praszywkę Małą i Praszywkę Wielką. Głębokimi dolinami po obydwu stronach tego grzbietu spływają dwa źródłowe cieki potoku Rycerka. W zachodnim kierunku odchodzi od Bendoszki Wielkiej krótki grzbiet Pleskierówki.
Opis szczytu.
Nazwa szczytu pochodzi od nazwiska Bendys. Wierzchołek i grzbiety Bendoszki Wielkiej pokrywa ogromna hala. Dzięki temu Bendoszka Wielka jest doskonałym punktem widokowym. Ze szczytu i trawiastych grzbietów Bendoszki widać m.in. grupę Małej Fatry oraz pasmo Baraniej Góry w Beskidzie Śląskim. Na szczycie wykonano pomost widokowy i zamontowaną tablicę z opisaną panoramą szczytów, która już nie istnieje gdyż została zniszczona przez wandali.
Jubileuszowy Krzyż Ziemi Żywieckiej.
Na szczycie znajduje się Jubileuszowy Krzyż Ziemi Żywieckiej postawiony tam we wrześniu 2000 roku z okazji Jubileuszu 2000 ogłoszonego przez Kościół katolicki. Ma wysokość 23,5 metra. Kamień węgielny pod budowę został poświęcony przez Jana Pawła II 15 czerwca 1999 w Krakowie. Krzyż poświęcił biskup Tadeusz Rakoczy 16 września 2000. W kazaniu podczas mszy biskup Rakoczy mówił: "ustawiony jest w kierunku pięknej Ziemi Żywieckiej. Swymi ramionami ma symbolizować wspólnotę Żywiecczyzny, a przede wszystkim jedność wiary chrześcijańskiej".
Na podstawie krzyża wmurowane są 4 tablice (pisownia oryginalna): 
Od strony zachodniej z napisem:
"Na chwałę Boga w Trójcy Jedynego w Roku Wielkiego Jubileuszu 2000 lat Chrześcijaństwa w Milenium Kościoła Krakowskiego w dwudziestym drugim roku pontyfikatu Papieża Jana Pawła II w dziesiątym roku pasterzowania w Diecezji Bielsko-Żywieckiej Biskupa Tadeusza Rakoczego w pięćdziesiątym roku istnienia parafii w Rycerce Górnej z inicjatywy Ks. Edwarda Ćmiela ten Krzyż został wzniesiony jako świadectwo wiary dla przyszłych pokoleń".
Od południowej: 
"Jubileuszowy Krzyż Ziemi Żywieckiej zaprojektowany przez mgra inż. Jacka Niedzwieckiego i mgra inż. Józefa Pasierbka"
"wykonany przez Mostostal Zabrze Zakład Montażowo-Produkcyjny Czechowice"
"poświęcony 16 września 2000 Roku przez Ks. Biskupa Tadeusza Rakoczego"
"powstał dzięki ofiarności mieszkańców Rycerki Górnej i Przegibka, parafii z dekanatów Żywiecczyzny, przy udziale duchowieństwa, a także władz samorządowych."
"Przewodniczącym Komitetu Budowy był Andrzej Harmata".
Od wschodniej:
"Obok krzyża Jezusowego stały: Matka Jego i siostra Matki Jego, Maria, żona Kleofasa, i Maria Magdalena. Kiedy więc Jezus ujrzał Matkę i stojącego obok niej ucznia, którego miłował, rzekł do Matki: Niewiasto, oto syn Twój. Następnie rzekł do ucznia: oto Matka twoja. I od tej godziny uczeń wziął ją do siebie."
"(J 19, 25-27)"
Od strony północnej znajduje się tablica z darczyńcami.

</doc>
<doc id="695596" url="https://pl.wikipedia.org/wiki?curid=695596" title="Pia Cramling">
Pia Cramling

Pia Cramling (ur. 23 kwietnia 1963 w Sztokholmie) – szwedzka szachistka, posiadaczka tytułu arcymistrza.
Kariera szachowa.
Po raz pierwszy na arenie międzynarodowej pojawiła się w 1978, startując w kobiecej olimpiadzie szachowej w Buenos Aires. Od początku lat 80. znajduje się w ścisłej światowej czołówce, w 1982 otrzymując tytuł arcymistrzyni. W 1985 po raz pierwszy wystąpiła w turnieju międzystrefowym, zajmując w Hawanie III miejsce, dzięki czemu zdobyła awans do turnieju pretendentek. W rozegranym w Malmö rok później turnieju zajęła IV m.. W turniejach pretendentek wystąpiła jeszcze dwukrotnie: w 1994 w Tilburgu zajęła III m. (co odpowiadało czwartej pozycji na świecie), natomiast w 1997 w Groningen była VIII. Czterokrotnie startowała również w mistrzostwach świata rozgrywanych systemem pucharowym, najlepszy wynik uzyskując w 2008 w Nalczyku, gdzie awansowała do półfinału (w którym przegrała z Aleksandrą Kostieniuk).
Była (obok Zsuzsy Polgár) prekursorką startów kobiet w turniejach męskich. W 1992 Międzynarodowa Federacja Szachowa nadała jej, jako czwartej kobiecie w historii, tytuł arcymistrza. W 2003 osiągnęła duży sukces, zdobywając w Stambule tytuł mistrzyni Europy. W tym samym roku podzieliła również I miejsce w otwartym turnieju w Walencji. W 2006 zwyciężyła (przed Moniką Soćko) w kołowym turnieju arcymistrzowskim w Biel. W 2007 triumfowała w "MonRoi Grand-Prix" w Montrealu, na przełomie 2007 i 2008 podzieliła I m. (wspólnie z m.in. Radosławem Wojtaszkiem, Vasiliosem Kotroniasem oraz Tomi Nybäckiem) w turnieju "Rilton Cup" w Sztokholmie, natomiast w 2008 zajęła II m. (za Hou Yifan) w Stambule. W 2010 zdobyła drugi w karierze tytuł indywidualnej mistrzyni Europy.
Pia Cramling sześciokrotnie zdobywała medale w mistrzostwach Szwecji mężczyzn: 3 srebrne (1987, 2000, 2009) oraz 3 brązowe (2007, 2011, 2019).
Wielokrotnie reprezentowała Szwecję w turniejach drużynowych (zarówno w konkurencji mężczyzn, jak i kobiet), między innymi:
Najwyższy wynik rankingowy w dotychczasowej karierze osiągnęła 1 października 2008; mając 2550 punktów, zajmowała wówczas 5. miejsce na światowej liście FIDE.
Życie prywatne.
Starszym bratem Pii Cramling jest mistrz międzynarodowy Dan Cramling (mistrz Szwecji z 1981), natomiast mężem – hiszpański arcymistrz Juan Manuel Bellón López. Ich córką jest Anna Cramling Bellon, szachistka z tytułem mistrzyni FIDE (zdobytym w 2018), streamerka na Twitchu.

</doc>
<doc id="695597" url="https://pl.wikipedia.org/wiki?curid=695597" title="Bendoszka">
Bendoszka



</doc>
<doc id="695599" url="https://pl.wikipedia.org/wiki?curid=695599" title="Związek Młodzieży Białoruskiej">
Związek Młodzieży Białoruskiej

Związek Młodzieży Białoruskiej (biał. Саюз Беларускай Моладзі) – białoruska kolaboracyjna organizacja młodzieżowa działająca pod okupacją niemiecką na obszarze Generalnego Okręgu Białorusi podczas II wojny światowej.
Historia.
W początkowym okresie okupacji niemieckie władze nie przewidywały tworzenia organizacji młodzieżowych na opanowanych terenach ZSRR. Dopiero 3 czerwca 1942 r. został wydany przez Alfreda Rosenberga, Ministra Rzeszy do spraw Okupowanych Terytoriów Wschodnich, dekret umożliwiający powoływanie wydziałów młodzieży w generalnych komisariatach krajów nadbałtyckich, Ukrainy i Białorusi. Gauleiter Generalnego Okręgu Białorusi Wilhelm Kube, który konsekwentnie prowadził politykę pozyskiwania ludności białoruskiej, stał się gorącym zwolennikiem utworzenia takiej organizacji. W jego opinii byłby to ważny środek realizacji jego kursu politycznego. Z tego względu tolerował istnienie utworzonej jesienią 1941 r. nieoficjalnej organizacji młodzieżowej w Okręgu Głębockim. Działalność wśród młodzieży prowadziła też za jego zgodą Białoruska Samopomoc Ludowa.
Powołanie ogólnobiałoruskiej organizacji młodzieżowej wymagało jednak uzyskania zgody A. Rosenberga i kilkumiesięcznych starań W. Kubego. Dlatego dopiero na początku 1943 r. podjęto przygotowania do utworzenia takiej organizacji, na wzór istniejących już w krajach bałtyckich. W Berlinie rozpoczęto szkolenie przyszłych kierowników okręgowych Związku Młodzieży Białoruskiej, rekrutujących się częściowo spośród przebywających w niewoli niemieckiej oficerów Armii Czerwonej pochodzenia białoruskiego. Prowadził je w gorący zwolennik idei współpracy z Niemcami Fabian Akińczyc. Opracowano również projekt statutu Związku i założeń programowych oraz materiały propagandowe. Jednocześnie przy generalnym komisariacie w Mińsku zorganizowany został Wydział Młodzieży pod kierownictwem Hermanna Schulza.
Na obszarze Białorusi zorganizowano 2 ośrodki szkoleniowe: dla dziewcząt w Drozdach koło Mińska i dla chłopców w Albertynie koło Słonimia. 22 czerwca 1943 r. podczas uroczystości w mińskim teatrze miejskim W. Kube ogłosił oficjalnie powstanie Związku Młodzieży Białoruskiej. Jego organizacja wzorowana była na strukturze Hitlerjugend. Naczelnym organem był tzw. sztab kierowniczy, na czele którego stanął Michał Hańko, bezpośrednio podporządkowany komisarzowi generalnemu. Pionem kobiecym kierowała Nadzieja Abramawa. Sztabowi kierowniczemu podlegali kierownicy rejonowi, zaś tym – kierownicy powiatowi. W miastach i wsiach istniały hufce (dla chłopców) i koła (dla dziewcząt). Do Związku mogła należeć jedynie młodzież białoruska w wieku od 10 do 20 lat.
Członkowie organizacji otrzymali czarne mundury szyte na wzór noszonych przez młodzież niemiecką z Hitlerjugend. Według statutu celem Związku miało być "wychowanie konsekwentnych budowniczych Nowej Białorusi i przygotowanie ich do pełnienia przyszłych zadań narodowych". Podstawowym kierunkiem pracy wychowawczej było "wyzwolenie młodzieży białoruskiej od wrogich i szkodliwych wpływów, jej odrodzenie moralne i wychowanie w duchu Nowej Białorusi pod przywództwem narodowosocjalistycznych Niemiec". Akcentowano w związku z tym nieodzowność patriotycznego wychowania młodzieży, co miało doprowadzić do wykorzenienia uwarunkowanej historycznie psychiki niewolniczej, do wyrobienia poczucia społecznego, obowiązkowości, pracowitości itp. Taki kierunek wychowawczy obliczony był na to, aby młodzież "poczuła swą odpowiedzialność za los o dobrobyt ojczyzny i zawsze była gotowa pracować i służyć dla swego narodu i kraju". Statut zawierał także postulat dotyczący przyszłości stopniowej reedukacji całego społeczeństwa w myśl założeń programowych Związku.
Od lipca 1943 r. Związek zaczął wydawać własny organ prasowy – miesięcznik „Żywie Biełaruś” oraz opublikowano literaturę szkoleniową – „Wuczebny Listok” i „Dzionniki Zahadau”. Późnym latem kontynuowano szkolenie kadr instruktorskich, w tym młodych nauczycieli z zadaniem rozbudowy szkolnych kół Związku. Ważną rolę szkoleniowo-propagandową odgrywały wycieczki jego członków do Niemiec, podczas których młodzi Białorusini zapoznawali się z metodami pracy Hitlerjugend, występowali z koncertami pieśni białoruskich itp. We wrześniu działalność Związku została rozszerzona na wschodnią część Białorusi, która znajdowała się pod zarządem wojskowym. Od jesieni nastąpił znaczny wzrost szeregów organizacji, osiągając pod koniec roku ok. 40 tys. członków, co świadczyło, że idee W. Kubego trafiły na podatny grunt społeczny. Z kolei sowieckie podziemie prezentowało zdecydowanie wrogi stosunek do Związku. Jego zwalczanie było jednak mocno utrudnione ze względu głównie na młody wiek jego członków oraz fakt, że jego wpływy skupiały się przede wszystkim w miastach i mniejszych miejscowościach, gdzie partyzanci mieli utrudniony dostęp. Pomimo silnej propagandy podziemia jedynie 3 kierowników Związku przeszło do partyzantów. Po utworzeniu przez W. Kubego 27 czerwca 1943 r. Komitetu Zaufania, w jego skład weszli m.in. kierownicy Związku: M. Hańko i N. Abramowa. Związek działał do końca istnienia niemieckiej okupacji na Białorusi, a wielu jego członków ewakuowało się do Niemiec.
Związek Młodzieży Białoruskiej był organizacją, która niezależnie od jej politycznego kolaboranckiego rodowodu, wychowała w tamtym czasie najbardziej patriotycznie myślące pokolenie młodzieży białoruskiej. Jego członkowie organizowali później życie białoruskie na emigracji. Najgorzej mieli ci, którzy pozostali na sowieckiej Białorusi. Zostali oni napiętnowani jako zdrajcy i kolaboranci, a po kilku latach pobytu w łagrach, zmuszeni do starannego maskowania swoich postaw narodowych. Przez szeregi organizacji w latach 1943–1944 przewinęło się kilkadziesiąt tysięcy osób w wieku od 10 do 20 lat, głównie uczniów szkół podstawowych i średnich. Dla bolszewików było to stracone pokolenie, które należało odizolować od reszty społeczeństwa.

</doc>
<doc id="695607" url="https://pl.wikipedia.org/wiki?curid=695607" title="Józef Berger">
Józef Berger

Józef Franciszek Berger (ur. 14 marca 1948 w Lędzinach) – polski polityk, pedagog, nauczyciel, od 2006 do 2007 poseł V kadencji z ramienia Platformy Obywatelskiej.
Ukończył studia w Wyższej Szkole Pedagogicznej w Krakowie. Od 1985 był dyrektorem Liceum Ogólnokształcącego im. Powstańców Śląskich w Bieruniu. Pełnił funkcję wiceprzewodniczącego rady miejskiej w Bieruniu, w latach 2002–2006 zasiadał w Sejmiku Województwa Śląskiego (wybrany został z listy Wspólnoty Samorządowej Województwa Śląskiego, później przystąpił do PO). 10 października 2006 złożył ślubowanie poselskie, zastępując w Sejmie Andrzeja Sośnierza. W 2007 bez powodzenia ubiegał się o reelekcję. W 2010 został radnym powiatu bieruńsko-lędzińskiego. W 2014 nie uzyskał reelekcji.
W 2002 otrzymał Krzyż Kawalerski Orderu Odrodzenia Polski.

</doc>
<doc id="695610" url="https://pl.wikipedia.org/wiki?curid=695610" title="Owrężenie">
Owrężenie



</doc>
<doc id="695612" url="https://pl.wikipedia.org/wiki?curid=695612" title="Praszywka Wielka">
Praszywka Wielka

Praszywka Wielka (1043 m) – szczyt Beskidu Żywieckiego. Znajduje się w Grupie Wielkiej Raczy, jednak nie w głównej grani, lecz w bocznym grzbiecie, który odgałęzia się od Bani (1124 m) i biegnie w północnym kierunku poprzez przełęcz Przegibek, Bendoszkę Wielką, Praszywkę Małą, przełęcz Przysłop Potócki i Praszywkę Wielką. Głębokimi dolinami po obydwu stronach tego grzbietu spływają dwa potoki: Rycerka i jej dopływ – Rycerski Potok
Nazwa szczytu jest pochodzenia wołoskiego i pochodzi od rumuńskiego słowa "prâşit" = "orać". Płaski grzbiet Praszywki był zatem kiedyś orany. Obecnie znajduje się na nim duża podszczytowa polana, dzięki czemu roztacza się stąd rozległy widok. Panorama widokowa obejmuje zachodnią część Grupy Wielkiej Raczy ze szczytami Rachowiec, Oźna, Jaworzyna, Kikula. Widoczny jest też grzbiet Baraniej Góry. Po przeciwnej styronie widoczna jest Hala Lipowska i Sucha Góra.
Między Praszywką Wielką i Małą, na przełęczy Przysłóp Potócki w sezonie letnim działa Studencka Baza Namiotowa Przysłop Potócki.

</doc>
<doc id="695614" url="https://pl.wikipedia.org/wiki?curid=695614" title="Johannes Widmann">
Johannes Widmann

Johannes Widmann – niemiecki ekonomista i matematyk. Wprowadził w podręczniku z zakresu ekonomii "Mercantile Arithmetic or Behende und hüpsche Rechenung auff allen Kauffmanschafft", wydanym w Lipsku w 1489 roku symbole + i -.

</doc>
<doc id="695619" url="https://pl.wikipedia.org/wiki?curid=695619" title="Robert Recorde">
Robert Recorde

Robert Recorde (ur. ok. 1510, zm. 1558) – walijski fizyk i matematyk. Przypisuje mu się autorstwo znaku równości "=" użytego w dziele "The Whetstone of Witte" wydanym w 1557.
Życiorys.
Urodził się w Tenby w Walii. Ukończył studia w Oksfordzie w 1531 roku, następnie uzyskał tytuł doktora medycyny w Cambridge w 1545 roku. W swoich czasach zasłynął głównie jako autor książek tłumaczących arkana matematyki w bardzo przystępny sposób – wszystkie jego prace (poza tymi dotyczącymi geometrii) to dialogi pomiędzy mistrzem i uczniem, często humorystyczne. Humanista, który jako pierwszy zdecydował publikować w języku angielskim (a nie w łacinie) w celu większej popularyzacji matematyki wśród społeczeństwa (w "Profit of Arithmetic" oraz "Commodities of Geometry" pokazuje, w jaki sposób każdy człowiek może zastosować matematykę w praktyce, głównie w handlu).
W 1557 roku został oskarżony o pomówienia i skazany na grzywnę w wysokości 1000 funtów, której to sumy nie był w stanie zapłacić. Wtrącono go do King’s Bench Prison w Londynie, gdzie rok później zmarł.
W lipcu 2008 roku w Gregynog (Walia) Brytyjskie Stowarzyszenie Historyków Matematyki (British Society for History of Mathematics) zorganizowało 3-dniowy zjazd z okazji 450-tej rocznicy śmierci Recorde'a.

</doc>
<doc id="695622" url="https://pl.wikipedia.org/wiki?curid=695622" title="Katarzyna z Genui">
Katarzyna z Genui

Katarzyna z Genui OFS, właśc. Katarzyna Fieschi (ur. 1447 w Genui, zm. 15 września 1510 tamże) − córka wicekróla Neapolu, mistyczka, tercjarka franciszkańska, święta Kościoła katolickiego.
Życiorys.
Była najmłodszym z 5 dzieci Jacopo Fieschi i Francesci di Negri. Jako dziecko odznaczała się pobożnością i już w wieku 8 lat umartwiała się, sypiała na desce, a czasami zmuszała do całkowitego milczenia. W wieku 13 lat chciała wstąpić do klasztoru kanoniczek laterańskich, gdzie wcześniej znalazła się jej siostra. Nie została jednak przyjęta z powodu zbyt młodego wieku.
W wieku 16 lat zmuszono ją do małżeństwa z Julianem Adorno, który był znanym hulaką i miał 5 nieślubnych dzieci. Małżeństwo to było ukoronowaniem zgody między dwoma skłóconymi rodami. Nie było ono jednak szczęśliwe. W dodatku okazało się, że Katarzyna nie może mieć dzieci. Przez kilka lat żyła w osamotnieniu, odsunięta i zdradzana przez męża. Zaczęła myśleć, że może sama jest temu winna, bo nie podzielała jego zainteresowań. W związku z tym, po 5 latach, żeby ratować małżeństwo, postanowiła zmienić przyzwyczajenia i prowadzić życie światowej damy. Małżonka nie odzyskała, a w dodatku straciła wewnętrzny spokój, popadła w skrajną bezradność i przygnębienie. Zapragnęła innego życia.
Po kolejnych 5 latach przełomem okazała się spowiedź odbyta za radą jej siostry w marcu 1473 r. Wówczas Katarzyna otrzymała duchowe umocnienie i poczucie sensu egzystencji. Wkrótce po tym miała wizję, która spowodowała w niej pragnienie pokuty za stracone lata. Została tercjarką franciszkańską. Modlitwy łączyła z surowymi postami, nosiła zgrzebne szaty. Skoncentrowała się na posługiwaniu chorym. Miewała częste widzenia Chrystusa. Za zgodą spowiednika codziennie przyjmowała Komunię św. (co było wtedy rzadkością). Swoimi modłami uprosiła nawrócenie dla męża, który następnie wstąpił do III Zakonu św. Franciszka i wraz z żoną opatrywał biedaków w szpitalu. Opiekowała się chorymi w czasie zarazy w 1497 do 1501.
Dzieła.
Katarzyna Genuńska jest autorką pism:
Kult.
Została beatyfikowana przez Klemensa X 6 kwietnia 1675 r. Kanonizowana 16 czerwca 1737 przez papieża Klemensa XII.
Patronat.
Św. Katarzyna jest patronką Genui od 1684 roku. W 1944 roku papież Pius XII ogłosił ją patronką chorych i szpitali.
Dzień obchodów.
Jej wspomnienie liturgiczne obchodzone jest 15 września.

</doc>
<doc id="695627" url="https://pl.wikipedia.org/wiki?curid=695627" title="Rycerka górna kolonia">
Rycerka górna kolonia



</doc>
<doc id="695628" url="https://pl.wikipedia.org/wiki?curid=695628" title="Symbol równości">
Symbol równości



</doc>
<doc id="695629" url="https://pl.wikipedia.org/wiki?curid=695629" title="Kolonia (Rycerka Górna)">
Kolonia (Rycerka Górna)

Kolonia – część wsi Rycerka Górna w Polsce, położona w województwie śląskim, w powiecie żywieckim, w gminie Rajcza, w Beskidzie Żywieckim, w dolinie Rycerskiego Potoku i jego dopływu – potoku Plaskórówka.
Założona została w 1873 przez osadników austriackich ze Styrii, sprowadzonych przez właścicieli tych terenów, Habsburgów z Żywca. Początkowo pracowali oni przy wyrębie lasów, później wielu z nich w poszukiwaniu pracy udało się do innych rejonów Galicji lub na Węgry. Pozostałością po nich są niemiecko brzmiące nazwiska, noszone do dziś przez niektórych mieszkańców Kolonii.
W latach 1945–1991 stacjonowała tu strażnica Wojsk Ochrony Pogranicza. 16 maja 1991 roku strażnica została przejęta przez Straż Graniczną.
Już u zarania turystyki w tych górach Kolonia była, podobnie jak dzisiaj, punktem wyjścia wycieczek na Wielką Raczę. Z tego też powodu już w 1910 Towarzystwo Tatrzańskie założyło w Rycerce stacje turystyczne. W latach 20. i 30. XX wieku w stylowej leśniczówce funkcjonowało schronisko turystyczne pod Wielką Raczą. Od 1972 w miejscowej szkole działa całoroczne schronisko młodzieżowe PTSM. Działa również kilka ośrodków wypoczynkowych, a w przeszłości zimą także wyciąg narciarski.
W Kolonii zaczyna i kończy bieg kilka szlaków turystyki pieszej i rowerowej. Do 2011 istniał jeszcze szlak do Zwardonia, ale został zlikwidowany przez PTTK.

</doc>
<doc id="695630" url="https://pl.wikipedia.org/wiki?curid=695630" title="Wilhelm Olbrich">
Wilhelm Olbrich

Wilhelm Olbrich (zm. 1913) – niemiecki fortepianmistrz. 
Założył w Oberhannsdorf (Jaszkowa) koło Kłodzka (Glatz) skład fortepianów i fisharmonii wraz z warsztatem naprawczym. W 1891 przeniósł go do Kłodzka, Frankensteiner Strasse 31, wkrótce do większych pomieszczeń pod nr 37 tej samej ulicy. W 1897 współwłaścicielem został Herman Fiedler. Po śmierci Wilhelma firmę prowadził jego syn Paul Olbrich, po I wojnie światowej przekształcając ją w wytwórnię fortepianów, ul. Grünestrasse 16-16a. Przed 1926 przejął wytwórnię fortepianów Th. Dettlaff &amp; Co., w 1934 wytwórnię Johann Urbas w Dreźnie, którą dalej prowadził pod dotychczasową nazwą. 
W latach międzywojennych istniała filia w Dzierżoniowie (Reichenbach), Ring 52, założona ok. 1922 r. Wystawiał swoje instrumenty na targach we Wrocławiu.
Franz Olbrich, wnuk założyciela w 1946 opuścił Śląsk i w 1947 założył w Oberlind w Turyngii skład fortepianów, który w 1948 lub 1949 przeniósł do Neuburga nad Dunajem.

</doc>
<doc id="695632" url="https://pl.wikipedia.org/wiki?curid=695632" title="Rycerka Górna Kolonia">
Rycerka Górna Kolonia



</doc>
<doc id="695645" url="https://pl.wikipedia.org/wiki?curid=695645" title="Grodzisko (województwo pomorskie)">
Grodzisko (województwo pomorskie)

Grodzisko – wieś w Polsce położona w województwie pomorskim, w powiecie człuchowskim, w gminie Rzeczenica. Wieś wchodzi w skład sołectwa Olszanowo.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Grodzisko: Grodzisko, Grodzisk

</doc>
<doc id="695651" url="https://pl.wikipedia.org/wiki?curid=695651" title="Explorer 13">
Explorer 13

Explorer 13 - amerykański satelita naukowy, drugi z serii S-55. Miał prowadzić obserwacje i zliczenia mikrometeoroidów w przestrzeni kosmicznej, jednak z powodu uzyskania zbyt niskiej orbity, spłonął w atmosferze już po dwóch dniach orbitowania. Pobocznymi zadaniami statku były badania inżynieryjne: sprawdzenie osiągów i kierowania rakietą nośną Scout X-1. Podczas lotu nie odnotowano żadnego zderzenia z mikrometeoroidami. Pomogło to w dobraniu oczekiwanych granicznych wartości ilości zderzeń w kolejnych misjach tego typu.
Statek był zasilany z pięciu ogniw słonecznych. Dwa z nich posiadały pokrycie ochronne o grubości 2 µm, a jedno, o grubości 16 µm. Do łączności statek wykorzystywał częstotliwości 136,2 MHz i 136,86 MHz. 

</doc>
<doc id="695653" url="https://pl.wikipedia.org/wiki?curid=695653" title="Wojewodowie rawscy">
Wojewodowie rawscy

Wojewodowie rawscy przed rokiem 1454.
Wojewodowie województwa rawskiego I Rzeczypospolitej.

</doc>
<doc id="695655" url="https://pl.wikipedia.org/wiki?curid=695655" title="Bolungarvík">
Bolungarvík

Bolungarvík – miejscowość w północno-zachodniej Islandii, 13 km od Ísafjörður i 473 km od Reykjavíku, nad fiordem Ísafjarðardjúp. Wchodzi w skład gminy Bolungarvíkurkaupstaður, w regionie Vestfirðir. Na początku 2018 roku W Bolungarvíku mieszkało 924 osoby. W mieście swój początek ma droga nr 61. 
Miejscowość znajduje się u stóp góry Traðarhyna (636 m n.p.m.). Jest to drugie co do wielkości miasto Zachodnich Fiordów po Ísafjörður. 
W Bolungarvíku warto zobaczyć:

</doc>
<doc id="695657" url="https://pl.wikipedia.org/wiki?curid=695657" title="Breńsk">
Breńsk

Breńsk (kaszb. "Bréńsk") – wieś w Polsce położona w województwie pomorskim, w powiecie człuchowskim, w gminie Rzeczenica.
Miejscowość położona przy drodze wojewódzkiej 202, stanowi sołectwo gminy Rzeczenica, w skład którego wchodzą także: Dzików, Gockowo, Łuszczyn, Przyrzecze i Zalesie.
W latach 1975–1998 miejscowość administracyjnie należała do województwa słupskiego.

</doc>
<doc id="695665" url="https://pl.wikipedia.org/wiki?curid=695665" title="Kazimierzowo (województwo warmińsko-mazurskie)">
Kazimierzowo (województwo warmińsko-mazurskie)

Kazimierzowo – wieś w Polsce, położona w województwie warmińsko-mazurskim, w powiecie elbląskim, w gminie Elbląg. Leży na obszarze Żuław Elbląskich, przy drodze krajowej nr 7.
Podział administracyjny.
Wieś komornictwa zewnętrznego Elbląga w XVII i XVIII wieku.
W latach 1954–1959 wieś należała i była siedzibą władz gromady Kazimierzowo, po jej zniesieniu w gromadzie Jegłownik. W latach 1975–1998 miejscowość administracyjnie należała do województwa elbląskiego.

</doc>
<doc id="695668" url="https://pl.wikipedia.org/wiki?curid=695668" title="Papier kredowy">
Papier kredowy

Papier kredowy, papier kredowany - papier powlekany cienką warstwą mieszaniny białego pigmentu mineralnego (zazwyczaj siarczanu baru i kaolinu) oraz kleju; charakteryzuje się śliskością i obniżoną wsiąkliwością.

</doc>
<doc id="695670" url="https://pl.wikipedia.org/wiki?curid=695670" title="Nowakowo Trzecie">
Nowakowo Trzecie

Nowakowo Trzecie – część wsi Nowakowo w Polsce położona w województwie warmińsko-mazurskim, w powiecie elbląskim, w gminie Elbląg. Leży na obszarze Żuław Elbląskich.
W latach 1975–1998 miejscowość administracyjnie należała do województwa elbląskiego.

</doc>
<doc id="695676" url="https://pl.wikipedia.org/wiki?curid=695676" title="Jagodno (województwo warmińsko-mazurskie)">
Jagodno (województwo warmińsko-mazurskie)

Jagodno – wieś w Polsce położona w województwie warmińsko-mazurskim, w powiecie elbląskim, w gminie Elbląg. Leży na obszarze Parku Krajobrazowego Wysoczyzny Elbląskiej i nad Zatoką Elbląską przy drodze wojewódzkiej nr 503. Jest najbardziej na południe wysuniętym portem Zalewu Wiślanego nie licząc Elbląga. 
Jagodno leży na trasie (zawieszonej obecnie) linii kolei nadzalewowej Elbląg-Suchacz-Tolkmicko-Frombork-Braniewo. W latach 1975–1998 miejscowość administracyjnie należała do województwa elbląskiego.
Nazwę miejscowości "Jagodno" wprowadzono w 2000 roku w miejsce "Jagodna". Poprzednia nazwa funkcjonuje jeszcze w potocznym użyciu.

</doc>
<doc id="695680" url="https://pl.wikipedia.org/wiki?curid=695680" title="Batorowo (Nowe Batorowo)">
Batorowo (Nowe Batorowo)

Batorowo – część wsi Nowe Batorowo w Polsce położona w województwie warmińsko-mazurskim, w powiecie elbląskim, w gminie Elbląg. Leży na obszarze Żuław Elbląskich.
W latach 1975–1998 miejscowość administracyjnie należała do województwa elbląskiego.

</doc>
<doc id="695681" url="https://pl.wikipedia.org/wiki?curid=695681" title="Alarm okrętowy">
Alarm okrętowy

Alarm okrętowy - obsadzenie przez załogę wyznaczonych stanowisk i wykonywanie czynności zgodnie z odpowiednim rozkładem okrętowym na sygnał nadany na rozkaz dowódcy okrętu lub oficera wachtowego (oficera dyżurnego). Wyróżnia się następujące rodzaje alarmu okrętowego:

</doc>
<doc id="695685" url="https://pl.wikipedia.org/wiki?curid=695685" title="Ślepica">
Ślepica

Ślepica (ammocoetes) – larwa minogokształtnych zwana inaczej węgornicą lub robaczycą, pod wieloma względami różniąca się od osobników dorosłych. Początkowo została opisana jako odrębny gatunek "Ammocoetes branchialis", w wielu regionach Polski nazywany ślepicą.
Ślepica ma robakowaty kształt ciała. Po wylęgu mierzy 6–7 mm długości, a dorasta do 25 cm. Bardzo słabo rozwinięte oczy są przykryte nieprzezroczystą skórą. Otwór gębowy o wyglądzie szpary w kształcie trójkąta jest pozbawiony zębów. Służy do odfiltrowywania z wody zawiesiny organicznej, podobnie jak u lancetnika. Na dnie gardzieli funkcjonuje jeszcze endostyl. Szczeliny skrzelowe trójkątne, dobrze rozwinięte, położone na dnie bruzdy skrzelowej. Płetwy są niskie i słabo rozwinięte. Płetwa ogonowa tworzy niski fałd wokół części ogonowej.
Ślepice rozwijają się zagrzebane w osadach dna w wodzie słodkiej, a w przypadku minoga morskiego – w słonawej. Stan larwalny może trwać od 5–7 lat. Metamorfoza rozpoczyna się zwykle jesienią i może trwać nawet do 18 miesięcy, najczęściej 3–4 miesiące.

</doc>
<doc id="695686" url="https://pl.wikipedia.org/wiki?curid=695686" title="Klan Anderson">
Klan Anderson

Anderson – szkockie nazwisko i nazwa klanu.
Nazwisko w pierwotnej wersji MacAndrew pochodzi od galickiego " Mac Ghille Aindrais " – "sługa św. Andrzeja". Niewielki klan pierwotnie osiadły w Badenoch, w północnej Szkocji, gdzie należał do konfederacji klanu Chattan. Od k. XVI w. liczniejsi w Szkocji nizinnej, przyjęli zanglicyzowaną formę nazwiska Anderson.
Literatura.
Thomas Innes of Learney: "The Tartans of The Clans and Families of Scotland", W. &amp; A.K. Johnston Limited, Edinburgh &amp; London, 1938.

</doc>
<doc id="695687" url="https://pl.wikipedia.org/wiki?curid=695687" title="Pasieki (województwo warmińsko-mazurskie)">
Pasieki (województwo warmińsko-mazurskie)

Pasieki – wieś w Polsce położona w województwie warmińsko-mazurskim, w powiecie elbląskim, w gminie Elbląg. Leży na południowym skraju Wysoczyzny Elbląskiej.
Wieś okręgu sędziego ziemskiego Elbląga w XVII i XVIII wieku. W latach 1975–1998 miejscowość administracyjnie należała do województwa elbląskiego.
We wsi dwa domy podcieniowe, z 1789 i z początku XIX w. oraz dom młynarza z 1800 z dachem mansardowym.

</doc>
<doc id="695689" url="https://pl.wikipedia.org/wiki?curid=695689" title="MacAndrew">
MacAndrew



</doc>
<doc id="695690" url="https://pl.wikipedia.org/wiki?curid=695690" title="Simon Rattle">
Simon Rattle

Simon Rattle (ur. 19 stycznia 1955) – angielski dyrygent. Zdobył sławę z City of Birmingham Symphony Orchestra, był dyrygentem Filharmoników Berlińskich od 2002 do 2018 (BPO). Jego żoną jest śpiewaczka Magdalena Kožená (mezzosopran).
Życiorys.
Wczesne lata.
Urodził się w Liverpoolu, syn Pauline Lila Violet i Denis Guttridge Rattle, porucznik marynarki w Royal Naval Volunteer Reserves. Studiował w Liverpool College. Uczył się gry na fortepianie i skrzypcach, ale swoją pracę w orkiestrze zaczął jako perkusista.
Życie prywatne.
Pierwszą żoną Simona była Elise Ross, amerykańska śpiewaczka (sopranistka), z którą miał dwóch synów (jeden z nich, Sacha jest klarnecistą). Rozwiedli się w 1995 roku, po piętnastu latach małżeństwa. Drugi związek małżeński zawarł z Candace Allen, hollywoodzką scenarzystką. Ich małżeństwo rozpadło się na skutek znajomości z czeską sopranistką (Magdaleną Koženą), która jest aktualnie jego żoną. Kožená i Rattle mają dwóch synów: Jonasa i Milosa.
Odznaczenia i nagrody.
W roku 1999 został laureatem Nagrody im. Karola Szymanowskiego, przyznawanej przez Fundację im. Karola Szymanowskiego. Otrzymał ją za zasługi w propagowaniu muzyki tego kompozytora, w tym nagranie jego utworów symfonicznych oraz wokalno-instrumentalnych. Odznaczony Krzyżem Oficerskim Orderu Zasługi Republiki Federalnej Niemiec (2009) oraz Legią Honorową (2010). 26 września 2009 r. z rąk ministra kultury i dziedzictwa narodowego Bogdana Zdrojewskiego odebrał Złoty Medal „Zasłużony Kulturze Gloria Artis”. W 2013 został laureatem prestiżowej duńskiej Nagrody Fundacji Muzycznej Léonie Sonning. W 2018 roku otrzymał Order Berliński Zasługi.

</doc>
<doc id="695700" url="https://pl.wikipedia.org/wiki?curid=695700" title="Koza (Kamerun)">
Koza (Kamerun)

Koza – miasto w Kamerunie, w Regionie Dalekiej Północy. Liczy około 3,7 tys. mieszkańców.
W mieście znajduje się lokalne lotnisko.

</doc>
<doc id="695705" url="https://pl.wikipedia.org/wiki?curid=695705" title="Bank Żywności SOS w Warszawie">
Bank Żywności SOS w Warszawie

Bank Żywności SOS w Warszawie – warszawska fundacja prowadząca bank żywności.
Jej celem jest zmniejszanie obszarów niedożywienia najuboższych grup społecznych oraz przeciwdziałanie marnotrawieniu żywności.
Historia fundacji.
W 1993 z inicjatywy Jacka Kuronia przy Fundacji "Pomoc społeczna SOS" stworzono program "Bank Żywności SOS". W 1994 jego realizatorzy założyli samodzielną fundację o tej samej nazwie. Od 1997 fundacja organizuje Świąteczną Zbiórkę Żywności na terenie Warszawy.
Cele fundacji.
Cele fundacji realizowane są poprzez:
Zasady fundacji.
W swojej pracy Bank opiera się o cztery podstawowe zasady:
Program PEAD.
Bank od 2004 realizuje program PEAD. Mechanizm przekazywania nadwyżek żywności najuboższej ludności Unii Europejskiej jest jednym z mechanizmów Wspólnej Polityki Rolnej administrowanym przez Agencję Rynku Rolnego. Celem PEAD jest poprawienie bytu osób najuboższych w Unii Europejskiej poprzez dostarczenie im artykułów spożywczych takich jak: makaron, ryż, sery topione, mleko czy mąka.

</doc>
<doc id="695706" url="https://pl.wikipedia.org/wiki?curid=695706" title="Klepa">
Klepa

Klepa – część wsi Dłużyna w Polsce położona w województwie warmińsko-mazurskim, w powiecie elbląskim, w gminie Elbląg. Leży nad Kanałem Elbląskim.
W latach 1975–1998 miejscowość administracyjnie należała do województwa elbląskiego.

</doc>
<doc id="695707" url="https://pl.wikipedia.org/wiki?curid=695707" title="Shine on You Crazy Diamond">
Shine on You Crazy Diamond

Shine on You Crazy Diamond – dziewięcioczęściowy utwór brytyjskiej grupy rockowej Pink Floyd poświęcony Sydowi Barrettowi, ze słowami napisanymi przez Rogera Watersa i muzyką skomponowaną przez Watersa, Richarda Wrighta i Davida Gilmoura.
Charakterystyka.
Pierwszy raz zespół wykonał go na trasie koncertowej we Francji w 1974, a nagrany został w 1975 do albumu koncepcyjnego Wish You Were Here. Utwór miał być zamieszczony na płycie w całości zapełniając jedną jej stronę, tak jak Atom Heart Mother czy Echoes, lecz okazało się, że nie da się go zmieścić na jednej stronie płyty winylowej. W związku z tym, kompozycja została podzielona na dwie części: jedna na początku, druga na końcu albumu.
Tekst piosenki opowiada o człowieku, który nie udźwignął brzemienia sławy. Skojarzenie z Barrettem jest bardzo czytelne. Na końcu utworu słyszalna jest cicha melodia zagrana delikatnie przez Richarda Wrighta. Melodią tą jest refren utworu See Emily Play, którego twórcą był właśnie Barrett.
Podczas nagrania tego utworu Barrett nieoczekiwanie pojawił się w studiu nagraniowym. Przytył i był całkowicie ogolony, tak że członkowie zespołu z trudem go rozpoznali.
"Shine on You Crazy Diamond" pojawia się również (skrócone i połączone w całość) na składankach "A Collection of Great Dance Songs", "" oraz na płytach koncertowych "Delicate Sound of Thunder" i "P*U*L*S*E". Był również podstawą repertuaru koncertowego grupy.
Autorstwo i czas trwania poszczególnych części utworu.
Parts I-V.
Part I ("Richard Wright, Roger Waters, David Gilmour; 0:00 – 3:54")
Part II ("Waters, Gilmour, Wright; 3:54 – 6:27")
Part III ("Gilmour, Wright, Waters; 6:27 – 8:42")
Part IV ("Waters, Gilmour, Wright; 8:42 – 11:10")
Part V ("Waters; 11:10 – 13:30")
Parts VI–IX.
Part VI ("Wright, Waters, Gilmour; 0:00 – 4:39")
Part VII ("Waters, Gilmour, Wright; 4:39 – 6:09")
Part VIII ("Gilmour, Wright, Waters; 6:09 – 9:07")
Part IX ("Wright; 9:07 – 12:30")

</doc>
<doc id="695709" url="https://pl.wikipedia.org/wiki?curid=695709" title="Karczowizna">
Karczowizna

Karczowizna – część wsi Drużno w Polsce położona w województwie warmińsko-mazurskim, w powiecie elbląskim, w gminie Elbląg. Leży nad Kanałem Elbląskim.
W latach 1975–1998 miejscowość administracyjnie należała do województwa elbląskiego.

</doc>
<doc id="695718" url="https://pl.wikipedia.org/wiki?curid=695718" title="Zbigniew Mikołajewicz">
Zbigniew Mikołajewicz

Zbigniew Mikołajewicz (ur. 1 października 1934 w Brodach) – polski ekonomista, wykładowca i działacz państwowy, wojewoda opolski (1981–1983).
Życiorys.
Dyplom magistra ekonomii uzyskał w 1958 w Warszawie. W styczniu 1976 podjął pracę w Wyższej Szkole Pedagogicznej w Opolu (od 1994 Uniwersytet Opolski), gdzie uzyskiwał kolejne stopnie i tytuły naukowe: 1990 – profesora nadzwyczajnego, 1993 – profesora tytularnego, 1996 – profesora zwyczajnego. Od 1992 do 2006 kierował Katedrą Studiów Strategicznych i Polityki Ekonomicznej UO.
Działalność naukowo-badawcza prof. Mikołajewicza skupia się na problemach z zakresu polityki ekonomicznej, a w szczególności polityki i ekonomiki regionalnej. Dominującą tematyką jego badań były:
Od 1957 jest członkiem Polskiego Towarzystwa Ekonomicznego (w latach 1994–1997 i 2003–2005 pełnił funkcje prezesa Zarządu Oddziału w Opolu, a od 1994 jest członkiem Zarządu Krajowego PTE. Od końca lat 60. jest członkiem Opolskiego Towarzystwa Przyjaciół Nauk oraz Stowarzyszenia Instytut Śląski w Opolu. W latach 1981–1983 obejmował stanowisko wojewody opolskiego. Był radnym Miejskiej Rady Narodowej w Opolu (1974–1980), a następnie Wojewódzkiej Rady Narodowej (1980–1981).
Odznaczenia.
Został uhonorowany m.in.: Srebrnym i Złotym Krzyżem Zasługi, Krzyżem Kawalerskim Orderu Odrodzenia Polski i Medalem Komisji Edukacji Narodowej.

</doc>
<doc id="695721" url="https://pl.wikipedia.org/wiki?curid=695721" title="Premierzy Malezji">
Premierzy Malezji



</doc>
<doc id="695725" url="https://pl.wikipedia.org/wiki?curid=695725" title="Znak Pi">
Znak Pi



</doc>
<doc id="695728" url="https://pl.wikipedia.org/wiki?curid=695728" title="Stefan Koryciński">
Stefan Koryciński

Stefan Koryciński herbu Topór (ur. w 1617, zm. 4 lipca 1658 w Pieskowej Skale) – kanclerz wielki koronny i podkanclerzy koronny od 1652, stolnik krakowski od 1643, starosta wolbromski, oświęcimski, warszawski, kowalski, starosta ojcowski w 1651 roku, starosta rabsztyński w 1656 roku.
W 1628 zapisał się na Akademię Krakowską. Od ok. 1633 studiował w Louvain i w Amsterdamie. 19 lutego 1639 ożenił się z Anną Petronelą Gembicką, bratanicą biskupa krakowskiego Piotra. Biskup stał się odtąd jego protektorem. W latach 1641, 1645, 1647, 1648, 1649 i w 1652 był posłem na Sejm z województwa krakowskiego. Poseł na sejm 1646 roku. Był członkiem konfederacji generalnej zawiązanej 31 lipca 1648 roku. Był elektorem Jana II Kazimierza Wazy z województwa krakowskiego w 1648 roku, podpisał jego "pacta conventa". Poseł na sejm 1649/1650 roku z sejmiku proszowickiego województwa krakowskiego. W czasie powstania Chmielnickiego wziął udział na czele własnego oddziału prywatnego w bitwie pod Beresteczkiem. 4 lutego 1652 został podkanclerzym koronnym. Jego przeciwnicy głosili, że za pieczęć mniejszą zapłacił 10 000 złp, otrzymanych od biskupa Gembickiego. Wobec zerwania pierwszego sejmu w 1652 oświadczył: 
Już jako kanclerz doprowadził w 1653 w obozie pod Żwańcem do przejścia Tatarów Islama III Gireja na stronę polską. W czasie potopu szwedzkiego towarzyszył królowi Janowi Kazimierzowi na Śląsku. 1 marca 1656 został administratorem mennicy królewskiej we Lwowie. W czerwcu tego roku jako jeden z komisarzy królewskich przyjmował szwedzką kapitulację Warszawy. Był przeciwnikiem sojuszu z Rosją, próbował storpedować podpisanie rozejmu w Niemieży. Król nadał mu i hetmanowi Jerzemu Lubomirskiemu całe miasto żydowskie na Kazimierzu. 
Pozostawił wpisy w "Raptularzyku rodziny Korycińskich".

</doc>
<doc id="695734" url="https://pl.wikipedia.org/wiki?curid=695734" title="Spie">
Spie

Spie – część wsi Wilcza Wola w Polsce, położona w województwie podkarpackim, w powiecie kolbuszowskim, w gminie Dzikowiec. Spie mają status sołectwa, które jest drugim sołectwem we wsi Wilcza Wola.
Wilcza Wola-Spie są siedzibą rzymskokatolickiej parafii św. Michała Archanioła należącej do dekanatu Raniżów w diecezji sandomierskiej. Zabytkowy murowany kościół został wzniesiony w roku 1879 i odbudowany po pożarze w latach 1899-1905.
W latach 1975–1998 Spie należały administracyjnie do województwa rzeszowskiego.

</doc>
<doc id="695735" url="https://pl.wikipedia.org/wiki?curid=695735" title="Stanisław Rzewuski (historyk filozofii)">
Stanisław Rzewuski (historyk filozofii)

Stanisław Rzewuski herbu Krzywda, pseud.: "Stanisławski Stanisław", (ur. 24 czerwca 1806 w Wiedniu, zm. 2 lipca 1831 w Krakowie) – badacz literatury i filolog, historyk filozofii i filozof, historyk i wojskowy.
Życiorys.
Syn Wacława Seweryna – Emira, podróżnika i orientalisty i Aleksandry Franciszki z Lubomirskich, artystki i pisarki. Był starszym bratem Leonsa (Leona). Dzieciństwo spędził w Wiedniu i Opolu Lubelskim. Pierwsze nauki pobierał w Wiedniu, a następnie z bratem Leonem studiował (1822/1823-1823/1824) na uniwersytecie w Paryżu, gdzie w roku 1824 uzyskał doktorat filozofii. Do kraju powracał przez Niemcy, Austrię i Czechy. W Warszawie uczęszczał (1824/1825-1825/1826) do tamtejszej Szkoły Aplikacyjnej Artylerii i Inżynierii. W roku 1827 otrzymał stopień podporucznika w stacjonującej w Grójcu 1. lekkiej kompanii artylerii pieszej Królestwa Polskiego. Z powodu przebytego wcześniej zapalenia płuc, był wielokrotnie urlopowany i wyjeżdżał na leczenie do wód.
W roku 1828 (nie w 1831 jak podaje pamiętnik jego matki) poślubił Józefę Walicką ("secundo voto" Zdzisławową Zamoyską).
W roku 1829 otrzymał przydział do służby w Arsenale i zamieszkał w Warszawie. Zmarł w wieku zaledwie 25 lat, w Krakowie 2 lipca 1831.
Twórczość.
Napisał m.in.: utwór "De la poésie lyrique et en particulier de Jean Kochanowski, lyrique polonais. (ThsLe pour le doctorat Ls lettres)" (Paryż, 1824) i ważną rozprawę: "Myśli o zastosowaniu fizjologii do historii, mianowicie polskiej" (1830).

</doc>
<doc id="695739" url="https://pl.wikipedia.org/wiki?curid=695739" title="Jaan Ehlvest">
Jaan Ehlvest

Jaan Ehlvest (ur. 14 października 1962 w Tallinnie) – estoński szachista i trener szachowy ("FIDE Senior Trainer" od 2014), reprezentant Stanów Zjednoczonych od 2006, arcymistrz od 1987 roku.
Kariera szachowa.
Pierwszym międzynarodowym osiągnięciem Elvesta było zdobycie w roku 1981 srebrnego medalu na mistrzostwach świata juniorów do lat 20 w Meksyku. Dwa lata później zwyciężył w rozegranych w Groningen mistrzostwach Europy juniorów w tej samej kategorii wiekowej. W roku 1986 zdobył tytuł mistrza Estonii, zaś w 1987 brązowy medal na mistrzostwach ZSRR. W tym samym roku zwyciężył w memoriale Borislava Kosticia we Vršacu oraz zajął II miejsce w turnieju międzystrefowym w Zagrzebiu i awansował do meczów pretendentów. Duży sukces odniósł w roku 1988 w Belfort, zajmując III miejsce (za Garrim Kasparowem oraz Anatolijem Karpowem, a przed całą światową czołówką) w turnieju z cyklu "Puchar Świata". W tym samym roku spotkał się również w Saint John w I rundzie meczów pretendenckich z Arturem Jusupowem, ale mecz przegrał i odpadł z dalszych rozgrywek. Rok później odniósł kolejny sukces, zwyciężając przed Wasilijem Iwanczukiem i Anatolijem Karpowem w turnieju w Reggio Emilia. W roku 1994 zwyciężył (wraz z Lembitem Ollem) w otwartym turnieju "New York Open". Trzykrotnie brał udział w mistrzostwach świata FIDE rozgrywanych systemem pucharowym, najlepszy rezultat uzyskując w roku 2001 w Moskwie (awansował wówczas do IV rundy, w której przegrał z Jewgienijem Bariejewem). W roku 2003 podzielił I miejsce w turnieju "World Open" w Filadelfii, natomiast rok później wydał swoją pierwszą książkę pt. "The Story of a Chess Player" ("Historia szachisty"). W 2008 zdobył w Boca Raton tytuł mistrza Ameryki.
W latach 1988–2004 wystąpił ośmiokrotnie na szachowych olimpiadach (w tym pięciokrotnie na I szachownicy drużyny Estonii). W swoim dorobku posiada dwa medale olimpijskie: złoty, zdobyty wraz z drużyną ZSRR w roku 1988 oraz brązowy, który otrzymał za wynik indywidualny na II szachownicy w roku 1994. Jest również drużynowym mistrzem świata z 1989 roku.
Najwyższy ranking w karierze osiągnął 1 października 1996, z wynikiem 2660 punktów dzielił wówczas 15. miejsce na światowej liście FIDE.
Życie rodzinne.
Bratem Jaana Ehlvesta był estoński pisarz, Jüri Ehlvest (1967-2006).

</doc>
<doc id="695743" url="https://pl.wikipedia.org/wiki?curid=695743" title="Osia Góra">
Osia Góra

Osia Góra – przysiółek wsi Lipnica, w sołectwie Nowy Dzikowiec położony w województwie podkarpackim, w powiecie kolbuszowskim, w gminie Dzikowiec przy drodze wojewódzkiej nr 875. Osia Góra leży na terenie obrębu ewidencyjnego wsi Lipnica.
W latach 1975–1998 należała administracyjnie do województwa rzeszowskiego.
Wierni Kościoła rzymskokatolickiego z Osiej Góry należą do parafii Matki Bożej Pocieszenia w Lipnicy, należącej do dekanatu Raniżów, w diecezji sandomierskiej.
Nowy Dzikowiec i Osia Góra tworzą jedno sołectwo, czyli jednostkę pomocnicza Gminy Dzikowiec.

</doc>
<doc id="695744" url="https://pl.wikipedia.org/wiki?curid=695744" title="Symbol nieskończoności">
Symbol nieskończoności



</doc>
<doc id="695753" url="https://pl.wikipedia.org/wiki?curid=695753" title="Srirangapatna">
Srirangapatna

Srirangapattana ಶ್ರೀರಂಗಪಟ್ಟಣ (pisany również Srirangapatna, zanglizowany do Seringapatam podczas brytyjskiego panowania w Indiach Brytyjskich) jest miastem wielkiego religijnego, kulturalnego i historycznego znaczenia zlokalizowanym blisko miasta Mysore na południu indyjskiego stanu Karnataka.
Chociaż położony 13 km od miasta Mysore, Srirangapattana leży w sąsiednim dystrykcie Mandya. Całe miasto jest zamknięte przez rzekę Kaweri tworzącą wyspę. Miasto jest łatwo dostępne koleją z Bengaluru i Mysore, ma też dobre połączenie drogowe.

</doc>
<doc id="695755" url="https://pl.wikipedia.org/wiki?curid=695755" title="Seringapatam">
Seringapatam



</doc>
<doc id="695763" url="https://pl.wikipedia.org/wiki?curid=695763" title="Holokrynowe gruczoły">
Holokrynowe gruczoły



</doc>
<doc id="695766" url="https://pl.wikipedia.org/wiki?curid=695766" title="Odcinek Taktyczny „Bastion”">
Odcinek Taktyczny „Bastion”

27 (Lubaczowski) Odcinek Taktyczny „Bastion” – jeden z trzech odcinków taktycznych UPA, wchodzących w skład 6 Okręgu UPA.
Formalnie odcinek ten powstał w listopadzie 1945 roku, chociaż odcinki taktyczne w sąsiednim II WO Buh powstały już na początku tego roku. W 1945 roku na terenie Odcinka działały trzy sotnie: „Mesnyky-1”(97, dowódcy „Szum”, potem „Kałynowycz”), „Mesnyky-2” (98, dowódcy „Bis”, „Bałaj”, potem „Tucza”), „Mesnyky-3” (97a). W 1946 roku utworzono „Mesnyky-4” (98a) i „Mesnyky-5” (97b). W lecie 1946 roku siły odcinka liczyły 5 sotni, 14 czot, 44 roje, łącznie 500 żołnierzy. W latach 1946–1947 na terenie Odcinka przebywały prawie stale również oddziały sąsiedniego II WO Buh: podoficerska sotnia szkolna „Perejasławy-1” (dowódca „Bryl") oraz sotnia „Koczowyky”.
Oprócz zadań bojowych oddziały tego Odcinka Taktycznego miały za zadanie chronić członków Krajowego Prowodu OUN Zakerzonia. W lecie 1947 wszystkie oddziały tego odcinka poniosły poważne straty w walce w czasie Akcji Wisła. Dlatego pod koniec sierpnia 1947 roku za zgodą dowódcy VI Okręgu rozformowano oddziały UPA. Kilka grup wyruszyło na Zachód, natomiast resztki sotni M-5 pod dowództwem „Kruka” przebiły się do USRR w celu kontynuowania walki zbrojnej.
Dowództwo TW „Bastion”.
Na terenie tego odcinka (w lasach monasterskich) znajdowała się siedziba Krajowego Prowidu OUN.
Obszar działania.
Działalność odcinka obejmowała następujący obszar:
Jednostki.
Kureń ten nosił kryptonim „Mesnyki”, oprócz standardowych zadań bojowych zajmował się również ochroną Krajowego Prowidu OUN.

</doc>
<doc id="695769" url="https://pl.wikipedia.org/wiki?curid=695769" title="Gruczoły holokrynowe">
Gruczoły holokrynowe



</doc>
<doc id="695773" url="https://pl.wikipedia.org/wiki?curid=695773" title="Jan Taszka Koniecpolski">
Jan Taszka Koniecpolski

Jan Taszka Koniecpolski herbu Pobóg (ur. ?- zm. 26 marca 1455) – kanclerz wielki koronny od 1434, starosta lelowski, sieradzki, dobrzyński. Bliski współpracownik i protegowany kardynała Zbigniewa Oleśnickiego, któremu w głównej mierze zawdzięczał karierę polityczną.
Był synem wojewody sieradzkiego Jakuba z Koniecpola i Konstancji, wychowawczyni synów królewskich. Jego żoną była Dorota z Sienna, stryjeczna siostra Zbigniewa Oleśnickiego, wychowawczyni córek Kazimierza IV.
W 1427 był jednym z rycerzy, oskarżonych o utrzymywanie stosunków intymnych z królową Zofią Holszańską. Królowa w tej sprawie musiała przed dostojnikami królestwa złożyć upokarzającą przysięgę.
W 1431 wziął udział w wojnie o Łuck przeciwko Świdrygielle. Już jako kanclerz królestwa wielokrotnie stał na czele polskich misji dyplomatycznych do Cesarstwa, Czech i na Węgry. W 1434 roku uczestniczył w poselstwie do cesarza Zygmunta Luksemburskiego z prośbą o rękę jego córki Anny dla małoletniego Władysława III. Był uczestnikiem konfederacji Zbigniewa Oleśnickiego w 1438 roku. W 1439 o mało nie stał się ofiarą zamachu Spytka z Melsztyna, przywódcy polskich husytów. W tym samym roku wyruszył w poselstwie do Budy z inicjatywą unii polsko-węgierskiej oraz uzyskania korony węgierskiej dla Władysława III. Gdy Władysław został królem Węgier Jan Taszka pozostał przy nim wraz z kancelarią koronną. W 1444 wziął udział w wyprawie króla Władysława Warneńczyka do Bułgarii i prawdopodobnie uczestniczył w bitwie pod Warną.
Po śmierci Władysława III był zwolennikiem osadzenia na tronie polskim królewicza Kazimierza, wielkiego księcia litewskiego. Kilkakrotnie posłował w tym celu na Litwę. 15 października 1447 zawarł pokój z Wrocławiem i miastami Śląskimi na 10 lat. 20 sierpnia 1448 przyjmował w imieniu króla w Kamieńcu Podolskim hołd lenny hospodara mołdawskiego Piotra II Muszatowicza. W 1453 wynegocjował we Wrocławiu korzystne dla Polski warunki małżeństwa Elżbiety Rakuszanki z Kazimierzem. Był gorącym zwolennikiem przyjęcia Związku Pruskiego pod opiekę Polski. Porozumiewał się z opozycją antykrzyżacką i przygotowywał powstanie w Prusach. 28 maja 1454 w Toruniu przyjął w imieniu króla poddanie się stanów pruskich Polsce. Nazwisko Koniecpolskiego wymienione zostało w aktach hołdowniczych ziemi chełmińskiej (28 V), miasta Gdańska (16 VI), duchownych, rycerstwa i miast dolnopruskich w Królewcu (19 VI).
Jan Taszka Koniecpolski oskarżony został przez Jana Długosza o spowodowanie klęski w bitwie pod Chojnicami, co uzasadniałoby pomijanie jego synów przy nadawaniu godności.
Zmarł 26 marca 1455 pozostawiając dwóch synów Jana i Przedbora, starostów sieradzkich.

</doc>
<doc id="695778" url="https://pl.wikipedia.org/wiki?curid=695778" title="Plus i minus">
Plus i minus

Plus (formula_1) i minus (formula_2) – oznaczenia matematyczne stosowane do wyróżniania operacji dodawania i odejmowania.
Historia.
Specjalne znaki oznaczające dodawanie i odejmowanie liczb u starożytnych Egipcjan po raz pierwszy pojawiły się w papirusie Rhinda – plus symbolizowany był przez nogi tworzące wraz z podłożem trójkąt ze stopami skierowanymi w lewo, minus – stopami skierowanymi w prawo.
Hindusi używali oznaczenia polegającego na dopisaniu krzyżyka obok liczby, w celu oznaczenia liczb ujemnych (np. w manuskrypcie Bakhshali z około 1000 roku). W pracach innych hinduskich matematyków wartość ujemna reprezentowana jest przez kropkę, lub kółko umieszczane pod liczbą.
W dziele Mikołaja z Oresme (1323–1382) "Algorismus proportionum" (1356), pojawia się „prawie znak” dodawania – pisane pochylonym pismem, jednym pociągnięciem łacińskie słówko "et" (oznaczające "i") pojawia się w późniejszym (ale jeszcze XIV-wiecznym) egzemplarzu manuskryptu i jest skróconym sposobem zapisu dodawania:
Symbole formula_1 i formula_2 po raz pierwszy pojawiają się w dziele "Mercantile Arithmetic or Behende und hüpsche Rechenung auff allen Kauffmanschafft", autorstwa Johannesa Widmanna, wydanym w Lipsku w 1489 roku. Jest to podręcznik z zakresu ekonomii.
Oznacza odpowiednio 4 cetnary i 5 funtów, oraz 5 cetnarów bez 17 funtów.
Najprawdopodobniej pierwszym podręcznikiem "stricte" matematycznym zawierającym oznaczenia formula_1 i formula_2 jest "Een sonderlinghe boeck in dye edel conste Arithmetica" Giela Vander Hoecke (1514), choć niektórzy historycy (np. David Smith w "History of Modern Mathematics") podają pozycję "Ayn new Kunstlich Buech" Henricusa Grammateus (1518).
Do powszechnego użycia w tym okresie symbole te weszły tylko w Wielkiej Brytanii, dzięki pracy "The Whetstone of Black" Roberta Recorde (1557). 
Symbol „plus lub minus” ± został wprowadzony przez Williama Oughtreda w "Clever Mathematicae".
Żydzi mają własną alternatywę na znak plus: jest nim znak ﬩. Wprowadzono go prawdopodobnie w XIX wieku, ponieważ zwykły znak dodawania kojarzył się Żydom z chrześcijańskim krzyżem. System ten został przyjęty przez izraelskie szkoły w latach 40. XX wieku i nadal bywa stosowany, zwłaszcza w szkołach podstawowych, rzadziej w średnich.
Kody znaków.
Typograficznie znak plusa i minusa ma tę samą szerokość i położenie, co szereg innych operatorów matematycznych, jak np. znak równości (=).
Znak łącznik-minus pełni funkcję dywizu oraz znaku minusa. Jest krótszy oraz niżej położony niż znak minusa. Jest on głównie używany jako znak minusa, gdyż jest bezpośrednio dostępny z klawiatury.
Znaki podobne do znaków plus i minus:

</doc>
<doc id="695779" url="https://pl.wikipedia.org/wiki?curid=695779" title="Kevin Carter">
Kevin Carter

Kevin Carter (ur. 13 września 1960 w Johannesburgu, zm. 27 lipca 1994) – południowoafrykański fotoreporter, laureat Nagrody Pulitzera.
Życiorys.
Kevin Carter urodził się w rodzinie brytyjskich emigrantów, akceptujących obowiązujący wówczas w RPA apartheid. Już od wczesnej młodości Kevin buntował się przeciwko dyskryminacji czarnych obywateli. 
Pracę fotografika rozpoczynał w 1983 w Johannesburdzkim "Sunday Express" od fotografowania imprez sportowych, ale wolał fotografię reporterską, np. fotografował zamieszki przeciw apartheidowi, jakie często przetaczały się w tym czasie przez Johannesburg. Z czasem przeszedł do lokalnej gazety "Star" i stał się jednym z dziennikarzy demaskujących brutalność apartheidu. Do Cartera dołączyła trójka przyjaciół reporterów - Ken Oosterbroek, Greg Marinovich i Joao Silva, o podobnym podejściu do spraw apartheidu. Jeden z magazynów nazwał ich „The Bang Bang Club” (). Z uwagi na największe doświadczenie niepisanym mentorem grupy stał się Ken Oosterbroek. Dla Cartera był on jednak kimś więcej - wzorem do naśladowania. Ken Oosterbroek był także przyjacielem Kevina, chociaż stanowił jego przeciwieństwo – sam prowadził ustabilizowane życie, miał żonę. Carter był lekkoduchem, od czasu do czasu zajmującym się nieślubną córką Megan. Nie stronił również od narkotyków.
Sudan.
W 1993 roku Kevin Carter wraz z Silvą pojechali do Sudanu, aby fotografować ofiary klęski głodu. Od razu po wylądowaniu zabrali się za robienie zdjęć. Kevin szukając ulgi od widoku setek umierających ludzi, wybrał się w głąb buszu, nagle zauważył chudziutką dziewczynkę starającą się dotrzeć do punktu, w którym rozdawano żywność. Gdy dziewczynka zatrzymała się, aby odpocząć, Carter zaczął robić jej zdjęcia. W tym momencie tuż obok dziecka wylądował tłusty sęp. Nie chcąc spłoszyć ptaka, fotograf w bezruchu fotografował scenę i czekał, aż sęp rozłoży skrzydła. Nie doczekał się.
Niedługo po tym zdjęcie trafiło na pierwszą stronę "New York Timesa". Reakcja czytelników była olbrzymia. W redakcji urywały się telefony od ludzi zainteresowanych dalszym losem dziewczynki. W końcu wydawca opublikował notkę na ten temat – udało jej się uciec od drapieżnika, ale nie wiadomo, czy dotarła do celu. Zdjęcie zyskało rangę symbolu konfliktu w Sudanie. Carter wyznał w jednym z wywiadów, że po zrobieniu zdjęcia usiadł pod drzewem i długo płakał. Wiele razy pytano go, czy dziewczynka przeżyła i dlaczego jej nie pomógł. Niektórzy krytykowali reportera za bierność w tak dramatycznej sytuacji. Nawet jego przyjaciele zastanawiali się nad etyczną stroną takiego postępowania. Obrońcy zachowania Cartera tłumaczyli, że on tylko zrobił zdjęcie jednego z tysiąca umierających dzieci. Zamieszczenie go na okładce dziennika wywołało masową reakcję społeczną i zbiórkę pieniędzy na pomoc żywnościową dla krajów takich jak Sudan.
Nagroda Pulitzera i Śmierć.
Rok po tym do Cartera zadzwoniła Nancy Buirski, wydawca "New York Timesa" z informacją, że został laureatem Nagrody Pulitzera. Radość uhonorowanego gaśnie kilka dni później, gdy dosięga go wiadomość o śmierci Kena, który wraz z resztą członków „Bractwa Bang Bang” wyjechał śledzić konflikt w Takozie. Podczas zamieszek Oosterbroek i Marinovich znaleźli się na linii ognia i zostali postrzeleni. Oosterbroek zmarł wskutek ran, najprawdopodobniej zginął od zabłąkanej kuli wystrzelonej przez żołnierza sił pokojowych. Carter uważał, że to on powinien zginąć od kuli. Pogrążał się w rozpaczy, coraz częściej wspominał o samobójstwie. Ostatnią osobą, która rozmawiała z Carterem, była wdowa po Oosterbroeku. Znaleziono go 27 lipca 1994 roku w samochodzie zaparkowanym w miejscu, gdzie często bawił się jako dziecko. Zmarł wskutek zatrucia tlenkiem węgla. Miał 33 lata. 
W liście pożegnalnym napisał – "Jestem załamany. Bez telefonu, bez pieniędzy na czynsz i na alimenty. Prześladują mnie żywe obrazy zabitych i cierpiących, widok ciał, egzekucji, rannych dzieci. Odszedłem i jeśli będę miał szczęście, dołączę do Kena".
Tragiczna śmierć Cartera wzbudziła sensację. Wiele ze zdjęć zrobionych przez członków „Bractwa Bang Bang” trafiło na czołówki gazet całego świata. Spowodowały nacisk międzynarodowej opinii publicznej na rasistowski rząd RPA. Bang Bang Club działał w czasie apartheidu i dokumentował proces jego upadku, rozpoczęty wraz z pierwszymi demokratycznymi wyborami 27 kwietnia 1994 r. Zwycięstwo Mandeli było końcem działalności „Bractwa Bang Bang”, mimo iż nadal dwójka fotoreporterów pozostała aktywna zawodowo. 
W kulturze.
Joao Silva pracował m.in. w Bagdadzie dla "New York Timesa", Greg Marinovich utrwalał na filmie konflikt w Sierra Leone. W 2000 roku wydali książkę dokumentującą historię bractwa. Opisali w niej m.in. ostatnie dni życia Cartera i Oosterbroeka. Na podstawie książki nakręcono film dokumentalny "Śmierć Kevina Cartera" (ang. "The Life of Kevin Carter: Casualty of the Bang Bang Club"), nominowany do Oscara w 2006 roku.
Brytyjska grupa muzyczna Manic Street Preachers umieściła na swoim albumie "Everything Must Go" (1996 r.) piosenkę "Kevin Carter", będącą jednocześnie singlem promującym tę płytę.

</doc>
<doc id="695794" url="https://pl.wikipedia.org/wiki?curid=695794" title="Kulin (województwo kujawsko-pomorskie)">
Kulin (województwo kujawsko-pomorskie)

Kulin – część wsi Zarzeczewo w Polsce, położona w województwie kujawsko-pomorskim, w powiecie włocławskim, w gminie Fabianki.
W latach 1975–1998 Kulin administracyjnie należał do województwa włocławskiego.

</doc>
<doc id="695796" url="https://pl.wikipedia.org/wiki?curid=695796" title="Znak nierówności">
Znak nierówności

Znak nierówności (≤, ≥, &lt;, &gt;, ≠, ⩽, ⩾) – symbole matematyczne używane do zaznaczenia relacji porządku lub braku równości między dwoma elementami. Znak nierówności ostrych formula_1 i formula_2 po raz pierwszy pojawiają się w "Artis Analyticae Praxis ad Aequationes Algebraicas Resolvendas" (1631) Thomasa Harriota.
Zamiast znaków: formula_3 oraz formula_4 w części krajów, w tym w Polsce są stosowane znaki formula_5 oraz formula_6
Według anegdoty inspiracją dla Harriota miał być tatuaż noszony przez Indianina, którego matematyk spotkał podczas swojej podróży do Ameryki.
Symbole formula_3 i formula_4 zostały zaproponowane przez Pierre’a Bouguera w 1734, chociaż wcześniej, w 1670, John Wallis zapisywał nierówności nieostre podobnie, z dodatkową linią rysowaną nad znakiem nierówności.
Nierówność zapisywana jako ~ została wprowadzona przez Leonharda Eulera.
Najczęściej przyjmowaną genezą symboli jest ich podobieństwo do strzałek na osi liczbowej. Znak &gt; stosowany jest w zastępstwie przyrostu (grot strzałki skierowany w prawą stronę osi liczbowej oznacza zwiększanie), natomiast znak &lt; stosowany jako zastępstwo zmniejszania (strzałka wskazująca dążenie w lewą stronę po osi liczbowej).
Kody znaków.
Inne znaki Unikodu podobne do głównych znaków nierówności:

</doc>
<doc id="695803" url="https://pl.wikipedia.org/wiki?curid=695803" title="Vilhelm Pedersen">
Vilhelm Pedersen

Vilhelm Pedersen (ur. 1820, zm. 1859) - duński rysownik.
Pedersen zapewnił sobie miejsce w historii sztuki duńskiej w mniejszym stopniu dzięki obrazom z włoskiego i duńskiego życia wiejskiego, a głównie dlatego, że od roku 1847 do śmierci był ilustratorem kolejnych wydań baśni Hansa Christiana Andersena.

</doc>
<doc id="695805" url="https://pl.wikipedia.org/wiki?curid=695805" title="Railgun">
Railgun

Railgun, działo elektromagnetyczne, działo elektryczne – rodzaj artyleryjskiej broni kinetycznej opracowanej głównie z myślą o okrętach United States Navy, a potencjalnie United States Army. Inne wersje tej broni są opracowywane jako broń przeciwlotnicza (pociski naddźwiękowe) czy jako wyrzutnia wojskowych satelitów.
Ogólna zasada działania.
Działo kinetyczne, zwane też działem szynowym (szyna, ang. rail). Zasada działania jest dość prosta, mimo stopnia zaawansowania technologicznego broni:
Oczekiwane osiągi.
Pociski wystrzelone z działa tego typu mogłyby osiągnąć prędkość odpowiadającą Ma = 8 (ok. 2700 m/s), czyli ośmiokrotnie większą niż prędkość dźwięku. Pocisk taki mógłby nie posiadać żadnej głowicy bojowej czy ładunku wybuchowego, gdyż sama jego energia kinetyczna (ok. 2 MJ dla pocisku o masie 2 kg poruszającego się z prędkością odpowiadającą Ma = 4) wystarczyłaby do niszczenia celów. Do niszczenia samolotów na lotniskach, anten radarów i do zwalczania siły żywej oraz tzw. celów miękkich pocisk ma być wystrzeliwany z działa, a przed bezpośrednim trafieniem pocisk uwalniałby chmurę stalowych kul niszczących cele swoją wielką energią kinetyczną. Duża prędkość i mała masa pocisku pozwoliłyby na osiągnięcie nieosiągalnego dla prochowych dział zasięgu 300 mil morskich (555 km). Do zasilania jednego działa tego typu potrzeba 15 MW mocy.

</doc>
<doc id="695806" url="https://pl.wikipedia.org/wiki?curid=695806" title="Chełmica-Cukrownia">
Chełmica-Cukrownia

Chełmica-Cukrownia – osada w Polsce położona w województwie kujawsko-pomorskim, w powiecie włocławskim, w gminie Fabianki.
W latach 1975–1998 miejscowość administracyjnie należała do województwa włocławskiego.
Inne miejscowości z prefiksem "Chełm"

</doc>
<doc id="695808" url="https://pl.wikipedia.org/wiki?curid=695808" title="Historia symboli używanych w teorii liczb">
Historia symboli używanych w teorii liczb

Symbole używane w teorii liczb
Richard Dedekind wprowadza oznaczenie ℜ w "Stetigkeit und irrationale Zahlen" (1872). Używał on też oznaczeń "K" dla liczb całkowitych i ℑ dla liczb złożonych.
W 1895 w "Formulaire de mathématiques" Giuseppe Peano wprowadza oznaczenia "gotyckie" "N" dla liczb całkowitych dodatnich, "n" dla całkowitych, formula_1 dla całkowitych liczb dodatnich z zerem, "R" dla dodatnich liczb wymiernych, "r" dla wszystkich wymiernych, "Q" dodatnich rzeczywistych, "q "dla wszystkich rzeczywistych oraz formula_2 dla dodatnich rzeczywistych z zerem.
Inne oznaczenia pojawiają się u Helmuta Hasse w "Höhere Algebra" – Γ oznacza liczb całkowite a formula_3 wymierne.
Usystematyzowanie sposobu oznaczania klas liczb zawdzięczamy grupie Bourbaki – w sygnowanej tym nazwiskiem książce "Algébre" w rozdziale I wprowadzone zostają używane do dziś oznaczenia liczb wymiernych i rzeczywistych (od niemieckich słówek Quotient i Zahlen)
Julio González Cabillón:
Symbol przystawania formula_4 został zaproponowany przez Carla Friedrich Gaussa w "Disquisitiones arithmeticae" (1801). Cytat z pierwszego tomu książki:
Symbol ten pojawia się wcześniej w prywatnej korespondencji Gaussa.

</doc>
<doc id="695809" url="https://pl.wikipedia.org/wiki?curid=695809" title="Wskaźnik Big Maca">
Wskaźnik Big Maca

Wskaźnik Big Maca (ang. "Big Mac Index") – nieformalny wskaźnik pomiaru parytetu siły nabywczej wprowadzony przez brytyjski tygodnik „The Economist” we wrześniu 1986. Wskaźnik publikowany jest regularnie w wersji czystej (ang. "raw index") oraz skorygowanej o wskaźnik PKB na osobę (ang. "adjusted index"). Wskaźnik jest obliczany dla pięciu walut bazowych: amerykańskiego dolara, chińskiego renminbi, japońskiego jena, brytyjskiego funta oraz unijnego euro.
W numizmatyce, historii i archeologii zbliżoną rolę pełni trofa.
Sposób obliczenia i interpretacja.
Autorką wskaźnika jest Pam Woodall.
Za punkt odniesienia przyjęto cenę hamburgera Big Mac w sieci barów McDonald’s, z wyszczególnieniem na każde państwo. Według reguły parytetu siły nabywczej podstawowe znaczenie dla określenia kursu danej waluty ma poziom cen w kraju i za granicą. Warunkiem porównywalności cen między różnymi krajami jest jednak uwzględnianie zestawu tych samych dóbr. Przy takich obliczeniach stosuje się tak zwane prawo jednej ceny, które polega na założeniu, że dane dobro w każdym z krajów kosztuje tyle samo. W rzeczywistości jednak nie jest to prawda, różnice pomiędzy cenami tego samego dobra w innych krajach wynikają na przykład z różnic w zapotrzebowaniu na to konkretne dobro. Można powiedzieć, że cena dobra zależy w danym kraju od funkcji, jaką w nim pełni. Prawo jednej ceny w największym stopniu spełnione jest dla złota.
Parytet siły nabywczej nie jest na ogół obliczany przy użyciu ceny jedynie jednego dobra, ale wyjątkiem od tej reguły jest właśnie wskaźnik Big Maca, który tygodnik „The Economist” przedstawia systematycznie na swoich łamach. Przeliczanie z walut lokalnych odbywa się po bieżącym kursie, dlatego różnica cen wskazuje, o ile kurs danej waluty wobec dolara amerykańskiego odbiega od tego oszacowanego za pomocą metody ceny jednego dobra.
Na przykład jeżeli w danym kraju hamburger jest droższy niż w Stanach Zjednoczonych, to jego waluta jest przewartościowana. Jest to w zasadzie efektywna metoda określania kursu walutowego dla krajów nowo uprzemysłowionych, czyli tak zwanych wschodzących rynków.
Przykład obliczenia.
Przykład, dane z lipca 2008:
W lipcu 2014 kurs wymiany złotego w stosunku do dolara według wskaźnika Big Maca był zaniżony o 37,5 proc. (według wartości skorygowanej o wskaźnik PKB na osobę zaniżony o 6 proc.).
Uzasadnienie stosowania.
Powody wybrania amerykańskiego hamburgera na dobro porównywalne na całym świecie są następujące:
Ze względu na inne czynniki, na przykład konkurencyjność, porównywanie cen hamburgerów marki McDonald′s nie stało się metodą powszechnie stosowaną, ale wyciągnięto z niej wiele ciekawych wniosków. Na przykład w raporcie opublikowanym pod koniec lipca 2007 roku możemy wyczytać, że najtańszego hamburgera kupimy w Chinach.
Indeks inflacji.
Cenę Big Maca wykorzystał do obliczania różnic pomiędzy faktyczną a oficjalną inflacją tygodnik „The Economist”.
Indeks bogactwa UBS.
Bank UBS wykorzystał do obliczania czasu pracy potrzebnego do zakupu kanapki w największych miastach świata (średnie wynagrodzenia porównane z lokalnymi cenami Big Maca). W 2012 roku liczba minut pracy potrzebna do zarobienia na jednego Big Maca w wybranych miastach wyniosła:

</doc>
<doc id="695811" url="https://pl.wikipedia.org/wiki?curid=695811" title="Stowarzyszenie współpracowników Nicolasa Bourbakiego">
Stowarzyszenie współpracowników Nicolasa Bourbakiego



</doc>
<doc id="695812" url="https://pl.wikipedia.org/wiki?curid=695812" title="Grupa Bourbaki">
Grupa Bourbaki



</doc>
<doc id="695827" url="https://pl.wikipedia.org/wiki?curid=695827" title="Niesportowe zachowanie">
Niesportowe zachowanie

Niesportowe zachowanie – w sporcie oznacza zachowanie uwłaczające w godność sportowca i duch rywalizacji sportowej.
Przyczyny niesportowych zachowań.
Do niesportowych zachowań zalicza się zazwyczaj m.in. 
Karanie zawodników.
Podczas trwania zawodów (najczęściej w grach zespołowych) niesportowe zachowanie jest karane m.in. żółtą i czerwoną kartką lub wykluczeniem na określony czas w minutach (jak np. w piłce ręcznej czy w hokeju na lodzie). Po zawodach, w przypadku rażącego niesportowego zachowania władze m.in. federacji sportowej (krajowej lub międzynarodowej) czy ligi zawodowej, mogą na zawodnika nałożyć karę finansową lub zawieszenia na określony czas. Wymiar kary jest zazwyczaj uzależniony od stopnia zachowania zawodnika podczas zawodów.

</doc>
<doc id="695833" url="https://pl.wikipedia.org/wiki?curid=695833" title="Puchar (sport)">
Puchar (sport)

Puchar – trofeum przyznawane w nagrodę za zwycięstwo w turnieju. Może być również przyznawany za uzyskanie drugiego lub trzeciego miejsca, wtedy jest zazwyczaj mniejszy i mniej zdobny.

</doc>
<doc id="695835" url="https://pl.wikipedia.org/wiki?curid=695835" title="Haiterbach">
Haiterbach

Haiterbach – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Calw, wchodzi w skład wspólnoty administracyjnej Nagold. Leży w północnym Schwarzwaldzie, ok. 25 km na południe od Calw.
Współpraca.
Miejscowość partnerska:

</doc>
<doc id="695836" url="https://pl.wikipedia.org/wiki?curid=695836" title="Mosina (stacja kolejowa)">
Mosina (stacja kolejowa)

Mosina – stacja kolejowa w Mosinie, w województwie wielkopolskim, w Polsce.
Opis.
Według klasyfikacji PKP ma kategorię dworca aglomeracyjnego. Poza nią, w Mosinie mieści się też nieczynny obecnie przystanek Mosina Pożegowo. Aktualnie tutaj zatrzymują się wszystkie pociągi przewoźnika Przewozy Regionalne.
Przez stację przebiega szlak pieszy nr 3583 łączący Rogaliński Park Krajobrazowy z Wielkopolskim Parkiem Narodowym.
Pasażerowie.
W roku 2017 wymiana pasażerska wyniosła 1,0-1,5 tys. dziennie.
W roku 2018 stacja obsługiwała 1,5-2,0 tys. pasażerów na dobę.
W roku 2019 wymiana pasażerska wyniosła 1,5-2,0 tys. dziennie.
W roku 2020 wymiana pasażerska wyniosła 1,0-1,5 tys. dziennie.
W roku 2021 wymiana pasażerska wyniosła 767 tys. osób (2,1 tys. dziennie), co dało jej 92. miejsce w Polsce.

</doc>
<doc id="695837" url="https://pl.wikipedia.org/wiki?curid=695837" title="Thomas Cranmer">
Thomas Cranmer

Thomas Cranmer (ur. 2 lipca 1489 w Aslockton, zm. 21 marca 1556 w Oksfordzie) – przywódca reformy anglikańskiej i arcybiskup Canterbury za panowania Henryka VIII Tudora, Edwarda VI Tudora i przez krótki czas królowej Marii I Tudor, z rozkazu której został stracony.
Życiorys.
Wykształcenie zdobył w Jesus College na Uniwersytecie w Cambridge, gdzie rozpoczął naukę w 1503 roku i gdzie później został profesorem. Cranmer zyskał życzliwość Henryka VIII, doradzając, jak doprowadzić do stwierdzenia nieważności małżeństwa z Katarzyną Aragońską wbrew orzeczeniu papieża. Cranmer został mianowany arcybiskupem Canterbury w 1533 roku, a w 1535 wypowiedział posłuszeństwo papieżowi. Otwarcie opowiedział się za zwierzchnictwem króla nad kościołem w Anglii. Podczas pobytu w Niemczech ożenił się z Margaret Osiander.
Kiedy Maria I Tudor została królową Anglii w 1553 roku, w ramach akcji obrony katolicyzmu został on uwięziony pod zarzutem zdrady. W 1556 roku skazano go na śmierć przez spalenie na stosie. Przed śmiercią pisemnie odwołał swoje antykatolickie poglądy. Jednak w ostatnich słowach przed egzekucją zaprzeczył temu, co wcześniej napisał, mówiąc: "Co do papieża, odrzucam go, jako nieprzyjaciela Chrystusa i Antychrysta, z całym jego błędnym nauczaniem". Gdy był już w płomieniach, miał zawołać: "Panie Jezu, przyjmij mojego ducha... Widzę niebiosa otwarte i Jezusa stojącego po prawicy Bożej" (por. Dz 7,56). 
Oprócz dzieł literackich na temat Pisma Świętego pozostawił po sobie „Modlitewnik powszechny” (ang. "Book of Common Prayer"). Częścią tego modlitewnika było jego tłumaczenie „Księgi Psalmów”, które stało się psałterzem Kościoła anglikańskiego. Napisał przedmowę do zrewidowanego wydania Wielkiej Biblii, które ukazało się w roku 1540 i zostało nazwane „Biblią Cranmera”. Druk Wielkiej Biblii autoryzował Henryk VIII przez co została przyjęta za wersję oficjalną.

</doc>
<doc id="695845" url="https://pl.wikipedia.org/wiki?curid=695845" title="Nagold (miasto)">
Nagold (miasto)

Nagold – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Calw, siedziba wspólnoty administracyjnej Nagold. Leży w północnym Schwarzwaldzie, nad rzeką Nagold, ok. 20 km na południe od Calw, przy drogach krajowych B28 i B463.
Geografia.
Nagold położony jest na brzegu górnego Gäu (Schwarzwald). Starówka leży na prawym brzegu rzeki Nagold. Na lewym brzegu leży góra zamkowa z ruiną zamku Hohennagold na wysokości 529,9 m n.p.m. W dolinie Nagoldu znajduje się wyrzeźbiony kolorowy kamień, charakterystyczny dla Schwarzwaldu. Wzniesienia natomiast składają się głównie z wapnia muszlowego i należą do Heckengäu.
Sąsiednie gminy.
Następujące miasta i gminy graniczą z miastem Nagold: (wymienione według ruchów wskazówek zegara, zaczynając od wschodu): Jettingen i Mötzingen (Böblingen), Rottenburg am Neckar (powiat Tybinga), Eutingen im Gäu, oraz Horb am Neckar (powiat Freudenstadt), jak i Haiterbach, Rohrdorf, Ebhausen i Wildberg (powiat Calw).
Nagold tworzy centrum w granicach regionu Nordschwarzwald. Do środkowego obszaru Nagold należą oprócz miasta Nagold jeszcze inne miejscowości: Altensteig, Ebhausen, Egenhausen, Haiterbach, Rohrdorf, Simmersfeld oraz Wildberg.
Przyroda.
Bogaty krajobraz jest bardzo urozmaicony, przy czym strome zbocza dolin Nagoldu, Weinach i Steinach są przeważająco porośnięte lasami. W Nagoldzie jest w sumie pięć rezerwatów przyrody: "Mindersbacher Tal" na północy, "Schlossberg" (w Pętli Nagoldzkiej, bezpośrednio granicząca ze Starówką), Teufels Hirnschale na górze "Lemberg", "Ziegelberg" oraz "Waldachtal" i "Haiterbachtal", która leży częściowo na terytorium miasta. Dolina Steinach, Waldach i Nagold są wydzielonymi obszarami chronionego krajobrazu.
Historia.
Wychodzi się z założenia, że Dolina Nagoldu była zasiedlona już od ery kamienia łupanego. Za czasów Rzymian na miejscu dzisiejszego głównego kościoła znajdował się rzymski majątek ziemski. Wśród Alamanów, u wylotu z Waldach, mogła powstać wolna osada, która za czasów Franków (kiedy wokół Nagoldu utworzył się tzw. "Nagoldgau") urosła do dworu książęcego z wiejską osadą. Pierwszy raz miejsce to zostało wspomniane jako siedziba hrabiego okręgu Nagoldzkiego ("Nagoldgau") Gerolda, szwagra cesarza Karola Wielkiego, jako "villa Nagaltuna" w dokumencie z 3 maja 786 (księga z klasztoru "St. Gallen").
Pod panowaniem hrabiów Hohenberg wywodzących się z Deilingen, Nagold należał od 1247 hrabstwem Hohenberg. W 1260 zostało ono podzielone i Nagold stał się siedzibą władcy północnej połowy Nagoldu pod panowaniem Burkharta IV. W 1300 państwo Nagold zostało również podzielone na część Nagoldzką i Wildbergską, przy czym Hrabia Otto I. otrzymał część Nagoldzką. Po kolejnym podziale części Wildbergskiej właściciele Hohenberg sprzedali swoje cztery małe hrabstwa różnym władcom, przy czym Nagold w 1363 przeszedł z rąk Hrabiego Otto II. z Hohenberg-Nagold pod panowanie hrabiów z Wirtembergii. Pozostałe hrabstwa dołączyły m.in. do Palatynatu i Austrii.
Przy Wirtembergii Nagold stał się wkrótce siedzibą rządu, którego granice z biegiem czasu wielokrotnie się zmieniały. Po wojnie trzydziestoletniej również Nagold odczuwał na swoim terenie skutki przemarszu wojsk, jego zakwaterowania i dżuma sprawiły, że miasto po zakończeniu wojny leżało w gruzach. Następujące po sobie sukcesje oraz wojny koalicyjne rozgrywały się za każdym razem także w Nagoldzie, tak że okres wojenny trwał aż do roku 1800, kiedy to dzięki rozrośnięciu się Wirtembergii do królestwa nadszedł czas politycznej stabilizacji. Miasto zostało w 1812 r. siedzibą "Oberamt Nagold", a przy tym miastem okręgowym ("Bezirksstadt"). W roku 1821 dziekanat został przeniesiony z Wildbergu do Nagoldu. Przy podziale królestwa Wirtembergii na cztery okręgi miasto Nagold zostało przyłączone do powiatu Schwarzwald ("Schwarzwaldkreis").
Demografia.
¹ spis ludności
Transport.
Drogi.
Do Nagoldu można dojechać autostradą A81 Stuttgart – Singen (Hohentwiel) (wyjazd "Rottenburg am Neckar") lub drogą krajową B28 (Kehl – Ulm), która prowadzi przez większy most i dolinę. Dalsza droga krajowa na terenie miasta to północno-południowe połączenia B463 Calw – Rottweil.
Kolej.
Nagold leży na trasie kolei "Nagoldtal" od Pforzheim do Horb am Neckar i dalej do Tybingi. Od 2004 roku jest ona wyposażona w nowoczesne pojazdy, które mają także miejsce dla wielu rowerów. Jednakże w letnie weekendy w godzinach wieczornych można mieć problemy z miejscem dla rowerów. Kolej wąskotorowa Nagold – Altensteig była 15,1-kilometrową kolejką wąskotorową (szerokość toru 1000 mm), która w Nagoldzie zaczyna swój bieg i prowadzi do Altensteig. Była ona otwarta od 1891 roku, lecz w 1967 roku została zamknięta. Dzielnica "Hochdorf" posiada dworzec, który jest obsługiwany przez linię kolei miejskiej S41 Karlsruhe – Freudenstadt – Eutingen im Gäu i Regional-Express Stuttgart – Freudenstadt.
Komunikacja autobusowa.
Linia autobusowa 7794 (w powiecie Böblingen 774 lub 776) łączy regularnie Nagold i górną dolinę Nagoldu z punktami końcowymi linii kolei miejskiej 1 w Herrenbergu, która jedzie przez Böblingen, S-Rohr (przesiadka na lotnisko), S- Vaihingen, Stuttgart do Cannstatter Wasen, Gottlieb-Daimler-Stadion, Esslingen am Neckar do Plochingen. Oprócz komunikacji miejskiej, Nagold łączą z Altensteigiem, Egenhausen, Ebhausen, Rohrdorfem, Wildbergiem, Haiterbachem, Eutingen im Gäu, Horb am Neckar, Jettingen, Mötzingen, Gäufelden, Ammerbuchem, Tybingą, Wildbergiem i Calwem regionalne linie autobusowe.
W Horb am Neckar (kierunek Zurych), Pforzheim (kierunek Karlsruhe, Francja) i Stuttgarcie można się przesiąść do sieci kolei dalekobieżnej.
18 linii autobusowych spotyka się w sercu miasta na dworcu autobusowym wybudowanym w 2005, na który przyjeżdżają bezpośrednio autobusy z północy, wschodu i zachodu. Linie komunikacji miejskiej na Lemberg (szkoła realna, centrum seniorów, szpital okręgowy), do Steinberg i Wolfsberg, jak i do Kernen kursują w tygodniu co pół godziny. Także Emmingen i Pfrondorf na północy są obsługiwane przez komunikacje miejską, Mindersbach przez linie regionalną 540, południowe dzielnice Gundringen, Hochdorf, Schietingen i Vollmaringen przez autobus południowo-zachodni liniami 7400 i 7405.
Media.
W Nagold znajduje się agencja dziennika Schwarzwälder Bote, który informuje o lokalnych wydarzeniach z miasta i okolic.
Od roku 1997 ukazuje się także niezależny tygodnik Nagold-Altensteiger Woche z agencją i redakcją w Nagold. NAWo ukazuje się w każdy czwartek (podczas świąt w piątki) w nakładzie 27 700 egzemplarzy w Oberen Nagoldtal.
Instytucje.
W Nagold znajduje się filia starostwa powiatowego Calw (m.in. Wydział Komunikacji Miejskiej) oraz Urząd Pracy. Oprócz tego znajduje się tutaj sąd rejonowy, podlegający pod Sąd Okręgowy w Tybindze oraz Sąd Apelacyjny w Stuttgarcie.
Miasto to jest również siedzibą wspólnoty administracyjnej Nagold.
Do roku 1996 stacjonowały w "Eisberg-Kaserne" jednostki spadochronowe oraz jednostki powietrzno-lądowe 25. brygady powietrzno-lądowej ("Schwarzwaldbrigade").
Izba Przemysłowo–Handlowa Nordschwarzwald ("Industrie- und Handelskammer Nordschwarzwald") znajduje się przy ulicy Lise-Meitner-Straße w dzielnicy przemysłowej "Wolfsberg".
Oświata.
Nagold jest siedzibą Uczelni Detalicznego Handlu Tekstyliami w Niemczech ("Lehranstalt des Deutschen Textileinzelhandels") (LDT).
Miasto utrzymuje gimnazjum ogólnokształcące ("Otto-Hahn-Gymnasium"), szkołę realną ("Christiane – Herzog Realschule") oraz szkołę specjalną ("Burgschule"). Oprócz tego znajdują się tam dwie szkoły podstawowe i dwie szkoły główne powiązane z realną szkołą zawodową ("Lembergschule" i "Zellerschule"), jak i sześć szkół podstawowych – "Wiestalschule Emmingen", "Kernenschule" oraz po jednej szkole podstawowej w następujących dzielnicach miasta: Hochdorf, Iselshausen, Vollmaringen oraz Gündringen/Schietingen, które są również utrzymywane przez miasto.
Powiat Calw utrzymuje trzy szkoły zawodowe: Szkołę Rzemieślniczą ("Gewerbliche Schule") w Nagold (m.in. z gimnazjum technicznym), Szkołę Gospodarstwa Domowego ("Hauswirtschaftliche Schule") oraz Szkołę Handlową ("Kaufmännische Schule") w Nagold.
Kultura.
Teatry.
Sztuki teatralne i inne imprezy kulturalne w Nagoldzie odbywają się częściowo w hali miejskiej ("Stadthalle"), ale przede wszystkim w zamku "KUBUS". Jest tam średniej wielkości miejsce posiedzeń z salą bankietową i teatralną. Ponadto oferuje się stare sale seminaryjne, przeznaczone przede wszystkim na występy kabaretów, zespołów muzycznych i innych dziedzin sztuki.
Muzea.
"Steinhaus" (dosł. dom z kamienia) jest najstarszym domem w Nagoldzie i zarazem mieści muzeum ("Heimatmuseum"). Znajduje się przy ulicy Badgasse 3. Można się tam dowiedzieć o historii i współczesności Nagoldu i jego regionu.
Obiekty budowlane.
Wysoko nad Nagoldem, na wzgórzu znajdują się ruiny zamku Hohennagold.
Innymi wywierającymi wrażenie budynkami są wiadukty i stara wieża będąca symbolem Nagoldu.
Wrażenie wywiera również kościół pw św. Remigiusza ("St. Remigius"), który został wybudowany na fundamencie rzymskiej posiadłości.
Z czasów celtyckich (ok. 500 lat p.n.e.) można zobaczyć charakterystyczne pagórkowate groby.
Religia.
Nagold należał początkowo do biskupstwa Konstancji i był podporządkowany archidiecezji miejscowej kapituły Herrenberg. W 1543 została wprowadzona w Nagoldzie reformacja, tak jak wcześniej to się stało w całym ówczesnym księstwie Wirtembergii. Miasto należało do dziekanatu Wildberg. W 1821 Nagold stał się siedzibą tego dziekanatu, który istnieje do dzisiaj i należy do prałatury Reutlingen. Parafia Nagold obejmuje obszar z 34 parafiami ewangelicznego Kościoła w Wirtembergii. Większość z tych kościołów jest ciągle pod wielkim wpływem pietyzmu. Dziekanem i pastorem ewangelickim przy kościele miejskim ("Stadtkirche)" w Nagold jest od kwietnia 2007 Ralf Albrecht.
Na terenie miasta istnieje wiele parafii, np. parafia "Stadtgemeinde" z kościołem pw. św. Jana ("Johanneskirche") z 1870/1874, parafia "Remigiusgemeinde" z kościołem pw. św. Remigiusza ("Remigiuskirche") nazywany jest dziś ("Friedhofskirche") i parafia "Iselshausen" z kościołem pw. św. Jakuba "St. Jakob". Ponadto istnieje parafia w dzielnicy miasta Emmingen (filia parafii "Pfrondorf" z kościołem z roku 1778). W dzielnicy "Hochdorf" (z odnowionym kościołem gotyckim z 1881 roku), w dzielnicy "Mindersbach" (filia parafii "Rohrdorf" z kościołem z 1777 roku), w dzielnicy "Pfrondorf" (kościół z 1728 roku połączony ze starym kościołem pielgrzymkowym pw. św. Mikołaja ("St. Nikolaus"), z XV wieku) i w dzielnicy "Schietingen" (kościół z 1575, w 1782 został przebudowany).
W XIX wieku do Nagoldu wrócili katolicy. Założyli oni parafię Świętych Piotra i Pawła ("St. Peter und Paul"), w 1905 mogli zbudować swój budynek i dzisiaj jest użytkowany zarówno przez miasto Nagold, jak i dzielnice miasta: Iselshausen, Emmingen, Mindersbach i Pfrondorf, oraz niektóre sąsiednie gminy. Inne parafie w obszarze miasta Nagold to: parafia św. Remigiusza ("St. Remigius") (kościół z XIX wieku) w dzielnicy miasta Gündringen Hochdorf i Schietingen, oraz parafia św. Jerzego ("St. Georg") (kościół z 1845/1847) dla dzielnic Vollmaringen i Mötzingen.
Obok parafii ewangelicznych i miejscowego kościoła rzymskokatolickiego, w Nagoldzie istnieją również parafie należące do wolnych Kościołów. Jest wśród nich parafia Ewangelicko-Metodystyczna "Volksmission" (należy do związku wolnych kościołów zielonoświątkowych) i nagoldzka parafia Chrystusowa. Istnieje także parafia Kościoła Nowoapostolskiego.
Także wyznawcy islamu mają w Nagold swoją świątynię.
Sport.
Park wodny – odkryty basen z 5-metrową zjeżdżalnią, pływalnia z 5-metrową skocznią, brodzik dla dzieci, oraz basen z wodą termalną. Można także skorzystać z mini golfa, kina z dwiema salami, sali do koszykówki i boiska do siatkówki plażowej.

</doc>
<doc id="695846" url="https://pl.wikipedia.org/wiki?curid=695846" title="UKN">
UKN



</doc>
<doc id="695849" url="https://pl.wikipedia.org/wiki?curid=695849" title="Hunam">
Hunam

Hunam – żeńskie bóstwo solarne w mitologii arabskiej, dawczyni ciepła.
W środkowej Arabii znajduje się kilka źródeł wody także określanych tym imieniem.

</doc>
<doc id="695850" url="https://pl.wikipedia.org/wiki?curid=695850" title="Nagold">
Nagold

Niemcy:

</doc>
<doc id="695854" url="https://pl.wikipedia.org/wiki?curid=695854" title="Aditi">
Aditi

Aditi – w "Rygwedzie" matka bogów, w mitologii indyjskiej nieskończoność, pierwotna przestrzeń kosmologiczna, niebo bez granic. W kanonicznych pismach wedyjskich zw. też "podporą nieba, utrzymującą ziemię, władczynią świata".
W "Bryhadajranjakopaniszad" (1.2.5) określenie dla oznaczenia bytu absolutnego .

</doc>
<doc id="695857" url="https://pl.wikipedia.org/wiki?curid=695857" title="Sawitri">
Sawitri

Sawitri – hinduistyczna bogini (bóstwa solarne) zrodzona z Aditi, znana już w Wedach.
Także:
Mahabharata.
SAWITRI = indyjska Penelopa i Alkestis, jedna z bohaterek ind. epopei "Mahabharata", ideał lojalności i wierności małżeńskiej nawet za cenę własnego życia; do tego stopnia oszołomiła boga śmierci, Jamę, swoją erudycją w zakresie aforyzmów o moralności, etyce i wszelkich cnotach, że bóg zezwolił jej mężowi powstać z martwych.

</doc>
<doc id="695859" url="https://pl.wikipedia.org/wiki?curid=695859" title="Neubulach">
Neubulach

Neubulach – miasto uzdrowiskowe w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Calw, wchodzi w skład związku gmin Teinachtal. Leży w północnym Schwarzwaldzie, ok. 7 km na południowy zachód od Calw.

</doc>
<doc id="695863" url="https://pl.wikipedia.org/wiki?curid=695863" title="Wildberg">
Wildberg

Wildberg – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Calw. Leży w północnym Schwarzwaldzie, nad rzeką Nagold, ok. 10 km na południe od Calw, przy drodze krajowej B463.

</doc>
<doc id="695864" url="https://pl.wikipedia.org/wiki?curid=695864" title="Dudley">
Dudley

Dudley – miasto w Wielkiej Brytanii, w Anglii w hrabstwie West Midlands, w dystrykcie Dudley na południe od Wolverhampton, będące częścią konurbacji Black Country. Populacja miasta wynosi 194 919 mieszkańców (dane za rok 2001). Jest drugim pod względem wielkości miastem w Anglii nieposiadającym statusu city, po Reading a przed Northampton.
Gospodarka.
W mieście rozwinął się przemysł maszynowy, metalowy, chemiczny, włókienniczy, elektronicznych, materiałów budowlanych oraz hutniczy.
Historia.
Dudley zostało wspomniane w Domesday Book (1086) jako "Dudelei". Od początku istnienia miejscowości na wzgórzu pod miastem był zamek, przebudowany i rozbudowany w XIII wieku. Miasto zindustrializowało się podczas rewolucji przemysłowej; wydobywano tu węgiel i wapień.
Na terenie zamku Dudley odkryto najstarsze prezerwatywy w Anglii i najprawdopodobniej w świecie, wywodzące się z roku 1640.

</doc>
<doc id="695865" url="https://pl.wikipedia.org/wiki?curid=695865" title="Krępiny (województwo kujawsko-pomorskie)">
Krępiny (województwo kujawsko-pomorskie)

Krępiny – kolonia w Polsce położona w województwie kujawsko-pomorskim, w powiecie włocławskim, w gminie Fabianki.
W latach 1975–1998 miejscowość administracyjnie należała do województwa włocławskiego.
Inne miejscowości o podobnej nazwie:

</doc>
<doc id="695870" url="https://pl.wikipedia.org/wiki?curid=695870" title="Burton upon Trent">
Burton upon Trent

Burton upon Trent (Burton-on-Trent, Burton) – miasto w Wielkiej Brytanii (Anglia), na wschodzie hrabstwa Staffordshire, nad rzeką Trent. W 2001 roku miasto liczyło 65 769 mieszkańców. 
Jego początek sięga XVI w., kiedy było osadą przy klasztorze benedyktynów Saint Modwen. Jest centrum administracyjnym regionu East Staffordshire. W okolicach miasta znajdują się m.in. takie zabytki jak: Calke Abbey, Catton Hall, Elvaste Castle czy Repton School.
Gospodarka.
W mieście działa pięć browarów:
W Burton znajduje się również muzeum browarnictwa. Łączność między przemysłem browarniczym a miastem symbolizuje rzeźba Cooper Burton znajdująca się w jednym z centrów handlowych. W okolicach Burton znajdują się fabryki firm: Toyota, Nestlé czy Pirelli.
Sport.
W mieście działają następujące instytucje sportowe:
Komunikacja.
Parę kilometrów od Burton znajduje się autostrada A38. Najbliżej położone miasta to Derby 17 km, Birmingham 40km, Leicester 43 km, Stoke on Trent 50 km. Najbliższe lotniska: East Midlands 21 km, międzynarodowe lotnisko Birmingham 40 km, lotnisko Nottingham 50 km.

</doc>
<doc id="695876" url="https://pl.wikipedia.org/wiki?curid=695876" title="Sol (mitologia nordycka)">
Sol (mitologia nordycka)

Sol lub Sunna – w mitologii nordyckiej bogini Słońca. Była córką olbrzyma Mundilfariego, siostrą Maniego i żoną śmiertelnika Glena.
Przemierzała niebo na rydwanie zaprzężonym w parę koni, ścigana przez wilka Skölla (według innej wersji Fenrira). Miała być przez niego pożarta bezpośrednio przed Ragnarökiem, wcześniej miała jednak urodzić córkę, która będzie słońcem w nowym świecie.

</doc>
<doc id="695877" url="https://pl.wikipedia.org/wiki?curid=695877" title="Tanie bandery">
Tanie bandery



</doc>
<doc id="695882" url="https://pl.wikipedia.org/wiki?curid=695882" title="Wiatraczyn">
Wiatraczyn

Wiatraczyn (do 1945 niem. "Weissemülle") – przysiółek wsi Ostroszowice w Polsce, położony w województwie dolnośląskim, w powiecie dzierżoniowskim, w gminie Dzierżoniów.
W latach 1975–1998 przysiółek należał administracyjnie do województwa wałbrzyskiego.
Położenie.
Wiatraczyn to mała osada leżąca na linii sudeckiego uskoku brzeżnego, u północno-wschodniego podnóża Gór Sowich, u wylotu doliny Zamkowego Potoku, na wysokości około 410-430 m n.p.m. 
Historia.
Wiatraczyn powstał w XIX wieku jako kolonia Ostroszowic. Istniał tu młyn wodny, od którego miejscowość wzięła swoją niemiecką nazwę. Zawsze była to mała osada i taki stan utrzymuje się do dnia dzisiejszego. W 1978 roku było tu zaledwie 5 gospodarstw rolnych, obecnie pozostały tylko 4. Na południe od osady w granicach administracyjnych Grodziszcza leży leśniczówka „Biały Młyn”.

</doc>
<doc id="695883" url="https://pl.wikipedia.org/wiki?curid=695883" title="Ocalić od zapomnienia">
Ocalić od zapomnienia

Ocalić od zapomnienia. Przeboje Marka Grechuty – album kompilacyjny Marka Grechuty i zespołu Anawa wydany w 1990 roku.

</doc>
<doc id="695890" url="https://pl.wikipedia.org/wiki?curid=695890" title="Gruczoły mezokrynowe">
Gruczoły mezokrynowe



</doc>
<doc id="695895" url="https://pl.wikipedia.org/wiki?curid=695895" title="Uniwersytet Rzymski „La Sapienza”">
Uniwersytet Rzymski „La Sapienza”

Uniwersytet Rzymski „La Sapienza”, także Uniwersytet Rzymski (wł. "Università degli Studi di Roma „La Sapienza”") – włoski uniwersytet państwowy z siedzibą w Rzymie.
Uniwersytet Rzymski „La Sapienza” jest największą tego typu państwową placówką edukacyjną w Europie i jednym z największych na świecie pod względem liczby studentów uniwersytetem. 
Od czasu reformy po 2010 Uniwersytet posiada 11 wydziałów, 65 katedr, 21 muzeów i 50 bibliotek. Rocznie uczy się w nim 140 000 studentów i pracuje ponad 8 000 wykładowców akademickich, jak również pracowników technicznych i administracyjnych. Jest największą tego typu uczelnią we Włoszech, posiadającą programy badawcze w dziedzinie inżynierii, nauk przyrodniczych, nauk biomedycznych i humanistycznych. Oferuje 10 programów magisterskich prowadzonych wyłącznie w języku angielskim.
Historia.
Uniwersytet La Sapienza w Rzymie został utworzony 20 kwietnia 1303 przez papieża Bonifacego VIII bullą papieską . Był to pierwszy uniwersytet papieski.
W 1431 papież Eugeniusz IV całkowicie zreorganizował studium bullą In supremae, w której nadał zarówno mistrzom, jak i studentom możliwie najszersze przywileje oraz zarządził, aby uniwersytet obejmował cztery szkoły: prawa, medycyny, filozofii i teologii. Wprowadził nowy podatek na wino, aby zebrać fundusze na uniwersytet. Pieniądze zostały wykorzystane na zakup pałacu, w którym później mieścił się kościół Sant'Ivo alla Sapienza.
Podczas złupiania Rzymu w 1527 uniwersytet został zamknięty, niektórzy profesorowie zostali zabici, a inni rozeszli się. 
Papież Paweł III przywrócił uniwersytet do jego działalności wkrótce po wyborze na pontyfikat w 1534 roku.
W latach pięćdziesiątych XVII wieku uniwersytet zyskał nazwę „Sapienza”, co oznacza mądrość. 
W 1703 papież Klemens XI za swoje prywatne fundusze zakupił część ziemi na Janikulum, gdzie stworzył ogród botaniczny, który dzięki pracy braci Trionfetti wkrótce stał się najbardziej znanym w Europie. 
Pierwszą pełną historię Uniwersytetu Rzymskiego La Sapienza napisał w latach 1803–1806 Filippo Maria Renazzi. 
W 1870 La Sapienza przestała być uniwersytetem papieskim i stała się uniwersytetem stolicy Włoch – Rzymu. W 1935 ukończono nowy kampus uniwersytecki, zaprojektowany przez Marcello Piacentiniego.
15 stycznia 2008 Watykan odwołał planowaną wizytę na Uniwersytecie La Sapienza papieża Benedykta XVI, który miał przemawiać na uniwersyteckiej ceremonii inaugurującej rok akademicki z powodu protestów niektórych studentów i profesorów. Tytuł przemówienia brzmiałby: „Prawda czyni nas dobrymi, a dobro jest prawdą”. Niektórzy studenci i profesorowie protestowali w reakcji na przemówienie z 1990 roku, które wygłosił papież Benedykt XVI (wówczas kardynał Joseph Ratzinger), w którym, ich zdaniem, poparł działania Kościoła przeciwko Galileuszowi w 1633.
Budynki.
Uniwersytet La Sapienza ma wiele kampusów w Rzymie, ale jego głównym kampusem jest "Città Universitaria" (miasto uniwersyteckie), które obejmuje 44 ha (110 akrów) w pobliżu stacji Roma Tiburtina. Uniwersytet ma kampusy satelitarne poza Rzymem, z których główny znajduje się w Latinie. 
W 2011 rozpoczęto projekt budowy kampusu z akademikami w pobliżu stacji Pietralata, we współpracy z regionem Lazio. Aby sprostać stale rosnącej liczbie kandydatów, rektor zatwierdził również nowy plan rozbudowy Città Universitaria, realokacji biur i powiększania wydziałów, a także tworzenia nowych kampusów dla studentów lokalnych i zagranicznych. 
Uniwersytet posiada bibliotekę Alessandrina (Biblioteca Universitaria Alessandrina), zbudowana w 1667 roku przez papieża Aleksandra VII, jest główną biblioteką mieszczącą 1,5 miliona tomów; ma kilka ważnych kolekcji, w tym "collezione ciceroniana" i Fondo Festa.
Na terenie uniwersytetu znajduje się też ogród botaniczny "Orto Botanico dell'Università di Roma „La Sapienza”". 
Wydział Filozoficzny ulokowany jest w Villa Mirafiori – neorenesansowym pałacu zbudowanym w XIX wieku, którego pokoje ozdobione są pięknymi freskami.
Uniwersytet Rzymski La Sapienza ukończyli: Maria Montessori, Enrico Fermi, Gabriele d'Annunzio, Bernardo Bertolucci, Massimiliano Fuksas, Giuseppe Conte, Carlo Verdone, Abdirashid Ali Shermarke, Charles Ponzi. 

</doc>
<doc id="695905" url="https://pl.wikipedia.org/wiki?curid=695905" title="Zasoby bilansowe">
Zasoby bilansowe

Zasoby bilansowe – zasoby złoża lub jego części, którego cechy naturalne spełniają wymagania określone przez kryteria bilansowości i umożliwiają podejmowanie jego eksploatacji.

</doc>
<doc id="695912" url="https://pl.wikipedia.org/wiki?curid=695912" title="Asnieres">
Asnieres



</doc>
<doc id="695914" url="https://pl.wikipedia.org/wiki?curid=695914" title="Asnieres-en-Bessin">
Asnieres-en-Bessin



</doc>
<doc id="695915" url="https://pl.wikipedia.org/wiki?curid=695915" title="Asnieres-en-Montagne">
Asnieres-en-Montagne



</doc>
<doc id="695916" url="https://pl.wikipedia.org/wiki?curid=695916" title="Asnieres-en-Poitou">
Asnieres-en-Poitou



</doc>
<doc id="695917" url="https://pl.wikipedia.org/wiki?curid=695917" title="Asnieres-la-Giraud">
Asnieres-la-Giraud



</doc>
<doc id="695918" url="https://pl.wikipedia.org/wiki?curid=695918" title="Asnieres-les-Dijon">
Asnieres-les-Dijon



</doc>
<doc id="695919" url="https://pl.wikipedia.org/wiki?curid=695919" title="Asnieres-sous-Bois">
Asnieres-sous-Bois



</doc>
<doc id="695920" url="https://pl.wikipedia.org/wiki?curid=695920" title="Asnieres-sur-Blour">
Asnieres-sur-Blour



</doc>
<doc id="695922" url="https://pl.wikipedia.org/wiki?curid=695922" title="Asnieres-sur-Nouere">
Asnieres-sur-Nouere



</doc>
<doc id="695925" url="https://pl.wikipedia.org/wiki?curid=695925" title="Asnieres-sur-Oise">
Asnieres-sur-Oise



</doc>
<doc id="695926" url="https://pl.wikipedia.org/wiki?curid=695926" title="Asnieres-sur-Saone">
Asnieres-sur-Saone



</doc>
<doc id="695927" url="https://pl.wikipedia.org/wiki?curid=695927" title="Asnieres-sur-Vegre">
Asnieres-sur-Vegre



</doc>
<doc id="695928" url="https://pl.wikipedia.org/wiki?curid=695928" title="Aristides Pereira">
Aristides Pereira

Aristides Maria Pereira (ur. 17 listopada 1924 w Boa Vista, zm. 22 września 2011 w Coimbrze) – polityk Republiki Zielonego Przylądka, działający w Afrykańskiej Partii Niepodległości Zielonego Przylądka (PAIVC) (początkowo Afrykańskiej Partii Niepodległości Gwinei i Wysp Zielonego Przylądka) (PAIGC). Był pierwszym prezydentem Republiki Zielonego Przylądka, sprawował urząd od 5 lipca 1975 do 22 marca 1991.
Po kończeniu szkoły średniej pracował jako technik radiowo-telegraficzny. W 1952 roku wraz z Amílcarem Cabralem rozpoczął działalność przeciwko kolonialnym rządom portugalskim. W 1956 roku obydwaj założyli Afrykańską Partię Niepodległości Gwinei i Wysp Zielonego Przylądka (PAIGC). Ich wizją było wyzwolenie, a następnie zjednoczenie Wysp Zielonego Przylądka i Gwinei Bissau. W 1958 roku Cabral udał się do niepodległej już Gwinei, skąd infiltrował sąsiednie tereny Gwinei Bissau. Pereiera pozostał na Wyspach Zielonego Przylądka. W 1959 roku przedostał się do Gwinei Bissau, gdzie pomógł zorganizować strajk dokerów. Pokojowa manifestacja została rozbita przez Portugalczyków, w wyniku czego śmierć poniosło 50 strajkujących. Masakra zradykalizowała PAIGC, które zdecydowało się na rozpoczęcie walki zbrojnej. W tym samym 1959 roku ożenił się z Carliną Fortes, z którą miał jednego syna i dwie córki. 
W 1960 roku dołączył do przebywającego w Gwinei Cabrala. Tam prowadził program radiowo-informacyjny PAIGC. Jako szef dyplomacji ruchu wyzwoleńczego wynegocjował pomoc ze strony Organizacji Jedności Afrykańskiej, Związku Radzieckiego i państw Skandynawii. W 1963 roku rozpoczęła się kampania partyzancka PAIGC w Gwinei Bissau. Pereira był zaangażowany w walkę, organizował podziemne grupy dywersyjne. W 1964 roku został asystentem sekretarza generalnego partii. Do 1969 roku, siły PAIGC kontrolowały ponad dwie trzecie Gwinei Bissau.
W 1973 roku Amílcar Cabral został zabity przez portugalską tajną policję. Pereira został porwany, uratował go patrol morski Gwinei. Po śmierci Cabrala objął kierownictwo partii. Niepodległość Gwinei Bissau i Wysp Zielonego Przylądka umożliwiła portugalska rewolucja goździków z 1974 roku. Dzięki niej powrócił na wyspy i wygrał wybory prezydenckie w 1975 roku. 5 lipca 1975 roku Wyspy Zielonego Przylądka stały się niepodległym państwem. Jednopartyjną władze objął PAIGC z Pereirą jako prezydentem i Pedro Piresem jako premierem.
Republika Zielonego Przylądka pod rządami Pereiry prowadziła pragmatycznie lewicową politykę. W polityce zagranicznej utrzymywała dobre relacje zarówno z państwami Zachodu, jak i blokiem komunistycznym. W 1980 roku kraj zerwał więzy w Gwineą Bissau, a lokalna sekcja PAIGC przekształciła się w Afrykańską Partię Niepodległości Zielonego Przylądka (PAIVC). Pereira zyskał reelekcję w wyborach w 1981 i 1986 roku. W 1990 roku rozpoczął proces demokratyzacji kraju. W 1991 roku odbyły się wielopartyjne wybory parlamentarne i prezydenckie, zwycięstwo w nich odniósł opozycyjny Ruch dla Demokracji (MPD), a prezydentem został opozycyjny António Monteiro.

</doc>
<doc id="695929" url="https://pl.wikipedia.org/wiki?curid=695929" title="António Monteiro">
António Monteiro

António Manuel Mascarenhas Gomes Monteiro (ur. 16 lutego 1944 w Santa Catarina, zm. 16 września 2016 w Prai) – polityk Republiki Zielonego Przylądka, działający w Ruchu dla Demokracji (MPD).
Od 22 marca 1991 do 22 marca 2001 prezydent Republiki Zielonego Przylądka.

</doc>
<doc id="695931" url="https://pl.wikipedia.org/wiki?curid=695931" title="Aspres-les-Corps">
Aspres-les-Corps



</doc>
<doc id="695933" url="https://pl.wikipedia.org/wiki?curid=695933" title="António Mascarenhas Monteiro">
António Mascarenhas Monteiro



</doc>
<doc id="695934" url="https://pl.wikipedia.org/wiki?curid=695934" title="Aspres-sur-Buech">
Aspres-sur-Buech



</doc>
<doc id="695938" url="https://pl.wikipedia.org/wiki?curid=695938" title="Asprieres">
Asprieres



</doc>
<doc id="695939" url="https://pl.wikipedia.org/wiki?curid=695939" title="Żywot Ezopa Fryga, mędrca obyczajnego, z przypowieściami jego">
Żywot Ezopa Fryga, mędrca obyczajnego, z przypowieściami jego



</doc>
<doc id="695940" url="https://pl.wikipedia.org/wiki?curid=695940" title="Asperes">
Asperes



</doc>
<doc id="695941" url="https://pl.wikipedia.org/wiki?curid=695941" title="Assencieres">
Assencieres



</doc>
<doc id="695943" url="https://pl.wikipedia.org/wiki?curid=695943" title="Asse-le-Boisne">
Asse-le-Boisne



</doc>
<doc id="695944" url="https://pl.wikipedia.org/wiki?curid=695944" title="Asse-le-Berenger">
Asse-le-Berenger



</doc>
<doc id="695945" url="https://pl.wikipedia.org/wiki?curid=695945" title="Asse-le-Riboul">
Asse-le-Riboul



</doc>
<doc id="695946" url="https://pl.wikipedia.org/wiki?curid=695946" title="Asserac">
Asserac



</doc>
<doc id="695949" url="https://pl.wikipedia.org/wiki?curid=695949" title="Astille">
Astille



</doc>
<doc id="695951" url="https://pl.wikipedia.org/wiki?curid=695951" title="Piotr Majchrzak">
Piotr Majchrzak

Piotr Majchrzak (ur. 12 marca 1963, zm. 18 maja 1982 w Poznaniu) — uczeń Technikum Ogrodniczego w Poznaniu. Uznany przez sejmową Nadzwyczajną Komisję do Zbadania Działalności Ministerstwa Spraw Wewnętrznych za jedną z ofiar stanu wojennego w PRL.
Życiorys.
Syn Jerzego i Teresy, miał trójkę rodzeństwa. Wychował się w rodzinie o tradycjach patriotycznych, jego ojciec uczestniczył w wydarzeniach Poznańskiego Czerwca, matka była działaczką opozycji antykomunistycznej. Od 1980 r. uczył się w Technikum Ogrodniczym w Rokietnicy. Trenował karate w klubie Feniks. W okresie stanu wojennego zaangażował się w działalność opozycyjną. Brał udział w manifestacjach, jako symbol sprzeciwu nosił opornik.
Śmierć.
Według jednej z wersji wieczorem 11 maja 1982 r. został zatrzymany i dotkliwie pobity przez ZOMO. Według innej wersji do incydentu doszło pod klubem nocnym W-Z i nie miał on podłoża politycznego, a kryminalne. W rezultacie pobicia zmarł w szpitalu 18 maja 1982 r. na skutek rozległych obrażeń czaszki, nie odzyskawszy przytomności. Lekarze medycyny sądowej podczas sekcji zwłok uznali, że przyczyną zgonu nastolatka była śmierć pnia mózgu (przyczyna: obrażenia śródmózgowe powstałe w wyniku urazu czaszki spowodowane narzędziem twardym, tępym, względnie od upadku na twarde podłoże). Śledztwo umorzono „z powodu niewykrycia sprawców przestępstwa”.
21 maja 1982 na cmentarzu komunalnym na Miłostowie w Poznaniu odbył się jego manifestacyjny pogrzeb jako ofiary stanu wojennego.
Wynik śledztwa.
Od początku dochodzenia uczestniczący w pobiciu funkcjonariusze ZOMO stworzyli alternatywną wersję wydarzeń, w której Majchrzak miał zostać pobity przez „mężczyznę z parasolem”), rozwijaną podczas milicyjnego dochodzenia i prokuratorskiego śledztwa. 8 sierpnia 1982 r. wersja ta została propagandowo nagłośniona w resortowym piśmie „W Służbie Narodu” (artykuł „Pałką czy parasolką”). 19 listopada 1982 r. śledztwo prowadzone przez Prokuraturę Rejonową dla Starego Miasta w Poznaniu umorzono „wobec braku dostatecznych dowodów popełnienia przestępstwa”. 22 marca 1983 po zaskarżeniu decyzji Prokuratura Wojewódzka w Poznaniu zleciła uzupełnienie postępowania przygotowawczego, 24 września 1983 śledztwo ponownie umorzono. 19 stycznia 1984 r. po kolejnym zażaleniu wniesionym przez rodzinę Prokuratura Wojewódzka tamże zaleciła przejęcie śledztwa przez Wydz. Śledztw Prokuratury Wojewódzkiej, mimo to 31 lipca 1984 r. sprawę ponownie umorzono, w październiku 1984 r. decyzja ta została podtrzymana przez Prokuraturę Generalną.
Sejmowa Komisja Nadzwyczajna do Zbadania Działalności MSW w swoim raporcie z września 1991 r. uznała, iż śledztwo w sprawie śmierci Piotra Majchrzaka zostało umorzone, wbrew temu, co wynikało z materiału dowodowego — według niej milicja nie odpowiadała jednak za pobicie Majchrzaka, ale za krycie sprawców pobicia lub co najmniej zaniedbania w śledztwie. W 2007 r. prokurator Instytutu Pamięci Narodowej, z uwagi na brak nowych dowodów, odmówił wszczęcia śledztwa. Rodzice Piotra Majchrzaka zaskarżyli tę decyzję ale została ona podtrzymana przez Sąd Okręgowy w Poznaniu. 20 września 2022 r. Prezes Instytutu Pamięci Narodowej Karol Nawrocki poinformował oficjalnie, że IPN wznowił śledztwo w sprawie wyjaśnienia śmierci Piotra Majchrzaka.
Upamiętnienie.
W 2010 radny miejski Szymon Szynkowski vel Sęk (PiS) wystąpił z inicjatywą nadania imienia Majchrzaka skwerowi lub ulicy. 11 grudnia 2014 oficjalnie nadano nazwę i odsłonięto Zaułek im. Piotra Majchrzaka, będący pieszym przesmykiem bezpośrednio sąsiadującym z Cmentarzem Zasłużonych Wielkopolan w Poznaniu. W maju 2022 r. w Wielkopolskim Muzeum Niepodległości została otwarta wystawa „Czekając na prawdę. Piotr Majchrzak 1963 – 1982” poświęcona okolicznościom śmierci Piotra Majchrzaka.

</doc>
<doc id="695956" url="https://pl.wikipedia.org/wiki?curid=695956" title="Athee-sur-Cher">
Athee-sur-Cher



</doc>
<doc id="695957" url="https://pl.wikipedia.org/wiki?curid=695957" title="Athee">
Athee



</doc>
<doc id="695958" url="https://pl.wikipedia.org/wiki?curid=695958" title="Attigneville">
Attigneville



</doc>
<doc id="695961" url="https://pl.wikipedia.org/wiki?curid=695961" title="Aubarede">
Aubarede



</doc>
<doc id="695962" url="https://pl.wikipedia.org/wiki?curid=695962" title="Auberives-sur-Vareze">
Auberives-sur-Vareze



</doc>
<doc id="695964" url="https://pl.wikipedia.org/wiki?curid=695964" title="Królowa potępionych">
Królowa potępionych

Królowa potępionych (tytuł oryg. "The Queen of the Damned") – trzeci tom cyklu "Kroniki wampirów" amerykańskiej pisarki Anne Rice.
Po sześciu tysiącach lat Akasha, matka wampirów i królowa potępionych, wstaje ze swego kamiennego tronu. Jej zamiary szybko stają się jasne: przejęcie władzy nad światem żywych i umarłych, morderczy plan, w którego realizacji może przeszkodzić tylko najbłyskotliwsze z jej dzieci. Unicestwienie ludzi i unicestwienie krwiopijców wydaje się bliskie i nieuchronne...
Na podstawie tej książki i fragmentów "Wampira Lestata" powstał film "Królowa potępionych" z Aaliyah w tytułowej roli.

</doc>
<doc id="695966" url="https://pl.wikipedia.org/wiki?curid=695966" title="Aubigny-les-Sombernon">
Aubigny-les-Sombernon



</doc>
<doc id="695967" url="https://pl.wikipedia.org/wiki?curid=695967" title="Aubigny-les-Pothees">
Aubigny-les-Pothees



</doc>
<doc id="695969" url="https://pl.wikipedia.org/wiki?curid=695969" title="Aubigny-sur-Nere">
Aubigny-sur-Nere



</doc>
<doc id="695972" url="https://pl.wikipedia.org/wiki?curid=695972" title="Aubigne-Racan">
Aubigne-Racan



</doc>
<doc id="695973" url="https://pl.wikipedia.org/wiki?curid=695973" title="Aubigne-sur-Layon">
Aubigne-sur-Layon



</doc>
<doc id="695974" url="https://pl.wikipedia.org/wiki?curid=695974" title="Grzymisław (województwo pomorskie)">
Grzymisław (województwo pomorskie)

Grzymisław – kolonia w Polsce położona w województwie pomorskim, w powiecie człuchowskim, w gminie Debrzno.
W latach 1975–1998 miejscowość administracyjnie należała do województwa słupskiego.

</doc>
<doc id="695976" url="https://pl.wikipedia.org/wiki?curid=695976" title="Aubiere">
Aubiere



</doc>
<doc id="695977" url="https://pl.wikipedia.org/wiki?curid=695977" title="Auboue">
Auboue



</doc>
<doc id="695978" url="https://pl.wikipedia.org/wiki?curid=695978" title="Aubreville">
Aubreville



</doc>
<doc id="695980" url="https://pl.wikipedia.org/wiki?curid=695980" title="Aubigne">
Aubigne



</doc>
<doc id="695996" url="https://pl.wikipedia.org/wiki?curid=695996" title="Antoni Brynk">
Antoni Brynk

Antoni Brynk (ur. 1 marca 1850, zm. 30 maja 1925) – generał lejtnant Marynarki Wojennej Imperium Rosyjskiego.
Życiorys.
Antoni Brynk urodził się na Wileńszczyźnie w zaborze rosyjskim. Był stryjecznym bratem kontradmirała Zygmunta Brynka. W 1872 roku ukończył Morską Szkołę Artylerii w Kronsztadzie, natomiast od 1877 do 1878 roku dokształcał się w Michajłowskiej Akademii Artyleryjskiej w Petersburgu.
W początkowym okresie służby pływał jako oficer techniczny na okrętach różnych klas. Następnie w Obuchowskich Zakładach Zbrojeniowych pracował nad kolejnymi generacjami dział okrętowych. W latach 1888-1893 zajmował posadę flagowego oficera artylerii w sztabie Eskadry Ćwiczebnej, po czym został wyznaczony na stanowisko naukowe profesora w Michajłowskiej Akademii Artyleryjskiej. W 1899 roku objął funkcję zastępcy głównego inspektora artylerii morskiej, a od 1907 roku kierował Głównym Inspektoratem Artylerii Morskiej. Był także przewodniczącym Komisji Morskich Prób Artyleryjskich (lata 1902-1907) oraz członkiem Komitetu Artyleryjskiego w Głównym Urzędzie Artylerii (lata 1908-1912). 
W 1912 roku został zwolniony z czynnej służby wojskowej na własną prośbę. Po odejściu z wojska związał się z przemysłem zbrojeniowym - pracował jako dyrektor Fabryki Putiłowskiej w Petersburgu. W 1918 roku przybył do Polski i osiedlił się wraz z rodziną w Warszawie. Był członkiem zarządu Wytwórni Broni w Starachowicach. Zmarł 30 maja 1925 roku.

</doc>
<doc id="695999" url="https://pl.wikipedia.org/wiki?curid=695999" title="Marek Tercz">
Marek Tercz

Marek Tercz (ur. 15 marca 1954 w Kielcach) – poeta, pieśniarz, bard, kompozytor.
Zdobył wiele nagród, był laureatem m.in. Ogólnopolskiego Przeglądu Piosenki Artystycznej (1980), Studenckiego Festiwalu Piosenki w Krakowie, Festiwalu Artystycznego Młodzieży Akademickiej "Fama", Festiwalu Piosenki w Opolu (z Piwnicą pod Baranami). Jest autorem piosenek wykonywanych m.in. przez aktorów Piwnicy pod Baranami, Przemysława Gintrowskiego, Ilonę Sojdę, Roberta Kasprzyckiego, Tomasza Żółtkę, Mariolę Berg, Sylwię Gawłowską. W latach 1996–2000 związany był z Teatrem Ecce Homo. Jesienią 2002 r. powołał do istnienia w Kieleckim Centrum Kultury scenę alternatywną Salon Underground, na której prezentuje muzyczno-poetyckie performance. Jest członkiem kapituły nagrody im. Jacka Kaczmarskiego, przyznawanej przez Instytut Sztuki w Krakowie, a wręczanej podczas kolejnych edycji Studenckiego Festiwalu Piosenki w Krakowie, członkiem rady artystycznej tegoż festiwalu oraz kapituły nagrody im. Grzegorza Ciechowskiego, przyznawanej na Przeglądzie Piosenki Aktorskiej we Wrocławiu.
Obecnie tworzy muzykę teatralną, przygotowuje adaptacje teatralne wielu utworów literackich, jest opiekunem artystycznym laureatki 42. Studenckiego Festiwalu Piosenki – Ilony Sojdy, a także Sylwii Gawłowskiej, dla których pisze muzykę i teksty.

</doc>
<doc id="696002" url="https://pl.wikipedia.org/wiki?curid=696002" title="Bitkowo (powiat suwalski)">
Bitkowo (powiat suwalski)

Bitkowo – osada w Polsce położona w województwie podlaskim, w powiecie suwalskim, w gminie Filipów.
W latach 1975–1998 miejscowość administracyjnie należała do województwa suwalskiego.

</doc>
<doc id="696003" url="https://pl.wikipedia.org/wiki?curid=696003" title="Polonez Kościuszki">
Polonez Kościuszki

Polonez (pożegnalny) Kościuszki z 1792 roku – polska pieśń patriotyczna, powstała w 1792 roku z okazji przymusowej emigracji Tadeusza Kościuszki, spowodowanej klęską wojsk polskich w wojnie z Rosją i przystąpieniem króla Stanisława Poniatowskiego do targowicy.
Za twórcę melodii uchodzi Jan Barcicki. Pierwsze cztery wersy tej pieśni brzmiały następująco:
"Podróż twoja nam niemiła"
"lepsza przyjaźń w domu była."
"Kochalim cię nad swe życie,"
"Szanowali należycie..."
Po prawie 40 latach Rajnold Suchodolski zmienił nieco melodię i napisał nowy tekst pieśni, którą śpiewano podczas powstania listopadowego:
"Patrz, Kościuszko, na nas z nieba"
"jak w krwi wrogów będziem brodzić"
"twego miecza nam potrzeba"
"by Ojczyznę oswobodzić."

</doc>
<doc id="696006" url="https://pl.wikipedia.org/wiki?curid=696006" title="Beata z Sens">
Beata z Sens

Beata z Sens (zm. 273; niektóre źródła podają 277) – męczennica za czasów Aureliana (zm. 275), święta katolicka.
Beata urodziła się w Hiszpanii. Podczas prześladowań chrześcijan opuściła kraj i udała się do Sens w Galii (obecnie departament Yonne), która nie była przyjazna chrześcijanom. 
Tu również były prześladowania i Beata wkrótce poniosła śmierć męczeńską za wiarę. Razem z nią śmierć ponieśli Sankcjan i Augustyn. Znajdujące się w archidiecezji Sens-Auxerre spisane ich dzieje pod koniec VIII lub na początku IX wieku mówią, że cała trójka była towarzyszami świętej Kolumby pochodzącej również z Hiszpanii. W historii diecezji wspominani są również z tego okresu inni Hiszpanie: Feliks i Aubert. 
Beatę pochowano za miastem, a w miejscu pochówku wzniesiono kaplicę nagrobną, którą w 731 zniszczyli Saraceni. W miejsce zniszczonej kaplicy wybudowano nową. Tę z kolei zniszczyli Normanowie (niektóre źródła podają, że był to kościół). W 877 roku ówczesny biskup Sens Anségise przeniósł jej relikwie do miasta i z tego okresu pochodzi "Passio" zawierające miejscowe tradycje i trudną do oddzielenia inwencję hagiografa. Relikwie spoczęły w kościele "St-Pierre-le-Vif". 
Jej wspomnienie liturgiczne obchodzone jest 6 września.
Nie należy mylić jej z inną św. Beatą, występującą w "Martyrologium Rzymskim" od 1584 jako "Benedykta" (dep. Yonne), wspominaną 29 czerwca, która była prawdopodobnie matką Sydroniusza, męczennika z Sens (męczeństwo Sydroniusza jest jednak wątpliwe). Pochowana została w Avrolles.

</doc>
<doc id="696010" url="https://pl.wikipedia.org/wiki?curid=696010" title="Autostrada A11 (Włochy)">
Autostrada A11 (Włochy)

Autostrada A11, także "Autostrada Firenze-Mare" – autostrada we Włoszech w ciągu trasy europejskiej E76. Jej budowa trwała w latach 1928-1932. Uroczyste otwarcie odbyło się w 1933 roku. W latach 70. XX wieku wybudowano łącznik autostradowy A11/A12 umożliwiający przejazd z Lukki do Viareggio.
Droga łączy najważniejsze miasta Toskanii – Florencję, Prato, Pistoię, Lukkę i Pizę. W pobliżu Pizy autostrada łączy się z drogą Via Aurelia.

</doc>
<doc id="696011" url="https://pl.wikipedia.org/wiki?curid=696011" title="Szlak Puszczy Wkrzańskiej">
Szlak Puszczy Wkrzańskiej

Szlak Puszczy Wkrzańskiej im. Stefana „Taty” Kaczmarka – czerwony pieszy szlak turystyczny na terenie Puszczy Wkrzańskiej o długości ok. 45,5 km. Przebiega przez obszar miejski Szczecina i powiatu polickiego. 
Stefan „Tata” Kaczmarek (1907-1974) - założyciel i wieloletni prezes Szczecińskiego Klubu Turystycznego „88” był propagatorem krajoznawstwa wśród młodzieży. Doceniał urok Puszczy Wkrzańskiej.

</doc>
<doc id="696017" url="https://pl.wikipedia.org/wiki?curid=696017" title="Żywot Ezopa Fryga">
Żywot Ezopa Fryga

Żywot Ezopa Fryga, mędrca obyczajnego, z przypowieściami jego – utwór Biernata z Lublina wydany po raz pierwszy w Krakowie ok. 1522 roku. Żaden z egzemplarzy tego wydania nie zachował się. Najstarsze zachowane wydanie pochodzi z 1578 r.
Znaczenie.
"Żywot Ezopa Fryga" jest najobszerniejszym polskim utworem wierszowanym wczesnego renesansu. Składa się z 3144 wersów, uporządkowanych w czterowersowe strofy i rymujących się parzyście. Dzieło stało się jednocześnie przełomem w wersyfikacji, gdyż Biernat przeszedł z wiersza intonacyjno-zdaniowego w sylabizm względny. W utworze odnaleźć można także ponad 270 przysłów, dzięki czemu Biernat z Lublina jest uznawany za pierwszego paremiografa w literaturze polskiej. Wraz z "Żywotem" wydawany był zbiór bajek Biernata.
Wydania.
Pierwsze wydanie utworu, które miało miejsce w Krakowie, datuje się na rok 1522. Najstarsze zachowane wydanie ukazało się także w Krakowie, ale w 1578 r. Jedyny kompletny egzemplarz tego wydania przechowuje się w zbiorach Biblioteki PAN w Kórniku.
Korzenie.
Rodowód "Żywota Ezopa Fryga" sięga starożytności. Około VI w. p.n.e. powstała pierwsza biografia poety i bajkopisarza Ezopa, która nie została zachowana, ale była wiele razy przeobrażana i poszerzana o nowe szczegóły. Najwcześniejsze zachowane teksty "Żywota Ezopa" pochodzą z XII wieku i są zapisane w języku greckim. Łacińskie przekłady, których dokonywali włoscy humaniści, datuje się na XV wiek.
Dzieło Biernata.
Poeta nie tylko przybliżył czytelnikowi biografię Ezopa, ale i dokonał w niej szeregu przesunięć. Najważniejszym z nich jest próba powiązania dziejów mitycznego bohatera z rzeczywistością polską XVI wieku. Dokonuje się zatem uwspółcześnienie przygód i poglądów bohatera.
Portret Ezopa.
Legendarny Ezop ukazany został jako szpetny niewolnik. Sposób przedstawienia wyglądu postaci jest polemiką ze średniowieczną kategorią piękna, która osobom fizycznie atrakcyjnym z góry przypisywała zalety charakteru. W wypadku Ezopa zachodzi połączenie brzydoty z życiową mądrością, sprytem i błyskotliwością umysłową (pięknem wewnętrznym), dzięki którym z niewolnika stał się doradcą królów i nauczycielem ludu.

</doc>
<doc id="696030" url="https://pl.wikipedia.org/wiki?curid=696030" title="A23">
A23



</doc>
<doc id="696033" url="https://pl.wikipedia.org/wiki?curid=696033" title="Andrzej Miklaszewski">
Andrzej Miklaszewski

Andrzej Miklaszewski – polski architekt, wykładowca na wydziale architektury Politechniki Warszawskiej, członek SARP.
Życiorys.
W 1968 roku ukończył studia na Politechnice Warszawskiej, na wydziale architektury. Po ukończeniu studiów pełnił na tym wydziale funkcję asystenta. W latach 1974–1982 był stałym projektantem Przedsiębiorstwa Wystaw i Targów Zagranicznych POLEXPO. W roku 1991 razem z Konradem Kucza-Kuczyńskim założył biuro projektowe "Atelier 2".
Najważniejsze projekty jego autorstwa (większość we współpracy z Konradem Kucza-Kuczyńskim):
Aula im. o. Kordeckiego znalazła się w grupie dwudziestu "przełomowych dla polskiej architektury, wyróżniających się na tle czasów, wydarzeń i w rozumieniu odbiorców" () obiektów wybranych spośród 220 budynków wzniesionych po 1989 r., w celu reprezentowania Polski na wystawie "Polska. Ikony architektury". 
Budynek Hoża-Bis na rogu Hożej i Poznańskiej został nagrodzony Nagrodą Ministra Infrastruktury II stopnia. Został on również nominowany do nagrody głównej w kategorii budynków wielorodzinnych w konkursie "Życie w architekturze" .

</doc>
<doc id="696034" url="https://pl.wikipedia.org/wiki?curid=696034" title="Bitkowo">
Bitkowo

2 miejscowości w Polsce:

</doc>
<doc id="696041" url="https://pl.wikipedia.org/wiki?curid=696041" title="Avex Trax">
Avex Trax

 – jedno z największych wydawnictw muzycznych w Japonii. Wydaje single oraz albumy znanych artystów japońskich i zagranicznych takich jak: Ayumi Hamasaki, Kumi Kōda, Olivia Lufkin, Ai Ōtsuka, Boa Kwon, SKE48 czy TVXQ.

</doc>
<doc id="696046" url="https://pl.wikipedia.org/wiki?curid=696046" title="Hoimar von Ditfurth">
Hoimar von Ditfurth

Hoimar Gerhard Friedrich Ernst von Ditfurth (ur. 15 października 1921 w Berlinie, zm. 1 listopada 1989 we Fryburgu Bryzgowijskim) – niemiecki lekarz, neurolog i psychiatra, doktor habilitowany nauk medycznych (1958); popularyzator nauki, autor szeregu monografii, m.in. trylogii: "Dzieci Wszechświata" (1970), "Na początku był wodór" (1972), "Duch nie spadł z nieba" (1976).
Profesor psychiatrii i neurologii na Uniwersytecie w Heidelbergu. Od 1969 pracował jako niezależny publicysta naukowy. Wydawał periodyk naukowy „Apollo”. Dużą popularność zdobył dzięki programom popularnonaukowym w telewizji: „Eksperymenty z życiem”, „My i Kosmos”.
Za pracę przyznano mu nagrody, m.in. w 1968 niemiecką telewizyjną Grime-Preis , w 1972 Nagrodę Bambi, a w 1978 międzynarodową Nagrodę Kalinga.

</doc>
<doc id="696047" url="https://pl.wikipedia.org/wiki?curid=696047" title="Filipów">
Filipów



</doc>
<doc id="696053" url="https://pl.wikipedia.org/wiki?curid=696053" title="Filipów Pierwszy">
Filipów Pierwszy



</doc>
<doc id="696055" url="https://pl.wikipedia.org/wiki?curid=696055" title="Kortumowo">
Kortumowo

Kortumowo – wymyślona przez Zbigniewa Nienackiego miejscowość położona na ziemi chełmińskiej, w której Pan Samochodzik rzekomo odnalazł skarb Templariuszy. Siedziba fikcyjnej parafii rzymskokatolickiej z XIV-wiecznym kościołem. Opis książkowy może jednak dotyczyć rzeczywistej miejscowości, Chwarszczan, Koronowa, Kornatowa lub innej. 
Miejscowość opisana jest w powieści "Pan Samochodzik i templariusze". Nazwa wioski pochodzi od łacińskich słów "cor tuum", co oznacza „serce twoje”. W powieści kluczem do odnalezienia skarbu było hasło „tam skarb twój, gdzie serce twoje” (łac. "ubi thesaurus tuus, ibi cor tuum") – cytat z Ewangelii Mateusza (Mt. 6,21). Wioska ta według powieści miała się stać nową stolicą zakonu krzyżackiego po opuszczeniu w 1309 przez wielkiego mistrza Zygfryda von Feutchwangen jego dotychczasowej siedziby, którą była Wenecja. Do podjęcia decyzji o lokalizacji stolicy w tym miejscu zamiast dogodniejszego strategicznie Elbląga miała skłonić wielkiego mistrza wpływowa pozycja mistrza krajowego Prus Heinricha von Plotzke w zakonie.

</doc>
<doc id="696057" url="https://pl.wikipedia.org/wiki?curid=696057" title="Księga Helamana">
Księga Helamana

Księga Helamana – w religii mormońskiej jedna z ksiąg zawartych w Księdze Mormona, znajduje się pomiędzy Księgą Almy, a Trzecim Nefim. Zdaniem mormonów Księga ta rzekomo opisuje lata od 53 do 5 roku p.n.e., a autorem jest Helaman i jego synowie. Składa się z 16 rozdziałów.
Treść księgi.
Księga opisuje dzieje Nefitów; walki i rozłamy między nimi, proroczą działalność Nefiego, proroctwo Lamanity Samuela do Nefitów oraz proroctwa zapowiadające przyjście Jezusa Chrystusa i nawrócenie się Lamanitów.

</doc>
<doc id="696058" url="https://pl.wikipedia.org/wiki?curid=696058" title="Avaya">
Avaya

Avaya Inc. – amerykańskie przedsiębiorstwo telekomunikacyjne, które specjalizuje się w technologii VoIP, contact center, mobile voice i przesyłaniu danych. Została założona w 2000 r. poprzez wydzielenie z Lucent Technologies (wcześniej wydzielonej z AT&amp;T) działu Enterprise/BCS. 
Obecnie zatrudnia około 10 tys. pracowników, w tym 40% poza USA.

</doc>
<doc id="696060" url="https://pl.wikipedia.org/wiki?curid=696060" title="Italo house">
Italo house

Italo house, mediterranean progressive – gatunek muzyczny charakteryzujący się mocnym brzmieniem podkładu i liniami melodycznymi, czy innymi dźwiękami pochodzenia orientalnego. 
Nazwę zawdzięcza prekursorom gatunku pochodzącym z Włoch, m.in.:

</doc>
<doc id="696064" url="https://pl.wikipedia.org/wiki?curid=696064" title="Wonderland">
Wonderland



</doc>
<doc id="696072" url="https://pl.wikipedia.org/wiki?curid=696072" title="MMR">
MMR

MMR – trójskładnikowa szczepionka przeciw odrze, śwince i różyczce. Nazwa szczepionki pochodzi od angielskich nazw tych trzech chorób: measles-mumps-rubella. Mieszanka zawiera żywe, odzjadliwione wirusy i podawana jest w formie zastrzyku.
Pierwsze dostępne szczepionki przeciw odrze trafiły na rynek w latach 1963–1968, zaś przeciw śwince i różyczce odpowiednio w 1967 i 1969. W 1971 pracujący dla koncernu Merck zespół pod kierunkiem Maurice Hillemana połączył te trzy szczepionki w jedną, tworząc pierwotną wersję MMR. Pierwotnie do produkcji szczepionki przeciw śwince wykorzystywano szczep Urabe Am9, jednak u jednego na 11-14 tys. pacjentów powodował on zazwyczaj niegroźne aseptyczne zapalenie opon mózgowo-rdzeniowych. Dlatego do lat 90. XX wieku zastąpiono go szczepem Jeryl Lynn, wyhodowanym przez Maurice'a Hillemana na bazie posiewu z gardła jego córki i nazwanym jej imieniem.
Obecnie w obrocie znajduje się wiele szczepionek typu MMR wielu producentów, m.in. "Priorix" produkowana przez GlaxoSmithKline, "M-M-RvaxPro" i "Trimovax" (Sanofi Pasteur), "Tresivac" (SII) i "MMR-II", następca oryginalnej szczepionki Hillemana produkowany w zakładach Merck.
Zgodnie z polskim kalendarzem szczepień MMR podaje się obowiązkowo wszystkim dzieciom w 13–14 miesiącu życia. Pierwsza dawka daje odporność ok. 95–98 procentom zaszczepionych, jednak by dodatkowo zwiększyć szansę immunizacji od 1989 na całym świecie wprowadza się obowiązkowe podanie drugiej, przypominającej dawki szczepionki w 10. roku życia dziecka. W wyniku obu dawek ok. 99 procent zaszczepionej populacji nabiera trwałej odporności. Poza szczepieniem u dzieci MMR wykorzystuje się także u osób szczególnie narażonych na infekcje mimo wcześniejszych szczepień oraz u pacjentów zarażonych wirusem HIV.
Skład szczepionki drugiej generacji.
Szczepionka jest dwuskładnikowa. Zawiera fiolkę z proszkiem (0,7 ml) i fiolkę z rozpuszczalnikiem (0,7 ml) do sporządzania roztworu do wstrzykiwań podskórnych.
Fiolka z proszkiem zawiera:
Ponadto substancje pomocnicze:
Bezpieczeństwo.
Działania niepożądane, rzadko poważne, mogą pochodzić od każdego składnika szczepionki MMR. U 10% dzieci pojawia się gorączka, złe samopoczucie i wysypka po 5–21 dniach od pierwszego szczepienia; u 5% pojawia się przejściowy ból stawów. Starsze kobiety są częściej zagrożone wystąpieniem u nich bólu stawów, ostrego zapalenia stawów, a nawet (rzadko) przewlekłego zapalenia stawów. Rzadko występują groźne reakcje anafilaktyczne i anafilaktoidalne pod postacią obrzęku naczynioworuchowego lub skurczu oskrzeli.
Liczba doniesień o zaburzeniach neurologicznych jest bardzo mała, ale istnieją dowody na związek pomiędzy postacią szczepionki MMR zawierającą szczep świnki Urabe i rzadkimi niepożądanymi przypadkami aseptycznego zapalenia opon mózgowych, będącego przejściową, łagodną postacią wirusowego zapalenia opon mózgowych. Państwowa Służba Zdrowia Wielkiej Brytanii wstrzymała stosowanie szczepu świnki Urabe we wczesnych latach 1990., z powodu wirusowego zapalenia opon mózgowych i przeszła na szczep świnki Jeryl Lynn. Szczep świnki Urabe pozostał w użyciu w pewnej liczbie krajów; MMR ze szczepem świnki Urabe jest o wiele tańsza do wyprodukowania niż ze szczepem Jeryl Lynn, a ponadto szczep o większej skuteczności i o nieco większej liczbie łagodnych efektów ubocznych może mieć wciąż przewagę w zmniejszaniu częstości ogólnych skutków ubocznych. Ryzyko poważnych zaburzeń neurologicznych po podaniu szczepionki jest znacznie niższe niż ryzyko zapalenia mózgu i encefalopatii w wyniku zakażenia dzikim wirusem odry.
Przegląd wyników badań klinicznych z Cochrane Library ujawnił kilka problemów dotyczących jakości badań nad bezpieczeństwem szczepionki MMR. Autorzy przeglądu przedstawili wnioski, że należy przyjąć znormalizowane definicje działań niepożądanych. W streszczeniu analizy wnioskowano: "Projekt oraz sprawozdanie na temat wyników badań nad bezpieczeństwem szczepionki MMR, zarówno przed, jak i po wprowadzeniu na rynek, są w dużej mierze niewystarczające. Dowody na istnienie działań niepożądanych po szczepieniu MMR nie można oddzielić od jej roli w zapobieganiu docelowym chorobom". Nie stwierdzono związku szczepionki z następującymi chorobami: autyzm, astma, białaczka, katar sienny, cukrzyca typu 1, zaburzenia chodu, choroba Crohna, choroby demielinizacyjne, infekcje bakteryjne lub wirusowe.
Związek między autyzmem a szczepionką MMR.
W Wielkiej Brytanii szczepionka MMR stała się tematem kontrowersji po opublikowaniu w roku 1998 artykułu przez Andrew Wakefielda i współpracowników na temat badań nad dwanaściorgiem dzieci, które miały objawy autyzmu oraz chorób jelit. W większości przypadków pierwsze objawy zaobserwowano zaraz po podaniu szczepionki MMR. W 1998 roku na konferencji prasowej Wakefield zasugerował, że podanie trzech osobnych dawek szczepionki może być bezpieczniejsze niż podanie jednej dawki. Sugestia nie została jednak poparta artykułem, a w kilku kolejnych recenzowanych badaniach nie wykazano jakiegokolwiek związku między szczepionką a autyzmem. Przyjmowanie szczepionki w formie trzech osobnych dawek nie zmniejsza ryzyka wystąpienia działań niepożądanych, a zwiększa prawdopodobieństwo zakażenie się dwoma chorobami, przeciwko którym nie zaszczepiono się od razu. Eksperci do spraw zdrowia skrytykowali medialne doniesienia na temat związku MMR z autyzmem za wywołanie spadku liczby szczepień. W roku 2007 Wakefield był przesłuchiwany przez komisję dyscyplinarną General Medical Council pod zarzutem nieuczciwości - jego badania miały być finansowane przez przemysł występujący przeciwko szczepionce MMR a fakt ten został ukryty przed redaktorami The Lancet.
W roku 2004 większość autorów publikacji w "Lancecie" (poza Wakefieldem i dwojgiem innych) wycofała interpretację wyników zamieszczoną w oryginalnym artykule, natomiast w styczniu 2010 "Lancet" wycofał publikację w całości. W maju 2010 Wakefield i jego były przełożony prof. John Walker-Smith zostali uznani przez General Medical Council za winnych nieuczciwości, nieetycznego postępowania i poddawania dzieci nieuzasadnionym, inwazyjnym badaniom klinicznym. Obaj zostali usunięci z rejestru lekarzy. Walker-Smith odwołał się od wyroku i marcu 2012 został uznany za niewinnego odnośnie do ww. zarzutów.
W styczniu 2011 British Medical Journal opublikował dwa raporty autorstwa Briana Deera, przedstawiające szczegółowo wyniki dochodzeń autora w sprawie dr. Wakefielda i jego badań nad szczepionką MMR. Opisują one procedury fałszowania danych użytych w oryginalnej pracy. Ujawniają też, w jaki sposób Wakefield zamierzał wzbogacić się na nagłośnieniu tej sprawy, przez udziały w firmach, które miały produkować alternatywne szczepionki i zestawy diagnostyczne.

</doc>
<doc id="696078" url="https://pl.wikipedia.org/wiki?curid=696078" title="Droga R4 (Belgia)">
Droga R4 (Belgia)

Droga R4 lub Obwodnica Gandawy (flam. "Ring rond Gent") – obwodnica belgijskiego miasta Gandawa, jej 14-kilometrowy fragment posiada parametry autostrady.
Droga, dzięki połączeniu z autostradą A11 w pobliżu miejscowości Zelzate, stanowi alternatywny wobec autostrady A14 szlak łączący Gandawę z Antwerpią.

</doc>
<doc id="696107" url="https://pl.wikipedia.org/wiki?curid=696107" title="Glam metal">
Glam metal

Glam metal (in. ang. "glam metal", "hair metal", "pop metal") – styl muzyki metalowej, popularny w latach 80. XX w., obejmujący melodyjną i rytmiczną jego odmianę.
Historia.
Termin "glam metal" określał styl w muzyce, w którym znaczącą cechą było ukazanie własnego wizerunku. To wyraźne podkreślenie wizerunku miał związek z rozpoczynającą w tym okresie działalność stacją MTV, w której zespoły te mogły zaistnieć. Ze względu na fakt, iż na początku lat 90. XX wieku pojawiły się zespoły grające grunge i rock alternatywny, termin ten stał się pejoratywnym określeniem muzyków grających łagodniejszy metal, ukierunkowany w stronę popu. Muzykę taką nazywano również pop metal.
Styl.
W wielu przypadkach, muzycy zespołów glam metalowych ubierają się w nietypowe stroje, stosowane podczas koncertów. Muzyka glam metalowa straciła popularność w latach 90. pod wpływem powstania nowych odmian muzyki metalowej.
Zespoły glam metalowe.
Nurt ten zapoczątkowali tacy artyści jak Slade, Mötley Crüe, Twisted Sister, Def Leppard, Guns N' Roses oraz zespół Kiss, choć wielki wpływ na jego popularyzację miał też zespół Bon Jovi i szwedzki zespół Europe.
W Polsce przedstawicielami tego gatunku byli m.in. Syndia oraz Lessdress, a obecnie Nasty Crue.

</doc>
<doc id="696111" url="https://pl.wikipedia.org/wiki?curid=696111" title="Putnowce">
Putnowce

Putnowce – kolonia w Polsce położona w województwie podlaskim, w powiecie sokólskim, w gminie Sidra.
W latach 1975–1998 miejscowość należała administracyjnie do województwa białostockiego.

</doc>
<doc id="696114" url="https://pl.wikipedia.org/wiki?curid=696114" title="Kalwińszczyzna">
Kalwińszczyzna

Kalwińszczyzna – kolonia w Polsce położona w województwie podlaskim, w powiecie sokólskim, w gminie Sidra.
W latach 1975–1998 miejscowość należała administracyjnie do województwa białostockiego.

</doc>
<doc id="696116" url="https://pl.wikipedia.org/wiki?curid=696116" title="Gudebsk">
Gudebsk

Gudebsk – kolonia wsi Jurasze w Polsce, położona w województwie podlaskim, w powiecie sokólskim, w gminie Sidra.
W latach 1975–1998 kolonia należała administracyjnie do województwa białostockiego.

</doc>
<doc id="696117" url="https://pl.wikipedia.org/wiki?curid=696117" title="Kurnatowszczyzna">
Kurnatowszczyzna

Kurnatowszczyzna – kolonia w Polsce położona w województwie podlaskim, w powiecie sokólskim, w gminie Sidra.
W latach 1975–1998 miejscowość należała administracyjnie do województwa białostockiego. 
Kolonia powstała w w 1832 roku przez wydzielenie części gruntów z majątku Andrzejewo. Jej pierwszym właścicielem był Józef Dobrogost Kurnatowski, od którego nazwiska pochodzi nazwa osady. Wybudował on dwór i urządził ogród z sadem i sadzawkami. Do II wojny światowej, podczas której część budynków spłonęła, majątek był własnością potomków Kurnatowskiego. 
W 1944 pozostałą z pożaru część zabudowań dworskich zasiedlili dawni fornale. Większość ogrodu i sadu zamieniono na pola i pastwiska i do lat 80. XX wieku istniały tylko niewielkie pozostałości dawnych założeń.

</doc>
<doc id="696119" url="https://pl.wikipedia.org/wiki?curid=696119" title="Szczerbowo">
Szczerbowo

Szczerbowo – kolonia w Polsce położona w województwie podlaskim, w powiecie sokólskim, w gminie Sidra.
W latach 1975–1998 miejscowość należała administracyjnie do województwa białostockiego.

</doc>
<doc id="696120" url="https://pl.wikipedia.org/wiki?curid=696120" title="Ludomirowo">
Ludomirowo

Ludomirowo – kolonia w Polsce położona w województwie podlaskim, w powiecie sokólskim, w gminie Sidra.
W latach 1975–1998 miejscowość należała administracyjnie do województwa białostockiego.

</doc>
<doc id="696122" url="https://pl.wikipedia.org/wiki?curid=696122" title="Jakowla">
Jakowla

Jakowla – kolonia w Polsce położona w województwie podlaskim, w powiecie sokólskim, w gminie Sidra.
W latach 1975–1998 miejscowość należała administracyjnie do województwa białostockiego.

</doc>
<doc id="696123" url="https://pl.wikipedia.org/wiki?curid=696123" title="Olchowniki">
Olchowniki

Olchowniki – kolonia w Polsce położona w województwie podlaskim, w powiecie sokólskim, w gminie Sidra.
W latach 1975–1998 miejscowość należała administracyjnie do województwa białostockiego.

</doc>
<doc id="696124" url="https://pl.wikipedia.org/wiki?curid=696124" title="Majewo Kościelne">
Majewo Kościelne

Majewo Kościelne – wieś w Polsce położona w województwie podlaskim, w powiecie sokólskim, w gminie Sidra.
W latach 1975–1998 miejscowość należała administracyjnie do województwa białostockiego.
Miejscowość jest siedzibą parafii rzymskokatolickiej, należącej do dekanatu Sokółka, diecezji białostockiej.
W miejscowości znajduje się cmentarz rzymskokatolicki założony w 1919.

</doc>
<doc id="696128" url="https://pl.wikipedia.org/wiki?curid=696128" title="Jałówka (osada w gminie Sidra)">
Jałówka (osada w gminie Sidra)

Jałówka – osada w Polsce położona w województwie podlaskim, w powiecie sokólskim, w gminie Sidra.
W latach 1975–1998 miejscowość należała administracyjnie do województwa białostockiego.

</doc>
<doc id="696134" url="https://pl.wikipedia.org/wiki?curid=696134" title="Like a Virgin">
Like a Virgin

Like a Virgin – drugi album studyjny amerykańskiej piosenkarki Madonny, wydany w dniu 12 listopada 1984 roku przez Sire Records. Został wznowiony w kilku państwach (poza Ameryką Północną) w 1985 roku, z dodatkowym utworem „Into the Groove”. Album został wyprodukowany przez Nile'a Rodgersa, a nagrany w Power Station Studio w Nowym Jorku, w szybkim tempie. Rodgers poprosił o pomoc swoich kolegów z zespołu Chic, Bernarda Edwardsa, który był basistą i Tony'ego Thompsona, który grał na perkusji. Rodgers postanowił pracować jako gitarzysta. Jason Corsaro, inżynier dźwięku, przekonał go, aby użyli cyfrowego zapisu, nowej techniki wprowadzonej w tamtym czasie. Sesja zdjęciowa na okładkę została wykonana przez Stevena Meisela. Madonna chciała, żeby tytuł płyty i okładka, miały prowokacyjny związek z Maryją, matką Jezusa, oraz chrześcijańską koncepcją dziewictwa.
Madonna współpracowała z byłym chłopakiem, Steve'em Brayem. Album pojawił się na pierwszym miejscu listy Billboard 200, mimo mieszanych recenzji, osiągnął wielki sukces komercyjny. Recording Industry Association of America (RIAA) nadała mu certyfikat diamentowej płyty za sprzedaż dziesięciu milionów egzemplarzy w samych Stanach Zjednoczonych. Na całym świecie sprzedano ponad dwadzieścia jeden milionów egzemplarzy krążka, czyniąc go jednym z najlepiej sprzedających się albumów wszech czasów.
Single z albumu „Like a Virgin” i „Material Girl” stały się wielkimi przebojami na całym świecie. Kolejnym międzynarodowym przebojem był „Into the Groove”. Inne wydane single „Angel” i „Dress You Up” znalazły się w pierwszej piątce hitów w Stanach Zjednoczonych. Aby promować album, Madonna wyruszyła w tasę koncertową The Virgin Tour, wyłącznie po miastach Ameryki Północnej.
„Like a Virgin” określa się jako kultowy i ikoniczny album lat 80. Madonna udowodniła, że nie była artystką jednego przeboju i była w stanie zapewnić sobie trwałe miejsce w świecie muzyki. Jej piosenki stały się obiektem zarówno krytyki konserwatystów, jak i wzorem naśladowań dla młodych kobiet, szczególnie „Material Girl” i „Like a Virgin”. Album dedykowany został „wszystkim dziewicom świata”.

</doc>
<doc id="696135" url="https://pl.wikipedia.org/wiki?curid=696135" title="Andrzejewo (powiat sokólski)">
Andrzejewo (powiat sokólski)

Andrzejewo – kolonia w Polsce położona w województwie podlaskim, w powiecie sokólskim, w gminie Sidra.
W latach 1975–1998 miejscowość należała administracyjnie do województwa białostockiego.
Przed 1556 r. wzniesiono tu dwór z murowanymi zabudowaniami i tarasowymi ogrodami otoczonymi z dwóch stron rzeką. W 1 połowie XIX wieku w Andrzejewie zbudowano nowy drewniany dwór. W 1863 roku właściciel Andrzejewa został wywieziony przez Rosjan na Syberię za udział w powstaniu styczniowym.

</doc>
<doc id="696138" url="https://pl.wikipedia.org/wiki?curid=696138" title="Pudel metal">
Pudel metal



</doc>
<doc id="696159" url="https://pl.wikipedia.org/wiki?curid=696159" title="Markus Grosskopf">
Markus Grosskopf

Markus Grosskopf (ur. 21 września 1965 w Hamburgu) – basista i wspólnie z Michaelem Weikathem jedyny członek niemieckiego zespołu power metalowego Helloween grający od początku działalności grupy. Członkowie jego rodziny żyją obecnie m.in. w Kanadzie, USA i Niemczech.

</doc>
<doc id="696160" url="https://pl.wikipedia.org/wiki?curid=696160" title="Marta z Betanii">
Marta z Betanii

Św. Marta (judeo-aramejski מַרְתָּא) – siostra Marii i Łazarza, z którymi mieszkała w Betanii, miasteczku położonym ok. 3 km na wschód od Jerozolimy, czczona w Kościele katolickim i prawosławnym jako święta.
Rodzina cieszyła się ogólnym szacunkiem. Byli oni przyjaciółmi Chrystusa, który często bywał u nich gościem. Marta jest wzorem zapobiegliwej gospodyni. Św. Łukasz opowiada, że Jezus odwiedził pewnego dnia jej dom. Marta krzątała się, chcąc mu usłużyć, siostra zaś jej usiadła u jego stóp i słuchała, co mówił. Marta zwróciła się do Jezusa, by nakazał Marii, żeby jej pomogła. Jezus odpowiedział: "Marto, Marto, troszczysz się i niepokoisz o wiele, a potrzeba mało albo tylko jednego. Maria obrała najlepszą cząstkę, której nie będzie pozbawiona". Kiedy Jezus przybył do Betanii po śmierci Łazarza, Marta wyszła Panu na spotkanie i rzekła:
"Teraz wiem, że Bóg da ci wszystko, o cokolwiek byś prosił Boga. Usłyszała wówczas słowa: Ja jestem zmartwychwstaniem i życiem, na które odpowiedziała wspaniałym aktem wiary: Ja mocno wierzę, żeś ty jest Mesjasz, Syn Boży". Siostry gościły też Jezusa po wskrzeszeniu Łazarza. Maria z Betanii była wg wczesnośredniowiecznej tradycji utożsamiana z Marią Magdaleną (byłą nierządnicą), która namaściła Pana olejkiem i włosami swoimi otarła jego nogi. Obecnie we współczesnej teologii uważa się, podobnie jak w najwcześniej tradycji chrześcijańskiej, że Maria z Betanii i Maria Magdalena to dwie różne osoby.
Według legendy prowansalskiej, po Wniebowstąpieniu Chrystusa Marta wraz z rodzeństwem udała się do Francji. Łazarz został biskupem Marsylii.
Jej wspomnienie liturgiczne przypada 29 lipca. 26 stycznia 2021 papież Franciszek zarządził, że będzie wspominana razem z Marią i Łazarzem.

</doc>
<doc id="696162" url="https://pl.wikipedia.org/wiki?curid=696162" title="Dualizm gospodarczy">
Dualizm gospodarczy

Dualizm gospodarczy – dwutorowy rozwój gospodarczy; w nowożytnej Europie polegał na powstaniu w krajach leżących na wschód od Łaby gospodarki folwarczno-pańszczyźnianej (rolnictwo ekstensywne), a na zachód początków gospodarki kapitalistycznej (rolnictwo intensywne). Proces ten rozpoczął się w XVI w.

</doc>
<doc id="696165" url="https://pl.wikipedia.org/wiki?curid=696165" title="Przemiana chemiczna">
Przemiana chemiczna



</doc>
<doc id="696175" url="https://pl.wikipedia.org/wiki?curid=696175" title="Epsilon Cygni">
Epsilon Cygni

Epsilon Cygni ("Aljanah", "ε Cyg") – gwiazda w gwiazdozbiorze Łabędzia, odległa o około 73 lata świetlne od Słońca.
Nazwa.
Gwiazda ta ma nazwę własną Aljanah, która wywodzi się od arabskiego , oznaczającego „skrzydło” (Łabędzia). Dawniej stosowano formę Gienah, która jednak odnosiła się też do gwiazdy Gamma Corvi. Międzynarodowa Unia Astronomiczna w 2017 roku formalnie zatwierdziła użycie nazwy Aljanah dla określenia tej gwiazdy.
Charakterystyka.
Epsilon Cygni to pomarańczowy olbrzym należący do typu widmowego K0. Ma on temperaturę 4725 K i jasność 61 razy większą niż jasność Słońca. Masa tej gwiazdy to około 2 , a promień jest 12 razy większy niż promień Słońca. Aljanah ma obecnie około 1,5 miliarda lat i prawdopodobnie w jego jądrze trwa synteza helu w węgiel; kilkadziesiąt milionów lat temu była to jeszcze biała gwiazda ciągu głównego, należąca do typu widmowego A.
Gwiazda ta była uznana za spektroskopowo podwójną z okresem zmian 20 dni, jednak obserwacja ta została podana w wątpliwość. Pomiary prędkości radialnej wskazują na systematyczny dryf, którego przyczyną może być bliski towarzysz o okresie obiegu co najmniej 15 lat, prawdopodobnie zbyt masywny by była to planeta pozasłoneczna.
Epsilon Cygni ma duży ruch własny, jednak w przestrzeni towarzyszy jej słaba gwiazda o wielkości obserwowanej 13,4, oddalona o 78,7 sekundy kątowej (pomiar z 2007 r.). Jest to czerwony karzeł odległy o co najmniej 1700 au od Aljanah, okres obiegu gwiazd wokół środka masy układu to minimum 50 tysięcy lat. Nieco bliżej (74,8″ w 2007 roku) widoczna jest gwiazda o wielkości 11,6m, lecz jej odmienny ruch własny dowodzi, że nie jest związana z Epsilon Cygni.

</doc>
<doc id="696192" url="https://pl.wikipedia.org/wiki?curid=696192" title="Paul Grice">
Paul Grice

Paul Grice, właśc. Herbert Paul Grice (ur. 13 marca 1913 w Birmingham, zm. 28 sierpnia 1988 w Berkeley w Kalifornii) – brytyjski filozof języka, autor fundamentalnych prac z zakresu pragmatyki ("Studies in the Way of Words"), wieloletni wykładowca na Uniwersytecie Kalifornijskim w Berkeley.
Grice wypracował m.in. zasady kooperacji uczestników konwersacji, w tym cztery szczegółowe reguły konwersacyjne, a także stworzył teorię implikatur.

</doc>
<doc id="696197" url="https://pl.wikipedia.org/wiki?curid=696197" title="Adrian Pasdar">
Adrian Pasdar

Adrian Kayvan Pasdar (ur. 30 kwietnia 1965 w Pittsfield) – amerykański aktor i reżyser. Nominowany do Nagrody Saturn w kategorii najlepszy drugoplanowy aktor telewizyjny za rolę Nathana Petrelliego w serialu NBC "Herosi" ("Heroes", 2009).
Życiorys.
Wczesne lata.
Urodził się w Pittsfield w stanie Massachusetts jako pierwsze dziecko i jedyny syn pielęgniarki Rosemarie Pasdar (z domu Sberesny) i Homayoona Pasdara. Jego matka była pochodzenia niemieckiego i miała korzenie polskie, a ojciec był Irańczykiem. Jego ojciec pracował jako kardiochirurg w Filadelfii, a matka została nauczycielem języka angielskiego we Francji i założyła agencję podróży. Młodsza siostra, Anamarie, pracowała jak dyrektor artystyczny i producent dla SoHo Rep Theater Company w Nowym Jorku. W 1967 rodzina przeniosła się do Powelton, na przedmieścia Filadelfii. Swoje najmłodsze lata spędził w Lansdowne, w stanie Pensylwania, gdzie występował podczas świąt Bożego Narodzenia. Później, w 1973 jego rodzice rozeszli się i wraz z matką i siostrą przeprowadził się do Broomall, w stanie Pensylwania.
Dzięki świetnym osiągnięciom w szkole średniej Marle Newton w Newton Square w futbolu amerykańskim, otrzymał w 1983 stypendium Uniwersytetu Florydy (University of Central Florida). Wielokrotne złamanie nóg przekreśliło jego dobrze zapowiadającą się karierę w futbolu amerykańskim. Kiedy na studiach uległ ciężkiemu wypadkowi samochodowemu podczas podróży dżipem do Miami, zdecydował się na aktorstwo. Podjął pracę jako techniczny z teatralną grupą Ludowe Światło i Towarzystwo Teatralne (People’s Ligh and Theater Company) w Malvern, w Pensylwanii. Następnie ukończył Lee Strasberg Theatre and Film Institute w Los Angeles.
Kariera.
Mając 19 lat zgłosił się na casting i zadebiutował niewielką rolą w melodramacie sensacyjnym "Top Gun" (1986). Niedługo potem pojawił się na dużym ekranie w filmie sci-fi "Solarbabies" (1986), dramacie sportowym "Ulice złota" ("Streets of Gold", 1986), horrorze "Blisko ciemności" ("Near Dark", 1987), "Oznaki życia" ("Vital Signs", 1990). W 1992 roku pozostawił Hollywood i powrócił do Nowego Jorku, gdzie zagrał postać Frankiego Taglialucci w dramacie kryminalnym Briana De Palmy "Życie Carlita" ("Carlito’s Way", 1993). Następnie został obsadzony w roli Józefa w biblijnym filmie telewizyjnym "W niewoli snów" ("Slave of Dreams") z Edwardem Jamesem Olmosem i Sherilyn Fenn, wyprodukowanym przez Showtime i Dino De Laurentiisa w reżyserii Roberta M. Younga, nakręconym w maju 1994 w miejscowości Warzazat w Maroku. Na srebrnym ekranie zwrócił na siebie uwagę sugestywną rolą tytułową socjopatycznego Jima Profita w serialu "Profit" (1996).
W 1999 debiutował jako reżyser i kompozytor dramatu "Cement", który został uhonorowany nagrodami – Audience Award i Grand Award na festiwalu filmowym w Houston. W serialu kanału AXN Sci-Fi "Tajemniczy element" ("Mysterious Ways", 2000–2002) wcielił się w profesora antropologii, który zajmuje się zjawiskami paranormalnymi. Wystąpił jako David McClaren w serialu CBS "Potyczki Amy" ("Judging Amy", 2003-2005). W serialu "Gotowe na wszystko" ("Desperate Housewives", 2005) wystąpił w roli Davida Bradley. Od 25 września 2006 do 4 stycznia 2010 grał postać Nathana Petrelliego w serialu NBC "Herosi" ("Heroes").
Życie prywatne.
24 czerwca 2000 w Las Vegas zawarł związek małżeński z Natalie Maines, wokalistką grupy country Dixie Chicks. Mają dwóch synów: Jacksona Slade’a (ur. 15 marca 2001) i Becketta Finna (ur. 14 lipca 2004). Wcześniej romansował z Cecilią Peck, córką Gregory Pecka. 5 lipca 2017, po 17 latach małżeństwa, doszło do rozwodu.

</doc>
<doc id="696200" url="https://pl.wikipedia.org/wiki?curid=696200" title="Herbert Paul Grice">
Herbert Paul Grice



</doc>
<doc id="696204" url="https://pl.wikipedia.org/wiki?curid=696204" title="Tipu Sultan">
Tipu Sultan

Sułtan Tipu, znany też jako "Tygrys Majsur" (ur. 20 listopada 1750 w Devanahalli, zm. 4 maja 1799 w Srirangapatna) – pierwszy syn Haidera Alego z drugą żoną, Fatimą (Fakr un-nissa). Po śmierci ojca w 1782 rządził królestwem Majsuru, do końca życia. Tipu był wykształconym i religijnym człowiekiem oraz zdolnym żołnierzem. Uważany był też za dobrego poetę i znakomitego językoznawcę. Na prośbę Francuzów zbudował pierwszy kościół w Mysuru. Razem z ojcem pokonał wojska brytyjskie w drugiej wojnie majsurskiej oraz wynegocjował z nimi traktat. Został jednak pokonany w trzeciej i w czwartej wojnie majsurskiej przez połączone siły Wielkiej Brytanii i sąsiadów Majsuru. Sułtan Tipu zginął podczas obrony swojej stolicy Srirangapatna 4 maja 1799.

</doc>
<doc id="696205" url="https://pl.wikipedia.org/wiki?curid=696205" title="Heilsberg">
Heilsberg



</doc>
<doc id="696211" url="https://pl.wikipedia.org/wiki?curid=696211" title="Desmogleiny">
Desmogleiny

Desmogleiny – rodzina kadheryn oraz glikoprotein składająca się z następujących desmoglein: desmogleina-1 (DSG 1), desmogleina-2 (DSG 2), desmogleina-3 (DSG 3) oraz (DSG 4), biorących udział w tworzeniu desmosomów, które odpowiadają za połączenia międzykomórkowe nabłonka. W przebiegu pęcherzyc stają się celem autoimmunologicznego ataku. Ich uszkodzenie powoduje rozluźnienie kontaktu pomiędzy komórkami naskórka z następowym wytworzeniem pęcherzy.

</doc>
<doc id="696219" url="https://pl.wikipedia.org/wiki?curid=696219" title="Repelenty">
Repelenty

Repelenty, środki odstraszające, odstraszacze (łac. "repellere" – odstraszać, odrzucać) – organizmy żywe, związki chemiczne, urządzenia generujące światło lub dźwięki mające właściwość odstraszania niepożądanych w danym miejscu gatunków. Ich stosowanie zaliczane jest do biologicznych (ekologicznych) metod ochrony.
Niektóre ze środków odstraszających stosowane na zwierzęta zamknięte w klatce mogą prowadzić do ich śmierci (warunki eksperymentalne; chodzi tu zwłaszcza o dźwięki, źle znoszą je np. omacnica spichrzanka oraz gryzonie). W normalnych warunkach zwierzęta zachowujące swobodę poruszania się mogą chroniony obszar opuścić znajdując sobie inne miejsce żerowania. Stosowanie odstraszania nie zawsze wynika z troski o środowisko lub z poszanowania życia. W sytuacji, gdy każde ugryzienie może spowodować zakażenie jakąś chorobą odzwierzęcą, trudno sobie wyobrazić inny sposób zabezpieczenia człowieka przed kleszczami lub komarami. Działanie odstraszające repelentów może także wynikać z nieprzyjemnego zapachu lub zawartych w nich substancji żrących atakujących odnóża lub układ oddechowy.
Przykłady.
Wiele ptaków można odstraszyć od zagonów rozwieszając przeciw nim paski błyszczącej folii aluminiowej. Wiszące na sznurkach błyszczące srebrzyste kule odstraszają jastrzębie od gołębników a sójki od szkółek leśnych. Ultradźwięki wydawane przez nietoperze (można je nagrać) powodują u niektórych owadów panikę i ograniczenie lotów, przez co zmniejszają im możliwości szkodzenia. Szpaki nie lubią hałasu, głośne dźwięki (nie za częste) płoszą je i zniechęcają do wiśni. Gryzonie słyszą dźwięki do 30 kHz, podczas gdy człowiek słyszy dźwięki do 20 kHz. Te niesłyszalne dla człowieka dźwięki wykorzystuje się do odstraszania gryzoni. Dźwiękami, jeśli zachodzi taka potrzeba, można się pozbyć kretów z pola, zabezpieczyć samochód przed obgryzaczami kabli itp. Odstraszacz UOZ-1 automatycznie przed przejazdem pociągu płoszy z torów zwierzęta ratując im życie.
Kapustę przed bielinkiem można chronić sadząc wokół i wśród jej zagonów krzaki pomidorów. Cebula sadzona wśród marchwi chroni ją przed połyśnicą marchwianką ("Psila rosae"). Naftalina odstrasza mole. Skutecznym repelentem przeciwko komarom przenoszącym żółtą febrę ("Aedes aegypti") lub malarię ("Anopheles quadrimaculatus") jest . Kleszcze odstrasza . Szerokie spektrum odstraszania mają etyloheksanodiol i dietylotoluamid (DEET). Tlenochlorek miedzi(II) zwalczający zarazę ziemniaczaną równocześnie zniechęca stonkę do siadania na potraktowanych nim ziemniakach. Uważa się, że brak stonki ziemniaczanej w Szwajcarii spowodowany jest regularnym stosowaniem tego fungicydu.

</doc>
<doc id="696224" url="https://pl.wikipedia.org/wiki?curid=696224" title="Opera metal">
Opera metal



</doc>
<doc id="696227" url="https://pl.wikipedia.org/wiki?curid=696227" title="Bubalus arnee">
Bubalus arnee



</doc>
<doc id="696253" url="https://pl.wikipedia.org/wiki?curid=696253" title="Sonety Szekspira">
Sonety Szekspira



</doc>
<doc id="696254" url="https://pl.wikipedia.org/wiki?curid=696254" title="Sonety Shakespeare'a">
Sonety Shakespeare'a



</doc>
<doc id="696256" url="https://pl.wikipedia.org/wiki?curid=696256" title="Kartkowo">
Kartkowo

Kartkowo (dodatkowa nazwa w j. kaszub. Kartkòwò) – stara osada kaszubska w Polsce, położona w województwie pomorskim, w powiecie bytowskim, w gminie Czarna Dąbrówka, na północno-wschodnim obrzeżu Parku Krajobrazowego Dolina Słupi w pobliżu drogi wojewódzkiej nr 212. 
W latach 1975–1998 osada administracyjnie należała do województwa słupskiego.
Na północ od osady znajduje się jezioro Długie.
Zabytki.
Według rejestru zabytków NID na listę zabytków wpisany jest zespół pałacowy z 2 poł. XIX w., nr rej.: A-351 z 30.12.1996: pałac i park.

</doc>
<doc id="696261" url="https://pl.wikipedia.org/wiki?curid=696261" title="Borat Sagdiyev">
Borat Sagdiyev



</doc>
<doc id="696265" url="https://pl.wikipedia.org/wiki?curid=696265" title="Mysore (dystrykt)">
Mysore (dystrykt)

Dystrykt Mysore (Kannada ಮೈಸೂರು) jest okręgiem administracyjnym zlokalizowanym w stanie Karnataka w Indiach. Od północnego wschodu graniczy z rejonem Mandya, od południowego wschodu z rejonem Chamrajnagar, od południa ze stanem Kerala, od zachodu z rejonem Kodagu i rejonem Hassan od północy. Powierzchnia wynosi 6,268 km², przy średniej populacji 2,641,027 (rok 2001), wzrost 15.04% od roku 1991. Administracyjnym ośrodkiem dystryktu jest miasto Mysore.

</doc>
<doc id="696284" url="https://pl.wikipedia.org/wiki?curid=696284" title="Mirów (Pińczów)">
Mirów (Pińczów)

Mirów – część miasta i dzielnica Pińczowa w województwie świętokrzyskim, położona na wschód od centrum miasta. Na przełomie XVI i XVII wieku samodzielne miasto, w 1612 roku włączone do Pińczowa.
Mirów został założony 1 lipca 1592 roku przez margrabiego Zygmunta Myszkowskiego jako "Nowe Miasto Mirów". Myszkowski rozpoczął także budowę klasztoru reformatów, którą po śmierci margrabiego ukończył jego syn Ferdynand. W 1596 r. tytuł margrabiego Mirowa otrzymał Zygmunt Myszkowski, bratanek Piotra. Już w 1612 r. Mirów został włączony do sąsiedniego Pińczowa. W latach 1686-1706 przy kolegiacie powstał klasztor reformatów. Od 1906 roku część zabudowań klasztornych zajmuje szpital.
W dzielnicy, przy dawnym Rynku Mirowskim znajduje się renesansowy kościół reformatów. Jest to budowla jednonawowa wzniesiona na planie krzyża. Po bokach nawy znajdują się dwie kaplice. Nieopodal kościoła usytuowana jest renesansowa kamienica mieszczańska z przełomu XVI i XVII w., nazywana mylnie "Drukarnią Ariańską". Pierwszym właścicielem domu był prawdopodobnie Daniel z Łęczycy, drukarz kalwiński. W budynku w okresie Polski Ludowej funkcjonował oddział Archiwum Państwowego w Kielcach. Po likwidacji oddziału w 2010 roku jego zasób archiwalny został przeniesiony do wspomnianego archiwum w Kielcach .

</doc>
<doc id="696290" url="https://pl.wikipedia.org/wiki?curid=696290" title="Endosomy">
Endosomy

Endosomy – organelle komórkowe odpowiadająca za sortowanie materiału pobranego w drodze endocytozy. Endosomy to błoniaste struktury cytoplazmy o postaci zbiorników i cewek, biorące udział w endocytozie, segregacji i transporcie.
Wyróżnia się:
w pobliżu błony komórkowej
powstają przez zlanie się pęcherzyków endocytarnych oraz pęcherzyków transportujących makrocząsteczki (z aparatu Golgiego). Błona endosomów wczesnych może pączkować do ich wnętrza tworząc ciałka wielopęcherzykowe (endosomy późne)
grupa pęcherzyków otoczona wspólną błoną znajdują się w głębi cytoplazmy.
Powstają po ok. 20 min.
Wewnątrz endosomów znajdują się białka (wniknęły na drodze endocytozy) których losy zależą od ubikwitynacji (połączenia z małocząsteczkowym białkiem – ubikwityną):

</doc>
