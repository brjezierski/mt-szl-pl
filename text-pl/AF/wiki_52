<doc id="696299" url="https://pl.wikipedia.org/wiki?curid=696299" title="Jan Sajdak">
Jan Sajdak

Jan Sajdak (ur. 26 lutego 1882 w Burzynie k. Tarnowa, zm. 22 kwietnia 1967 w Poznaniu) – filolog klasyczny, bizantynolog, privatdocent Uniwersytetu Jagiellońskiego (1912–1916), a następnie profesor Uniwersytetu Jana Kazimierza we Lwowie (1917–1919) i Uniwersytetu Poznańskiego (1919–1933 i od 1946), w którym założył Katedrę Filologii Klasycznej i którego był rektorem w latach 1931–1932.
Jan Sajdak był członkiem Polskiej Akademii Umiejętności; w latach 1918–1920 redagował "Eos" (periodyk poświęcony filologii klasycznej, założony w 1894 r. we Lwowie przez prof. Ludwika Ćwiklińskiego); redaktor wielotomowego wydania dzieła „Pisma ojców Kościoła pod redakcją prof. dr Jana Sajdaka” i licznych prac naukowych z dziedziny patrystyki (zwłaszcza dot. Grzegorza z Nazjanzu i Tertuliana); twórca (wspólnie z prof. Witoldem Klingerem) tzw. poznańskiej szkoły filologicznej; liczne prace z zakresu bizantynistyki (m.in. zarys "Literatura bizantyńska"). W dniu 5 lutego 1909 r. Na Uniwersytecie Jagiellońskim otrzymał doktorat na podstawie pracy "Quaestiones Naziazenicae. Pars prima. Quae ratio inter Gregorium Nazianzenum et Maximum Cynicum intercedat". Wraz z prof. Leonem Sternbachem zbierał materiały do wydania scholiastów i komentatorów pism Grzegorza z Nazjanzu w bibliotekach Wenecji, Rzymu, Monte Cassino, Neapolu i Mediolanu. Za poradą prefekta Biblioteki Ambrozjańskiej i Watykańskiej Ambrogio Damiano Achille Ratti (późniejszego papieża Piusa XI) udał się wiosną 1912 r. do opactwa Monte Cassino. Tam powstała jego rozprawa habilitacyjna "De codicibus graecis in Monte Cassino" (wyd. Kraków 1913). Dokonał pierwszego na świecie kompleksowego przekładu poezji bizantyńskiej na język nowożytny (niemiecki). Na zlecenie Komitetu Wydawniczego Pism Greckich Ojców Kościoła z IV wieku - utworzonego przez Polską Akademię Umiejętności - prowadził prace w bibliotekach w Wiedniu, Bazylei, Paryżu, Londynie, Oksfordzie, Monachium i w Berlinie.
Życiorys.
Urodzony w Burzynie pod Tarnowem. Syn Franciszka i Ludwiki z Nowaków; uczęszczał do miejscowej szkoły w Burzynie, następnie do gimnazjum w Tarnowie. Siódmego listopada 1939 r. został wywieziony z Poznania do obozu w Głównej, następnie do Ostrowca Świętokrzyskiego, potem do Burzyna i Tuchowa; gdzie kontynuował pracę naukową, a także organizował tajne komplety w zakresie szkoły średniej; został przewodniczącym komisji egzaminacyjnej i (od 1941 r.) wizytatorem z ramienia podziemnego Kuratorium Krakowskiego Okręgu Szkolnego. Już w styczniu 1945 r. profesor zajął się organizacją Miejskiego Gimnazjum w Tuchowie, którego został pierwszym dyrektorem. W czerwcu 1945 wrócił do Poznania, gdzie ponownie zajął się organizowaniem uczelni. Zmarł 22 kwietnia 1967 r. w Poznaniu, gdzie został pochowany na Cmentarzu Junikowskim.
Edukacja i praca naukowa.
Studia filologii klasycznej odbył na Uniwersytecie Jagiellońskim; zwieńczone zostały doktoratem w 1909 r. Habilitację uzyskał w 1912 r.; w roku 1916 powierzono mu katedrę na Uniwersytecie Jana Kazimierza we Lwowie, początkowo jako zastępcy profesora, a w dniu 3 grudnia 1917 r. został profesorem nadzwyczajnym. W kwietniu 1919 r. otrzymał trzecią Katedrę Filologii Klasycznej w nowo powstającym Uniwersytecie Poznańskim (oficjalna nominacja na profesora zwyczajnego UP nosi datę 19 listopada 1920 r.); prowadził proseminaria i seminaria z literatury greckiej i łacińskiej (głównie chrześcijańskiej) oraz wykłady z gramatyki. Dzięki zabiegom profesora Sajdaka seminarium filologii klasycznej Wszechnicy Piastowskiej zakupiło dwa prywatne księgozbiory profesora R. Klussmanna z Lipska i H. Schenkla z Wiednia, co sprawiło, że wkrótce Poznań mógł się poszczycić najbogatszym księgozbiorem w kraju. Niestety, spłonął on podczas działań wojennych, więc prof. Sajdak ponownie stanął przed zadaniem odbudowania księgozbioru. Wysłany na przedwczesną emeryturę w r. 1933, otworzył zespół prywatnych szkół zwany Collegium Marianum przy ul. Różanej 17 w poznańskiej dzielnicy Wilda. Kiedy Rada Wydziału Filozoficznego Uniwersytetu Jagiellońskiego przywróciła mu uchwałą z 30 listopada 1934 veniam legendi przeniesioną na Uniwersytet Poznański, prowadził jako docent (były profesor zwyczajny (!)) wykłady z historii literatury bizantyjskiej w wymiarze 1 godziny tygodniowo. Po wyzwoleniu 30 października 1945, kiedy reaktywowano trzecią Katedrę Filologii Klasycznej profesor Sajdak wrócił na swoje dawne stanowisko. Niestety, po zamknięciu studiów filologii klasycznej w wyniku tzw. „rejonizacji” w r. 1952, prof. Sajdak zmuszony został do prowadzenia zajęć dla innych kierunków jako profesor kontraktowy. Jednak dekretem Prezydenta Krajowej Rady Narodowej z dnia 1 maja 1956 ponownie wrócił na dawne stanowisko. Na zasłużoną emeryturę przeszedł w r. 1960.
Jan Sajdak wniósł wkład do nauki głównie w dwóch dziedzinach: patrystyki i bizantynistyki. W tej pierwszej najwięcej publikacji poświęcił dziełu Grzegorza z Nazjanzu, poczynając od rozprawy doktorskiej poprzez artykuły publikowane podczas studiów za granicą po obszerną 340 stronicową pracę i rozprawę, nie licząc innych artykułów. Redagował od 1924 r. 20-tomowy cykl Pism ojców Kościoła w przekładzie polskim; do którego sam przetłumaczył dialog Minucjusza Feliksa pt. "Oktawiusz" oraz "Apologetyk" Tertuliana. Temu ostatniemu poświęcił też obszerną monografię. Jako bizantynista zajmował się postacią Jana Geometresa, co ukoronował krytycznym wydaniem jego hymnów. Był też autorem pierwszego w Polsce podręcznika literatury bizantyjskiej. Na polu klasycznej literatury greckiej jego uwagę na krótko przykuł dramat satyrowy. Jako latynista dał się poznać po objęciu po Bronisławie Kruczkiewiczu Katedry Latynistyki Uniwersytetu Jana Kazimierza we Lwowie oraz okazjonalnie po przejściu do Poznania.
Działalność na rzecz Polskiego Towarzystwa Filologicznego.
Po przejściu na Uniwersytet Poznański w 1919 r. wystąpił z inicjatywą powołania poznańskiego Koła PTF, które powołano do życia na zebraniu założycielskim w dniu 11 października tegoż roku. Funkcję przewodniczącego Koła powierzono wówczas założycielowi Towarzystwa, profesorowi Ludwikowi Ćwiklińskiemu, który właśnie powrócił po latach w rodzinne strony; jednak prof. Jan Sajdak został wiceprzewodniczącym. Przewodniczącym poznańskiego koła Polskiego Towarzystwa Filologicznego był prof. Sajdak od lutego 1932, zastępcą – 1946–1966; prezesem Towarzystwa w latach 1947–50; ponadto był wielokrotnie wybierany do Zarządu Głównego Towarzystwa, w latach 1947-1949 pełnił funkcję prezesa Towarzystwa, a w latach 1949–1952 był jego wiceprezesem. Najpoważniejszym zadaniem, które w okresie międzywojennym stanęło przed kołem Poznańskim PTF i jego władzami (w tym i prof. Sajdakiem) było zorganizowanie w roku 1929 (podczas Powszechnej Wystawy Krajowej) I Zjazdu Filologów Klasycznych Ziem Słowiańskich. Pomysłodawcą tego zjazdu był profesor Ryszard Ganszyniec, a prof. Sajdak został powołany na przewodniczącego trzeciej sekcji (technicznej) zajmującej się przygotowaniem zjazdu. Sekcja ta, wraz z prezesem Towarzystwa a jednocześnie przewodniczącym koła poznańskiego – prof. Ludwikiem Ćwiklińskim utworzyła miejscowy komitet organizacyjny, który obmyślił szczegółowy program zjazdu i sposób jego wykonania. Wśród osób zasłużonych w jego przygotowaniu należy wymienić jeszcze prof. Witolda Klingera i mgra Wiktora Steffena. Zjazd odbył się w dniach 3–6 czerwca 1929 roku. Zasługi prof. Sajdaka dla Polskiego Towarzystwa Filologicznego zostały docenione na Walnym Zgromadzeniu PTF w dniu 18 czerwca 1950 roku w Poznaniu, kiedy to wybrano go przez aklamację członkiem honorowym Towarzystwa (wraz z prof. drem Jerzym Manteufflem). Nie oznaczało to jednak „spoczęcia na laurach” – profesor nadal pozostał aktywny, pełniąc funkcje wiceprezesa Towarzystwa i wiceprzewodniczącego koła Poznańskiego.
Prof. Jan Sajdak był też jednym z najaktywniejszych referentów na posiedzeniach naukowych koła poznańskiego PTF. Tematyka tych wystąpień na ogół pokrywała się z zainteresowaniami naukowymi profesora, jednak kilka odczytów poświęcił też innym filologom klasycznym, np. "Fryderyk Nietsche jako filolog", czy "Działalność naukowa Seweryna Hammera". Szczególną rolę otrzymał w dniu 6 czerwca 1936, kiedy w 60. rocznicę powołania na katedrę uniwersytecką profesora Ludwika Ćwiklińskiego nie tylko wręczył jubilatowi (zredagowaną przez siebie przy współudziale Wiktora Steffena) księgę pamiątkową "Munera philologica ab amicis collegis discipulis... oblata", lecz także przewodniczył całej uroczystości i przedstawił gronu zebranych zasługi jubilata. Publikował też w czasopiśmie Eos nekrologi zmarłych filologów. Ale interesował się też badaniami z dziedzin pokrewnych filologii klasycznej, o czym świadczy tytuł referatu wygłoszonego na posiedzeniu koła poznańskiego w dniu 23 października 1936 r. - "Nowe wykopaliska w Rzymie". Kiedy koło poznańskie reaktywowało się 29 czerwca 1946 r., prof. Sajdak został wybrany jego prezesem, a na jednym z pierwszych zebrań w dniu 6 października 1946 roku wygłosił referat pt. T"ertulian w ciągu wieków". Warto może zaznaczyć, że rękopis tego referatu, przygotowanego jeszcze przed wojną, wykradł autor z zajętego już przez Niemców swego mieszkania w Poznaniu przy ul. Matejki 30; a na przedstawienie go szerszej publiczności przyszedł czas dopiero po wojnie. Później mniej więcej w tym samym brzmieniu został umieszczony we wstępie do przekładu "Apologetyka" Tertuliana wydanego w serii Pism Ojców Kościoła w roku następnym. Brał udział w zjeździe bizantynologów w Berlinie w 1958 r., reprezentował też Polskę na międzynarodowych kongresach w Bukareszcie, Belgradzie, Sofii, Atenach, Monachium i Oslo.
Uczniowie.
Do grona jego uczniów należą: Jan Stahr, Wiktor Steffen, Leon Witkowski.
Upamiętnienie.
7 września 2013 szkoła w Burzynie (gm. Tuchów) pod Tarnowem otrzymała sztandar oraz imię prof. Jana Sajdaka.

</doc>
<doc id="696305" url="https://pl.wikipedia.org/wiki?curid=696305" title="Dzielnice Monako">
Dzielnice Monako



</doc>
<doc id="696310" url="https://pl.wikipedia.org/wiki?curid=696310" title="Alfeusz">
Alfeusz

Alfeusz — imię męskie pochodzenia grecko-hebrajskiego, od "Αλφαιος (Alphaios)", gr. formy imienia hebr. o znaczeniu „zmieniający się, zmienny”; zlatynizowana wersja imienia Kleofas. Postać o tym imieniu występuje w Nowym Testamencie; jest to ojciec Jakuba i Mateusza Ewangelisty. Ponadto istnieje przynajmniej dwóch świętych katolickich o tym imieniu.
Alfeusz imieniny obchodzi 25 września i 17 listopada.
Alfeusz w innych językach: 
Znane osoby noszące imię Alfeusz:

</doc>
<doc id="696316" url="https://pl.wikipedia.org/wiki?curid=696316" title="Melinda Czink">
Melinda Czink

Melinda Czink (ur. 22 października 1982 w Budapeszcie) – węgierska tenisistka, reprezentantka kraju w Fed Cup, olimpijka z Aten (2004).
Życie prywatne.
Jej mężem jest Ernest Uncz, Bułgar niemieckiego pochodzenia.
Kariera tenisowa.
Zawodową tenisistką była w latach 2000–2014. W pierwszym sezonie swoich startów zadebiutowała w cyklu WTA Tour podczas eliminacji do turnieju w Budapeszcie. Przegrała tam w trzeciej rundzie z Eleną Wagner. Pierwszy turniej rangi ITF wygrała rok później w Stambule. Pierwszy ćwierćfinał w zawodach WTA Tour osiągnęła w sezonie 2003 w Helsinkach. Po tym turnieju pierwszy raz awansowała do pierwszej setki rankingu, na pozycję nr 93. Podczas kolejnego sezonu poprawiła te miejsce na 64. Zagrała również na igrzyskach olimpijskich w Atenach odpadając w pierwszej rundzie singla i debla. W grze podwójnej startowała wspólnie z Anikó Kapros.
Na początku 2005 jako szczęśliwa przegrana (w eliminacjach przegrała z Aną Ivanović) doszła do finału imprezy WTA Tour w Canberze, w którym doznała drugiej porażki z Ivanović. We wrześniu tego samego roku doszła do ćwierćfinału w Kalkucie, pokonując rozstawioną z nr 3 Sanię Mirzę w drugiej rundzie.
Jedyny w karierze tytuł w Cyklu WTA Tour odniosła we wrześniu 2009 w Québec, w finale pokonując Lucie Šafářovą. W styczniu 2010 została finalistką gry podwójnej w Brisbane mając za partnerkę Arantxę Parra Santonję.
W latach 2003–2006 reprezentowała Węgry w Fed Cup rozgrywając 12 meczów i połowę z nich wygrywając.
W rankingu gry pojedynczej Czink najwyżej była na 37. miejscu (21 września 2009), a w klasyfikacji gry podwójnej na 78. pozycji (10 maja 2010).

</doc>
<doc id="696332" url="https://pl.wikipedia.org/wiki?curid=696332" title="Jisra’el Tal">
Jisra’el Tal

Jisra’el Tal (hebr. ישראל טל; ur. 13 września 1924, zm. 8 września 2010) – izraelski wojskowy, generał Sił Obronnych Izraela, ekspert w dziedzinie bojowego zastosowania czołgów.
W czasie kryzysu sueskiego Tal dowodził brygadą pancerną, podczas wojny sześciodniowej już dywizją, a w końcowej fazie wojny Jom Kipur był dowódcą frontu południowego. W latach 70. przewodził zespołowi, który ostatecznie – w oparciu zwłaszcza o spostrzeżenia i doświadczenia samego gen. Tala – opracował czołg Merkawa.

</doc>
<doc id="696342" url="https://pl.wikipedia.org/wiki?curid=696342" title="Skotawsko">
Skotawsko

Skotawsko (dodatkowa nazwa w j. kaszub. Skòtawskò; niem. "Schottofske") – kaszubska osada leśna w Polsce, położona w województwie pomorskim, w powiecie bytowskim, w gminie Czarna Dąbrówka, na obszarze Parku Krajobrazowego Doliny Słupi, pomiędzy jeziorami Skotawsko Wielkie i Skotawsko Małe.
W latach 1975–1998 osada administracyjnie należała do województwa słupskiego.
Historia.
Do roku 1945 osada znajdowała się w granicach III Rzeszy. 29 grudnia 1937 r., w ramach polityki germanizacji nazw miejscowych pochodzenia słowiańskiego, administracja nazistowska zastąpiła dotychczasową nazwę Schottofske ahistoryczną formą "Schottow".

</doc>
<doc id="696345" url="https://pl.wikipedia.org/wiki?curid=696345" title="Koenigsegg CCR">
Koenigsegg CCR

Koenigsegg CCR – hipersamochód produkowany przez firmę Koenigsegg. Został zaprojektowany i wyprodukowany w Ängelholm, Szwecji, auto miało premierę w 2004 roku podczas "Genewskich Targów Motoryzacyjnych". W 2005 roku był najszybszym samochodem świata. Jest to trzeci model marki zaraz po modelach CC8S oraz CC. Wyprodukowano tylko 14 sztuk.
Podczas swojego debiutu Koenigsegg twierdził, że CCR jest najszybszym samochodem produkcyjnym o teoretycznej prędkości maksymalnej ponad 395 km/h (245 mil/h). Wspomniane roszczenie zostało przetestowane 28 lutego 2005 r. Na włoskim torze Nardò, gdzie zespół pięciu inżynierów i mechaników Koenigsegg wraz z założycielem Christianem von Koenigsegg przetestowali standardowego CCR, prowadzony przez Lorisa Bicocchi rozpędził się do prędkości maksymalnej 387,87 km/h (241,01 mil/h), dzięki czemu zdobył tytuł najszybszego samochodu na świecie bijąc tym Mclarena F1.

</doc>
<doc id="696348" url="https://pl.wikipedia.org/wiki?curid=696348" title="Wampir Armand">
Wampir Armand

Wampir Armand (tytuł oryg. "The Vampire Armand") – szósty tom cyklu "Kroniki wampirów" amerykańskiej pisarki Anne Rice.
Tom ten przedstawia burzliwe dzieje wampira Armanda, wiecznie młodego krwiopijcy o twarzy cherubina, znanego także z "Wywiadu z Wampirem". Rozpoczynają się one na Rusi Kijowskiej, wiodą przez państwo Mongołów i tatarską niewolę do Konstantynopola i Wenecji, gdzie Armand spotyka wampira Mariusa, za którego sprawą młodzieniec kosztuje krwi i przemienia się w kolejnego wampira. Jednak w Nowym Orleanie Armand musi wybierać między perspektywą nieśmiertelności a zbawieniem własnej duszy.

</doc>
<doc id="696353" url="https://pl.wikipedia.org/wiki?curid=696353" title="Emilio Largo">
Emilio Largo

Emilio Largo – fikcyjna postać znana z powieści Iana Fleminga o Jamesie Bondzie pt. "Operacja Piorun". Pojawia się także w filmie o tym samym tytule (1965). W rolę Largo wcielił się włoski aktor Adolfo Celi.
Ponadto Largo jest głównym czarnym charakterem w nieoficjalnej bondowskiej produkcji "Nigdy nie mów nigdy" (1983), będącej nieoficjalną adaptacją "Operacji Piorun". Imię postaci, którą zagrał Austriak Klaus Maria Brandauer, zostało jednak zmienione na "Maximillian Largo".

</doc>
<doc id="696356" url="https://pl.wikipedia.org/wiki?curid=696356" title="Gruczoły merokrynowe">
Gruczoły merokrynowe



</doc>
<doc id="696358" url="https://pl.wikipedia.org/wiki?curid=696358" title="Drewnowo (województwo warmińsko-mazurskie)">
Drewnowo (województwo warmińsko-mazurskie)

Drewnowo – osada w Polsce położona w województwie warmińsko-mazurskim, w powiecie braniewskim, w gminie Frombork.
W latach 1975–1998 miejscowość administracyjnie należała do województwa elbląskiego. Osada znajduje się w historycznym regionie Warmia.
Inne miejscowości o nazwie Drewnowo: Drewnowo

</doc>
<doc id="696362" url="https://pl.wikipedia.org/wiki?curid=696362" title="Sprawozdanie z przepływów pieniężnych">
Sprawozdanie z przepływów pieniężnych

Sprawozdanie z przepływów pieniężnych, rachunek przepływów pieniężnych (rpp) (nazywane też "sprawozdaniem z przepływu środków pieniężnych", "sprawozdaniem z przepływów finansowych", ) – dokument sprawozdawczy podsumowujący przepływ środków pieniężnych w danym przedsiębiorstwie z uwzględnieniem ich źródeł i wykorzystania. Pokazuje zmiany, jakie zaszły w poszczególnych elementach aktywów i pasywów wywołane przez przepływ środków pieniężnych. Przedstawia informacje umożliwiające ocenę stopnia płynności finansowej, skuteczności ściągania należności i zdolności do regulowania zobowiązań.
Rachunek przepływów pieniężnych jest elementem sprawozdania finansowego sporządzanym obligatoryjnie przez jednostki podlegające obowiązkowemu badaniu sprawozdania finansowego. Sporządza się go uwzględniając dane za bieżący i poprzedni rok obrotowy.
Z obowiązku sporządzania rachunku przepływów pieniężnych są wyłączone mikroprzedsiębiorstwa. W Polsce zakres wykazywanych informacji, zasady sporządzania oraz wzór rpp określa ustawa o rachunkowości.
Rachunek przepływów pieniężnych pozwala ocenić zdolność przedsiębiorstwa do generowania gotówki. Pokazuje zmiany, jakie zaszły w poszczególnych elementach aktywów i pasywów wywołane przez przepływ środków pieniężnych. Pozwala także na określenie głównych kierunków odpływu środków pieniężnych oraz badanie mechanizmów powodujących zmianę sytuacji finansowej przedsiębiorstwa. W rachunku przepływów pieniężnych są uchwycone zależności między stanem aktywów, nadwyżkami księgowymi osiąganymi z działalności oraz poziomem płynności finansowej.
Z cash flow korzystają najchętniej banki w sytuacji oceny możliwości finansowych firmy przed udzieleniem jej kredytu. Sprawozdanie z przepływów pieniężnych analizowane jest także przez potencjalnych inwestorów, którzy chcą zdobyć informacje o przepływach, jakie może mieć dana firma w przyszłości.
Zawartość dokumentu.
Dokument dzieli się na trzy części ukazujące 3 aspekty działalności przedsiębiorstwa:
Zgodnie z ustawą o rachunkowości, rachunek przepływów pieniężnych można sporządzać metodą bezpośrednią lub metodą pośrednią według wzorów określonych w ustawie. Analiza rachunku z przepływów pieniężnych dostarcza wielu cennych informacji uzupełniających wnioski z analizy bilansu oraz rachunku zysków i strat. 
Ocena.
Przedstawiona poniżej tabela prezentuje sytuacje, które mogą wystąpić przy wstępnej ocenie tego sprawozdania. Znakiem „+” oznaczono dodatnie przepływy, zaś symbolem „–” ujemne.
Metody sporządzania.
Wyróżniamy dwie metody sporządzenia rachunku przepływów pieniężnych: metodę bezpośrednią oraz metodę pośrednią. Metoda bezpośrednia polega na zestawieniu ze sobą poszczególnych grup wpływów i wydatków z danego okresu. Metoda pośrednia polega na korygowaniu zysku netto firmy o poniesione przez nie koszty.

</doc>
<doc id="696370" url="https://pl.wikipedia.org/wiki?curid=696370" title="A.C. Pistoiese">
A.C. Pistoiese



</doc>
<doc id="696371" url="https://pl.wikipedia.org/wiki?curid=696371" title="Fushigi Yūgi">
Fushigi Yūgi



</doc>
<doc id="696373" url="https://pl.wikipedia.org/wiki?curid=696373" title="Liero Extreme">
Liero Extreme



</doc>
<doc id="696374" url="https://pl.wikipedia.org/wiki?curid=696374" title="Bülent Ecevit">
Bülent Ecevit

Bülent Ecevit (ur. 28 maja 1925 w Stambule, zm. 5 listopada 2006 w Ankarze) – turecki polityk, czterokrotny premier Turcji, poeta i tłumacz. W latach czterdziestych nawoływał do grecko-tureckiego pojednania i napisał poświęcony temu „Wiersz grecko-turecki” (polskie tłumaczenie w „Literaturze na świecie” nr 5 z 1979). Ironią historii stało się, że jako polityk zmuszony był wprowadzić na Cypr wojska tureckie.
Życiorys.
W latach 1972–1980 stał na czele Partii Ludowo-Republikańskiej, a w 1974 został pierwszym lewicowym premierem Turcji. Po inspirowanym przez Grecję zamachu stanu na Cyprze, zadecydował o wysłaniu wojsk tureckich na wyspę, co doprowadziło do trwającego po dziś dzień podziału wyspy na część grecką oraz turecką.
Ponownie na premiera został wybrany w 1977 oraz w latach 1978–1979. Od władzy został odsunięty po wojskowym zamachu stanu w 1980. Do 2004 był przewodniczącym Partii Lewicy Demokratycznej, którą w 1995 wprowadził do parlamentu. W 1999 po raz czwarty został wybrany na premiera stając na czele koalicji, która ustąpiła po kryzysie gospodarczym w 2002.
Jako premier, podczas szczytu w Helsinkach w 1999, zapewnił Turcji możliwość przystąpienia do Unii Europejskiej.
W maju 2006 przeszedł zawał serca, po którym pozostawał do chwili śmierci w śpiączce.

</doc>
<doc id="696377" url="https://pl.wikipedia.org/wiki?curid=696377" title="Chytrówka">
Chytrówka

Chytrówka – część wsi Stępina w Polsce, położona w województwie podkarpackim, w powiecie strzyżowskim, w gminie Frysztak.
Chytrówka jest odrębnym sołectwem położonym w północnej części Stępiny.
W latach 1975–1998 Chytrówka administracyjnie należała do województwa rzeszowskiego.
Linki zewnętrzne.
 

</doc>
<doc id="696378" url="https://pl.wikipedia.org/wiki?curid=696378" title="George Lazenby">
George Lazenby

George Robert Lazenby (ur. 5 września 1939 w Goulburn) – australijski aktor i model, znany głównie z roli Jamesa Bonda, którego zagrał w filmie "W tajnej służbie Jej Królewskiej Mości" (1969).
Życiorys.
Wczesne lata.
Urodził się w prywatnym szpitalu Ovada w Goulburn w Nowej Południowej Walii, jako syn Sheili Joan (z domu Bodel) i George’a Edwarda Lazenby, mechanika, pracownika kolejowego. Jego siostra Barbara była tancerką. Uczęszczał do Bourke Street School. Po ukończeniu szkoły Goulburn High School, kiedy miał 14 lat przeprowadził się z rodziną do Queanbeyan, gdzie pracował jako sprzedawca samochodów w Morris Motor Company w Canberze, mechanik i model, zanim przeniósł się do Anglii. 
Podjął też pracę jako instruktor narciarstwa, kilka razy zajął pierwsze miejsce w zawodach narciarskich. Grał na gitarze basowej w zespole o nazwie The Corvettes. Służył w siłach specjalnych armii australijskiej; zdobył stopień wojskowy sierżanta i był instruktorem samoobrony.
Kariera.
W 1964 przeniósł się do Londynu, gdzie dorabiał jako model. W latach 60. brał udział w reklamach telewizyjnych, w tym British Petroluem, batonów Cadbury, Marlboro, Slumberland i kilku znanych marek handlowych.
Był najlepiej płatnym modelem, zanim w 1968 został odkryty przez producentów filmowych, którzy po rezygnacji z roli Jamesa Bonda przez Seana Connery’ego zdecydowali się na zatrudnienie go do głównej roli w szóstym filmie z cyklu przygód agenta 007 "W tajnej służbie Jej Królewskiej Mości" ("On Her Majesty’s Secret Service", 1969), za którą zdobył nominację do nagrody Złotego Globu.
W 1973 Lazenby rozpoczął pracę w Hongkongu z Bruce’em Lee. Wystąpił jednak w trzech z czterech obrazów, na które podpisał kontrakt: "Stoner" ("Tie jin gang da po zi yang guan", 1974) w roli twardego australijskiego policjanta Josepha Stonera, "Człowiek z Hongkongu" ("The Man from Hong Kong", 1975) z Rebeccą Gilling i "Okup królowej" ("E tan qun hing ying hui", 1976) z Bolo Yeung. Lazenby miał zagrać w dramacie kryminalnym Golden Harvest "Gra śmierci" ("Game of Death", 1978) u boku Bruce’a Lee, jednak śmierć Lee pokrzyżowała te plany. Wkrótce powrócił na mały ekran w amerykańskich produkcjach telewizyjnych, w tym NBC "Cover Girls" (1977) z udziałem Dona Johnsona czy kinowych, w tym w dramacie Petera Bogdanovicha "Święty Jacek" ("Saint Jack", 1979) u boku Bena Gazzary. 
W 1982 miał szansę ponownie wcielić się w rolę Bonda w nieoficjalnej części serii o losach brytyjskiego agenta zatytułowanej "Nigdy nie mów nigdy" ("Never Say Never Again", 1983). Ostatecznie twórcy filmu zdecydowali się jednak na Seana Connery’ego, gdy szkocki aktor oznajmił, iż jest zainteresowany występem w produkcji. W erotycznej serii "Emmanuelle" grał postać biznesmena wysłuchującego pikantnych zwierzeń granej przez Sylvię Kristel tytułowej bohaterki.
W listopadzie 2012 trafił na okładkę „GQ”.
Życie prywatne.
W latach 1971–1995 był żonaty z Christiną Gannett, z którą ma córkę Melanie Andreę (ur. 13 września 1973) i miał syna Zacharego (ur. 1974, zm. 1994 na nowotwór ośrodkowego układu nerwowego). 15 czerwca 2002 ożenił się ponownie – z amerykańską tenisistką Pam Shriver. Mają troje dzieci: syna George’a Samuela (ur. 13 lipca 2004) oraz bliźnięta – córkę Caitlin Elizabeth i syna Samuela Roberta (ur. 1 października 2005). W 2008 rozwiedli się.
Jest ojcem chrzestnym modelki i aktorki, Jodie Kidd.

</doc>
<doc id="696379" url="https://pl.wikipedia.org/wiki?curid=696379" title="Gundam">
Gundam



</doc>
<doc id="696384" url="https://pl.wikipedia.org/wiki?curid=696384" title="Konstanty Wojtaszczyk">
Konstanty Wojtaszczyk

Konstanty Adam Wojtaszczyk (ur. 10 kwietnia 1952 w Bachorzy) – polski politolog i prawnik, profesor nauk humanistycznych, specjalista z zakresu integracji europejskiej, wykładowca Wydziału Nauk Politycznych i Studiów Międzynarodowych Uniwersytetu Warszawskiego, b. prorektor UW. 
Życiorys.
Absolwent Wydziału Prawa i Administracji UW (1975). W latach 1976–2009 pracownik naukowy Instytutu Nauk Politycznych Wydziału Dziennikarstwa i Nauk Politycznych, m.in. kierownik Zakładu Instytucji Europejskich, a w latach 1998-2001 dyrektor tego Instytutu. W latach 2005–2008 prorektor ds. studenckich UW. W latach 2009–2012 kierownik Katedry Europeistyki WDiNP Uniwersytetu Warszawskiego, a w latach 2012–2019 Dyrektor Instytutu Europeistyki WDiNP UW, od 2016 w ramach Wydziału Nauk Politycznych i Studiów Międzynarodowych. Od 2019, po reorganizacji WNPiSM i likwidacji instytutów, w Katedrze Prawa i Instytucji Unii Europejskiej WNPiSM (do 2021 jako kierownik). 
Od 1997 profesor zwyczajny nauk humanistycznych. W 2011 został członkiem Komitetu Nauk Politycznych Polskiej Akademii Nauk. Był członkiem Centralnej Komisji do Spraw Stopni i Tytułów na kadencję 2017–2020. Promotor 29 rozpraw doktorskich. 
Od lat 90. XX wieku pełni funkcję przewodniczącego Komitetu Głównego Olimpiady Wiedzy o Polsce i Świecie Współczesnym. Zawodowo jest bądź w przeszłości był związany z wieloma uczelniami w Polsce:

</doc>
<doc id="696392" url="https://pl.wikipedia.org/wiki?curid=696392" title="Watase Yuu">
Watase Yuu



</doc>
<doc id="696394" url="https://pl.wikipedia.org/wiki?curid=696394" title="Magiczne harce">
Magiczne harce



</doc>
<doc id="696396" url="https://pl.wikipedia.org/wiki?curid=696396" title="Yu Watase">
Yu Watase



</doc>
<doc id="696400" url="https://pl.wikipedia.org/wiki?curid=696400" title="Groupe PSA">
Groupe PSA

Groupe PSA (PSA, "Peugeot Société Anonyme") – dawny francuski koncern motoryzacyjny powstały w 1976 roku w wyniku przejęcia przez Peugeota bankrutującego Citroëna. W styczniu 2021 roku sfinalizowana została fuzja z włosko-amerykańskim FCA, w wyniku której powstał nowy międzynarodowy konglomerat Stellantis.
Historia.
Koncern powstał w 1976 roku na skutek przejęcia przez Peugeota znajdującego się na skraju bankructwa Citroëna. Oba przedsiębiorstwa pozostały oddzielnymi markami, ale dzieliły się technologią i częściami. W 1978 roku koncern przejął borykający się z kłopotami europejski oddział Chryslera (powstały z połączenia francuskiego producenta Simca, brytyjskiego Rootes i hiszpańskiej Barreiros). W latach 1980. koncern przeszedł poważny kryzys finansowy, z powodu którego zlikwidowano marki przejęte od Chryslera. W 2013 roku ówczesny prezes koncernu Philippe Varin ogłosił plany o odsunięciu od siebie modeli obu marek by uniknąć wewnętrznej konkurencji, stawiając Citroëna poniżej Peugeota i wydzielając luksusową markę DS.
1 marca 2012 r. poinformowano o zawarciu strategicznego sojuszu z General Motors, który miał objąć 7% akcji francuskiego koncernu (udział rodziny Peugeot miał zmniejszyć się z 30 do 25%). Obaj partnerzy liczyli na oszczędności związane z wymianą platform, silników i pozostałych części, jednak już 12 grudnia 2013 roku General Motors ogłosiło sprzedaż swoich udziałów PSA i wycofanie się z porozumienia argumentując, że nie dało ono oczekiwanych korzyści, zachowując jednak współpracę technologiczną.
Od roku 2016 koncern PSA produkuje we francuskiej fabryce w Valenciennes model Toyota ProAce, będący bliźniaczą konstrukcją m.in. Peugeota Experta i Citroëna Jumpy. W fabryce w Vigo, w Hiszpanii od roku 2019 wytwarzana jest Toyota ProAce City będąca bliźniaczą konstrukcją Citroëna Berlingo, Peugeota Partnera i Opla Combo.
14 lutego 2017 roku oba koncerny wspólnie poinformowały o prowadzonych negocjacjach w sprawie przejęcia przez PSA od General Motors marki Opel oraz będącej jej brytyjskim odpowiednikiem marki Vauxhall. Oznaczało to wycofanie się koncernu GM z rynku europejskiego, który ponosił dotychczas straty z posiadania tych marek. Informacja ta wywołała zaniepokojenie związków zawodowych oraz rządów Niemiec i Wielkiej Brytanii obawiających się o utrzymanie produkcji i licznych miejsc pracy w tych krajach po dokonaniu transakcji. 6 marca 2017 roku ogłoszono, że transakcja została sfinalizowana. Koncern PSA zapłacił GM kwotę 2,3 mld $, przejął w ten sposób 12 fabryk zatrudniających 40 tys. osób, stając się największym producentem samochodów w Europie za Volkswagenem.
W tym samym czasie koncern kupił prawa do indyjskiej marki Ambassador od Hindustan Motors. Oznacza to powrót koncernu na rynek indyjski.
PSA posiada porozumienia o współpracy z Toyotą (wspólne platformy dla małych aut), BMW (silniki, skrzynie biegów i auta hybrydowe), Fiatem (wspólne platformy dla vanów), Fordem (silniki), Mitsubishi (auta elektryczne) oraz chińskimi Dongfeng i Chang’an (produkcja aut w Chinach).
W 2018 roku koncern zatrudniał na całym świecie 211 tys. osób, sprzedał 3,9 mln pojazdów, a jego przychody wyniosły 74 mld €.
Fuzja z FCA.
31 października 2019 roku koncern PSA ogłosił plany połączenia się z dotychczas konkurencyjnym Fiat Chrysler Automobiles, w ramach czego powstać miał nowy motoryzacyjny gigant o wartości ok. 50 miliardów dolarów o strukturze udziałów 50:50.
W lipcu 2020 roku ogłoszono, że nowy koncern otrzyma nazwę Stellantis, która wywodzi się od łacińskiego czasownika „stello, stellare”, oznaczającego „lśnić jak gwiazda”. Na czele nowego koncernu jako prezes funkcję objął John Elkann, natomiast Carlos Tavares, prezes Grupy PSA miał, zyskał stanowisko dyrektora generalnego. W skali światowej Stellantis jest czwartym największym tego typu podmiotem w branży motoryzacyjnej, ze sprzedażą ok. 4,16 miliona samochodów rocznie.
Z powodu Pandemii COVID-19, finalizacja fuzji została przesunięta z końca 2020 roku na początek 2021 roku. Nowy podmiot gospodarczy Stellantis ostatecznie powstał 16 stycznia 2021 roku po wyrażeniu zgody większości akcjonariuszy na połączenie FCA z Groupe PSA.

</doc>
<doc id="696402" url="https://pl.wikipedia.org/wiki?curid=696402" title="Tina (imię)">
Tina (imię)

Tina — imię żeńskie, powstałe jako zdrobnienie od imion takich, jak Krystyna, Martyna, Justyna, Florentyna, Walentyna, Augustyna czy Klementyna. W Polsce imię to jest odradzane przez Radę Języka Polskiego.
Tina imieniny obchodzi: 14 maja i 28 lipca.
Znane osoby o imieniu Tina:

</doc>
<doc id="696407" url="https://pl.wikipedia.org/wiki?curid=696407" title="Sławonia">
Sławonia



</doc>
<doc id="696409" url="https://pl.wikipedia.org/wiki?curid=696409" title="Garbatka Nowa">
Garbatka Nowa

Garbatka Nowa – wieś w Polsce położona w województwie mazowieckim, w powiecie kozienickim, w gminie Garbatka-Letnisko.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii Trójcy Świętej w Gródku.

</doc>
<doc id="696414" url="https://pl.wikipedia.org/wiki?curid=696414" title="Bulianów">
Bulianów

Bulianów – wieś w Polsce położona w województwie świętokrzyskim, w powiecie koneckim, w gminie Fałków.
Sołectwo dla tej wsi znajduje się we wsi Pląskowice.
W latach 1975–1998 miejscowość administracyjnie należała do województwa piotrkowskiego.
Wierni Kościoła rzymskokatolickiego należą do parafii Świętej Trójcy w Fałkowie.

</doc>
<doc id="696416" url="https://pl.wikipedia.org/wiki?curid=696416" title="Józef Gembart">
Józef Gembart

Józef Gembart herbu Jastrzębiec (ur. 18 marca 1743 w Gostyczynie, zm. 30 grudnia 1821) – polski duchowny rzymskokatolicki, biskup pomocniczy gnieźnieński w latach 1814–1821.
Życiorys.
Ukończył szkołę i Kolegium jezuitów w Kaliszu, po czym kontynuował naukę za granicą. Czując powołanie do życia zakonnego, wstąpił do Towarzystwa Jezusowego, gdzie, jak mówią zapisy, „odznaczał się skromnością, pobożnością, niepospolitymi zdolnościami oraz pięknym dowcipem”. Po kasacie zakonu jezuitów został kapłanem świeckim i proboszczem parafii Malanów. Nie wiadomo, jak długo nim był, jednak z zachowanych dokumentów wynika, że w 1780 dzięki ks. Józefowi Korytkowskiemu, kanonikowi gnieźnieńskiemu, został przeniesiony do Gniezna.
W 1783, w setną rocznicę bitwy pod Wiedniem, delegowany przez arcybiskupa Antoniego Kazimierza Ostrowskiego celebrował mszę św. w kolegiacie kaliskiej.
Po śmierci biskupa pomocniczego Ignacego Bardzińskiego kapituła gnieźnieńska na początku 1814 wymieniła go na pierwszym miejscu wśród trzech kandydatów, spośród których należało wybrać następcę zmarłego biskupa. Jak zapisano w dokumentach: „zamiast odpoczynku ze zbliżającym się sędziwym wiekiem większe daleko i ważniejsze czekały go dla dobra Kościoła urzędy i wysługi”. Arcybiskup Ignacy Raczyński z „radością wybrał go i przedstawił do zatwierdzenia Stolicy Apostolskiej jako męża nieskazitelnego żywota, zacnego charakteru, głębokiem nauki, rzadkiego doświadczenia oraz innych pięknych zalet i przymiotów”. W owym czasie nominat liczył już ponad 70 lat oraz 46 lat kapłaństwa.
20 listopada 1814 arcybiskup Ignacy Raczyński konsekrował go w kościele św. Krzyża w Warszawie, urząd biskupa pomocniczego archidiecezji gnieźnieńskiej objął 15 grudnia tego roku. Sprawował go przez 7 lat, aż do końca 1821.
Został pochowany w grobach pod kaplicą św. Krzyża w katedrze gnieźnieńskiej.

</doc>
<doc id="696418" url="https://pl.wikipedia.org/wiki?curid=696418" title="Michał Jan Pac">
Michał Jan Pac

Michał Jan Pac herbu Gozdawa (ur. w 1730, zm. w 1787 w Lingolsheim pod Strasburgiem) – generał lejtnant wojsk litewskich, generał major wojsk litewskich w 1764 roku, marszałek generalny litewski konfederacji barskiej, marszałek powiatu nowogródzkiego w konfederacji barskiej w 1768 roku szambelan Augusta III Sasa, starosta ziołowski w 1754 roku.
Życiorys.
Do 1746 roku uczył się w pijarskim Collegium Nobilium w Warszawie. Poseł żmudzki na sejm 1760 roku. Poseł inflancki na sejm 1761 roku. 
Był przeciwnikiem Czartoryskich, sprzeciwił się zamachowi stanu, dokonanemu przez nich przy pomocy wojsk rosyjskich i wyborowi Stanisława Augusta Poniatowskiego. Członek Komisji Wojskowej Wielkiego Księstwa Litewskiego w 1764 roku. Należał do konfederacji radomskiej, wyróżniając się stałością charakteru. W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku, poseł powiatu wileńskiego na sejm 1767 roku. Wszedł w skład delegacji, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej.
W roku 1768 przystąpił do konfederacji barskiej i został marszałkiem generalnym. Na stanowisku tym kierował polityką i dyplomacją konfederacji i dał się pociągnąć do ogłoszenia uniwersału o bezkrólewiu. Po upadku konfederacji wyjechał do Francji, gdzie się 1776 naturalizował, do końca życia pozostał wrogiem Stanisława Augusta i protestował przeciw rozbiorom.
W r. 1780 stał się właścicielem wsi Marainville-sur-Madon, a jego intendent Adam Weydlich zaprzyjaźnił się z François Chopinem, ojcem Mikołaja Chopina. Po śmierci Paca rodzina Weydlichów wraz z Mikołajem wróciła do Polski.

</doc>
<doc id="696419" url="https://pl.wikipedia.org/wiki?curid=696419" title="Wyspa Bougainville'a">
Wyspa Bougainville'a



</doc>
<doc id="696423" url="https://pl.wikipedia.org/wiki?curid=696423" title="RTorrent">
RTorrent

rTorrent – tekstowy klient sieci BitTorrent na licencji GPL, rozwijany przez Jariego Sundella (pseudonim Rakshasa).
Został napisany w języku C++ z nastawieniem na wysoką wydajność i poprawny kod. Wykorzystuje bibliotekę libTorrent (własną, nie libtorrent z sourceforge) dla systemów uniksowych. Interfejs użytkownika jest napisany w oparciu o bibliotekę ncurses.
Własna biblioteka libTorrent różni się od innych wersji transmisją danych bezpośrednio między stronami pamięci zmapowanymi przez funkcję mmap() a stosem sieciowym. Na łączach o wysokiej przepustowości potrafi wysyłać dane kilkukrotnie szybciej niż oficjalny klient BitTorrent.
Pakiety rTorrenta są dostępne na różne dystrybucje Linuksa i Uniksa oraz można go uruchamiać i kompilować w prawie każdym systemie operacyjnym zgodnym z POSIX, takim jak na przykład FreeBSD.
Dzięki interfejsowi tekstowemu można używać go w programach typu "screen" i "dtach". Obsługuje zachowywanie sesji i pozwala użytkownikom na dodawanie i usuwanie torrentów. Oferuje także częściowe ściąganie torrentów zawierających wiele plików. Od wersji 0.7.0 obsługuje także szyfrowanie. rTorrent wspiera również rozproszone tablice mieszające i super-seeding.
rTorrent może być obsługiwany przy pomocy XML-RPC.

</doc>
<doc id="696431" url="https://pl.wikipedia.org/wiki?curid=696431" title="Przybrana rodzina">
Przybrana rodzina

Przybrana rodzina – niespokrewniona rodzina powstająca w wyniku powtórnego małżeństwa przez owdowiałego lub rozwiedzionego rodzica. Składa się ona z jednego rodzica, jego rodzonych dzieci, nowego małżonka oraz ewentualnie dzieci własnych tego nowego małżonka.
Tradycyjnej przybranej rodziny nie tworzą rodzice żyjący w konkubinacie. Przyjmując szeroką definicję rodziny, można dopuścić stosowanie tego określenia również wobec konkubentów, skoro głównym wyznacznikiem jest posiadanie niewspólnych dzieci.
Nazewnictwo.
Dla dzieci rodzica biorącego ślub jej lub jego kolejny mąż lub żona jest rodzicem przybranym, którym jest:
Dla osoby mającej małżonka, który posiada dzieci z poprzednich związków, dzieci takie nazywane są "przybranymi" i są to:
Wspólne dzieci rodzica rodzonego i rodzica przybranego są dla ich dzieci z poprzednich związków:
Rodzeństwo przybrane.
Według przepisów prawa rodzinnego dzieci obojga przybranych rodziców z ich poprzednich związków nie są ze sobą spokrewnione ani spowinowacone, ale można je nazywać rodzeństwem przybranym (niekrewny przybrany brat, niekrewna przybrana siostra), choć potocznie nazywa się je również rodzeństwem "przyrodnim". Sytuacja ta nie rodzi skutków prawnych takich jak w przypadku biologicznego rodzeństwa (zakaz małżeństwa, prawo do odmowy zeznań).
Rodzice przybrani.
Przybrane niespokrewnione niepełnoletnie dzieci mogą być adoptowane przez rodzica przybranego (w razie wdowieństwa z przyznaniem władzy rodzicielskiej) lub wychowywane bez zmiany statusu prawnego rodziny. Wiek (dorosłość) dzieci w chwili ślubu ich rodzica z nowym współmałżonkiem nie stanowi przeszkody w stosowaniu zwrotu "przybrany" wobec nowych członków rodziny.
Wykresy genealogiczne.
Wykresy genealogiczne przedstawiają relacje w rodzinie przybranej dla danego probanta:
Dzieci.
 (A) (B) (C) (D) (E)
 poprzedni pierwszy drugi następny
 małżonek/partner małżonek/partner PROBANT małżonek/partner małżonek/partner 
 osoby B probanta C probanta C osoby B lub D
 └────────┬─────────┘ └────────┬─────────┘ └────────┬──────────┘└────────┬─────────┘
 dziecko dziecko dziecko obce = cudze
 przybrane rodzone rodzone dziecko
 (pasierb, pasierbica)
Rodzice i rodzeństwo.
 (A) (B) (C) (D) (E)
 poprzedni rodzic rodzic następny poprzedni/następny
 małżonek/partner rodzony rodzony małżonek/partner małżonek/partner
 rodzica rodzonego (ojciec/matka) (matka/ojciec) rodzica rodzonego osoby A lub D
 B lub C │ │ │ │ (ojczym/macocha) │
 └────────┬─────────┘ └───┬─────────┬─────┘ └────────┬──────────┘ └────────┬───────┘
 rodzeństwo PROBANT rodzeństwo rodzeństwo rodzeństwo
 przyrodnie rodzone przyrodnie „przybrane”
 (pasierb lub pasierbica
 dla rodzica C)
Macocha.
Macocha to dla dziecka żona rozwiedzionego lub owdowiałego wcześniej ojca. W szerokim znaczeniu tego słowa, w przypadku nieślubnych dzieci i partnerów, jest to również konkubina takiego ojca, a sam ojciec może być kawalerem.
W kulturze macocha jest przeważnie postrzegana jako zła kobieta, znęcająca się nad pasierbami, ewentualnie jako osoba oschła i obojętna. Stereotyp ten nie powstał bez powodu: dla wychodzącej za mąż kobiety potomstwo małżonka lub konkubenta może być przeszkodą w relacjach z partnerem, a wychowanie dzieci – przymusowym obciążeniem. Zwłaszcza że ją i dziecko nie łączą więzy krwi. Mimo to powoli stereotyp o złej macosze słabnie. Swój wyraz znajduje jeszcze w wyrażeniu "traktować kogoś (coś) po macoszemu".
Do początków XX wieku macocha była sanacją dla wdowca, który mógł dalej pracować, pozostawiając opiekę nad dziećmi macosze (dlatego szybki ożenek następował mimo żałoby). Współcześnie, wobec niższej śmiertelności kobiet przy porodzie, macocha pojawia się w życiu dzieci częściej z powodu rozwodu.
Dzieła kultury.
Lista dzieł literackich, muzycznych, filmowych itp. odwołujących się do relacji osobistych pomiędzy rodzicem przybranym a przybranymi dziećmi:

</doc>
<doc id="696432" url="https://pl.wikipedia.org/wiki?curid=696432" title="Eckernförde">
Eckernförde

Eckernförde (dolnoniem. "Eckernför" i "Eckernföör"; duń. "Egernførde", "Ekernførde" lub "Egernfjord"; łac. "Ekerenforda", "Ekelenforda") – miasto uzdrowiskowe w północnych Niemczech, w kraju związkowym Szlezwik-Holsztyn, w powiecie Rendsburg-Eckernförde, siedziba urzędu Schlei-Ostsee. Liczy ok. 22,8 tys. mieszkańców. Eckernförde leży nad Zatoką Eckernförde, która jest częścią Zatoki Kilońskiej, w południowo-zachodniej części Morza Bałtyckiego. W mieście stacjonuje jednostka wojskowa Spezialisierte Einsatzkräfte Marine. W mieście rozwinął się przemysł rybny.

</doc>
<doc id="696433" url="https://pl.wikipedia.org/wiki?curid=696433" title="Silnik przepływowy">
Silnik przepływowy

Silnik przepływowy – silnik wytwarzający energię mechaniczną kosztem entalpii, energii potencjalnej bądź energii kinetycznej przepływającego czynnika. 
Należą do nich: turbina parowa, gazowa, wodna i wiatrowa. Moc mechaniczna powstaje w wyniku działania siły na obwodzie obracającego się wału. Siła ta - siła obwodowa - pomnożona przez prędkość kątową ω obracającego się wału jest właśnie mocą mechaniczną przekazywaną na wał turbiny, i dalej do generatora lub innego odbiornika.
Siła obwodowa powstaje w wyniku przepływu czynnika (gazu lub cieczy) przez odpowiednio ukształtowane kanały międzyłopatkowe wirnika. Kanał międzyłopatkowy jest to strefa przepływu czynnika ograniczona dwiema łopatkami. Łopatki rozmieszczone są równomiernie na obwodzie. Zmiana kierunku przepływu i prędkości czynnika prowadzi do generowania siły na tych łopatkch (podobnie jak na żaglach żaglówki).
Jeśli czynnik (gaz bądź ciecz) porusza się z pewną prędkością, to wystarczy wstawienie odpowiednio skonstruowanego wirnika turbiny, aby generować moc mechaniczną (jak w przypadku turbin wiatrowych i niektórych rodzajów turbin wodnych). Jeśli do dyspozycji mamy tylko różnicę ciśnień (turbiny parowe i gazowe), konieczne jest zastosowanie elementów wytwarzających odpowiednio duże prędkości przepływu, czyli zamieniające entalpię gazu bądź energię potencjalną wody na energię kinetyczną. Elementy te nazywane są kierownicami. Są one nieruchome, na stałe związane z korpusem maszyny. Ciecz lub gaz, po przepłynięciu przez kanały międzyłopatkowe kierownicy, posiada już odpowiednio dużą prędkość i może z pewną efektywnością, wytworzyć siłę na łopatkach zamocowanych na wirniku. Jeśli wirnik będzie się mógł obracać, to może wystąpić generowanie mocy mechanicznej wykorzystywanej do napędu dowolnego odbiornika.
Jeśli kanały międzyłopatkowe wirnika będą zbieżne, to czynnik przepływający przez nie w wyniku różnicy ciśnień będzie przyspieszany. Pojawi się dodatkowa siła reakcji, którą można zaobserwować podczas gaszenia ognia przez strażaków. Woda dopływa do sikawki strażackiej wężem stosunkowo wolno, a w samej sikawce następuje jej znaczne przyspieszenie. Duża różnica prędkości wody na wylocie i wlocie sikawki jest przyczyną powstawania siły reakcji. Do jej opanowania często nie wystarczy jeden strażak.
I podobne zjawisko wykorzystywane jest w turbinach cieplnych. Jeśli gaz dopłynie do wirnika wolno, a w samym wirniku nastąpi jego silne przyspieszenie i zmiana kierunku przepływu, to pojawi się pewna siła, której składowa obwodowa będzie napędzać wirnik turbiny.

</doc>
<doc id="696437" url="https://pl.wikipedia.org/wiki?curid=696437" title="Korowanie">
Korowanie

Korowanie – czynność polegająca na usuwaniu z powierzchni drewna okrągłego kory lub kory z łykiem.
Rozróżnić można korowanie:
Polska Norma (PN-93/D-95000-pomiar, obliczenia miąższości i cechowanie) wyróżnia:
Powstałe w wyniku korowania znaczne ilości kory, po jej rozdrobnieniu lub skompostowaniu, wykorzystywane są w ogrodnictwie i szkółkarstwie.

</doc>
<doc id="696438" url="https://pl.wikipedia.org/wiki?curid=696438" title="Honorowi obywatele miasta Częstochowa">
Honorowi obywatele miasta Częstochowa

Honorowi Obywatele Miasta Częstochowa – tytuł przyznawany od 1991 roku, przez prezydenta Częstochowy za szczególne osiągnięcia dla miasta. Do tej pory został przyznany pięciu osobom.

</doc>
<doc id="696448" url="https://pl.wikipedia.org/wiki?curid=696448" title="UChS">
UChS



</doc>
<doc id="696449" url="https://pl.wikipedia.org/wiki?curid=696449" title="ChSS">
ChSS



</doc>
<doc id="696464" url="https://pl.wikipedia.org/wiki?curid=696464" title="Domus">
Domus



</doc>
<doc id="696465" url="https://pl.wikipedia.org/wiki?curid=696465" title="Rodzina przybrana">
Rodzina przybrana



</doc>
<doc id="696466" url="https://pl.wikipedia.org/wiki?curid=696466" title="Pasierb">
Pasierb



</doc>
<doc id="696467" url="https://pl.wikipedia.org/wiki?curid=696467" title="Pasierbica">
Pasierbica



</doc>
<doc id="696468" url="https://pl.wikipedia.org/wiki?curid=696468" title="Kto sieje wiatr">
Kto sieje wiatr

Kto sieje wiatr (tyt. oryg. "Inherit the Wind") – sztuka teatralna inspirowana przez tzw. małpi proces. Sztukę napisali Jerome Lawrence i Robert Edwin Lee. Premiera odbyła się na Broadwayu w styczniu 1955. Na podstawie tej sztuki powstały trzy filmy telewizyjne.
Sztuka i filmy są raczej komentarzem niż dokładnym opisem zdarzeń historycznych. Ich celem była krytyka maccartyzmu poprzez analogię historyczną.

</doc>
<doc id="696469" url="https://pl.wikipedia.org/wiki?curid=696469" title="Ojczym">
Ojczym



</doc>
<doc id="696470" url="https://pl.wikipedia.org/wiki?curid=696470" title="Discovery Historia">
Discovery Historia

Discovery Historia (dawniej Discovery TVN Historia) – telewizyjny kanał tematyczny o tematyce historycznej. Powstał przy współpracy programowej Discovery i TVN, do których także należał do 30 maja 2009 roku. 30 maja 2009 roku prawdopodobnie z powodu światowego kryzysu finansowego TVN, który był udziałowcem Discovery Historia, zdecydował się wycofać z inwestycji. Nie podano oficjalnego powodu odsprzedania udziałów, w komunikatach poinformowano jedynie o chęci włączenia kanału do portfolio Discovery Networks. Discovery Historia była kolejnym obok TVN Med i TVN Lingua kanałem, z którego w 2009 roku wycofał się TVN, wcześniej zrezygnowano z emisji TVN Gra. Stacją kieruje Barbara Bilińska-Kępa.
Oferta programowa.
Ramówkę wypełniają produkcje dokumentalne dotyczące historii Polski i świata tj.:
Oglądalność.
Wszyscy 4+:

</doc>
<doc id="696472" url="https://pl.wikipedia.org/wiki?curid=696472" title="Rodzeństwo przyrodnie">
Rodzeństwo przyrodnie



</doc>
<doc id="696473" url="https://pl.wikipedia.org/wiki?curid=696473" title="Przybrani rodzice">
Przybrani rodzice



</doc>
<doc id="696474" url="https://pl.wikipedia.org/wiki?curid=696474" title="Szydlice">
Szydlice

Szydlice (niem. "Heinrichsbrunn", kaszb. "Szëdlëce") – wieś w Polsce położona na Pojezierzu Bytowskim, w województwie pomorskim, w powiecie bytowskim, w gminie Miastko. Wieś wchodzi w skład sołectwa Kwisno-Szydlice.
W latach 1975–1998 miejscowość administracyjnie należała do województwa słupskiego.

</doc>
<doc id="696476" url="https://pl.wikipedia.org/wiki?curid=696476" title="Chlebowo (województwo pomorskie)">
Chlebowo (województwo pomorskie)

Chlebowo (niem. "Kornburg", kaszb. "Chlebòwò") – osada w Polsce położona w województwie pomorskim, w powiecie bytowskim, w gminie Miastko.
Miejscowość na pograniczu pojezierzy Drawskiego i Bytowskiego na wzgórzach morenowych dochodzących do 250 m n.p.m. 4 km na wschód od Miastka. Chlebowo leży przy trasie łączącej dwa powiaty bytowski i powiatem człuchowski. Trasa ta jest również połączeniem gmin Miastko i Koczała.
Jest to obszar w dużej mierze zalesiony. W okolicy znajduje się wiele jezior lobeliowych, rynnowych i oczek wodnych.
W latach 1975–1998 miejscowość administracyjnie należała do województwa słupskiego.
Osada stanowi sołectwo gminy Miastko.
Historia.
Obecnie osada, dawniej wieś w języku niemieckim zwana "Kornburg", która to nazwa pochodzi od słowa "Korn" „zboże,żyto” z dodatkiem „burg”, notowana była w dokumentach źródłowych od roku 1784. Po roku 1945 wprowadzono nazwę Chlebowo nawiązując semantycznie do nazwy niemieckiej, do roku 1951 używano dwuczłonową nazwę Chlebowo-Kornburg (Stanisław Rospond, Słownik nazw geograficznych Polski zachodniej i północnej. Warszawa 1951). 
Według lokalnego przekazu, obecna nazwa została utworzona od rzeczownika "chleb" i związana jest z dwoma piecami chlebowymi, które do około 1970 roku znajdowały się we wsi. Chleb w nich wypiekany pokrywał zapotrzebowanie na pieczywo całej ludności wsi. 
Chlebowo zostało rozbudowane po roku 1950, rozwój był związany z powstaniem PGR "Miastko" (1 czerwca 1949) oraz Zakładu Rolnego Chlebowo. Spowodowało to napływ ludności, która zamieszkała w wiosce i podjęła pracę w gospodarstwie. Początkowo zajmowano się tu hodowlą koni, które były używane do prac polowych. Stado liczyło 36 koni, ale z czasem zostały one zastąpione maszynami, co spowodowało spadek ich liczby. W późniejszych latach zajęto się hodowlą bydła, owiec oraz trzody chlewnej. W dniu 1 września 1991 roku nastąpiła likwidacja obu państwowych gospodarstw. W efekcie duża część ludności została bez pracy i środków do życia. 1 sierpnia 1992 roku PGR Miastko został przejęty przez Agencję Własności Rolnej Skarbu Państwa. Obecnie ziemie byłego Zakładu Rolnego wraz z pozostałymi budynkami gospodarczymi są własnością prywatną. Gospodarstwo obejmuje ok. 300 ha ziemi ornej klasy IV-V i oprócz uprawy ziemi zajmuje się hodowlą trzody chlewnej.
W Chlebowie znajduje się świetlica, plac zabaw i sklep spożywczy. Wieś posiada ujęcie wodne i nowoczesną sieć kanalizacyjną. Dzieci i młodzież uczą się w szkołach w Miastku.
Zabytki.
Do 2000 roku we wsi znajdował się pałac murowany z 1921 roku oraz zespół dworsko-folwarczny z obiektami z pierwszej połowy XIX w. Podczas funkcjonowania zakładu rolnego pałac zajmowany był przez zarząd gospodarstwa. Mieściły się w nim biura oraz mieszkanie zarządcy. Po upadku gospodarstwa budynki te zostały zburzone i mają zostać odbudowane według pierwotnych planów.
W Chlebowie i okolicach znajdują się budynki należące do XIX-wiecznego folwarku.

</doc>
<doc id="696480" url="https://pl.wikipedia.org/wiki?curid=696480" title="Żabno (powiat bytowski)">
Żabno (powiat bytowski)

Żabno (kaszb. "Żabno") – wieś w Polsce położona na Pojezierzu Bytowskim, w województwie pomorskim, w powiecie bytowskim, w gminie Miastko.
Wieś wchodzi w skład sołectwa Role-Żabno.
W latach 1973–1976 miejscowość była siedzibą gminy Żabno. W latach 1975–1998 miejscowość administracyjnie należała do województwa słupskiego.

</doc>
<doc id="696484" url="https://pl.wikipedia.org/wiki?curid=696484" title="Maszyna cieplna">
Maszyna cieplna

Maszyna cieplna – zespół urządzeń energetycznych realizujący zamknięty cykl przemian (obieg termodynamiczny), w wyniku których następuje wymiana energii między układem mechanicznym a dwoma zbiornikami ciepła o różnych temperaturach.
Klasyfikacja.
Silnik cieplny.
Silnik cieplny to urządzenie, które zamienia energię termiczną (cieplną) w energię mechaniczną (praca) lub elektryczną.
Pompa ciepła.
Pompa ciepła to urządzenie, które ogrzewa obszar o temperaturze wyższej poprzez podnoszenie ciepła z obszaru o niższej temperaturze do tego obszaru.
Chłodziarka.
Chłodziarka to urządzenie, którego celem jest obniżenie temperatury jakiegoś ciała do temperatury niższej od temperatury otoczenia.
Cieplne maszyny przepływowe.
Maszynami cieplnymi są także maszyny przepływowe o przepływie ciągłym (maszyny wirnikowe) lub okresowym (maszyny tłokowe), jeżeli wewnątrz maszyny występuje istotna zmiana temperatury czynnika roboczego. Przykładami maszyn przepływowych są: sprężarki przepływowe i turbiny.
Wnioski z zasad termodynamiki.
Wszystkie maszyny działają zgodnie z zasadami termodynamiki.
Z pierwszej zasady termodynamiki, wynika, że zachowany jest całkowity bilans energii. Dla silnika cieplnego: praca wykonana (W) jest równa różnicy energii pobranej na sposób cieplny ze źródła ciepła i oddanej do chłodnicy:
Z drugą zasadę termodynamiki, z której wynika że nie można skonstruować silnika cieplnego w całości zamieniającego dostarczone ciepło na pracę, a maksymalna sprawność silnika cieplnego zależy od różnicy temperatur źródła ciepła i chłodnicy i wyraża się wzorem:
W praktyce oznacza to, że silniki cieplne oprócz użytecznej pracy zawsze oddają do otoczenia ciepło, które jeśli nie jest wykorzystane, staje się ciepłem odpadowym. Stanowi to podstawę skojarzonego wytwarzania energii elektrycznej i ciepła w elektrociepłowniach.

</doc>
<doc id="696488" url="https://pl.wikipedia.org/wiki?curid=696488" title="Czarnica">
Czarnica

Czarnica (kaszb. "Czôrnice", niem. "Scharnitz") – osada w Polsce położona na Pojezierzu Bytowskim, w województwie pomorskim, w powiecie bytowskim, w gminie Miastko.
W latach 1975–1998 miejscowość administracyjnie należała do województwa słupskiego.
Wieś stanowi sołectwo gminy Miastko.
Historia.
Dawniej wieś, obecnie osada, notowana w dokumentach od XVI wieku. Zgermanizowana pod nazwą „Scharnitz”, pod taką nazwą występuje w roku 1618. W roku 1951 już Czarnica.

</doc>
<doc id="696503" url="https://pl.wikipedia.org/wiki?curid=696503" title="Tekst">
Tekst



</doc>
<doc id="696506" url="https://pl.wikipedia.org/wiki?curid=696506" title="Roberto Arlt">
Roberto Arlt

Roberto Arlt (ur. 2 kwietnia 1900 w Buenos Aires, zm. 26 lipca 1942) – argentyński pisarz, nowelista, autor powieści i sztuk teatralnych, dziennikarz.
Jego rodzice byli imigrantami - ojciec Niemcem, matka pochodziła z Triestu. Arlt bardzo wcześnie, jeszcze przed dziesiątymi urodzinami, porzucił szkołę i większość czasu spędzał na ulicach rodzinnego miasta. Pracował w wielu zawodach (sprzedawca, robotnik portowy i budowlany, mechanik) i dogłębnie poznał biedniejsze części (a także ich język - lunfardo) Buenos Aires, co później znalazło odzwierciedlenie w jego twórczości. Pierwszy swój utwór, powieść "El diario de un morfinómano", opublikował jako dwudziestolatek. Pod koniec lat 20. XX wieku został publicystą w "El Mundo". Zmarł na atak serca. 
Arlt, będący niemal rówieśnikiem Jorge Luisa Borgesa, był przedstawicielem realistycznego nurtu w literaturze argentyńskiej. Akcja jego utworów rozgrywa się w biedniejszych dzielnicach Buenos Aires, a ich bohaterami są najczęściej ludzie z kryminalnego półświatka i spauperyzowani przedstawiciele klasy średniej. Pisarz w brutalny, nierzadko cyniczny, sposób ukazywał otaczającą go rzeczywistość, także polityczną - Astrolog, jedna z głównych postaci najgłośniejszej jego powieści "Los siete locos" (1929, polski tytuł "Siedmiu szaleńców"), posiada wiele cech "klasycznego" latynoskiego dyktatora. W 1931 Arlt wydał "Los lanzallamas", kontynuację "Siedmiu szaleńców".
Twórczość Arlta wywarła wpływ na młodszych od niego pisarzy argentyńskich, m.in. Ernesto Sábato i Manuela Puiga. 

</doc>
<doc id="696507" url="https://pl.wikipedia.org/wiki?curid=696507" title="Wiesław Podobas">
Wiesław Podobas

Wiesław Podobas (ur. 20 maja 1936 w Warszawie) – kolarz szosowy (181 cm, 70 kg) stołecznej Legii (1955-1970).
Rozpoczynał karierę jako nastolatek i wieku 16 lat zdobył Mistrzostwo Warszawy w przełaju. Już pierwszy start w Tour de Pologne w 1955 roku przyniósł mu sukces – 2. miejsce. Mistrz Polski w 1956 roku w szosowej drużynie Legii i wicemistrz w tej specjalności w 1957 i 1959.
Zwycięzca Tour de Pologne w 1959 roku. Pozostałe starty: 1955 – 2. miejsce, 1956 – 3., 1957 – 12., 1959 – 1., 1960 – 20., 1961 – 12., 1962 – 14., 1964 – 5., 1965 – 18., 1966 – 20. W Tour de Pologne startował kilkanaście razy. Dwukrotnie uczestniczył w Wyścigu Pokoju, w 1959 (zajmując 21. miejsce) i w 1960 (32. miejsce).
Startował na mistrzostwach świata w 1958 Reims, których nie ukończył, a w 1959 roku w Zandvoort na finiszu, 800 m przed metą został złapany i przytrzymany za koszulkę i ostatecznie zajął 31. miejsce. Na olimpiadzie w 1960 w Rzymie w wyścigu indywidualnym oficjalnie nie został sklasyfikowany – nie zauważony przez sędziów (przyjechał po defekcie w grupie, którą całą sklasyfikowano na 12. miejscu). W drużynie na 100 km 10. miejsce.
Najlepszy kolarz szosowy 1959 w klasyfikacji PZKol i "Przeglądu Sportowego". W 1963 roku startował na Olimpiadzie Azjatyckiej GANEFO w Dżakarcie w Indonezji, gdzie w wyścigu indywidualnym zajął 1. miejsce. Mistrz Sportu. Wielokrotny reprezentant Polski. Wygrywał wiele wyścigów w kraju i za granicą.
Po zakończeniu kariery zawodniczej był trenerem juniorów CWKS Legia do 1975 roku.
Z żoną Barbarą ma trzech synów: Tadeusza, Piotra i Grzegorza. Mieszka w Warszawie. Obecnie jest na emeryturze.

</doc>
<doc id="696511" url="https://pl.wikipedia.org/wiki?curid=696511" title="Zdzisław Krasnodębski (socjolog)">
Zdzisław Krasnodębski (socjolog)

Zdzisław Marek Krasnodębski (ur. 11 kwietnia 1953 w Choszcznie) – polski socjolog, filozof społeczny, publicysta i nauczyciel akademicki, doktor habilitowany nauk humanistycznych, poseł do Parlamentu Europejskiego VIII i IX kadencji, wiceprzewodniczący Europarlamentu VIII kadencji.
Życiorys.
Absolwent Liceum Ogólnokształcącego im. Piotra Skargi w Grójcu (1972). W 1976 ukończył studia na Wydziale Filozofii i Socjologii Uniwersytetu Warszawskiego, a w 1981 także studia na Ruhr-Universität w Bochum. W 1984 uzyskał na Uniwersytecie Warszawskim stopień naukowy doktora, a w 1991 na tej samej uczelni stopień doktora habilitowanego na podstawie dorobku naukowego oraz rozprawy zatytułowanej "Upadek idei postępu".
W latach 1976–1991 wykładał socjologię teoretyczną i filozofię społeczną na Uniwersytecie Warszawskim. Od 1991 do 1992 był profesorem socjologii na Uniwersytecie w Kassel. W 1992 zamieszkał na stałe w Niemczech. W 1995 objął stanowisko profesora Uniwersytetu w Bremie. W latach 2001–2011 był również profesorem nadzwyczajnym Uniwersytetu Kardynała Stefana Wyszyńskiego. Wykładał także m.in. na Katolickim Uniwersytecie Ameryki, Columbia University oraz Princeton University. Został też profesorem na Akademii Ignatianum w Krakowie.
Powoływany w skład Komitetu Socjologii Polskiej Akademii Nauk (w latach 1999–2006), rady naukowej Helmuth-Plessner-Gesellschaft, jury Nagrody im. Hannah Arendt (2003–2007), rady Polskiego Instytutu Spraw Międzynarodowych (2007–2010, od 2015). Został przewodniczącym rady Fundacji Współpracy Polsko-Niemieckiej, przewodniczącym kapituły Nagrody im. Prezydenta Lecha Kaczyńskiego oraz przewodniczącym rady Instytutu Zachodniego im. Zygmunta Wojciechowskiego w Poznaniu.
Jako publicysta współpracował z miesięcznikiem „Znak”, „Rzeczpospolitą”, „Faktem”, „Gazetą Polską” oraz „Dziennikiem” (w tym z dodatkiem „Europa”), a później z tygodnikiem „W Sieci”. W 2016 został współprowadzącym audycję "Konfrontacje Idei" nadawaną przez rozgłośnię Program IV Polskie Radio 24.
W 2005 był członkiem honorowego komitetu poparcia Lecha Kaczyńskiego w wyborach prezydenckich. Od 2007 do 2009 był członkiem Rady Służby Publicznej. W 2010 prezydent RP Lech Kaczyński powołał go na członka Narodowej Rady Rozwoju. W 2014 został członkiem rady programowej Prawa i Sprawiedliwości. W wyborach do Parlamentu Europejskiego w tym samym roku startował z listy PiS w okręgu nr 4 (Warszawa I). Uzyskał mandat eurodeputowanego VIII kadencji, zdobywając 96 292 głosy. 1 marca 2018 został wybrany na stanowisko wiceprzewodniczącego Parlamentu Europejskiego w miejsce odwołanego z tej funkcji Ryszarda Czarneckiego. W wyborach europejskich w 2019 z powodzeniem ubiegał się o reelekcję jako lider listy Prawa i Sprawiedliwości w okręgu nr 7 (Poznań), otrzymał w głosowaniu 164 034 głosy. W nowej kadencji nie został ponownie wybrany na wiceprzewodniczącego PE.

</doc>
<doc id="696512" url="https://pl.wikipedia.org/wiki?curid=696512" title="Andrzej Andraszak">
Andrzej Andraszak

Andrzej Andraszak (ur. 30 listopada 1945 w Miłosławiu, zm. 10 stycznia 2006 w Opolu) – poseł na Sejm PRL IX kadencji, członek PZPR.
Życiorys.
Z zawodu był monterem instalacji sanitarnych, ukończył zasadniczą szkołę zawodową. Pracę zawodową rozpoczął w 1961 w Poznańskim Przedsiębiorstwie Budowlanym.
Po ukończeniu zasadniczej służby wojskowej w brzeskiej jednostce wojskowej zamieszkał w Brzegu. Pracował w Miejskim Przedsiębiorstwie Remontowo-Budowlanym w wyuczonym zawodzie. Od 1970 pracował w Przedsiębiorstwie Gospodarki Mieszkaniowej w Brzegu jako monter instalacji sanitarnych. Aktywnie pracował na rzecz społeczeństwa brzeskiego. W 1979 wstąpił do Polskiej Zjednoczonej Partii Robotniczej. Był w niej I sekretarzem OOP, członkiem egzekutywy KMiG, a także członkiem Komitetu Wojewódzkiego. Był radnym Rady Narodowej Miasta i gminy Brzeg. Tutaj też ożenił się z brzeżanką, mieli jedno dziecko.
Do Sejmu PRL kandydował z okręgu wyborczego nr 47 w Opolu. Jako poseł pełnił funkcję członka sejmowej Komisji Budownictwa, Gospodarki Przestrzennej, Komunalnej i Mieszkaniowej.
Po zakończeniu IX kadencji Sejmu w dniu 30 maja 1989, kontynuował pracę w wyuczonym zawodzie. Do śmierci mieszkał w Brzegu, pochowany został na cmentarzu komunalnym w Brzegu.
Odznaczony Srebrnym Krzyżem Zasługi i Odznaką „Przodownik Pracy Socjalistycznej”.

</doc>
<doc id="696513" url="https://pl.wikipedia.org/wiki?curid=696513" title="Mandya (dystrykt)">
Mandya (dystrykt)

Dystrykt Mandya (Kannada ಮಂಡ್ಯ) jest okręgęm administracyjnym zlokalizowanym w stanie Karnataka w Indiach. Od południa graniczy z rejonem Mysore, od zachodu z rejonem Hassan, od północy rejonem Tumkur i od wschodu z rejonem Bangalore.
Głównym miastem jest w Mandya. Jest trzecim najbardziej zacofanym rejonem Karnataki. Populacja 1,763,705 osób z których 16.03% to mieszkańcy miast (2001).

</doc>
<doc id="696516" url="https://pl.wikipedia.org/wiki?curid=696516" title="Mandya">
Mandya

 
Mandya jest miastem w dystrykcie Mandya w stanie Karnataka w Indiach. Nazwa miasta pochodzi od świętego Mandavya. Mandya leży 40 km od Mysore i 100 km od Bengaluru. Siedziba Eparchy Mandya.

</doc>
<doc id="696520" url="https://pl.wikipedia.org/wiki?curid=696520" title="Kolzam">
Kolzam

Kolzam (Kolejowe Zakłady Maszyn Kolzam Spółka Akcyjna) – producent taboru kolejowego z Raciborza, został wykupiony przez węgierską firmę Mavex Rekord. Obecnie zajmuje się modernizacją oraz naprawą pojazdów kolejowych.
Zakłady Kolzam wywodzą się z Warsztatów Naprawczych Taboru Kolejowego, które powstały przy stacji kolejowej w Raciborzu w 1858 roku. Od 1895 zarząd nad warsztatami przejęła Dyrekcja Kolei w Katowicach. Po II wojnie światowej zakłady zmieniły profil działalności wprowadzając blacharstwo, kuźnictwo, spawalnictwo i naprawę maszyn kolejowych. W 1973 rozpoczęto produkcję urządzeń do mechanizacji napraw taboru kolejowego (urządzenia do prostowania pudeł wagonów, myjnie wagonów, urządzenia pomiarowe) i specjalnych pojazdów szynowych (drezyny spalinowe, wozy pomiarowe i do prac torowych), a w 1984 mikrobusów i autobusów szynowych. Produkty zakładów były eksportowane do wielu krajów Europy i Azji.
Najbardziej znane produkty firmy:

</doc>
<doc id="696522" url="https://pl.wikipedia.org/wiki?curid=696522" title="Tekst autentyczny">
Tekst autentyczny

Tekst autentyczny (tekst autorski) – pojęcie z zakresu tekstologii, taki tekst, w którego redakcji miał udział jego autor. 
Za teksty autentyczne uznaje się:
Za nieautentyczne uznaje się teksty zawarte w przekazach dokonanych bez kontroli autora, tj. druki i odpisy wydane po jego śmierci i bez jego wiedzy.
W wielu sytuacjach, w szczególności w odniesieniu do literatury dawnej, ustalenie tekstu autentycznego nie jest możliwe. Zbliżający się możliwie do tekstu autentycznego tekst otrzymany na drodze krytyki tekstu nazywamy tekstem krytycznym.

</doc>
<doc id="696525" url="https://pl.wikipedia.org/wiki?curid=696525" title="Ministrowie uzbrojenia">
Ministrowie uzbrojenia

Ministrowie ds. amunicji (ang. "Ministers of munitions") – brytyjski urząd ministerialny powstały podczas I wojny światowej mający na celu koordynację produkcji amunicji i dostarczania jej walczącym oddziałom. Ministerstwo zostało zlikwidowane po zakończeniu działań wojennych.

</doc>
<doc id="696532" url="https://pl.wikipedia.org/wiki?curid=696532" title="Hassan (dystrykt)">
Hassan (dystrykt)

Dystrykt Hassan (Kannada: ಹಾಸನ) jest okręgiem administracyjnym zlokalizowanym w stanie Karnataka w Indiach. Stolicą rejonu jest miasto Hassan. Dystrykt Hassan był siedzibą imperium Hojsala, które w swoim szczytowym okresie rządziło znacznymi częściami południowych Indii z Belur jako jego wczesną stolicą i Halebidu późniejszą stolicą w latach 1000-1334.

</doc>
<doc id="696535" url="https://pl.wikipedia.org/wiki?curid=696535" title="Armata okrętowa">
Armata okrętowa



</doc>
<doc id="696537" url="https://pl.wikipedia.org/wiki?curid=696537" title="Hassan">
Hassan

Hassan (Kannada: ಹಾಸನ) – miasto i zarazem stolica dystryktu Hassan w indyjskim stanie Karnataka, położonym 934 m nad poziomem morza.

</doc>
<doc id="696539" url="https://pl.wikipedia.org/wiki?curid=696539" title="Bitwa pod Kozienicami">
Bitwa pod Kozienicami

Bitwa pod Kozienicami rozegrała się 6 kwietnia 1656 w starorzeczu Wisły w pobliżu miasta Kozienice pomiędzy wojskami Stefana Czarnieckiego a ariergardą wojsk margrabiego Fryderyka Badeńskiego i był to wstęp do bitwy pod Warką.
6 kwietnia oddziały Czarnieckiego dotarły do Zwolenia, gdzie dowiedział się on o odwrocie Fryderyka Badeńskiego, spieszącemu pierwotnie na pomoc Karolowi Gustawowi, uwięzionemu w obozie w widłach Sanu i Wisły. Czarniecki natychmiast podjął decyzję o pościgu i pod Kozienicami uderzył na szwedzką ariergardę złożoną z 240 rajtarów i dragonów pod dowództwem Tornskjölda. Walka trwała kilka godzin i oddział szwedzki został zniszczony.
Na wieść o rozbiciu straży tylnej margrabia przyśpieszył odwrót i w nocy z 6 na 7 kwietnia dotarł do Warki, gdzie dołączył do niego oddział Rittera, ciągnący z Radomia z kilkuset wozami pełnymi wojennych łupów. Całą noc trwało przeprawianie wozów przez Pilicę, aż w końcu rankiem Szwedzi zniszczyli mosty, a sam margrabia ruszył do Warszawy.
W międzyczasie do Czarnieckiego dołączyła w Kozienicach chorągiew Jerzego Lubomirskiego i w nocy jego oddziały ruszyły pod Warkę, gdzie dotarły o świcie 7 kwietnia.
Bitwa pod Kozienicami została opisania przez Henryka Sienkiewicza w powieści "Potop":

</doc>
<doc id="696540" url="https://pl.wikipedia.org/wiki?curid=696540" title="Joe Ranft">
Joe Ranft

Joseph Henry Ranft (ur. 13 marca 1960, zm. 16 sierpnia 2005) – dyrektor studia Pixar, artysta-animator, podkładał głos w wersjach oryginalnych filmów produkcji Pixar i Disney.
Życiorys.
Urodził się w Pasadenie (Kalifornia). Studiował na wydziale "Character Animation" w "Institute of the Arts" w Kalifornii. Po ich zakończeniu pracował dla studia Disney nad animacją do filmu "Król Lew", oraz "Piękna i Bestia". Do studia Pixar dołączył w 1992, gdzie zaangażował się w produkcję "Head of Story on Cars". Użyczył głosu Heimlich w "Dawno temu w trawie", Wheezy the Penguin w "Toy Story 2", Lenny the Binoculars w "Toy Story", Jacques w "Gdzie jest Nemo?" oraz Edka w "Auta".
Zginął w wypadku samochodowym. Wraz z kierowcą (Elegba Earl) i drugim pasażerem (Eric Frierson) wpadł do oceanu w Mendocino County, Kalifornia. Przeżył tylko ten ostatni.
Filmografia.
Filmy pt.: "Auta" oraz "Gnijąca panna młoda" zostały dedykowane zmarłemu Ranftowi.

</doc>
<doc id="696548" url="https://pl.wikipedia.org/wiki?curid=696548" title="Podmalówka">
Podmalówka

Podmalówka – wstępna, często uproszczona i monochromatyczna wersja obrazu olejnego lub temperowego stosowana w tradycyjnych warsztatach malarskich.
Podmalówkę w technice temperowej lub chudej technice olejnej malowano na zagruntowanym podobraziu z zaznaczonymi liniami szkicu ogólnej kompozycji.
Najstarsze podmalówki, pod gotyckie malarstwo tablicowe, wykonywano techniką kreskową, uzyskując efekt przejścia tonalnego przy pomocy zagęszczenia krzyżujących się kresek. Podmalówki pod obrazy olejne najczęściej malowano uzyskując ten efekt miękkim pędzlem.
Podmalówkę pokrytą z reguły warstwą barwnego werniksu – imprimiturą wykańczano w odpowiedniej technice, wprowadzając lokalny kolor, warstwy laserunku, detale i światła (blik).
Techniki malarskie z zastosowaniem podmalówki pozwalały dawnym malarzom z jednej strony zaoszczędzić na drogich pigmentach, z drugiej pozwalały skoncentrować się na aspektach kolorystycznych i detalach kompozycji, ponieważ jej ogólny, monochromatyczny zarys był już gotowy. Właściwie przygotowana podmalówka przyśpieszała też proces malowania, ze względu na to, że w niektórych partiach obrazu malarz mógł pozostawić samą podmalówkę, pokrytą jedynie laserunkiem. Obraz taki z pieczołowicie wykończonymi detalami w partiach światła i prześwitującą podmalówką, a niekiedy i szkicem, w partiach cienia, nabierał niepowtarzalnego uroku, co można zauważyć w wielu dziełach dawnych mistrzów, zwłaszcza niderlandzkich i flamandzkich.
W końcu XIX wieku stosowano niekiedy jako podmalówkę fotografię, zdarzało się to najczęściej w malarstwie portretowym.
Technika stosowana była jeszcze powszechnie w malarstwie akademickim do końca XIX wieku, później zarzucona na rzecz coraz popularniejszej techniki alla prima.
Do programowego stosowania podmalówki powracali często malarze i grupy twórcze nawiązujący do dawnego malarstwa (np. bractwo św. Łukasza).
Dziś technika jest często stosowana przy malowaniu kopii i pastiszów dawnych mistrzów, w malarstwie współczesnym niekiedy przez niektórych malarzy stosujących dawne techniki warsztatowe.

</doc>
<doc id="696552" url="https://pl.wikipedia.org/wiki?curid=696552" title="Karol Kalita">
Karol Kalita

Karol Kalita de Brenzenheim, ps. „Rębajło” (ur. 4 listopada 1830 w Komarnie, zm. 25 maja 1919 we Lwowie) – polski pułkownik, dowódca oddziału partyzanckiego w powstaniu styczniowym.
Życiorys.
Jego rodzina pochodząca z Inflant osiedliła się w Galicji po III rozbiorze. Był synem Jana de Brenzenheim Kality (starosta brzozowski do około 1864) i Barbary z domu Komorowskiej.
Już jako szesnastoletni uczeń gimnazjalny brał udział w pracach konspiracyjnych za co został w 1846 oddany do wojska. Zwolniony w 1847 wrócił do szkół, ale na krótko, gdyż w kwietniu 1849 zaciągnął się do legionu Józefa Wysockiego i pod jego sztandarami brał udział w powstaniu węgierskim (1848-1849). Mimo amnestii, po powrocie do kraju został aresztowany i wcielony znów do wojska austriackiego, w którym dosłużył się stopnia nadporucznika, biorąc udział w wojnie włoskiej 1859. Na wieść o wybuchu powstania w Królestwie Polskim pośpieszył z 12. kolegami oficerami swego pułku do ojczyzny i oddał się do dyspozycji władz narodowych.
Został mianowany majorem i skierowany do powiatu stopnickiego. Był organizatorem pułku stopnickiego, który wchodził w skład dywizji sandomierskiej korpusu gen. Józefa Hauke-Bosaka.
Stoczył kilka zwycięskich bitew z Rosjanami, m.in. pod Mierzwinem (5 grudnia 1863), 9 grudnia 1863 pod Hutą Szczeceńską (Szczecno, Ujny, Chmielnik), pod Lubienią i Iłżą (17 stycznia 1864). Po tej ostatniej bitwie został awansowany na pułkownika. W przegranej bitwie pod Radkowicami (23 stycznia 1864) podczas ostrzału, życie uratował mu jego adiutant Leon Kahane, poległy wskutek odniesionych ran. Z powodu choroby nie uczestniczył w bitwie opatowskiej, w której rozbity został jego pułk. 
Po upadku powstania udał się na emigrację do Turcji, skąd w 1871 wrócił do Lwowa. Ostatecznie znalazł pracę w szpitalu psychiatrycznym i ustatkował się.
Zmarł doczekawszy wolnej Polski. Został pochowany na cmentarzu Łyczakowskim w sektorze nr 75, opodal Cmentarza Orląt Lwowskich.
Jest autorem książki "Ze wspomnień krwawych walk", w której zawarł wspomnienia z kampanii powstańczej.
Zachowały się do naszych czasów jego dwie szable:

</doc>
<doc id="696556" url="https://pl.wikipedia.org/wiki?curid=696556" title="Aleksander Korecki">
Aleksander Korecki

Aleksander Korecki, także Alek Korecki (ur. 19 lipca 1955) – polski saksofonista jazzowy i rozrywkowy, grający na saksofonie altowym, tenorowym, sopranowym, barytonowym i klarnecie basowym. Multiinstrumentalista, kompozytor, autor tekstów. Członek Polskiego Stowarzyszenia Jazzowego i ZAiKS.
Życiorys.
W 1979 roku ukończył Akademię Muzyczną we Wrocławiu, na Wydziale Instrumentalnym, w klasie fletu. Jest laureatem wielu nagród, m.in.: Stypendium Komedy (1981), III nagrody na Festiwalu Jazz nad Odrą (1981) i nagrody za kompozycję jazzową – Pomorska Jesień Jazzowa (1983). Jest także współautorem i wykonawcą muzyki do "Lykantropii" (1981) Piotra Dumały.
Alek Korecki współtworzył nurt młodego polskiego jazzu lat 80. Był członkiem takich legendarnych formacji jazzowych, jak: Sesja 80 Acoustic Action, Free Cooperation, Young Power, Pick Up Formation, czy Tie Break, gdzie objawił się jako propagator muzycznej wolności, niezależności i improwizacji. Wielokrotnie grywał też z Włodzimierzem Kiniorskim.
Włączył się również w nurt rocka niezależnego tamtego okresu, dołączając, m.in. do Tiltu, Brygady Kryzys i Izraela. W ostatnich trzech dekadach uczestniczył we wszystkich najważniejszych wydarzeniach off-jazzowych i rockowych w Polsce.
Od lat współpracuje z Elektrycznymi Gitarami. W 1992 nagrał z nimi ich debiutancką płytę pt. "Wielka Radość". Na stałe związał się z grupą w 1995, nagrywając krążek "Chałtury", na której znalazły się piosenki Elektrycznych Gitar w wersjach na żywo. Jego współpraca z zespołem trwa do dziś.
Autorski projekt saksofonisty nosi nazwę Z Całym Szacunkiem Dzika Świnia; Alek Korecki grywa też z zespołem Dziady Żoliborskie i grupą Neuma, z którą wydał instrumentalny album "Weather" w 2006 roku.
W 2005 roku Korecki wrócił do Brygady Kryzys, z którą występuje także na koncertach. Wcześniej nagrał z nią płytę "Cosmopolis" w 1992 roku. Przyjaźni się z Markiem „Zefirem” Wójcickim, z którym grywa koncerty alternatywnego jazzu.
Od 2008 roku jest członkiem reaktywowanej przez Roberta Brylewskiego i Macieja Góralskiego grupy Kryzys, z którą w roku 2010 nagrał płytę "Kryzys komunizmu".
Grał, nagrywał i nadal występuje z takimi wykonawcami, jak: Voo Voo, Martyna Jakubowicz, Dżem, Daab, Kobranocka, Big Band Ireneusza Dudka, Jorgos Skolias, Roman Wojciechowski (w formacji DDD), Wilki, Twinkle Brothers, Jacek Kleyff i Orkiestra Na Zdrowie, Krzysztof Ścierański, Tomasz Szukalski, Leszek Możdżer, Sławomir Kulpowicz, Bronisław Duży, Jan Ptaszyn Wróblewski, Janusz Yanina Iwański, Leszek Biolik, bracia Pospieszalscy, Tymański Yass Ensemble, Miłość, Stanisław Sojka, Muniek Staszczyk, Pianohooligan i wielu innych.

</doc>
<doc id="696559" url="https://pl.wikipedia.org/wiki?curid=696559" title="Batalion odkażania umundurowania">
Batalion odkażania umundurowania



</doc>
<doc id="696565" url="https://pl.wikipedia.org/wiki?curid=696565" title="Karol Kalita-Rębajło">
Karol Kalita-Rębajło



</doc>
<doc id="696566" url="https://pl.wikipedia.org/wiki?curid=696566" title="Lunfardo">
Lunfardo

Lunfardo – żargonowa forma języka hiszpańskiego używana w Buenos Aires.
Lunfardo kształtowało się na przełomie XIX i XX wieku, głównie w dzielnicach portowych stolicy Argentyny. Miało to związek z masowym napływem do miasta europejskich imigrantów – dialekt powstał z przemieszania słów hiszpańskich z językami przybyszy (głównie włoskim), niektóre terminy zostały zapożyczone z języka gauchów lub powstały z przestawienia liter (sylab). Początkowo lunfardo było językiem biedoty (a także kryminalnego półświatka), jednak stopniowo stało się integralną częścią "oficjalnego" języka estuarium La Platy.
Lunfardo jest chętnie wykorzystywane w tekstach tang.

</doc>
<doc id="696567" url="https://pl.wikipedia.org/wiki?curid=696567" title="Ćwiczenie wieloszczeblowe">
Ćwiczenie wieloszczeblowe



</doc>
<doc id="696569" url="https://pl.wikipedia.org/wiki?curid=696569" title="Romuald Olaczek">
Romuald Olaczek

Romuald Olaczek (ur. 8 stycznia 1934 w Łowiczu) – polski przyrodnik i działacz na rzecz ochrony przyrody, profesor Uniwersytetu Łódzkiego.
Życiorys.
W 1956 ukończył studia na Uniwersytecie Łódzkim, następnie podjął pracę na macierzystej uczelni. W 1963 obronił pracę doktorską, habilitował się w 1972, w 1983 otrzymał tytuł profesora nadzwyczajnego. W latach 1976–1981 był dyrektorem Instytutu Biologii Środowiskowej UŁ, w latach 1981–1993 kierownikiem Katedry Botaniki, w 1993 został dyrektorem Instytutu Ekologii i Ochrony Środowiska.
Jest specjalistą w zakresie geobotaniki i konserwatorskiej ochrony przyrody. Łączy działalność naukową z czynnym zaangażowaniem w zachowanie terenów cennych przyrodniczo, m.in. poprzez projektowanie i planowanie obszarów chronionych. Od lat bardzo aktywny w dziedzinie popularyzacji wiedzy przyrodniczej i krajoznawczej, jest autorem m.in. książek poświęconych polskim obszarom chronionym oraz popularnego słownika szkolnego "Ochrona przyrody i środowiska". Łącznie jest autorem lub współautorem kilkuset publikacji naukowych, popularnonaukowych i innych.
Od 1988 był członkiem Państwowej Rady Ochrony Przyrody (w latach 1991–1995 jej przewodniczącym, pełnił także funkcję przewodniczącego Komisji ds. parków narodowych i rezerwatów przyrody).
Był głównym inicjatorem wprowadzenia do polskiego prawa i praktyki konserwatorskiej pojęcia użytku ekologicznego. W 1991 stworzył pierwszy w Polsce uniwersytecki kierunek studiów "ochrona środowiska".
W 1982 został odznaczony Krzyżem Kawalerskim Orderu Odrodzenia Polski. W 2010 otrzymał Medal im. Władysława Szafera.
Od 1975 był członkiem Towarzystwa Naukowego Płockiego, od 1983 Łódzkiego Towarzystwa Naukowego.

</doc>
<doc id="696571" url="https://pl.wikipedia.org/wiki?curid=696571" title="Alek Korecki">
Alek Korecki



</doc>
<doc id="696576" url="https://pl.wikipedia.org/wiki?curid=696576" title="Madonna The First Album">
Madonna The First Album



</doc>
<doc id="696580" url="https://pl.wikipedia.org/wiki?curid=696580" title="Niepełnoletność">
Niepełnoletność



</doc>
<doc id="696581" url="https://pl.wikipedia.org/wiki?curid=696581" title="MAIC Mycobacterium avium-intracellulare complex">
MAIC Mycobacterium avium-intracellulare complex



</doc>
<doc id="696582" url="https://pl.wikipedia.org/wiki?curid=696582" title="R-3">
R-3



</doc>
<doc id="696584" url="https://pl.wikipedia.org/wiki?curid=696584" title="Szelewo">
Szelewo

Szelewo (kaszb. "Żelewò", niem. "Schelow") – wieś sołecka w Polsce położona w województwie pomorskim, w powiecie słupskim, w gminie Główczyce.
W latach 1975–1998 miejscowość administracyjnie należała do województwa słupskiego.

</doc>
<doc id="696586" url="https://pl.wikipedia.org/wiki?curid=696586" title="Jeanne d’Arc">
Jeanne d’Arc



</doc>
<doc id="696592" url="https://pl.wikipedia.org/wiki?curid=696592" title="Tadeusz Kubalski">
Tadeusz Kubalski

Tadeusz Stanisław Kubalski (ur. 3 stycznia 1903 w Będzinie, zm. 5 sierpnia 1963 w Kaliszu) – polski architekt, aktor i reżyser teatralny, w latach 1957–1963 dyrektor Teatru im. Wojciecha Bogusławskiego w Kaliszu.
Życiorys.
Urodził się w rodzinie Wacława i Zofii.
W latach 1929-1930 był uczniem Szkoły Podchorążych Rezerwy Artylerii we Włodzimierzu Wołyńskim. Praktykę odbył w 9 dywizjonie artylerii konnej w Baranowiczach. Na stopień podporucznika został mianowany ze starszeństwem z dniem 1 stycznia 1932 i 37. lokatą w korpusie oficerów rezerwy artylerii, natomiast na stopień porucznika ze starszeństwem z dniem 19 marca 1939 i 211. lokatą w korpusie oficerów rezerwy artylerii.
W czasie kampanii wrześniowej 1939 walczył na stanowisku oficera obserwacyjnego 1 dywizjonu artylerii konnej. 1 października 1939 dostał się do niemieckiej niewoli. Do 30 kwietnia 1945 przebywał w Oflagu VII A Murnau.
W 1961 założył Kaliskie Spotkania Teatralne.
Pochowany na cmentarzu Powązkowskim (kwatera 254-1-28/29).

</doc>
<doc id="696593" url="https://pl.wikipedia.org/wiki?curid=696593" title="AT&amp;T Corporate Center">
AT&amp;T Corporate Center

AT&amp;T Corporate Center – wieżowiec znajdujący się w Chicago w USA. Jest w ścisłej czołówce najwyższych budynków miasta, plasuje się na 5 pozycji i jeden z najwyższych w USA. Znajduje się w centrum Chicago tuż obok Willis Tower.
Wieżowiec wziął swoją nazwę od korporacji AT&amp;T. Poza 60 piętrami znajdującymi się nad ziemią budynek posiada dwie kondygnacje podziemne. Całkowita powierzchnia biurowa wynosi 157,934 m².

</doc>
<doc id="696595" url="https://pl.wikipedia.org/wiki?curid=696595" title="Śmigłowcowiec">
Śmigłowcowiec

Śmigłowcowiec (helikopterowiec) – ogólne określenie klas okrętów, których podstawową cechą jest przystosowanie do bazowania na nich śmigłowców. Klasę tę utożsamia się najczęściej z krążownikami śmigłowcowymi, natomiast wyróżnia się jeszcze osobno śmigłowcowce desantowe. Śmigłowcowce zabierają od czterech do kilkudziesięciu śmigłowców i posiadają odpowiednio duże lądowisko, czasami zajmujące większość pokładu oraz hangary do przechowywania śmigłowców. Określenie to nie obejmuje natomiast okrętów przenoszących jeden lub dwa śmigłowce, jako uzupełnienie innego uzbrojenia.
Śmigłowcowce desantowe.
Pierwsze śmigłowcowce desantowe powstały w latach 50. XX wieku w USA, początkowo z prostej przebudowy starszych lotniskowców z okresu II wojny światowej (pierwszy był lotniskowiec eskortowy USS „Thetis Bay”, przebudowany w 1956, następnie trzy lotniskowce typu "Essex"). Pełniły one rolę okrętów desantowych, służąc do szybkiego przerzutu zaokrętowanych na nich lekkich sił na brzeg za pomocą śmigłowców transportowych. Pokład lotniczy rozciągał się na nich na całej długości i szerokości kadłuba, z wyjątkiem niewielkiej nadbudówki wyspowej, w układzie typowym dla lotniskowców. Lotniskowce na śmigłowcowce desantowe przebudowywano też w Wielkiej Brytanii (HMS „Albion”, „Bulwark”, „Hermes”, przy czym przez pewien czas „Hermes” służył jako śmigłowcowiec zwalczania okrętów podwodnych).
Następnie, w kilku państwach świata, przede wszystkim w USA, zaczęto budować specjalnie zaprojektowane okręty przenoszące śmigłowce, lepiej przystosowane do operacji desantowych – pierwszym z nich był amerykański typ "Iwo Jima". Współczesnym przedstawicielem tej klasy jest brytyjski HMS „Ocean”. Śmigłowcowce desantowe przenoszą od kilkunastu do ok. 40 śmigłowców.
W toku dalszej ewolucji okrętów desantowych powstały przede wszystkim okręty desantowe-doki, zabierające oprócz śmigłowców barki desantowe w zatapialnym doku. Okręty takie nie są już jednak na ogół nazywane śmigłowcowcami, zwłaszcza że śmigłowce stanowią ich uzupełniające wyposażenie w stosunku do barek, a ich liczba z reguły jest niewielka (2-6). Z kolei amerykańskie jednostki typów "Tarawa" i "Wasp" (oznaczane w USA jako klasa LHA), zabierające oprócz barek nawet ponad 40 śmigłowców, klasyfikowane są częściej jako uniwersalne okręty desantowe, tym bardziej, że operują z nich też samoloty krótkiego startu i lądowania.
Krążowniki śmigłowcowe.
Krążowniki śmigłowcowe wprowadzono w niektórych państwach od lat 60. XX wieku, nie jest to jednak klasa liczna – na świecie powstało jedynie kilka takich okrętów. Pierwszymi z nich były dwa włoskie krążowniki rakietowe typu "Andrea Doria", w służbie od 1964 roku, przenoszące po 3-4 śmigłowce, a następnie jeden okręt powiększonego typu "Vittorio Veneto" z 1969 roku (6-9 śmigłowców). Drugim państwem budującym krążowniki śmigłowcowe był ZSRR, w którym powstały dwa okręty typu "Moskwa" z 1967 roku, przenoszące po 14 śmigłowców. Głównym ich przeznaczeniem tych było zwalczanie okrętów podwodnych przy pomocy śmigłowców, a oprócz tego, uzbrojone były w kierowane pociski przeciwlotnicze. Bywał tak też klasyfikowany francuski okręt „Jeanne d’Arc” z 1964 roku, służący do zwalczania okrętów podwodnych, celów desantowych i szkolnych (klasyfikowany we Francji po prostu jako śmigłowcowiec, zaliczony do grupy okrętów lotniczych). Wszystkie te okręty wyróżniały się konstrukcyjnie posiadaniem silnego uzbrojenia na pokładzie dziobowym, dalej nadbudówki, a pokładu lotniczego na śródokręciu i rufie. Oprócz nowo budowanych okrętów, na przełomie lat 60. i 70. na śmigłowcowe przebudowano dwa brytyjskie krążowniki lekkie typu "Tiger" (po 4 śmigłowce) oraz peruwiański „Aguirre” (ex. holenderski „De Zeven Provinciën”, 3 śmigłowce). Okrętami podobnymi wielkością do typu "Andrea Doria", przenoszącymi po 3 śmigłowce, lecz klasyfikowanymi jako niszczyciele śmigłowcowe, były dwie pary japońskich okrętów typu "Haruna" i "Shirane" z lat 70., przenoszące 3 śmigłowce (Japonia nie klasyfikuje współczesnych okrętów jako krążowniki z powodów politycznych).
Rozwój krążowników śmigłowcowych zakończył się w latach 70., gdyż z jednej strony okręty te zostały zastąpione przez nowo budowane lekkie lotniskowce o większych możliwościach, z ciągłym pokładem lotniczym (w ZSRR nazywane krążownikami lotniczymi), a z drugiej przez liczniejsze i tańsze niszczyciele i fregaty rakietowe, standardowo wyposażane już w 1-2 śmigłowce.

</doc>
<doc id="696597" url="https://pl.wikipedia.org/wiki?curid=696597" title="Służba Kontrwywiadu Wojskowego">
Służba Kontrwywiadu Wojskowego

Służba Kontrwywiadu Wojskowego (SKW) – polska służba specjalna właściwa w sprawach ochrony przed zagrożeniami wewnętrznymi dla obronności Rzeczypospolitej Polskiej oraz bezpieczeństwa i zdolności bojowej Sił Zbrojnych Rzeczypospolitej Polskiej podlegająca Ministrowi Obrony Narodowej. Służba pełni rolę kontrwywiadowczą.
SKW rozpoczęła działalność 1 października 2006 r. Dzień wcześniej (30 września 2006 r.) zostały rozwiązane Wojskowe Służby Informacyjne.
22 czerwca 2012 r. – w dniu święta SKW – nadano formacji sztandar.
Podstawa prawna.
Do najważniejszych ustaw, które regulują działalność SKW są:
Struktura.
Służba Kontrwywiadu Wojskowego składa się z żołnierzy (oficerów, podoficerów), funkcjonariuszy SKW oraz pracowników cywilnych.
Zgodnie ze zmianami z kwietnia 2017:
Budżet.
Wydatki i dochody Służby Kontrwywiadu Wojskowego są realizowane w części 29 budżetu państwa.
Koszty realizacji działań SKW, w zakresie których – ze względu na wyłączenie ich jawności – nie mogą być stosowane przepisy o finansach publicznych, rachunkowości i zamówieniach publicznych, są finansowane z utworzonego na ten cel funduszu operacyjnego.
Na rok 2022 budżet został zaplanowany w wysokości 362,935 mln zł.
Budżet w latach 2006-2022
Zadania.
SKW jest służbą specjalną właściwą w sprawach ochrony przed zagrożeniami wewnętrznymi dla obronności Państwa, bezpieczeństwa i zdolności bojowej SZ RP oraz innych jednostek organizacyjnych podległych lub nadzorowanych przez Ministra Obrony Narodowej. Zadania SKW zostały określone w art. 5 ustawy o SKW oraz SWW. Należą do nich:
Zadania SKW obejmują również rozpoznawanie oraz wykrywanie przestępstw, o których mowa w pkt. 1, popełnionych we współdziałaniu z żołnierzami pełniącymi czynną służbę wojskową, funkcjonariuszami SKW i SWW lub pracownikami SZ RP i innych jednostek organizacyjnych MON. Działalność SKW poza granicami Rzeczypospolitej Polskiej może być prowadzona w związku z jej działalnością na terytorium państwa wyłącznie w zakresie realizacji zadań określonych w pkt. 1 i 2.
Uprawnienia funkcjonariuszy.
Uprawnienia funkcjonariuszy SKW oraz żołnierzy zawodowych wyznaczonych na stanowiska służbowe w SKW zostały uregulowane w rozdziale 3 ustawy o SKW oraz SWW.
Funkcjonariusze SKW wykonują czynności:
Prowadząc czynności operacyjno-rozpoznawcze, funkcjonariusze SKW mają prawo do:
Funkcjonariusze SKW mają prawo przeprowadzania doprowadzenia lub konwoju. Mają również prawo do obserwowania i rejestrowania przy użyciu środków technicznych obrazu zdarzeń w miejscach publicznych oraz dźwięku towarzyszącego tym zdarzeniom w trakcie wykonywania czynności operacyjno-rozpoznawczych podejmowanych na podstawie ustawy. Szef SKW może zarządzić o zastosowaniu urządzeń uniemożliwiających telekomunikację na określonym obszarze, przez czas niezbędny do wykonywania czynności.
Funkcjonariusz SKW ma prawo do użycia środków przymusu bezpośredniego w przypadku:
Może wtedy wykorzystać następujące środki przymusu bezpośredniego:
Broni palnej może użyć w przypadku:
Funkcjonariusze SKW mają również prawo do prowadzenia kontroli operacyjnej. Zgoda zostaje wydana przez Wojskowy Sąd Okręgowy w Warszawie na pisemny wniosek Szefa SKW złożony po uzyskaniu pisemnej zgody Prokuratora Generalnego. Kontrolę operacyjną zarządza się na okres nie dłuższy niż 3 miesiące i może zostać przedłużona o kolejne 3 miesiące. Kontrola operacyjna prowadzona jest niejawnie i polega na:
SKW może uzyskiwać niezbędne do realizacji zadań dane niestanowiące treści odpowiednio, przekazu telekomunikacyjnego, przesyłki pocztowej albo przekazu w ramach usługi świadczonej drogą elektroniczną oraz może je przetwarzać bez wiedzy i zgody osoby, której dotyczą.
Funkcjonariusze SKW mogą przeprowadzać czynności operacyjno-rozpoznawcze polegające na dokonaniu w sposób niejawny nabycia, zbycia lub przejęcia przedmiotów pochodzących z przestępstwa, ulegających przepadkowi albo których wytwarzanie, posiadanie, przewożenie lub którymi obrót są zabronione, a także przyjęciu lub wręczeniu korzyści majątkowej. Szef SKW może również zarządzić niejawne nadzorowanie wytwarzania, przemieszczania, przechowywania i obrotu przedmiotami przestępstwa, jeżeli nie stworzy to zagrożenia dla życia lub zdrowia ludzkiego.
Przy wykonywaniu czynności operacyjno-rozpoznawczych funkcjonariusze SKW mogą posługiwać się środkami identyfikacji elektronicznej zawierającymi dane uniemożliwiające identyfikację funkcjonariusza.
Funkcjonariusze wykonujący zadania w zakresie ochrony w granicach chronionych obszarów i obiektów, jeżeli jest to niezbędne do zapewnienia bezpieczeństwa chronionych urządzeń, a także obszarów, obiektów oraz przebywających w nich osób, mają prawo:
Nadzór nad SKW.
Szef SKW podlega nadzorowi ze strony Ministra Obrony Narodowej, przy zachowaniu wybranych uprawnień premiera (art. 3 ust. 2). W ramach nadzoru Minister Obrony Narodowej określa kierunki działania SKW w drodze wiążących wytycznych oraz przyjmuje roczny plan działania na rok następny (składany na trzy miesiące przed końcem roku kalendarzowego) i coroczne sprawozdanie z działalności Agencji, składane do 31 marca (art. 7 ust. 1-3). Wytyczne określone przez Ministra Obrony Narodowej wymagają zatwierdzenia przez premiera, natomiast w przypadku powołania ministra koordynatora są one z nim konsultowane. Minister Obrony Narodowej po uzyskaniu zgody premiera nadaje statut SKW określający organizację wewnętrzną (art. 21 ust. 1). Jako pozostałe kompetencje należące do Ministra Obrony Narodowej wobec SKW ustawa wskazuje:
Do kompetencji premiera należy wyrażanie zgody na współpracę SKW z organami i służbami innych państw, po zasięgnięciu opinii Ministra Obrony Narodowej (art. 9) oraz powoływanie i odwoływanie szefa SKW na wniosek Ministra Obrony Narodowej (art. 13 ust. 1-2). Premier może powierzyć część uprawnień nadzorczych specjalnie powołanemu ministrowi koordynatorowi lub ministrowi resortowemu (minister kierujący działem administracji rządowej). Zadania i uprawnienia koordynatora są uregulowane w drodze rozporządzenia Prezesa Rady Ministrów. Obecnie do zadań ministra koordynatora należy sprawowanie nadzoru i kontroli nad służbami specjalnymi, koordynacja ich działań oraz wspieranie Rady Ministrów w kształtowaniu kierunków polityki rządu dotyczącej służb specjalnych. W zakresie kontroli i nadzoru minister koordynator odpowiada za wyznaczanie kierunków rozwoju i funkcjonowania SKW, monitorowanie realizacji zadań, ocenę stopnia realizacji corocznych planów, wyznaczanie celów i kierunków rozwoju współpracy międzynarodowej, rozpatrywanie skarg na działalność służb, przeprowadzanie kontroli i ocena stosowania przez służby specjalne uprawnień umożliwiających ingerencję w prawa i wolności człowieka i obywatela. W zakresie koordynacji działań służb minister koordynator jest zobowiązany do organizowania i zapewnienia współpracy służb specjalnych z innymi służbami i instytucjami realizującymi zadania w zakresie bezpieczeństwa państwa, zapewnianie efektywnego wykorzystania informacji dotyczących strategicznych interesów państwa, rozstrzyganie sporów kompetencyjnych między służbami specjalnymi. Oddelegowanie znacznej części obowiązków nadzorczych na ministra nie zmienia jednak szczególnych uprawnień premiera (m.in. powoływanie i odwoływanie szefa należy do wyłącznych uprawnień prezesa rady ministrów). Organem opiniodawczo-doradczym wspierającym premiera w nadzorze nad służbami jest działające przy Radzie Ministrów Kolegium ds. Służb Specjalnych (art. 11). Z racji na obecność w Kolegium Ministra Obrony Narodowej Kolegium można traktować jako forum umożliwiające temu ministrowi inicjowanie działań względem podległej mu SKW.
Kontrola nad SKW.
Organem parlamentarnej (politycznej) kontroli nad szefem SKW jest Sejm (art. 3 ust. 3). Wyspecjalizowanym organem Izby w zakresie kontroli nad służbami specjalnymi jest Sejmowa Komisja ds. Służb Specjalnych. Oprócz Komisji parlamentarzyści mogą wykorzystać przysługujące im prawo do zapytań i interpelacji poselskich do członków Rady Ministrów (w tym sprawujących nadzór nad SKW Ministra Obrony Narodowej i premiera) jako narzędzia kontroli służącego do uzyskania informacji o działalności Agencji (art. 115 Konstytucji RP).
W przypadku kontroli operacyjnej działalność ABW kontrolowana jest przez Wojskowy Sąd Okręgowy w Warszawie,który zarządza kontrolę operacyjną na wniosek szefa SKW, złożony po uzyskaniu pisemnej zgody Prokuratora Generalnego (art. 31 ust. 1). Prokuratura ocenia również merytoryczne przesłanki zastosowania kontroli operacyjnej oraz formalną poprawność wniosku.
Sądy administracyjne kontrolują decyzje administracyjne wydawane przez szefa oraz pełnią funkcję instytucji odwoławczej jego decyzji. Z perspektywy mechanizmów kontroli dotyczy to m.in. odmowy udzielenia informacji publicznej oraz są drugą instancją (pierwszą jest premier). Uchylenie decyzji szefa przez sąd nie oznacza, że szef automatycznie ma wydać pozytywną decyzję. Decyzja powraca wtedy do pierwszej instancji (tj. szefa SKW).
Kontrola sądów powszechnych obejmuje stosowanie przepisów Kodeksu pracyw zakresie warunków pracy, normowania czasu pracy oraz nawiązywania i rozwiązywania stosunku służbowego.
Z racji na status szefa SKW jako centralnego organu administracji rządowej jego działalność podlega kontroli Najwyższej Izby Kontroli (art. 2 ust. 1). Zadaniem NIK jest kontrola służby pod kątem zbadania funkcjonowania wewnętrznych mechanizmów działania, weryfikacji systemów zarządzania służbą, procedur i mechanizmów kontroli nad służbą oraz procesem naboru kandydatów. W 2014 roku NIK przeprowadził kontrolę polskich służb specjalnych, jednak raport z niej został utajniony. Ówczesny Prezes NIK, w krótkim oświadczeniu stwierdził, że w wielu obszarach służby specjalne kontrolują same siebie. W 2020 roku Prezes NIK odmówił wnioskowi Rzecznika Praw Obywatelskich o skontrolowanie służb. Odmowę argumentował nie wystarczającymi uprawnieniami kontrolerów Izby, którzy najpewniej spotkaliby się z odmową udzielenia im informacji o czynnościach operacyjno-rozpoznawczych. W odmowie Prezes Najwyższej Izby Kontroli zaznaczył, że służby wciąż praktycznie pozostają poza zewnętrzną kontrolą.
Trybunał Konstytucyjny kontroluje SKW z perspektywy badania zgodności podstaw prawnych jej działań z Konstytucją. Dotychczas działalność TK względem przepisów dotyczących SKW jest mniej ingerująca niż miało to miejsce w przypadku ABW i CBA. Najczęściej orzecznictwo Trybunału podejmuje kwestię SKW w ujęciu zbiorczym wraz z innymi służbami. Przykładowo TK odniósł się w wyroku z dnia 27 maja 2014 roku do przepisów emerytalnych funkcjonariuszy SKW i innych służb. TK bezpośrednio odniósł się do SKW w postanowieniu z 17 grudnia 2007 roku stwierdzając, że przyporządkowanie nadzoru nad SKW Ministrowi Obrony Narodowej nie jest sprzeczne z konstytucyjnym zwierzchnictwem Prezydenta RP nad siłami zbrojnymi oraz nie doszukał się innych sprzeczności z Konstytucją i innymi aktami prawa.
Rzecznik Praw Obywatelskich kontroluje służby pod kątem naruszeń praw i wolności jednostki. Najczęściej działania RPO sprowadzają się do wnioskowania do TK o sprawdzenie zgodności ustawy, na podstawie której doszło do możliwego naruszenia praw z Konstytucją. Działalność RPO w odniesieniu do SKW jest jednak znikoma. Dotychczasowi ombudsmani nie poświęcili szczególnej uwagi działalności Służby Kontrwywiadu Wojskowego. Jednymi z nielicznych przykładów zainteresowania RPO kwestiami związanymi z SKW było zwrócenie uwagi Ministrowi Obrony Narodowej na trudności funkcjonariuszy SKW w uzyskaniu zwiększonych emerytur w związku ze służbą pełnioną w warunkach szczególnie zagrażających życiu i zdrowiu. Kontrola nad SKW została zbiorczo ujęta w ramach utworzonej w 2019 komisji ekspertów ds. przestrzegania praw obywatelskich w działaniach służb specjalnych, traktującej zbiorowo o polskich służbach. W 2020 komisja opublikowała wraz z Rzecznikiem wspólne stanowisko w kwestii przestrzegania praw i wolności przez służby w czasie pandemii COVID-19, jednak jego treść nie wspomina bezpośrednio SKW.
Szef SKW.
Powołanie.
Szefów SKW powołuje i odwołuje, na wniosek Ministra Obrony Narodowej, Prezes Rady Ministrów, po zasięgnięciu opinii Prezydenta Rzeczypospolitej Polskiej oraz Kolegium do Spraw Służb Specjalnych i Sejmowej Komisji do Spraw Służb Specjalnych.
Odwołanie.
Odwołanie Szefa SKW z zajmowanego stanowiska następuje w przypadku:
Dotychczasowi Szefowie SKW.
W okresie lipiec 2006 – 4 października 2006 Antoni Macierewicz pełnił funkcję Pełnomocnika ds. organizacji Służby Kontrwywiadu Wojskowego.
Kontrowersyjne aspekty działalności SKW.
Analizując historię SKW uwagę zwraca niska transparentność tej służby oraz sporadyczne pojawianie się na łamach serwisów informacyjnych, często w atmosferze skandalu lub kontrowersji. Może wynikać to z wojskowego charakteru służby, który przekłada się na zogniskowanie działań wobec osób i mienia związanymi z siłami zbrojnymi. Jedno z pierwszych medialnych doniesień zarzucających niski poziom profesjonalizmu w SKW pochodzi z marca 2008 r. Sześciu oficerów SKW zdecydowało się opublikować na serwisie “Nasza-Klasa” zdjęcia zrobione podczas aktualnego pobytu w Afganistanie. Tym samym grożąc dekonspiracją i narażeniem zarówno siebie, jak i innych żołnierzy. Wobec oficerów podjęto działania dyscyplinarne. W 2010 r. SKW odegrała znaczną rolę w ujawnieniu informacji o incydencie w Nangar Chel. W tym samym roku wojskowy kontrwywiad przyczynił się do zniszczenia składu ponad 1400 kg materiałów wybuchowych w Afganistanie. W 2011 r. dzięki staraniom SKW udało się zatrzymać 10 podejrzanych o działalność terrorystyczną, w tym dwójkę braci przywódcy Talibów w regionie Gelan (Afganistan) – Jahodiego. Sam Johodi zdołał uniknąć zatrzymania w obławie. Również w 2011 r. SKW udało się ustalić sprawców zamachów na patrol w Rawzie (Afganistan) w wyniku którego zginęło 5 żołnierzy z 20 brygady zmechanizowanej z Bartoszyc. Na problem szczątkowej transparentności SKW w 2014 r. zwróciła uwagę fundacja Panoptykon. SKW jako jedyna ze służb specjalnych odmówiła udzielania informacji publicznej na temat liczby przeprowadzonych kontroli operacyjnych. 17 czerwca 2014 r. Wojewódzki Sąd Administracyjny (WSA) w Warszawie orzekł na korzyść Fundacji Panoptykon. 19 maja 2017 r. ten sam WSA oddalił skargę fundacji na wykonanie wyroku z 2014 r. zarzucającą bezczynność szefowi SKW. Sąd stwierdził, że decyzję z 17 czerwca 2014 r. szef SKW otrzymał dopiero 9 stycznia 2017 r. Dodatkowo w 2016 r. szef SKW wydał decyzję o nieudzieleniu informacji fundacji Panoptykon. Zdaniem szefa SKW jest to informacja publiczna, ale o niejawnych charakterze, więc nie może być przekazana. W związku z tym nie można było zarzucić mu bezczynności.

</doc>
<doc id="696600" url="https://pl.wikipedia.org/wiki?curid=696600" title="Służba Wywiadu Wojskowego">
Służba Wywiadu Wojskowego

Służba Wywiadu Wojskowego (SWW) – służba specjalna właściwa w sprawach ochrony przed zagrożeniami zewnętrznymi dla obronności RP oraz bezpieczeństwa i zdolności bojowej Sił Zbrojnych Rzeczypospolitej Polskiej, powołana na podstawie ustawy z dnia 9 czerwca 2006 o Służbie Kontrwywiadu Wojskowego i Służbie Wywiadu Wojskowego () i podległa Ministrowi Obrony Narodowej.
SWW rozpoczęła działalność 1 października 2006 przejmując zadania rozwiązanych dzień wcześniej (30 września) Wojskowych Służb Informacyjnych.
W dniu 20 czerwca 2012 nadano SWW sztandar. Od 2019 r. 11 maja jest obchodzone Święto SWW.
Działalność SKW i SWW jest finansowana z budżetu państwa z części – obrona narodowa.
Struktura.
W skład SWW wchodzą następujące jednostki organizacyjne:
Placówki.
Znane są trzy obiekty należące do SWW: 
Szef SWW.
Szef SWW jest centralnym organem administracji rządowej, podporządkowanym Ministrowi Obrony Narodowej i podlega kontroli sejmowej.
Powołanie.
Szefów SWW powołuje i odwołuje, na wniosek Ministra Obrony Narodowej, Prezes Rady Ministrów, po zasięgnięciu opinii Prezydenta Rzeczypospolitej Polskiej oraz Kolegium do Spraw Służb Specjalnych i Sejmowej Komisji do Spraw Służb Specjalnych.
Odwołanie.
Odwołanie Szefa SWW z zajmowanego stanowiska następuje w przypadku:
Stopnie służbowe.
W SWW obowiązują następujące korpusy i stopnie służbowe żołnierzy i funkcjonariuszy:
Najwyższymi stopniem oficerami SWW są gen. bryg. Radosław Jeżewski (żołnierz - szef Zarządu Wywiadu w Sztabie Wojskowym Unii Europejskiej) i gen. bryg. Marek Łapiński (funkcjonariusz - szef SWW).
Znane sukcesy służby.
Przykład osiągnięć; odkrycie w wyniku działań operacyjnych składów broni i amunicji talibskich bojowników w prowincji Ghazni.

</doc>
<doc id="696601" url="https://pl.wikipedia.org/wiki?curid=696601" title="Bitwa pod Lanckoroną">
Bitwa pod Lanckoroną

Bitwa pod Lanckoroną – bitwa stoczona 23 maja 1771 roku pod Lanckoroną w czasie konfederacji barskiej.
Prolog.
W odpowiedzi na dyktat posła rosyjskiego Nikołaja Repnina podczas konfederacji radomskiej i mieszaniu się Rosji w politykę wewnętrzną Rzeczypospolitej cześć konserwatywnej szlachty zawiązała w dniu 29 lutego 1768 roku w miejscowości Bar konfederację pod hasłami antyrosyjskimi i obrony złotej wolności szlacheckiej. Tak rozpoczęła się wojna domowa, która doprowadziła do pierwszego rozbioru Rzeczypospolitej Obojga Narodów. 
Pomimo szybkiego zdobycia Baru przez armię rosyjską w czerwcu 1768 roku, rebelia rozlała się na cały kraj. W tym samym miesiącu zawiązano konfederację Ziemi Krakowskiej, a w końcu lipca w Lanckoronie pojawił się oddział konfederatów Jerzego Marcina Lubomirskiego, uchodzący spod Krakowa przed Rosjanami (rozbity następnie 28 lipca 1768 w bitwie pod Makowem). Przez kolejne dwa lata w rejonie Lanckorony pojawiały się niewielkie oddziały konfederatów, nie zatrzymując się tutaj na dłużej.
W połowie 1770 r. francuski emisariusz wojskowy pułkownik Charles François Dumouriez, mianowany naczelnym dowódcą wojsk konfederacji, zarządził obsadzenie twierdz, m.in. Czorsztyna i Lanckorony. Początkowo zamysł ten nie został zrealizowany, gdyż oddziały konfederatów posiadały zbyt mało piechoty. 
Twierdza w Lanckoronie.
Dopiero w połowie stycznia 1771 r., po wypadzie stacjonującej w dolinie Skawy dywizji marszałka bełskiego Józefa Miączyńskiego na Kraków, skierowano do Lanckorony oddział piechoty pod dowództwem regimentarza Adama Skilskiego. Ponieważ fortyfikacje zamkowe były archaiczne (XIV-XVI w.), w celu ich rozbudowy skierowano francuskiego inżyniera wojskowego, pułkownika De la Serre, mianowanego komendantem twierdzy. Do pomocy przydzielono mu kilku oficerów francuskich. W zimowych warunkach De la Serre zdołał zbudować na początek redutę z drewna oraz zasieki wokół zamku. Mimo to, 21 lutego 1771 udało się odeprzeć niespodziewany atak grenadierów rosyjskich, prowadzonych przez Aleksandra Suworowa.
W kwietniu przybył do Lanckorony Dumouriez, prowadząc działa oraz oddziały z nowego zaciągu. Na świeżo wykonanych umocnieniach ziemnych twierdzy rozmieszczono 10 armat. Załoga liczyła 300 żołnierzy. Dumouriez urządził w Lanckoronie magazyn broni (w tym 15 dział) dla potrzeb armii polowej. W miejscowościach starostwa lanckorońskiego koncentrowały się oddziały konfederatów, podejmujące coraz śmielsze akcje w kierunku zajętego przez Rosjan Krakowa. Opanowano klasztor w Tyńcu, wokół którego rozpoczęto sypanie szańców. Mniejsze reduty zbudowano na podkrakowskich Krzemionkach oraz w Bobrku, dla osłony przeprawy przez Wisłę pod Oświęcimiem.
Wyprawa Suworowa.
Działania konfederatów spowodowały panikę u rosyjskiego dowódcy Krakowa (pułkownik Oebschelwitz) i wymusiły szybką kontrakcję przeciwnika. 13 maja z Lublina wyruszył w Krakowskie ze swą dywizją generał Aleksander Suworow, który sześć dni później przekroczył Dunajec pod Żabnem i skierował się na Kraków. Na wieść o zbliżaniu się posiłków rosyjskich, Dumouriez zaczął ściągać oddziały rozproszone od Oświęcimia po Rabkę. Z Częstochowy nadciągała dywizja marszałka łomżyńskiego Kazimierza Pułaskiego, który wykonawszy wypad w kierunku Krzemionek, cofnął się do Suchej. Wzmocniono załogę Tyńca, kierując tam oddziały Michała Walewskiego (łącznie tej twierdzy broniło 400 piechoty i 400 kawalerii).
Suworow przybywszy 20 maja do Krakowa, z samą piechotą (ok. 1400 ludzi) wyruszył pod Tyniec, który zaciekle, lecz bezskutecznie atakował nocą z 20 na 21 maja. Odparty ze stratami, cofnął się do Krakowa, gdzie zreorganizował swój korpus włączając część załogi krakowskiej oraz oddziały pułkownika Iwana Drewicza. Po zaledwie jednym dniu odpoczynku rosyjski dowódca, nazwany przez współczesnych „Spartiatą” ze względu na zdolność do błyskawicznych manewrów, wyruszył pod Lanckoronę w celu rozbicia armii polowej konfederatów.
W międzyczasie, z Tyńca wyrwał się Walewski i na czele kilkudziesięciu kawalerzystów popędził pod Lanckoronę.
Przebieg bitwy.
Armia rosyjska dowodzona przez pułkownika Aleksandra Suworowa po nieudanej próbie zdobycia klasztoru tynieckiego skierowała się w stronę Lanckorony, gdzie zbierały się siły konfederackie pod wodzą późniejszego głównego dowódcy armii I republiki francuskiej Karola Franciszka Dumourieza. Słysząc o pochodzie wojsk rosyjskich, Dumouriez rzeczywiście zebrał siły (jednak nie tak liczne jak mówią niektóre źródła, oceniające armie konfederacką na 4000 ludzi), szacowane przez historyków na około 1300 żołnierzy i kilka armat. Rosjanie poza przewagą liczebną mieli także przewagę jakościową, ich oddziały były karniejsze i lepiej uzbrojone od konfederackich. W skład sił gen. Aleksandra Suworowa wchodziły 2 pułki piechoty (astrachański i petersburski) pod dowództwem pułkowników Drewicza i Szepielewa, a także oddział jazdy. Konfederaci dysponowali niezdyscyplinowaną masą zbrojną, która tak naprawdę paliła się tylko do ucieczki z pola bitwy. Dodatkowo w samym dowództwie sił konfederackich dochodziło do tarć między oficerami. Ostatecznie Dumouriezowi udało się zebrać całą armię konfederatów na jednym z pagórków położonych na południe od miasta. Pozycje na prawym skrzydle zajął regiment huzarów gen. Szyca, którego zadaniem było niedopuszczenie, aby nieprzyjaciel okrążył siły polskie. Centrum tworzył oddział strzelców, a lewe skrzydło kawaleria.
Atak wojsk carskich nastąpił od południa z rejonu wsi Palcza. Na sam widok Rosjan polska piechota stojąca w centrum szyku rzuciła się do ucieczki. Tymczasem ustawiona na lewym skrzydle kawaleria konfederacka, wykonując niefortunnie manewr okrążenia sił Suworowa, starła się z wrogą kawalerią. Tak samo jak wcześniej piechota, tak teraz jazda, zaledwie ujrzawszy Rosjan, rzuciła się do ucieczki. A próbujących ją zatrzymać oficerów bądź stratowała, bądź zarżnęła. Taki los spotkał m.in. księcia Kajetana Michała Sapiehę i Antoniego Orzeszkę (obaj mają epitafium w bazylice o. bernardynów w Kalwarii Zebrzydowskiej). Równie niechlubnie zachował się regiment huzarów gen. Szyca, który chcąc wesprzeć uciekające już centrum ruszył na Rosjan, jednak jego siły po oddaniu jednej salwy (która nie wyrządziła żadnej krzywdy wojskom carskim) załamały się. Rosjanie, widząc uciekających konfederatów, rzucili się do pościgu. Udało im się zabić ok. 300 konfederackich bojowników, głównie w okolicznym zagajniku (który na pamiątkę nazwano później Groby). Niewiele brakowało, by Rosjanom udało się dopaść samego Dumourieza, ten jednak zdążył się w porę wycofać. Wielu oficerom konfederackim to się nie udało, np. hr. Miączyńskiemu (który jako jeden z pierwszych konfederatów został zesłany na Syberię).
Konfederaci stracili w bitwie ok. 300 żołnierzy, którzy zostali w większości pochowani we wspólnej mogile znajdującej się w lesie Groby (na granicy wsi Palcza i Harbutowice). Obecnie wznosi się tam drewniana kaplica św. Michała (wybudowana w 2007 roku). Straty rosyjskie zamknęły się w liczbie 4–5 żołnierzy, którzy zginęli w wyniku ostrzału prowadzonego z lanckorońskiej twierdzy. Bitwa pokazała całkowitą słabość źle uzbrojonych i niezdyscyplinowanych sił konfederackich. 
Bitwę tę w 1999 r. upamiętniono na Przełęczy Sanguszki dużym metalowym krzyżem i tablica pamiątkową. 

</doc>
<doc id="696605" url="https://pl.wikipedia.org/wiki?curid=696605" title="Bank czasu">
Bank czasu

Bank czasu – instytucja samopomocowa, która pośredniczy w bezpłatnej wymianie usług pomiędzy jej członkami.
W zależności od swoich umiejętności i zasobów uczestnicy banku deklarują, jakie rodzaje usług mogą świadczyć na rzecz innych, a osoby koordynujące jego działalność na bieżąco kierują taką pomoc do potrzebujących, zgodnie ze zgłaszanym zapotrzebowaniem. Usługi świadczone na rzecz innych członków banku czasu są odnotowywane – najczęściej jednostką rozliczeniową jest zwykła godzina, niezależnie od rynkowej wartości usługi. „Zarobione” w ten sposób godziny można następnie „wydać” na potrzebną w danej chwili pomoc, której udzieli któraś z osób należących do systemu, oferująca interesującą nas usługę.
Historia.
Instytucje oparte na zasadzie wzajemnej pomocy spotykane są w wielu kulturach. Przykładowo, starym słowiańskim zwyczajem była tzw. tłoka – dobrowolna pomoc sąsiedzka przy zadaniach, które były ponad siły jednego gospodarstwa. Na polskiej wsi zwyczaj ten utrzymywał się jeszcze w początkach XX w.
Sama idea banków czasu sięga roku 1980, kiedy Edgar Cahn, amerykański prawnik i socjolog, stworzył określenie „Timedollars”. Sam pomysł był prosty i polegał na poświęcaniu wolnych godzin w służbie lokalnej społeczności. W zamian za wykonanie zadania (mogło to być zrobienie zakupów, opieka nad starszą osobą, pomoc w domu itd.) otrzymywano timedollars, które z kolei można było wymienić na usługi innych. Timedollars służyły więc jako lokalna waluta. Nie były w żaden sposób powiązane z obowiązującym pieniądzem, co nie zmieniało faktu, iż można było nimi „płacić” za realne czynności wykonywane przez innych członków lokalnej społeczności.
Doświadczenia nabyte przez Cahna przy pracy z lokalnymi społecznościami pomogły mu w 1995, gdy w ramach wychowywania trudnej młodzieży w Chicago zorganizował system samopomocy uczniowskiej bazujący właśnie na idei Timedollars. Każdy uczeń mógł wymienić 100 jednostek na używany komputer, po uprzednim zdobyciu ich poprzez dobrowolne nauczanie młodszych od siebie. Okazało się, że dzieci nie tylko ugruntowały swoją wiedzę, ale także uczyły się ról mediatorów, wymyślały programy mające na celu zachęcenie innych do nauki.
Pozytywne efekty tego pierwszego „Banku Czasu” zostały szybko dostrzeżone i podobne inicjatywy wyrastały przy każdej organizacji filantropijnej we wszystkich stanach USA. Pomysł ten trafił również do Europy i Azji.
Banki czasu w Polsce.
W Polsce idea ta została zaadaptowana początkowo w formie tzw. LETS, czyli lokalnych walut opartych na dobrowolnej wymianie usług. W latach 90. w kilku miastach Polski jej popularyzacji podjęły się różne grupy osób.
Różnica między polskimi LETS a bankami czasu polega głównie na sposobie rozliczania: podstawą w tych pierwszych jest ilość poświęconego czasu, w drugich „wartość”, na jaką wyceniono usługę, przy czym przyjęto upraszczające założenie, że 1 punkt LETS jest warty 1 PLN, np. za godzinę korepetycji trzeba „zapłacić” 20 LETS (rozmaite systemy typu LETS na świecie oparte są o waluty wirtualne, papierowe, o ilość zainwestowanego czasu, a nawet o waluty oficjalne – możliwe są wszystkie kombinacje; w Polsce przyjęto opisany powyżej przelicznik). Dość liczne próby rozwinięcia tej inicjatywy w Polsce w większości przypadków miały bardzo ograniczony zasięg, a obecnie praktycznie nie są kontynuowane.
Usługi wymieniane w polskich bankach czasu są bardzo zróżnicowane: od pieczenia ciast, nauki języków (w tym Braille’a) i gry na instrumentach (np. na klarnecie), przez doradztwo kredytowe i pomoc w pisaniu pism urzędowych, naprawę samochodów i opiekę nad dziećmi, aż po masaż twarzy czy grę w kanastę. Wartościową usługą może być także pomoc informatyka, osoby znającej się na naprawie samochodów czy tzw. „złotej rączki”.
W wyniku kierowania przez banki czasu zapytań do izby o to, czy usługi świadczone w ramach ich działalności też powinny być opodatkowane rzecznik izby wyjaśniła, że nie. Powiedziała, że w przypadku wzajemnie świadczonych usług żadna ze stron nie uzyskuje przychodu i nie powstaje obowiązek odprowadzania podatku, chyba że istniałaby duża rozbieżność w wartości tych usług.

</doc>
<doc id="696606" url="https://pl.wikipedia.org/wiki?curid=696606" title="Golęcino (województwo pomorskie)">
Golęcino (województwo pomorskie)

Golęcino (kaszb."Golãcinò") – kolonia w Polsce położona w województwie pomorskim, w powiecie słupskim, w gminie Ustka. Leży w pobliżu drogi wojewódzkiej nr 203. 
Wieś wchodzi w skład sołectwa Starkowo.
W latach 1975–1998 miejscowość należała administracyjnie do województwa słupskiego.

</doc>
<doc id="696608" url="https://pl.wikipedia.org/wiki?curid=696608" title="Marian Zagórny">
Marian Zagórny

Marian Zagórny (ur. 8 listopada 1960, zm. 29 lutego 2016) – polski rolnik i działacz związkowy, zaangażowany m.in. w działania tzw. pierwszej „Solidarności”.
Życiorys.
Był jednym z liderów „Solidarności” Rolników Indywidualnych, m.in. stał na czele Ogólnopolskiego Komitetu Protestacyjnego Solidarności RI. Następnie współtwórca i przewodniczący Związku Zawodowego Rolników „Solidarni”.
Organizator głośnych protestów rolniczych, m.in. przeciwko sprowadzaniu do Polski modyfikowanego genetycznie lub skażonego zboża oraz przemytowi artykułów rolno-spożywczych. Jego radykalne akcje (np. blokowanie dróg, wysypywanie zboża na tory kolejowe, wylewanie gnojowicy w urzędach, czy wypuszczanie w nich zwierząt hodowlanych -"świnia Rebelia w urzędzie wojewódzkim we Wrocławiu"), które uzasadniał dobrem polskiego rolnictwa i ochroną konsumentów, stały się przyczyną licznych postępowań; w następstwie jednego z procesów spędził 3 miesiące w więzieniu. W obronę Zagórnego angażowało się wiele organizacji pozarządowych. Przez wiele lat chorował, a jego ciało zostało znalezione w podwarszawskim hotelu. Jego pogrzeb odbył się 5 marca 2016 na cmentarzu w Rybnicy.

</doc>
<doc id="696610" url="https://pl.wikipedia.org/wiki?curid=696610" title="Aldo Leopold">
Aldo Leopold

Aldo Leopold (ur. 11 stycznia 1887 w Burlington, zm. 21 kwietnia 1948) – amerykański leśnik, działacz ruchu ochrony dzikiej przyrody, uważany za jednego z prekursorów filozofii ekologicznej. Autor wydanej pośmiertnie książki pt. "A Sand County Almanac" (polski tytuł "Zapiski z Piaszczystej Krainy").

</doc>
<doc id="696612" url="https://pl.wikipedia.org/wiki?curid=696612" title="Trompe l'oeil">
Trompe l'oeil



</doc>
<doc id="696613" url="https://pl.wikipedia.org/wiki?curid=696613" title="Kaplica na Polanie Chochołowskiej">
Kaplica na Polanie Chochołowskiej

Kaplica na Polanie Chochołowskiej – drewniana kaplica znajdująca się pod lasem, na górnym skraju Polany Chochołowskiej w Dolinie Chochołowskiej w Tatrach Zachodnich. Wybudowana jest w góralskim stylu z niemalowanych desek, kryta czarnymi, drewnianymi gontami. Jej kopuła zwieńczona jest krzyżem z surowego, nieheblowanego drzewa.
Kaplicę wybudowano w 1958 r. dla górali, którzy wówczas na Polanie Chochołowskiej wypasali owce. Przy kaplicy kręcono scenę ujęcia "Janosika". Kaplicy nadano imię św. Jana Chrzciciela. Obok kaplicy jest krzyż. Postawiono go w 2003 r. na pamiątkę pobytu Jana Pawła II na Polanie Chochołowskiej w 1983 r. Karol Wojtyła bywał tutaj wcześniej wielokrotnie. Obok kaplicy ustawiono ławki.
W sezonie turystycznym od 24 czerwca do końca września odbywają się w niej msze święte o godzinie 13. Obok kaplicy niewielka zadaszona wiata i drewniany krzyż. W 1996 r. została utwardzona droga prowadząca do kaplicy.

</doc>
<doc id="696622" url="https://pl.wikipedia.org/wiki?curid=696622" title="Władysławowo (województwo podlaskie)">
Władysławowo (województwo podlaskie)

Władysławowo – kolonia w Polsce położona w województwie podlaskim, w powiecie sokólskim, w gminie Sidra.
W latach 1975–1998 miejscowość należała administracyjnie do województwa białostockiego.

</doc>
<doc id="696623" url="https://pl.wikipedia.org/wiki?curid=696623" title="Stefanowo (województwo podlaskie)">
Stefanowo (województwo podlaskie)

Stefanowo – kolonia w Polsce położona w województwie podlaskim, w powiecie sokólskim, w gminie Sidra.
W latach 1975–1998 miejscowość należała administracyjnie do województwa białostockiego.

</doc>
<doc id="696624" url="https://pl.wikipedia.org/wiki?curid=696624" title="José María Vargas Vila">
José María Vargas Vila

José María Vargas Vila (ur. 23 czerwca 1860 w Bogocie, zm. 23 maja 1933 w Barcelonie) – kolumbijski pisarz.
Jego najpopularniejsze dzieła to: "Flor de Fango" (1895), "Ibis" (1900) i "La Muerte del Cóndor" (1914).
Był jednym z najbardziej kontrowersyjnych pisarzy początku XX wieku w Ameryce Łacińskiej. Charakteryzował się swoimi wolnościowymi ideami. Vargas Vila konsekwentnie sprzeciwiał się klerowi. Był anarchistą, przez co ówczesny prezydent Kolumbii, Rafael Núñez wyznaczył nagrodę za głowę Vargasa.
Dzieła.
Dzieło Vargasa Vila jest niezwykle obszerne i zawiera około stu tytułów. W niektórych przypadkach nie jest łatwo określić z dokładnością daty publikacji, jako że istnieją wielokrotne edycje tych samych utworów. Poniżej umieszczona jest przybliżona lista większości z jego utworów.
Umieszcza się tytuł utworu, a następnie rok, w którym została wydana.
Znak zapytania (?) wskazuje na wątpliwości odnośnie do daty wydania.

</doc>
<doc id="696626" url="https://pl.wikipedia.org/wiki?curid=696626" title="Martinet de Cerdanya">
Martinet de Cerdanya

Martinet de Cerdanya – miejscowość w Hiszpanii, w Katalonii, w prowincji Lleida, w comarce Baixa Cerdanya, w gminie Montellà i Martinet.
Według danych INE z 2005 roku miejscowość zamieszkiwało 405 osób.

</doc>
<doc id="696628" url="https://pl.wikipedia.org/wiki?curid=696628" title="Jose Maria Vargas">
Jose Maria Vargas



</doc>
<doc id="696629" url="https://pl.wikipedia.org/wiki?curid=696629" title="Subsumpcja">
Subsumpcja



</doc>
<doc id="696640" url="https://pl.wikipedia.org/wiki?curid=696640" title="Herb ziemi sanockiej">
Herb ziemi sanockiej

Herb ziemi sanockiej – w polu błękitnym dwugłowy orzeł złoty z takąż otwartą koroną andegaweńską pod nim umieszczony.
Kolory żółty i błękitny są barwami herbowymi Piastów opolskich. Herb był identyczny z herbem ziemi przemyskiej, posiada orła żółtego, z dwiema głowami odwróconymi w strony przeciwne, w polu niebieskim. Ukoronowany jest wspólną koroną otwartą.
Herb ziemi przemyskiej i sanockiej po raz pierwszy pojawia się w dziele Długosza opisującym chorągwie grunwaldzkie. Następnie znajduje się w dziele Alessandro Guagniniego „Z kroniki Sarmacji europskiej” – "Chorągiew ziemska orła złotego o dwu głowach w koronie złotej, w polu lazurowem".
Historia.
Orzeł dwugłowy, był znany w głębokiej starożytności. W mitologii rzymskiej orzeł dwugłowy nawiązuje do głowy Janusa – siła stwórcza, wszechwiedza. Do heraldyki ruskiej trafił prawdopodobnie poprzez pierwszych wareskich władców Rusi – Rurykowiczów, którzy prowadzili ożywioną działalność handlową i religijną z Bizancjum i Konstantynopolem. W XIII w. lub wcześniej, pojawił się z sąsiadującej z Polską Rusią Halicką.
Złoty (żółty) orzeł jest symbolem siły i praworządności nawiązującej do heraldyki opolskiej linii Piastów oraz bezpośrednio osoby księcia Władysława II Opolczyka, który obdarzył ziemię sanocką szeregiem przywilejów i fundacji.

</doc>
<doc id="696657" url="https://pl.wikipedia.org/wiki?curid=696657" title="Novartis">
Novartis

Novartis AG – szwajcarskie przedsiębiorstwo farmaceutyczne, powstało w 1996 roku w wyniku fuzji spółek Ciba-Geigy i Sandoz. Jego siedziba znajduje się w Bazylei.
W Polsce Novartis AG działa przez spółkę zależną Novartis Poland Sp. z o.o. pod takimi markami jak: Novartis, Lek, Sandoz, Alcon, Hexal, Ciba Vision oraz Nestle Nutrition. Posiada dwa zakłady produkcyjne: w Strykowie i Warszawie.

</doc>
<doc id="696662" url="https://pl.wikipedia.org/wiki?curid=696662" title="Bulent Ecevit">
Bulent Ecevit



</doc>
<doc id="696666" url="https://pl.wikipedia.org/wiki?curid=696666" title="Trójca">
Trójca



</doc>
<doc id="696668" url="https://pl.wikipedia.org/wiki?curid=696668" title="Maria Faleńska">
Maria Faleńska

Maria Faleńska z Trębickich (ur. 1821, zm. 24 maja 1896 w Warszawie) – córka gen. Stanisława Trębickiego, jednego z generałów polskich zabitych przez powstańców w Noc Listopadową, pasierbica gen. Karola Turny. Żona Felicjana Faleńskiego.
Jej przyjaciółką była Maria Kalergis. W latach 1844–1845 podróżowały razem po Niemczech, Szwajcarii i Włoszech.
We Florencji poznała Norwida. Miła i wykształcona, przy tym żywo interesująca się literaturą i sztuką, Trębicka stała się z czasem idealną korespondentką i powiernicą poety. Norwid przesłał na jej ręce rękopisy swej komedii "Noc tysiączna druga" i poematu "Szczesna". W 1856 oświadczył się jej listownie, nieświadom, że jest już zaręczona z Felicjanem Faleńskim. Jej odmowa zakończyła wieloletnią korespondencję. Poeta sportretował ją jako Emmę w "Za kulisami" i Magdalenę w "Pierścieniu Wielkiej Damy". Zmarła 24 maja 1896 w Warszawie Spoczywa na cmentarzu Powązkowskim w Warszawie (kwatera 28-4-21).

</doc>
<doc id="696674" url="https://pl.wikipedia.org/wiki?curid=696674" title="Pokój paryski (1947)">
Pokój paryski (1947)

Pokój paryski – podpisany 10 lutego 1947 roku układ pokojowy pomiędzy byłymi sojusznikami III Rzeszy: Rumunią, Węgrami, Austrią, Finlandią, Bułgarią i Włochami a aliantami. Dotyczył on też innych członków koalicji hitlerowskiej i antyhitlerowskiej. Traktaty zostały przygotowane przez Radę Ministrów Spraw Zagranicznych i konferencję 21 państw.
Wszystkie układy spisano w języku angielskim i rosyjskim, zaś układ z Włochami także we francuskim.
Depozytariuszem układu z Włochami został rząd Francji, pozostałych ZSRR.
Do nabrania siły wymagana była ratyfikacja przez dane państwo oraz przez USA, Wielką Brytanię i ZSRR, układu z Włochami także przez Francję.
Postanowienia wobec państw.
Włochy.
Polska jest stroną traktatu z Włochami.

</doc>
<doc id="696675" url="https://pl.wikipedia.org/wiki?curid=696675" title="Egenhausen (Badenia-Wirtembergia)">
Egenhausen (Badenia-Wirtembergia)

Egenhausen – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Calw, wchodzi w skład wspólnoty administracyjnej Altensteig. Leży w północnym Schwarzwaldzie, ok. 20 km na południowy zachód od Calw.

</doc>
<doc id="696678" url="https://pl.wikipedia.org/wiki?curid=696678" title="Simmersfeld">
Simmersfeld

Simmersfeld – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Calw, wchodzi w skład wspólnoty administracyjnej Altensteig. Leży w północnym Schwarzwaldzie, ok. 20 km na południowy zachód od Calw.

</doc>
<doc id="696679" url="https://pl.wikipedia.org/wiki?curid=696679" title="Althengstett">
Althengstett

Althengstett – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Calw, siedziba związku gmin Althengstett. Leży w północnym Schwarzwaldzie, ok. 3 km na wschód od Calw, przy drodze krajowej B295 i linii kolejowej Stuttgart–Leonberg–Calw.

</doc>
<doc id="696681" url="https://pl.wikipedia.org/wiki?curid=696681" title="Gechingen">
Gechingen

Gechingen – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Calw, wchodzi w skład związku gmin Althengstett. Leży w Heckengäu, ok. 5 km na wschód od Calw.

</doc>
<doc id="696683" url="https://pl.wikipedia.org/wiki?curid=696683" title="Ostelsheim">
Ostelsheim

Ostelsheim – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Calw, wchodzi w skład związku gmin Althengstett. Leży w Heckengäu, ok. 7 km na wschód od Calw, przy linii kolejowej Stuttgart–Leonberg–Calw).

</doc>
<doc id="696684" url="https://pl.wikipedia.org/wiki?curid=696684" title="Mateusz Grunenberg">
Mateusz Grunenberg

Mateusz Grunenberg (ur. 14 listopada 1787 w Barczewku, zm. 17 kwietnia 1863 tamże.) - nauczyciel, autor i wydawca polskich podręczników. 
Był wiejskim nauczycielem stosującym nowoczesne wówczas poglądowe metody nauczania oraz autorem i wydawcą polskich śpiewników i modlitewników, etnograf. Urodził się w rodzinie ubogiego nauczyciela i organisty, po którym przejął w 1803 obowiązki nie mając żadnego przygotowania. Ukończył szkołę podstawową. Na dalszą naukę brakowało środków finansowych. Ograniczył się do studiów prywatnych, które odbywał pod kierunkiem miejscowych nauczycieli. Z ich pomocą mógł przygotowywać się do zawodu nauczycielskiego. Grunenberg w wieku 15 lat został powołany na stanowisko nauczyciela w Barczewku, gdzie pracował aż do śmierci. Był ceniony przez władze oświatowe i biskupa warmińskiego Józefa von Hohenzollerna oraz przez mieszkańców Barczewka. Będąc samoukiem posiadał wysokie walory pedagogiczne. Praktykowało u niego kilkudziesięciu kandydatów na nauczycieli. W latach 1829-1832 nauczał w miejscowej szkole syna barona Hoverbecka z Nikielkowa. 
Tłumaczył z niemieckiego na język polski modlitewniki dla dzieci oraz podręczniki do nauki religii i języka polskiego. Opracował do druku kilka modlitewników oraz polskie podręczniki i śpiewniki do nauczania w szkołach na Warmii, m.in. "Zbiór nabożnych pieśni katolickich" (1834), "Początek czytania dla szkół elementarnych" (1838). Wykształcił wielu nauczycieli dla polskich szkół parafialnych na Warmii. W latach 1833-1834 współpracował z czasopismem oświatowym "Preussnschule". Ponadto od 1827 zbierał polskie pieśni religijne i świeckie. Niestety, większość jego zbiorów zaginęła. Te, które ocalały są najstarszymi polskimi utworami ludowymi z Warmii. Zgromadzona przez niego biblioteka liczyła około 300 tomów. Posiadał także duże uzdolnienia muzyczne. W Barczewku założył kapelę wiejską, której działalność przetrwała do lat pięćdziesiątych XX wieku. Zbierał także okazy przyrody, minerały, sporządzał pomoce naukowe z biologii i zoologii. Leczył także miejscową ludność ziołami. 

</doc>
<doc id="696687" url="https://pl.wikipedia.org/wiki?curid=696687" title="Simmozheim">
Simmozheim

Simmozheim – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Calw, wchodzi w skład związku gmin Althengstett. Leży w Heckengäu, ok. 7 km na północny wschód od Calw, przy drodze krajowej B295.

</doc>
<doc id="696688" url="https://pl.wikipedia.org/wiki?curid=696688" title="Izrael Zolli">
Izrael Zolli

Eugenio Zolli (nazwisko używane do 1933 Zoller, do 1945 Izrael Anton Zolli, ur. 27 września 1881 w Brodach, zm. 2 marca 1956 w Rzymie) – naczelny rabin Rzymu, który później przeszedł na katolicyzm. 
Zolli urodził się w rodzinie pokoleniowo rabinistycznej, uchodził za wybitnego biblistę. Studiował w kolegium rabinackim i równocześnie studiował filozofię na uniwersytecie w Wiedniu a później we Florencji. W 1910 doktoryzował się we Florencji z psychologii eksperymentalnej. W 1920 został mianowany rabinem Triestu. W 1933 roku otrzymał, z własnego wyboru, obywatelstwo włoskie i został zmuszony do zmiany nazwiska na "Zolli". W tym czasie był wykładowcą języka i literatury hebrajskiej na Uniwersytecie w Padwie, skąd został zwolniony z powodu swojego pochodzenia. W 1940 roku Zolli został naczelnym rabinem Rzymu. 
Zgodnie z autorką biografii Judith Cabaud (również katolicką konwertytką z judaizmu), w 1944 przewodnicząc podczas uroczystości Jom Kipur, Zolli doświadczył mistycznego spotkania z Jezusem Chrystusem. Po zakończeniu wojny zrezygnował z wszelkich funkcji w gminie żydowskiej, a następnie przeszedł na katolicyzm przyjmując 13 lutego 1945 chrzest, biorąc jako chrzestne imię "Eugenio" (od tego momentu używał nazwiska "Eugenio Zolli"). Imię to przyjął w dowód wdzięczności dla papieża Piusa XII - Eugenio było jego świeckim imieniem. Chrzest przyjęła również jego żona i, kilka miesięcy później, córka Miriam (I. Zolli miał dwie córki, Dorę z pierwszego małżeństwa z Adelą Litwak i Miriam z drugiego). Jego decyzja o przejściu na katolicyzm została odebrana z dużym zaskoczeniem i dezaprobatą środowisk żydowskich. 
W późniejszym czasie został zatrudniony przy Papieskim Instytucie Biblijnym. Zmarł w Rzymie.
Jego najważniejsze dzieło stanowi "Il Nazareno" wydane w 1938 przez Istituto delle Edizioni Accademiche w Udine (wydanie polskie: "Nazarejczyk", tłum. ks. prof. Artur Jerzy Katolo, Fundacja Instytut Globalizacji, Gliwice 2015). Jest także autorem autobiografii "Byłem rabinem Rzymu" (tytuł oryginału: "Prima dell'alba. Autobiografia autorizzata"), w Polsce wydanej w 1999 przez Wydawnictwo Fronda oraz w 2007 przez Wydawnictwo Salwator.

</doc>
<doc id="696690" url="https://pl.wikipedia.org/wiki?curid=696690" title="Eugenio Zolli">
Eugenio Zolli



</doc>
<doc id="696692" url="https://pl.wikipedia.org/wiki?curid=696692" title="Israel Zoller">
Israel Zoller



</doc>
<doc id="696694" url="https://pl.wikipedia.org/wiki?curid=696694" title="Święta Katarzyna z Vedstena">
Święta Katarzyna z Vedstena



</doc>
<doc id="696695" url="https://pl.wikipedia.org/wiki?curid=696695" title="Israel Zolli">
Israel Zolli



</doc>
<doc id="696696" url="https://pl.wikipedia.org/wiki?curid=696696" title="Powrotna droga">
Powrotna droga

Powrotna Droga – powieść Karola Bunscha z 1971 roku, należąca do cyklu "Powieści Piastowskie". Tłem historycznym jest II najazd tatarski z 1258 i rozbicie Jaćwingów przez księcia krakowskiego Bolesława V Wstydliwego i księcia Sieradzkiego Leszka Czarnego z 1264. Bohaterami powieści są Jasiek i Sławka, których zmienne koleje losu połączyły we wspólnej niedoli. Śmierć rodziców zmusza ich do walki o przetrwanie w bardzo trudnych czasach, jednocześnie łącząc nadzwyczaj silną więzią i uczuciem.
Akcja powieści zaczyna się w oblężonym przez Tatarów Sandomierzu. Trójce dzieci: Jaśkowi Główce i dzieciom brata kasztelana Piotra z Krępy, Zbygniewa – Sławce i Pietrkowi, udaje się uniknąć rzezi. Dalej są skazani tylko na własne siły i nieprzychylną zimową porę. Ich losy komplikują się jeszcze na skutek pazerności rodziny kasztelana i samowoli książęcych urzędników. Dzieci zostają rozdzielone. Miłość Jaśka i Sławki, która zatliła się już na początku ich znajomości zostaje poddana wieloletniej próbie, w której jedynymi sprzymierzeńcami są biskup krakowski Jan Prandota i wyjęty spod prawa Wojan.

</doc>
<doc id="696701" url="https://pl.wikipedia.org/wiki?curid=696701" title="Rudolf Spanner">
Rudolf Spanner

Rudolf Maria Spanner (ur. 17 kwietnia 1895 w Metternich, zm. 31 sierpnia 1960 w Kolonii) – członek NSDAP, patolog i profesor medycyny w Gdańsku w Instytucie Anatomii Akademii Medycznej.
Związany z produkcją „mydła z ludzi” przez Niemców w okresie II wojny światowej, którą jako pierwsi opisali Stanisław Strąbski, publikując broszurę "Mydło z ludzkiego tłuszczu. Alfa i omega niemieckich zbrodni w Polsce," oraz Zofia Nałkowska – opowiadaniem "Profesor Spanner", pochodzącym ze zbioru "Medaliony". Oba teksty ukazały się w 1946 roku, przy czym pierwotna wersja "Profesora Spannera" była drukowana w numerze czternastym „Kuźnicy” z 1945 roku.
Życiorys.
Rudolf Spanner urodził się w 1895 r. w Metternich (od 1937 dzielnica Koblencji). Po zdaniu matury w 1912 r. studiował medycynę na uniwersytetach w Leuven, Genewie i Frankfurcie nad Menem. Po czteroletniej przerwie kontynuował studia w Bonn i Kolonii, otrzymując dyplom lekarski w 1920 r. Po zakończeniu nauki początkowo podjął pracę na Uniwersytecie w Kolonii, a następnie objął stanowisko asystenta Instytutu Anatomii przy Uniwersytecie we Frankfurcie nad Menem. W 1936 roku wstąpił do Narodowosocjalistycznej Niemieckiej Partii Robotników (NSDAP) otrzymując legitymację partyjną nr 2733605. 1 stycznia 1940 Spanner objął stanowisko dyrektora Instytutu Anatomii w Gdańsku.
Sprawa „mydła z ludzi”.
Sprawę pseudomedycznych eksperymentów prowadzonych w Instytucie Anatomii w Gdańsku, w tym produkcji mydła z ludzi i preparowania ludzkich skór, badał Międzynarodowy Trybunał Wojskowy w Norymberdze w 1946. Dochodzenie było oparte głównie na zeznaniach Zygmunta Mazura, pomocnika-laboranta podległego Rudolfowi Spannerowi. Mazur zeznał m.in. iż do masy tłuszczowej otrzymywanej w czasie wygotowywania ludzkich zwłok dodawano preparat chemiczny "Bilzo", stosowany w procesie wytwarzania mydła nadającego się do mycia i prania. Zeznał też iż mydła używał sam Spanner i inni pracownicy Instytutu Anatomii.
W październiku 2006 Instytut Pamięci Narodowej ostatecznie stwierdził w toku postępowania, prowadzonego od 2000 roku, iż w laboratorium prof. Spannera produkowano mydło z ludzkich zwłok, mającego cechy użytkowe (nadające się do mycia, prania itd.), w uzasadnieniu IPN stwierdził m.in.:
Jak stwierdzili prokuratorzy IPN i badający próbki ekspert z warszawskiego SGGW, prof. dr hab. inż. Andrzej Stołyhwo – procesem naturalnym jest iż mydło z tłuszczu ludzkiego jest ubocznym procesem przy wygotowywaniu zwłok ludzkich w roztworze wodorotlenku sodu (tzw. soda żrąca) i potasu. Proces ten miał miejsce w Instytucie Anatomii w Gdańsku, gdzie jednak dodawano do tak powstałej masy środki uzdatniające ją do użycia – prof. Stołyhwo w badanym kawałku mydła tzw. brunatnego (sprowadzonego jako nowy dowód rzeczowy w tej sprawie z archiwum Międzynarodowego Trybunału Sprawiedliwości w Hadze) odkrył kaolin, substancję powodującą, że masa powstająca podczas wygotowywania zwłok posiada lepsze właściwości ścierne – nadaje się do zmydlania, mycia i szorowania.
Jednocześnie IPN stwierdził, iż na terenie Instytutu Anatomii Akademii Medycznej w Gdańsku nie dokonywano ludobójstwa, a zwłoki wykorzystywane do pseudomedycznych eksperymentów przywożono z zewnątrz. Śledztwo IPN i analizy biochemiczne wykazały także brak związku mydła produkowanego w instytucie z rozprowadzanym w czasie wojny innym mydłem oznaczonym literami RIF – w III Rzeszy popularny był dowcip, że skrót RIF na mydle (od "Reichstelle für Industrielle Fettversorgung" – Placówka Rzeszy ds. Zaopatrzenia w Tłuszcze Przemysłowe) oznacza „czysty żydowski tłuszcz” ("Reines Judenfett"), stąd fałszywe przekonanie o tym, że produkowano mydło z ludzi na skalę przemysłową.
Do lata 2005, na budynku prosektorium Instytutu Anatomii Akademii Medycznej w Gdańsku, znajdowała się marmurowa tablica pamiątkowa, umieszczona tam w 1975 r. (druga; poprzednia – pierwsza – tablica wykonana z brązu została skradziona), z napisem:
Według Gerharda Oltera, rzecznika mniejszości niemieckiej w Gdańsku, napis ten zawierał zbyt mocne słowa. Związek Mniejszości Niemieckiej w Gdańsku, domagał się jej usunięcia, co wykonano przy okazji remontu budynku w 2005 r.
Po zakończeniu śledztwa przez IPN wydane zostało 20 listopada 2006 orzeczenie, które potwierdzało niepodważalny fakt, iż w Instytucie Anatomii wytwarzano mydło o cechach użytkowych, ale w niewielkiej, laboratoryjnej skali. Nie potwierdzono w nim faktów ludobójstwa i przemysłowego procesu produkcji mydła. W konkluzji śledztwo w tej sprawie zostało umorzone.
Na tej podstawie, 28 czerwca 2007, na ścianie budynku Akademii Medycznej w Gdańsku umieszczono trzecią z kolei tablicę pamiątkową, tym razem z tekstem w czterech językach oraz ze zmienioną treścią napisu informującego:
W 2006 r. powstał film dokumentalny "Mydło z ludzi" Mariusza Olbrychowskiego, w którym przedstawiono w sposób całościowy i maksymalnie obiektywny problem „mydła” i prof. Spannera, zgodny ze stanowiskiem IPN-u w tej sprawie.

</doc>
<doc id="696704" url="https://pl.wikipedia.org/wiki?curid=696704" title="Potok Jelitkowski">
Potok Jelitkowski



</doc>
<doc id="696706" url="https://pl.wikipedia.org/wiki?curid=696706" title="Ministrowie obrony Wielkiej Brytanii">
Ministrowie obrony Wielkiej Brytanii

Ministerstwo Obrony (ang. "Secretary of State for Defence") – brytyjski urząd ministerialny powstały w 1940 r. 1 kwietnia 1964 r. przejął kompetencje ministerstwa lotnictwa, ministerstwa wojny i Admiralicji.

</doc>
<doc id="696707" url="https://pl.wikipedia.org/wiki?curid=696707" title="Lista placówek edukacyjnych w Puławach">
Lista placówek edukacyjnych w Puławach

Poniżej znajduje się lista placówek edukacyjnych zlokalizowanych w Puławach.

</doc>
<doc id="696710" url="https://pl.wikipedia.org/wiki?curid=696710" title="Siły Zbrojne Komitetu Wyzwolenia Narodów Rosji">
Siły Zbrojne Komitetu Wyzwolenia Narodów Rosji

Siły Zbrojne Komitetu Wyzwolenia Narodów Rosji – rosyjska kolaboracyjna formacja zbrojna podporządkowana Komitetowi Wyzwolenia Narodów Rosji pod przewodnictwem gen. Andrieja Własowa.
Historia.
Podczas spotkania gen. Andrieja A. Własowa, który już od 2 lat domagał się utworzenia regularnych oddziałów rosyjskich, które miałyby za zadanie obalenie na drodze zbrojnej reżimu stalinowskiego w ZSRR, z Heinrichem Himmlerem 16 września 1944 r. Reichsführer SS wyraził ostatecznie zgodę m.in. na powołanie Sił Zbrojnych Komitetu Wyzwolenia Narodów Rosji. Ich status był taki, że stanowiły one wojska sojusznicze w stosunku do armii niemieckiej. Miały je tworzyć początkowo dwa związki taktyczne (dywizje piechoty), które miały być podporządkowane jedynie gen. A. Własowowi jako przewodniczącemu Komitetu Wyzwolenia Narodów Rosji. Niemieckimi oficerami łącznikowymi odpowiedzialnymi za formowanie rosyjskich dywizji, którzy wchodzili w skład sztabu gen. A. A. Własowa, zostali płk dypl. Heinz Danko Herre i SS-Oberführer Erhard Kröger. Do rosyjskich sił zbrojnych mieli być też przenoszeni Rosjanie służący dotychczas w Luftwaffe i Kriegsmarine. 
Dopiero 10 marca 1945 r. zostało utworzone Dowództwo Sił Zbrojnych Komitetu Wyzwolenia Narodów Rosji, któremu podlegały wszystkie bojowe jednostki rosyjskie. Ostatecznie żołnierze Własowa zostali przez zachodnich aliantów przekazani Sowietom i większość z nich została rozstrzelana bądź trafiła do gułagów i więzień.
Wojska lądowe.
Jako pierwsza dywizja Sił Zbrojnych Komitetu Wyzwolenia Narodów Rosji została sformowana w listopadzie 1944 r. na poligonie w Münsingen w Wirtembergii 600 Dywizja Piechoty (1 Dywizja Piechoty Sił Zbrojnych Komitetu Wyzwolenia Narodów Rosji) pod dowództwem gen. mjr Siergieja Buniaczenki. Dywizja (pod dowództwem gen. mjr Grigorija Zwieriewa) wzięła udział m.in. w bitwie pod Budziszynem, następnie (po stronie czeskich powstańców) w powstaniu praskim.
Drugim związkiem taktycznym Sił Zbrojnych Komitetu Wyzwolenia Narodów Rosji stała się 650 Dywizja Piechoty (2 Dywizja Piechoty Sił Zbrojnych Komitetu Wyzwolenia Narodów Rosji), której etat zatwierdzono 17 stycznia 1945 r., lecz dopiero w marcu rozpoczęło się jej formowanie i szkolenie na poligonie w Heuberg. Dywizja nie wzięła udziału w walkach, pod koniec wojny znajdowała się w Münsingen. 
Trzecią wielką jednostką, która miała wejść w skład Sił Zbrojnych Komitetu Wyzwolenia Narodów Rosji, była 599 Brygada Grenadierów. Nie została jednak podporządkowana gen. A. Własowowi, ale była traktowana jak jednostka niemiecka. 
W marcu 1945 r. rozpoczęto formowanie trzeciej dywizji piechoty Sił Zbrojnych Komitetu Wyzwolenia Narodów Rosji, która miała otrzymać numer 700. Do połowy kwietnia udało się zgromadzić w obozach szkoleniowych ok. 10 tys. Rosjan, nad którymi dowództwo objął gen. mjr Michaił Szapowałow. Nie zdołano jednak do końca wojny przeprowadzić pełnego szkolenia i utworzyć większości pododdziałów. 
Ostatnią jednostką bojową Sił Zbrojnych Komitetu Wyzwolenia Narodów Rosji była 1 Szturmowa Brygada Przeciwpancerna „Russland” pod dowództwem ppłk. Michaiła Gałkina, a następnie mjr. Wtorowa.
Dowództwu Sił Zbrojnych Komitetu Wyzwolenia Narodów Rosji podlegały również, poza jednostkami bojowymi, oddziały tyłowe i szkolne, jak Brygada Szkolno-Zapasowa dowodzona przez płk. Samuiła Kojdę, szkoła oficerska kierowana kolejno przez płk. S. Kojdę, gen. mjr. Władimira Azberga i gen. mjr. Michaiła Mieandrowa oraz Wojska Pomocnicze Sił Zbrojnych Komitetu Wyzwolenia Narodów Rosji.
Wojska lotnicze.
Na przełomie 1944 i 1945 r. zaczęto również tworzyć wojska lotnicze Sił Zbrojnych Komitetu Wyzwolenia Narodów Rosji. Ich dowódcą został płk Wiktor Malcew awansowany przez Niemców do stopnia generała majora. Jego kwatera znajdowała się w Karlowych Varach w Protektoracie Czech i Moraw. Rosyjscy lotnicy zostali zgrupowani na lotnisku w miejscowości Cheb. Rekrutowali się oni w dużej części z dawnej 1 Wschodniej Eskadry Lotniczej. W I połowie lutego 1945 r. sformowano 1 Pułk Lotniczy ROA pod dowództwem płk. Leonida Bajdaka.
Powstały też jednostki naziemne. Były to brygady mechaników lotniczych oraz dwa pułki przeciwlotnicze posiadające działka małokalibrowe: pułk liniowy (dowódca ppłk Rostisław Wasiljew i pułk zapasowy (dowódca mjr Siergiej Szebalin). Ponadto utworzono 9 Batalion Spadochronowy (dowódca mjr A. Biezrodny) i pułk budowy łączności lotniczej (dowódca ppłk W. Łantuch).

</doc>
<doc id="696718" url="https://pl.wikipedia.org/wiki?curid=696718" title="Godło Iraku">
Godło Iraku

Godło Iraku – przedstawia ono orła Saladyna, bohatera arabsko-muzułmańskiego z czasów wojen krzyżowych. 
Na piersi orła znajduje się tarcza z flagą Iraku z 2008 roku, przedstawiającą barwy panarabskie (czerwony-biały-czarny) oraz napis "Allahu Akbar". 
Pod orłem znajduje się napis w języku arabskim "الجمهورية العراق" (transkrypcja: "Al-Dżumhurijja al-Iraq", pol. "Republika Iraku").
Podobne godła posiadają Egipt i Palestyna.

</doc>
<doc id="696723" url="https://pl.wikipedia.org/wiki?curid=696723" title="Cztery Trzecie">
Cztery Trzecie

Cztery Trzecie, 4/3 () – format przetwornika obrazu w aparatach cyfrowych, a zarazem proporcje fotografii cyfrowej, stworzony przez Olympusa i Kodaka. Nazwa odnosi się do wyrażonej w calach średnicy koła światła rzucanego przez obiektyw. Zdjęcia z aparatów formatu 4/3 mają standardowo proporcje boków również 4:3.
System 4/3 przeznaczony jest do lustrzanek. Systemem pokrewnym jest Mikro Cztery Trzecie (MFT, M43, ), w którym stosowany jest ten sam standard przetwornika, ale obiektywy są przeznaczone do aparatów bezlusterkowych (ang. "mirrorless").
O systemie.
System charakteryzuje się uzyskiwaniem tych samych kątów widzenia, co w przypadku pełnej klatki 35 mm ("full frame"), przy użyciu obiektywów o mniejszej ogniskowej. Jest to spowodowane zastosowaniem matrycy o bokach dwukrotnie mniejszych (tzw. "crop" równy jest 2) od systemu pełnej klatki (inni producenci stosują matryce ok. 1,5× mniejsze od pełnej klatki lub, w wyższych modelach, matryce wielkości pełnej klatki).
Długość standardowej ogniskowej w standardzie Cztery Trzecie wynosi około 25 mm. Dla porównania, w systemach małoobrazkowych długość standardowej ogniskowej wynosi około 50 mm. Oznacza to, że obiektyw 300 mm w systemie 4/3 da ten sam kąt widzenia, co obiektyw 600 mm w formacie małoobrazkowym 35 mm. Wynika to również z ekwiwalentu ogniskowej obiektywu w odniesieniu do „full frame”, który otrzymuje się jako iloczyn wartości „crop” i długości ogniskowej obiektywu aparatu z rozmiarem przetwornika obrazu dla tej wartości "crop" (dla powyższego przykładu jest to: 2 × 300 mm = 600 mm).
Standardowi podlega typ, rozmiar i kształt bagnetowego mocowania obiektywu oraz średnica otworu mocowania, tak aby zapewnić wymienność obiektywów. 4/3 jest systemem otwartym, każdy może produkować kompatybilne korpusy oraz obiektywy.
Cechy systemu.
W porównaniu do konkurencyjnych rozwiązań z większymi matrycami, system 4/3 ma następujące cechy:
Uczestnicy projektu.
W skład projektu 4/3 wchodzą firmy (zgodnie z umową z "Photo Marketing Association Annual Convention and Trade Show" z roku 2006):
W 2013 r. do projektu Mikro Cztery Trzecie przystąpiło pięć kolejnych firm: Blackmagic Design Ltd, JK Imaging Ltd, Photron Ltd, SVS-VISTEK GmbH oraz View Plus Inc.

</doc>
<doc id="696727" url="https://pl.wikipedia.org/wiki?curid=696727" title="Bezkrólewie (powieść)">
Bezkrólewie (powieść)

Bezkrólewie – powieść Karola Bunscha z 1979 roku należąca do cyklu "Powieści Piastowskie". Jest to beletrystyczne przedstawienie hipotezy istnienia Bolesława Zapomnianego, domniemanego pierworodnego, nieślubnego syna Mieszka II. Akcja toczy się w latach 1034-1039. 
Po śmierci Mieszka, w kraju silnie osłabionym przez walki z postronnymi wrogami toczy się walka o władzę pomiędzy Bolesławem a Rychezą. Wcześniejszy sojusz Mieszka z Luciacami oraz niechęć Bolesława do kościoła i niedbałość o sprawy państwa stają się zarzewiem reakcji pogańskiej, która pustoszy kraj. Palatyn Michał Adwaniec wierny testamentowi Mieszka II popiera Bolesława w walce z Rychezą, lecz przeżywa związane z tym liczne rozterki, podejmuje liczne kroki mające na celu uniknięcie rozlewu braterskiej krwi i dalszego wyniszczenia kraju. Jest jednak bezsilny wobec lekkomyślności i srogości młodego Bolesława.

</doc>
<doc id="696733" url="https://pl.wikipedia.org/wiki?curid=696733" title="Tarń dwudzielna">
Tarń dwudzielna



</doc>
<doc id="696740" url="https://pl.wikipedia.org/wiki?curid=696740" title="Rodanek potasu">
Rodanek potasu

Rodanek potasu, tiocyjanian potasu, KSCN – nieorganiczny związek chemiczny z grupy rodanków, sól kwasu rodanowodorowego i potasu. W temperaturze pokojowej jest to białe, krystaliczne ciało stałe.
Wykorzystywany w technice filmowej do otrzymywania sztucznej krwi oraz w analizie chemicznej do wykrywania kationów żelaza z powodu powstawania krwistoczerwonego zabarwienia w reakcji z jonami :

</doc>
<doc id="696744" url="https://pl.wikipedia.org/wiki?curid=696744" title="Herb Kenii">
Herb Kenii

Kenijski herb przedstawia dwa lwy trzymające masajskie włócznie i tarczę z kogutem trzymającym topór. 
Tarcza oraz lwy stoją na zarysie góry Kenia i umieszczonym na nim motto: Harambee. Pod tarczą uprawiane w tym kraju rośliny: kawa, sizal, herbata, kukurydza i ananas.

</doc>
<doc id="696748" url="https://pl.wikipedia.org/wiki?curid=696748" title="Alarm pożarowy">
Alarm pożarowy

Alarm pożarowy – sygnał alarmowy przewidziany do ogłoszenia w razie bezpośredniego lub pośredniego zagrożenia pożarem. Jest to rozkaz do natychmiastowego, pośpiesznego i zorganizowanego działania. Alarm to 5 dzwonków trwających po 3 sekundy z jednosekundowymi przerwami.

</doc>
<doc id="696758" url="https://pl.wikipedia.org/wiki?curid=696758" title="Dwójnik">
Dwójnik

Dwójnik czyli jednowrotnik – element (układ) elektroniczny, który posiada dwa zaciski (końcówki), które przy pełnym włączeniu elementu do obwodu staną się dwoma węzłami.
Klasyfikacja dwójników.
Dwójniki dzielimy na:
lub:

</doc>
<doc id="696759" url="https://pl.wikipedia.org/wiki?curid=696759" title="Gruczoły apokrynowe">
Gruczoły apokrynowe



</doc>
<doc id="696761" url="https://pl.wikipedia.org/wiki?curid=696761" title="Herb Kiribati">
Herb Kiribati

Herb Kiribati jest heraldycznym wizerunkiem flagi tego kraju. Przedstawia w dolnej części białe i niebieskie fale Oceanu Spokojnego. Każdy z trzech podwójnych falujących pasów symbolizuje jeden z trzech głównych archipelagów Kiribati: Wyspy Gilberta, Feniks i Line Islands. Ponad falami nad wschodzącym złotym słońcem (język kiribati - otintaai) przelatuje na czerwonym tle fregata (Fregata minor, język kiribati - te eitei), często występujący w tych rejonach ptak morski. Siedemnaście promieni słonecznych symbolizuje 16 wysp Archipelagu Gilberta i wyspę Banaba.
Historia.
Początkowo wzór ten został zaprojektowany w 1932 przez brytyjskiego oficera
Arthura Grimble'a dla brytyjskiej kolonii Wyspy Gilberta i Lagunowe. Po uzyskaniu niepodległości został zaadaptowany na potrzeby flagi i herbu nowego państwa i przyjęty oficjalnie 12 lipca 1979.

</doc>
<doc id="696763" url="https://pl.wikipedia.org/wiki?curid=696763" title="Apokrynowe gruczoły">
Apokrynowe gruczoły



</doc>
<doc id="696764" url="https://pl.wikipedia.org/wiki?curid=696764" title="Gruczoł apokrynowy">
Gruczoł apokrynowy

Gruczoł apokrynowy – gruczoł cechujący się tym, że jego wydzielina gromadzi się w szczytowej części komórki, która się odrywa i dostaje do światła odcinka wydzielniczego. Część komórki zostaje wówczas zniszczona, a z pozostałej jej części następuje odnowa powstałego ubytku, po czym może rozpocząć się nowy cykl wydzielania. 
Przykładem gruczołu apokrynowego jest gruczoł mlekowy i gruczoł potowy wonny.

</doc>
<doc id="696767" url="https://pl.wikipedia.org/wiki?curid=696767" title="Gruczoł merokrynowy">
Gruczoł merokrynowy

Gruczoł merokrynowy, gruczoł mezokrynowy – gruczoł charakteryzujący się tym, że komórki gruczołowe w procesie wydzielania zachowują pełną integralność, tzn. nie ulegają zasadniczym zmianom lub uszkodzeniu. Wydzielanie polega na dyfuzji cząsteczek substancji ze szczytowej części komórki, co nie doprowadza do jej uszkodzenia.
Do tego typu należy zdecydowana większość gruczołów takich jak: wątroba, ślinianki, trzustka, gruczoły potowe, i in.

</doc>
<doc id="696768" url="https://pl.wikipedia.org/wiki?curid=696768" title="Gruczoł holokrynowy">
Gruczoł holokrynowy

Gruczoł holokrynowy – gruczoł, w którym całe komórki przekształcają się w wydzielinę i odłączają się od nabłonka gruczołowego. Doprowadza to do powstawania ubytków w odcinkach wydzielniczych, które muszą być uzupełniane poprzez podziały pozostałych komórek. W związku z tym gruczoły holokrynowe muszą być wielowarstwowe. Dla porównania gruczoły merokrynowe i apokrynowe są jednowarstwowe. Przykładem gruczołu holokrynowego jest gruczoł łojowy, którego komórki przekształcają się w łój skórny.

</doc>
<doc id="696787" url="https://pl.wikipedia.org/wiki?curid=696787" title="Przepuklina jamista rdzenia">
Przepuklina jamista rdzenia



</doc>
<doc id="696788" url="https://pl.wikipedia.org/wiki?curid=696788" title="Przepuklina rdzeniowo-oponowa">
Przepuklina rdzeniowo-oponowa



</doc>
<doc id="696789" url="https://pl.wikipedia.org/wiki?curid=696789" title="Przepuklina rdzeniowa">
Przepuklina rdzeniowa



</doc>
<doc id="696790" url="https://pl.wikipedia.org/wiki?curid=696790" title="Przepuklina oponowa rdzenia">
Przepuklina oponowa rdzenia



</doc>
<doc id="696791" url="https://pl.wikipedia.org/wiki?curid=696791" title="Utajony rozszczep kręgosłupa">
Utajony rozszczep kręgosłupa



</doc>
<doc id="696792" url="https://pl.wikipedia.org/wiki?curid=696792" title="Hydromeningocele">
Hydromeningocele



</doc>
<doc id="696794" url="https://pl.wikipedia.org/wiki?curid=696794" title="Meningocele">
Meningocele



</doc>
<doc id="696795" url="https://pl.wikipedia.org/wiki?curid=696795" title="Meningomyelocele">
Meningomyelocele



</doc>
<doc id="696796" url="https://pl.wikipedia.org/wiki?curid=696796" title="Myelocele">
Myelocele



</doc>
<doc id="696797" url="https://pl.wikipedia.org/wiki?curid=696797" title="Myelomeningocele">
Myelomeningocele



</doc>
<doc id="696798" url="https://pl.wikipedia.org/wiki?curid=696798" title="Rachischisis">
Rachischisis



</doc>
<doc id="696799" url="https://pl.wikipedia.org/wiki?curid=696799" title="Spina bifida">
Spina bifida



</doc>
<doc id="696800" url="https://pl.wikipedia.org/wiki?curid=696800" title="Syringomyelocele">
Syringomyelocele



</doc>
<doc id="696802" url="https://pl.wikipedia.org/wiki?curid=696802" title="UNDHR">
UNDHR



</doc>
<doc id="696804" url="https://pl.wikipedia.org/wiki?curid=696804" title="Witold Łokuciewski">
Witold Łokuciewski

Witold Łokuciewski, ps. Tolo (ur. 2 lutego 1917 w Nowoczerkasku w Rosji, zm. 17 kwietnia 1990 w Warszawie) – pułkownik pilot Wojska Polskiego, major (ang. "Squadron Leader") Królewskich Sił Powietrznych, as myśliwski II wojny światowej. Kawaler Krzyża Srebrnego Orderu Wojennego Virtuti Militari.
Służba w Wojsku Polskim.
Syn Antoniego Łokuciewskiego i Beniaminy z Pobiedzińskich. Jego rodzina przeniosła się do Wilna w 1918 roku. Po ukończeniu liceum im. Jana Śniadeckiego w Oszmianie i zdanej maturze w 1935 rozpoczął służbę wojskową w Szkole Podchorążych Lotnictwa w Dęblinie. Szkołę ukończył w 1938 (XI promocja, 89 lokata) i został przydzielony do 112 eskadry myśliwskiej 1 pułku lotniczego w Warszawie. W ramach tej jednostki uczestniczył w obronie Warszawy w 1939 na samolotach P.11. 6 września 1939 roku zgłosił prawdopodobne zniszczenie ½ Ju 87. 18 września po agresji ZSRR na Polskę wraz z całą eskadrą ewakuował się do Rumunii. Przez Jugosławię i Włochy przedostał się do Francji.
W czasie kampanii francuskiej od 17 maja 1940 walczył we Francji (II Klucz Kominowy „Op”) na samolotach MS 406. 10 czerwca 1940 roku w walce powietrznej w okolicy Ramorantin zestrzelił He 111. Za udział w kampanii francuskiej został, na wniosek płk Oliviana dowódcy bazy w Ramorantin, odznaczony Croix de Guerre. Po radiowym apelu premiera Francji marszałka Philippa Pétaina o zawieszenie broni 18 czerwca klucz zakończył loty i 21 czerwca został ewakuowany do Wielkiej Brytanii (otrzymał numer służbowy P-1492). Od 2 sierpnia 1940 był pilotem w dywizjonie 303. 7 września uzyskał pierwsze zestrzelenie nad Wyspami Brytyjskimi. 15 września został ranny podczas lotu bojowego ale wkrótce powrócił do służby. Za zasługi został 18 września odznaczony przez Naczelnego Wodza gen. Władysława Sikorskiego Krzyżem Srebrnym Virtuti Militari. 14 lipca 1941 roku, jako wyróżniający się pilot, został udekorowany przez dowódcę 11 Grupy Myśliwskiej a/v/m Trafforda Leigh-Mallorego, brytyjskim odznaczeniem Distinguished Flying Cross (DFC). 20 listopada 1941 został dowódcą eskadry „A” w dywizjonie.
13 marca 1942 jego Spitfire RF-B został uszkodzony nad okupowaną Francją i po awaryjnym lądowaniu Łokuciewski dostał się do niewoli niemieckiej. Początkowo był leczony w szpitalu w Saint-Omer a potem w lazarecie w obozie Dulag Luft. Został osadzony przez Niemców w Stalag Luft III w Żaganiu. 15 sierpnia 1943 uczestniczył w ucieczce 26 więźniów z obozu. Po kilku dniach został złapany przez Niemców w Legnicy. Uczestniczył w przygotowaniach do słynnej Wielkiej Ucieczki.
Pod koniec wojny w maju 1945 został oswobodzony i powrócił do Anglii. 29 listopada 1945 ponownie został przydzielony do dywizjonu 303. 1 lutego 1946 został dowódcą dywizjonu 303 i pełnił tę funkcję aż do jego rozwiązania 9 grudnia 1946.
Do Polski powrócił w 1947 i przez rok pracował jako instruktor w Aeroklubie Lubelskim w Świdniku. Po zwolnieniu z powodów politycznych z lotnictwa znalazł zatrudnienie w kancelarii adwokackiej, później był zastępcą kierownika Spółdzielni Pracy „Wapno-Beton” w Lublinie. Dopiero w listopadzie 1956, na fali odwilży politycznej, został przyjęty do lotnictwa wojskowego. W latach 1959-1964 był szefem pilotów w Instytucie Technicznym Wojsk Lotniczych. W latach 1969–1971 pełnił funkcję attaché wojskowego w Londynie. W roku 1974 przeszedł na emeryturę. Wieloletni członek Rady Naczelnej ZBoWiD. W 1985 powołany w skład Prezydium Rady Naczelnej ZBoWiD. W latach 1988-1990 członek Rady Ochrony Pamięci Walk i Męczeństwa.
11 listopada 1988 r. wszedł w skład Honorowego Komitetu Obchodów 70 rocznicy Odzyskania Niepodległości przez Polskę, którego przewodnictwo objął I sekretarz KC PZPR gen. armii Wojciech Jaruzelski. W 1989 kandydował w wyborach do Sejmu. 5 października 1989 roku minister obrony narodowej gen. Florian Siwicki wyróżnił go wpisem do „Honorowej Księgi Czynów Żołnierskich”.
Żonaty z Wandą z domu Szablicką (1923-2006). Został pochowany na Cmentarzu Wojskowym na Powązkach w Warszawie (kwatera C30-X-17).
Wizerunek pilota został umieszczony na samolocie myśliwskim MiG-29 nr 83 z 23 Bazy Lotnictwa Taktycznego.
Zestrzelenia.
Witold Łokuciewski został sklasyfikowany na liście Bajana, na 20. pozycji. Zostało mu zaliczonych 8 pewnych zestrzeleń oraz 3 ½ prawdopodobnych:

</doc>
<doc id="696805" url="https://pl.wikipedia.org/wiki?curid=696805" title="Discoverer 26">
Discoverer 26

Discoverer 26 – amerykański satelita wywiadowczy. Stanowił część tajnego programu CORONA. Był to ósmy statek z drugiej serii satelitów programu CORONA, nazwanych KH-2. Trzeci, którego misja w pełni się powiodła. Po 32 okrążeniach kuli ziemskiej, kapsuła powrotna wróciła do atmosfery i została przechwycona w locie.
Statki Discoverer 18, Discoverer 25 i Discoverer 26 zużyły razem 5 470,85 metrów taśmy filmowej, na których wykonały 7 246 fotografii.
Kapsuła, prócz naświetlonych klisz, zawierała próbki krzemu, żelaza, bizmutu, itru, magnezu, niklu, ołowiu, i uranu. Były one wystawione na działanie środowiska kosmicznego przez 50 godzin i 36 minut. Satelita wyniósł także aparaturę do pomiaru gęstości, jonów i meteoroidów na wysokościach orbitalnych.

</doc>
<doc id="696810" url="https://pl.wikipedia.org/wiki?curid=696810" title="Godło Laosu">
Godło Laosu

Godło Laotańskiej Republiki Ludowo-Demokratycznej – kompozycja w stylu właściwym dla krajów socjalistycznych, przedstawiająca hydroelektrownię, pola ryżowe i lasy, drogę między nimi, a także koło zębate symbolizujące przemysł. Symbole te oznaczają, że Laos jest krajem rolniczo-przemysłowym i socjalistycznym.
Do 1991 całość zamykały w formie okręgu ryżowe kłosy zwieńczone pięcioramienną czerwoną gwiazdą, która symbolizowała socjalizm i komunizm, podobnie jak znajdujący się pod nią wizerunek sierpa i młota.
Czerwona wstęga oplatająca kłosy zawiera nazwę państwa: „Laotańska Republika Ludowo-Demokratyczna”. Po bokach szarfy zawierają słowa: „Pokój, Niepodległość, Demokracja, Jedność, Dobrobyt”.
Obecna wersja godła (od 1991) zamiast czerwonej gwiazdy, sierpa i młota oraz linii wysokiego napięcia zawiera wizerunek buddyjskiej świątyni Pha That Luang.

</doc>
<doc id="696811" url="https://pl.wikipedia.org/wiki?curid=696811" title="Purpurat">
Purpurat



</doc>
<doc id="696813" url="https://pl.wikipedia.org/wiki?curid=696813" title="Urszula Zybura">
Urszula Zybura

Urszula Irena Zybura (ur. 22 czerwca 1952 w Kaliszu) – polska poetka i aforystka, prezes Zarządu Wielkopolskiego Oddziału Związku Literatów Polskich, wydawca, esperantystka.
Życiorys.
Ukończyła studia na Wydziale Pedagogiczno-Artystycznym w Kaliszu Uniwersytetu im. Adama Mickiewicza w Poznaniu oraz psychologię na Wydziale Nauk Społecznych w Instytucie Psychologii poznańskiego UAM.
Debiutowała w sylwestrowym numerze dwutygodnika Politechniki Wrocławskiej "Sigma" (1975/1976) jako autorka aforyzmów. Wydała sześć zbiorków aforyzmów oraz wspólny zbiorek aforyzmów jednosłownych razem z lekarzem i uzdrowicielem Henrykiem Słodkowskim. Wydała też aforyzmy w wersji polsko-niemieckiej "Verwirrte Aphorismen". Opublikowała dwa tomiki poezji w Wydawnictwie Literackim w Krakowie: "Nieuleczalnie żywa" i "Na wieki wieków chwilka" (oba recenzowane przez Wisławę Szymborską) oraz zbiorki wierszy i haiku. W r. 1995 w Krakowie jej wiersz ,Życie" zaśpiewała Agnieszka Hekiert z zespołem Take 5 i została laureatką jednej z trzech głównych nagród w festiwalu Studenckiej Piosenki Poetyckiej.
Zybura tłumaczy polską poezję i aforyzmy na esperanto; w 1992 ukazał się zbiór jej własnych aforyzmów i wierszy oraz przetłumaczonych przez nią poezji Cz. Miłosza w języku esperanto zatytułowany "Alproksimigoj malproksimigas". Wiersze i aforyzmy Zybury przetłumaczono m.in. na język niemiecki, angielski, włoski, esperanto, grecki i rumuńskim. Prowadzi psychoterapię według autorskiego programu "Afirmacje i aforyzmy. Słowa, które leczą". Napisała książkę na ten temat: "Akademia Szczęścia. Słowa, które leczą. Afirmacje i aforyzmy". Jej poezje śpiewa Aleksandra Kiełb-Szawuła oraz Patrycja Kliber. Dotychczas wydała 20 książek.

</doc>
<doc id="696814" url="https://pl.wikipedia.org/wiki?curid=696814" title="Aparatownia obliczeniowo-analityczna skażeń">
Aparatownia obliczeniowo-analityczna skażeń

Aparatownia obliczeniowo-analityczna skażeń – zestaw urządzeń do odbioru sygnałów o skażeniach (radiostacje UKF, odbiorniki radiowe KF, aparaty telefoniczne, dalekopis), analizy otrzymanych informacji o skażeniach na tablicy do dwustronnej pracy na mapach, oraz stacje obliczeniowo-analityczne skażeń. Urządzenia te są zainstalowane w samochodzie ciężarowym.
27 czerwca 2018 zawarta została umowa pomiędzy Wojskowymi Zakładami Łączności Nr 2 S.A. a Inspektoratem Uzbrojenia na dostawę trzynastu Aparatowni Obliczeniowo–Analitycznych Skażeń. Aparatownia zamontowana jest w samochodzie ciężarowym marki Jelcz.

</doc>
<doc id="696820" url="https://pl.wikipedia.org/wiki?curid=696820" title="Autotopograf">
Autotopograf

Autotopograf – urządzenie mechaniczne zainstalowane w pojeździe mechanicznym (najczęściej wojskowym) służące do określania położenia (współrzędnych x, y) oraz kierunku poruszania się (azymutu). Po wstępnym "zaprogramowaniu" kreślące przez pewien czas, przebytą przez pojazd trasę na mapie topograficznej.
Stosowane w wojsku do prowadzenia kolumn w nieznanym terenie, w nocy, ale także pod wodą, w czasie pokonywania po dnie przeszkód wodnych.
Wyparte przez urządzenia nawigacji satelitarnej – GPS.

</doc>
<doc id="696826" url="https://pl.wikipedia.org/wiki?curid=696826" title="Atmosferyczne warunki lotów">
Atmosferyczne warunki lotów

Atmosferyczne warunki lotów – stan atmosfery na lotnisku startu i lądowania oraz w rejonie (na trasie) lotu, określany wartością elementów meteorologicznych i zjawisk pogody, z których najważniejsze to:
Warunki atmosferyczne w zależności od ich wpływu na lot i rodzaje statków powietrznych, dzieli się na:

</doc>
<doc id="696834" url="https://pl.wikipedia.org/wiki?curid=696834" title="Krętki">
Krętki

Krętki () – typ długich i cienkich bakterii Gram-ujemnych, przypominających korkociągi o długości 10 – 13 µm Treponema pallidum. Poruszają się ruchami rotacyjnymi przy pomocy swoistych wewnętrznych rzęsek zwanych nićmi osiowymi.
Żyją zarówno w warunkach tlenowych jak i beztlenowych. Występują w środowisku wodnym jako symbionty oraz komensale fauny wodnej. Są saprotrofami lub pasożytami.
Groźne dla człowieka gatunki to np.:
Krętki mogą także wywoływać boreliozę, a gatunki z rodzaju "Leptospira" – leptospirozy (tzw. krętkowice) – ostre, odzwierzęce choroby zakaźne.
Systematyka.
Do krętków zalicza się dwie rodziny:

</doc>
<doc id="696838" url="https://pl.wikipedia.org/wiki?curid=696838" title="Babe Ruth">
Babe Ruth

George Herman Ruth Jr., znany jako Babe, The Bambino, The Sultan of Swat (ur. 6 lutego 1895 w Baltimore, zm. 16 sierpnia 1948 w Nowym Jorku) – amerykański zawodowy baseballista (1914–1935), bohater popularnego przesądu, tzw. "klątwy Bambino".
Nazywany najlepszym zawodnikiem wszech czasów, dzięki swojej waleczności i charyzmie stał się najbardziej rozpoznawalną osobistością amerykańskich lat dwudziestych. Został pierwszym graczem, który zdobył 60 home runów w jednym sezonie (1927), a rekord, jaki w ten sposób ustanowił, pozostawał niepobity, aż do roku 1961. Łącznie w całej karierze zdobył 714 home runów, ustanawiając rekord, który pobił dopiero Hank Aaron w 1974 roku. Całkowicie zdominował erę baseballu, w której występował.
W 1936 roku został jednym z pięciu baseballistów wybranych do amerykańskiej Hall of Fame. W 1969 roku w setną rocznicę istnienia zawodowego baseballu został uznany za najlepszego gracza wszech czasów. W 1998 roku „The Sporting News” umieścił go na szczycie klasyfikacji 100 najlepszych baseballistów. Rok później głosami kibiców został wybrany do drużyny gwiazd dwudziestego stulecia. ESPN w tym samym roku uznał go za drugiego najwybitniejszego amerykańskiego sportowca XX wieku (wyprzedził go tylko Michael Jordan), natomiast w plebiscycie Associated Press na największych sportowców XX wieku zajął pierwsze miejsce przed Jordanem i Jimem Thorpe. Zespół sportowych ekspertów uznał go także za pierwszą amerykańską gwiazdę sportu, której sława wypłynęła poza dziedzinę, w której występował.
Pomijając statystyki i nagrody Babe Ruth kompletnie zmienił baseball. Często przypisuje mu się dużą zasługę w wybuchu zainteresowania tym sportem w latach dwudziestych. Poza boiskiem był sławny ze względu na swoją charyzmę oraz niezłomność, ale jednak często mówiono o jego nieodpowiedzialnym i lekkomyślnym stylu życia. Powszechnie uznaje się go za jednego z najpopularniejszych sportowców wszech czasów.

</doc>
<doc id="696844" url="https://pl.wikipedia.org/wiki?curid=696844" title="Automatyczny sygnalizator skażeń">
Automatyczny sygnalizator skażeń

Automatyczny sygnalizator skażeń - przyrząd służący do wykrywania i sygnalizowania skażeń chemicznych. Istnieją automatyczne sygnalizatory skażeń wykrywające jednocześnie skażenia chemiczne i promieniotwórcze.

</doc>
<doc id="696846" url="https://pl.wikipedia.org/wiki?curid=696846" title="Dime">
Dime

Dime (czyt. daɪm) – amerykańska moneta dziesięciocentowa.
Masa monety wynosi obecnie 2,268 g, średnica 17,91 mm, grubość 1,35 mm. Moneta jest ząbkowana – na jej obwodzie znajduje się 118 ząbków. Wykonana jest z miedzi (rdzeń monety) oraz stopu niklowomiedziowego (75% Cu i 25% Ni – zewnętrzna warstwa) tak, że całkowite proporcje obu metali w całej monecie wynoszą 91,67% Cu i 8,33% Ni. Do roku 1964 włącznie, amerykańskie monety dziesięciocentowe były bite w srebrze.
Historia.
Nazwa "dime" wywodzi się z francuskiego słowa "disme" (współcześnie pisanego jak "dîme"), a to z łac. "decima", oznaczającego jedną dziesiątą część czegoś (w tym wypadku – jedną dziesiątą dolara).
W 1792 wybito próbne monety "disme" oraz "half disme".
Od 1837, wszystkie amerykańskie dziesięciocentówki posiadają nominał określony słowem "dime". Pięciocentówki nosiły nazwę "half dime" w latach 1837-1873.
Użycie terminu poza Stanami Zjednoczonymi.
Nazwa "dime" widnieje również na dzisięciocentowych monetach Królestwa Hawajów wybitych w 1883.
Jest również nieoficjalnie używana wobec dziesięciocentowej monety kanadyjskiej.

</doc>
<doc id="696855" url="https://pl.wikipedia.org/wiki?curid=696855" title="Malekula">
Malekula

Malekula (lub Malakula) – wyspa na Oceanie Spokojnym, druga pod względem wielkości wyspa archipelagu Nowe Hebrydy oraz państwa Vanuatu. 
Wyspę zamieszkuje ok. 23 000 osób. Największym skupiskiem ludności na wyspie jest Lakatoro, usytuowana na wschodnim wybrzeżu stolica prowincji Malampa. Najwyższe wzniesienie wyspy ma 879 m.
Podstawą gospodarki wyspy jest uprawa palmy kokosowej, kawy.

</doc>
<doc id="696858" url="https://pl.wikipedia.org/wiki?curid=696858" title="Tomasz Moskal">
Tomasz Moskal

Tomasz Moskal (ur. 8 lipca 1975 we Wrocławiu) – polski piłkarz, napastnik.
Kariera piłkarska.
Wychowanek Pafawagu Wrocław. Wystąpił w kilku spotkaniach w reprezentacji U-21. W Ekstraklasie rozegrał 213 spotkań, strzelając 35 goli. W sezonie 2006/07 miał pewne miejsce w składzie Górnika Zabrze, strzelił 5 goli i zaliczył 4 asysty. W sezonie 2007/08 zagrał w większości meczów swojej drużyny, ale tylko w jednym od pierwszej minuty. Nie strzelił gola.
13 maja 2009 roku został zatrzymany przez policję w sprawie afery korupcyjnej w polskim futbolu.

</doc>
<doc id="696867" url="https://pl.wikipedia.org/wiki?curid=696867" title="S/s Lwów">
S/s Lwów



</doc>
<doc id="696873" url="https://pl.wikipedia.org/wiki?curid=696873" title="Réseaux Associés pour la Recherche Européenne">
Réseaux Associés pour la Recherche Européenne

Réseaux Associés pour la Recherche Européenne, RARE, organizacja utworzona przez kilka europejskich organizacji sieciowych w celu promocji otwartych norm sieciowych, szczególnie protokołów OSI. W 1995 EARN połączył się z RARE tworząc organizację TERENA.

</doc>
<doc id="696874" url="https://pl.wikipedia.org/wiki?curid=696874" title="Wektor genetyczny">
Wektor genetyczny

Wektor – stosowana powszechnie w inżynierii genetycznej, niewielka cząsteczka DNA zdolna do replikacji w komórce gospodarza. Można do niej wprowadzić fragment innej cząsteczki DNA (gen), tworząc zrekombinowany DNA, który po wprowadzeniu do komórek gospodarza będzie w nich powielany. Wektory stanowią podstawowe narzędzie klonowania DNA, używane w metodach otrzymywania organizmów transgenicznych.
Cechy wektorów.
Wektor powinien wykazywać następujące cechy:
Niegdyś zadaniem wektora było również zapewnienie możliwości wprowadzenia obcego DNA do komórki biorcy oraz gwarancja, że będzie się w nich replikował autonomicznie, lub że wbuduje się do genomu gospodarza i będzie się powielał wraz z nim. Obecnie wektory, nazywane konstruktami, niekoniecznie muszą same potrafić wtargnąć do komórki (można np. stosować zabiegi typu mikroiniekcja) ani same potrafić wbudowywać się do genomu (integracja może zajść spontanicznie przez mechanizmy rekombinacji genetycznej).
Typy wektorów.
Można wyróżnić następujące typy wektorów:
Rodzaje wektorów.
Wektory prokariotyczne.
Wektory plazmidowe.
Plazmidy stosowane w inżynierii genetycznej są skonstruowane z naturalnych plazmidów bakteryjnych (lub drożdży). Są one stosunkowo niewielkimi, pozachromosomowymi kolistymi cząsteczkami DNA. Ich replikacja jest zupełnie niezależna od replikacji chromosomu bakteryjnego dzięki posiadaniu miejsc inicjacji replikacji ("ori"). Nie zawierają genów niezbędnych dla przeżycia komórki, jednak mogą być nośnikiem użytecznych cech, jak geny oporności na antybiotyki, które można potem wykorzystać w selekcji. Plazmidy u eukariontów są rzadkie. Jeden plazmid w komórce mają, na przykład, komórki "Saccharomyces cerevisiae", który czasami wykorzystuje się do klonowania. 
Wektor generalnie powinien być stosunkowo niewielki, najlepiej o rozmiarze poniżej 10 kpz, ponieważ większe są trudne w manipulacji. Wielkość plazmidów bakteryjnych waha się między 1 kpz a ponad 250 kpz, co ogranicza zastosowanie wielu z nich w inżynierii genetycznej.
Dzięki posiadaniu miejsc wielokrotnego klonowania wektory mogą zostać przecięte w jednym miejscu przez jeden z odpowiednich enzymów restrykcyjnych i w procesie ligacji włączyć cząsteczkę obcego DNA (tzw. "insert", „wstawka”) przeciętą tym samym enzymem. Wektory mogą jednak się również zamknąć bez włączenia obcego DNA (autoligacja).
Takie plazmidy mogą być pobrane przez komórkę dzięki osiągnięciu stanu kompetencji, kiedy błony stają się przepuszczalne dla DNA. W tym celu komórki można inkubować w stężonym roztworze soli wapniowych, stosować szok cieplny. Można również wprowadzić DNA w wyniku podziałania silnym impulsem elektrycznym (elektroporacja). Wraz z podziałami komórkowymi powstają nowe klony komórek (widocznych jako kolonie bakterii), a z nich można wyizolować klonowany DNA).
Wprowadzanie obcego DNA, bez odpowiedniego wzorca metylacji, do zwyczajnej komórki bakterii skończyłoby się jego degradacją ze względu na bakteryjny system restrykcji i modyfikacji. W biologii molekularnej stosuje się jednak specjalne zmutowane szczepy bakterii, u których system ten jest nieaktywny, na przykład "Escherichia coli" DH5α.
Do najpopularniejszych wektorów plazmidowych należą wektory z serii pUC. Zostały one skonstruowane na podstawie plazmidu pBR322, a ten z kolei powstał przez ligację fragmentów restrykcyjnych z trzech naturalnie występujących plazmidów "Escherichia coli" (R1, R6.5 i pMB1). Przykładowo plazmid pUC19 ma rozmiar 2,7 kpz, posiada miejsce startu replikacji ("ori") oraz 2 geny markerowe: gen odporności na ampicylinę ("amp") oraz fragment genu kodującego enzym β-galaktozydazę ("lacZα").
Gen odporności na ampicylinę nadaje zdolność produkcji β-laktamazy, rozkładającej ten antybiotyk. Komórki nieposiadające tego genu nie rosną w obecności tego antybiotyku w pożywce. W ten sposób można wyselekcjonować bakterie, które przyjęły plazmid pUC19 (i nie są wrażliwe na ampicylinę).
Gen lacZα koduje część enzymu β-galaktozydazy katalizującego rozkład laktozy na glukozę i galaktozę. Szczepy "Escherichia coli" używane do eksperymentów mają zmodyfikowany gen lacZ w taki sposób, że brakuje im peptydu α kodowanego właśnie przez gen lacZα znajdujący się w plazmidzie pUC19. Jednocześnie w obrębie tego genu w plazmidzie znajdują się unikatowe miejsca restrykcyjne (polilinker). Jeśli więc nastąpiło przecięcie plazmidu przez enzymy restrykcyjne i wbudowanie w to miejsce obcego DNA, to gen ten będzie przerwany i nieaktywny – nie będzie produkcji enzymu β-galaktozydazy.
Obecność enzymu łatwo jest uwidocznić, ponieważ enzym ten przekształca syntetyczny substrat nazywany X-gal w niebieski produkt. Po dodaniu więc do pożywki X-gal, IPTG (aktywatora genu lacZ) oraz ampicyliny wyrosną tylko kolonie komórek z wektorem bez insertu zabarwione na niebiesko oraz pożądane białe kolonie z wektorem i rekombinowanym DNA.
Wektory bakteriofagowe.
Bakteriofagi (fagi) są wirusami infekującymi bakterie w procesie transdukcji. Są zbudowane z DNA (rzadko z RNA) i ochraniającego płaszcza białkowego. W inżynierii genetycznej używa się głównie bakteriofagów λ i bakteriofagów M13 jako wektorów klonalnych. Główną zaletą bakteriofagów jest możliwość wklonowania większych fragmentów DNA niż do plazmidów, o długości do 25 kpz (w przypadku plazmidów jest to poniżej 10 kpz).
Bakteriofagi mogą wchodzić w cykl lityczny, kiedy to fag wprowadza swoje DNA do komórki bakterii, następuje jego replikacja, synteza białek kapsydowych, składanie nowych wirusów i uwalnianie ich powodujące lizę (śmierć) komórki bakteryjnej. Proces jest bardzo szybki, może trwać nawet mniej niż 20 minut. W cyklu lizogenicznym DNA faga jest włączane w genom bakteryjny. Nazywane jest wtedy profagiem, znajduje się w stanie wyciszonym i powiela się wraz z podziałami komórki (nawet przez tysiące podziałów). W końcu jednak profag jest uwalniany i następuje przejście do fazy litycznej. Cykl lizogeniczny jest charakterystyczny dla bakteriofaga λ, ale większość wektorów skonstruowanych na jego podstawie jest tak zmodyfkowanych, by wirus od razu wchodził w cykl lityczny.
W przypadku bakteriofaga M13 cykl infekcyjny jest nietypowy. Po infekcji "Escherichia coli" DNA wirusa nie jest włączany w genom bakteryjny i jego geny ulegają ekspresji, nowe wirusy są stale składane i uwalniane z komórki, faza lityczna nigdy nie następuje, a komórki bakteryjne dzielą się dalej, choć w wolniejszym tempie.
Genom bakteriofaga λ stanowi dwuniciowa cząsteczka DNA o wielkości 48,5 kpz. W dojrzałych cząstkach wirusowych występuje w formie liniowej z 12-nukleotydowymi jednoniciowymi, komplementarnymi względem siebie końcami zwanymi "cos". Dzięki nim w komórce bakteryjnej może przybrać formę kolistą. Z DNA wirusa można usunąć 15 kpz zawierających niepotrzebne geny do integracji fagowego DNA z chromosomem bakterii, pozostawiając lewe i prawe ramiona, a w miejsce usuniętego fragmentu można wstawić obce DNA i wprowadzić z powrotem do kapsydu faga w procesie nazywanym "pakowaniem". Takie zrekombinowane fagi są wysiewane na szalkę, na której wyhodowano wcześniej warstwę bakterii zwaną "murawą" lub "dywanikiem". W miejscach, gdzie komórki bakteryjne uległy lizie spowodowanej infekcją fagiem, pojawiają się czyste pola wielkości główki od szpilki nazywane "łysinkami", stanowiące odpowiedniki pojedynczych kolonii bakteryjnych. Łysinki można wyizolować i użyć do infekcji świeżych komórek "Escherichia coli".
Bakteriofag M13 należy do bakteriofagów filamentowych, jego genom jest wielkości 6,4 kpz i stanowi go kolista, jednoniciowa cząsteczka DNA. Po wniknięciu DNA do komórki bakteryjnej syntetyzowana jest komplementarna nić i następuje powielanie takiej dwuniciowej, kolistej formy DNA zwanej formą replikacyjną (RF, od ang. "replicative form") aż do uzyskania około 100 kopii w komórce. Takie formy można oczyszczać i stosować tak jak plazmid. Jednocześnie powstają cząsteczki jednoniciowego DNA, opakowywane kapsydem i uwalniane jako nowe cząstki wirusowe. Taki jednoniciowy DNA przydatny może być, na przykład, do sekwencjonowania lub mutagenezy ukierunkowanej. Zainfekowanie tym fagiem murawy bakterii powoduje pojawienie się "pseudołysinek", spowodowanych wolniejszym wzrostem bakterii w tych miejscach.
Kosmidy.
Kosmidy stanowią sztucznie stworzone wektory, które powstały z połączenia plazmidu i sekwencji "cos" bakteriofaga λ. Są niewielkich rozmiarów (4–6 kpz) i mogą przyjmować fragmenty obcego DNA do 47 kpz. Zrekombinowane kosmidy pakowane są w kapsydy λ, wykorzystują mechanizm wirusów do wtargnięcia do komórki bakteryjnej. Dzięki sekwencji "cos" tworzą formę kulistą, replikują się jak plazmidy i nie niszczą zainfekowanej komórki.
Wektory eukariotyczne.
Większość wektorów stosowanych w komórkach eukariotycznych opiera się na genomach wirusowych lub sztucznych chromosomach. Wiele wektorów eukariotycznych zawiera również sekwencje pozwalające również na replikację w komórkach "Escherichia coli" (są wektorami wahadłowymi).
Agroinfekcja.
W sposób odmienny od typowych bakteryjnych plazmidów działa plazmid Ti pochodzący od bakterii glebowej "Agrobacterium tumefaciens". Są to bakterie atakujące rośliny, powodujące tworzenie charakterystycznych rakowatych narośli na korzeniach. Jednak żadne plazmidy nie występują naturalnie w komórkach roślin wyższych. Podczas infekcji fragment plazmidu Ti nazywany "T-DNA" wnika do komórki roślinnej i integruje z jej chromosomowym DNA. W wektorach opartych na tych plazmidach geny wywołujące chorobę zastąpione są pożądanymi genami, na przykład genami odporności na herbicydy albo choroby. Do procesów tych używa się komórek kalusowych, z których w odpowiednich warunkach można odtworzyć całą roślinę. W naturze "Agrobacterium tumefaciens" infekuje tylko rośliny dwuliścienne, jednak w pewnym stopniu ograniczenia te udało się przezwyciężyć i możliwe jest również infekowanie jednoliściennych.
Sztuczne chromosomy drożdżowe.
Sztuczne chromosomy drożdżowe mogą być stosowane do klonowania bardzo długich fragmentów DNA, do 5 milionów pz, co umożliwia klonowanie całych ludzkich genów. Skonstruowane są na podstawie części chromosomu "Saccharomyces cerevisiae" niezbędnych do replikacji takich jak miejsce początku replikacji, centromer (do segregacji chromosomów w potomnych komórkach), telomery (do stabilizacji końców chromosomu). Mają poza tym geny markerowe i polilinkery. Często wektory drożdżowe konstruuje się jako wektory wahadłowe, zdolne do namnażania zarówno w komórkach drożdży, jak i "Escherichia coli".
Sztuczne chromosomy drożdżowe często zastępuje się podobnymi sztucznymi chromosomami bakteryjnymi, które są stabilniejsze, choć mogą przyjmować mniejsze inserty do 350 kpz. Są one skonstruowane na podstawie plazmidu koniugacyjnego (tzw. czynnik F). Stosuje się je powszechnie do mapowania genomów.
Sztuczne chromosomy drożdżowe można również z powodzeniem wprowadzać do komórek roślin i zwierząt, jednak nie powiela się on w nich autonomicznie – może ulec integracji z genomem gospodarza.
Wirusy jako wektory eukariontów.
Do komórek ssaków można wprowadzać obce geny za pośrednictwem wirusów. Jednym z pierwszych zastosowanych był wirus SV40. Nie może on jednak wprowadzać dużych fragmentów DNA. Stosowane mogą być ponadto adenowirusy i retrowirusy. Choć liczono, że staną się podstawowym wektorem ssaków, w latach 90. XX w. okazało się, że najefektywniejszym, choć niedoskonałym, sposobem na wprowadzenie genu do takich komórek jest zastosowanie mikroiniekcji (wstrzykiwanie plazmidów bakteryjnych lub liniowych kopii genu, które mają być włączone w genom).
Poza tym w inżynierii genetycznej stosuje się bakulowirusy. Są to wirusy infekujące owady, nieinfekujące kręgowców. W DNA wirusa znajduje się gen kodujący białko poliedrynę, którego ekspresja regulowana jest przez silny promotor, dlatego produkowane jest ono w dużych ilościach. Pod kontrolą tego promotora można przeprowadzić z powodzeniem nadekspresję obcego, wprowadzonego genu. Stosuje się więc ten wektor do produkcji białek zwierzęcych w komórkach owadzich na dużą skalę. W komórkach tych zachodzi wiele niezbędnych potranslacyjnych modyfikacji takich białek, które niemożliwe są w komórkach bakterii, choć przykładowo glikozylacja nie zawsze przebiega zadowalająco.
Sztuczne chromosomy ssaków.
Na podstawie sztucznego chromosomu drożdżowego podjęto próby opracowania sztucznego chromosomu ssaków (MAC, od ang. "mammalian artificial chromosome"), wśród nich sztuczne chromosomy ludzkie (HAC, od ang. "human artificial chromosome"). Podobnie jak w przypadku wektorów drożdżowych, posiadają sekwencje centromerowe, sekwencje inicjujące replikację DNA oraz sekwencje telomerowe. Replikacja i segregacja takich wektorów zachodzi w komórkach ssaków autonomicznie, jednak wektory tego typu nastręczają wielu trudności i wymagają jeszcze udoskonaleń.

</doc>
<doc id="696880" url="https://pl.wikipedia.org/wiki?curid=696880" title="Przekleństwo (powieść)">
Przekleństwo (powieść)

Przekleństwo – powieść Karola Bunscha z 1973 roku należąca do cyklu "Powieści Piastowskie". Akcja powieści toczy się w latach 1086–1089. Bohaterem jest młody Mieszko syn Bolesława Szczodrego. Powieść opisuje losy Mieszka od chwili powrotu do kraju rządzonego przez jego stryja Władysława.
Opis fabuły.
Młody Mieszko powraca z wygnania z Węgier dzięki wymuszonemu przez jego babkę Dobroniegę pozwoleniu stryja Włodzisława. Zgodnie z obietnicą babki złożoną stryjowi, Mieszko nie zamierza domagać się władzy należnej mu po ojcu, jednak nadzieja pokładana w nim przez możnych jak i prosty lud zmęczony panowaniem wszechwładnego palatyna Sieciecha, mimowolnie naprowadza go na tę drogę. Młody i niedoświadczony Mieszko próbuje pogodzić obietnicę daną stryjowi z oczekiwaniami w nim pokładanymi, jednocześnie coraz bardziej zdaje sobie sprawę z zagrożenia, jakie niesie ze sobą jego pochodzenie. Sieciech nie zamierza biernie czekać na rozwój wypadków – postanawia pozbyć się niebezpiecznego pretendenta do tronu.

</doc>
<doc id="696881" url="https://pl.wikipedia.org/wiki?curid=696881" title="Kształt bakterii">
Kształt bakterii

Podział bakterii ze względu na morfologię oparty jest na kształcie bakterii. Wyróżnia się trzy podstawowe grupy:

</doc>
<doc id="696885" url="https://pl.wikipedia.org/wiki?curid=696885" title="Nubijczycy">
Nubijczycy

Nubijczycy – lud afrykański zamieszkujący w starożytności rejony od I do V katarakty na Nilu, czyli rejon zwany przez Egipcjan Nubią.
Starożytni Nubijczycy kilkakrotnie podbili Egipt w różnych okresach dziejów tego państwa. Nubia przyjęła chrześcijaństwo w III wieku n.e., jako jedno z pierwszych państw na świecie. Państwo to, ze stolicą w Dongoli, przetrwało do wczesnego średniowiecza, gdy zostało podbite przez Arabów. Ten podbój położył kres istnieniu Nubijczyków jako narodu.
Obecnie Nubijczycy (jako grupa etniczna) zamieszkują tereny południowego Egiptu i północnego Sudanu, przy czym ich sytuacja społeczno-ekonomiczna jest lepsza w Sudanie. Nubijczycy posługują się częściowo językiem nubijskim, rozpadającym się na kilka dialektów, a częściowo lokalnymi dialektami języka arabskiego.

</doc>
<doc id="696893" url="https://pl.wikipedia.org/wiki?curid=696893" title="Źrebię">
Źrebię

Źrebię – określenie młodego samca i samicy konia do ukończenia 1. roku życia. Męskim następcą źrebaka jest ogierek, a żeńskim klaczka.
U dzikich źrebiąt bardzo wyraźna jest bliska więź łącząca je z matką, przynajmniej przez pierwsze 6 miesięcy. Bardzo rzadko źrebięta oddalają się na kilka metrów. Matka uczy źrebię, jak odróżnić rośliny jadalne, jak wyczuć niebezpieczeństwa.
Źrebięta koni domowych także lubią przebywać w pobliżu matki. Od małego powinny być przyuczane przez ludzi do późniejszych zadań. (Konie można ujeżdżać od 3. roku życia. Jeśli robi się to za wcześnie, to po kilku latach konie mają problemy, np. „sztywne” chodzenie).
Źrebięta są bardzo ciekawskie. Można je odłączyć od matki w 6. miesiącu życia, jednak zdarza się, że ludzie robią to później, np. po 8 miesiącach.

</doc>
<doc id="696905" url="https://pl.wikipedia.org/wiki?curid=696905" title="École normale supérieure (Paryż)">
École normale supérieure (Paryż)

École normale supérieure de Paris, nazywana także "ENS Ulm", "ENS de Paris", "Normale Sup" lub "Ulm" – francuska grande école mieszcząca się w Paryżu przy ul. Ulm, podległa Ministerstwu Edukacji. Jest jedną z trzech obecnie istniejących Écoles normales supérieures we Francji.

</doc>
<doc id="696906" url="https://pl.wikipedia.org/wiki?curid=696906" title="Wkładka paszportowa">
Wkładka paszportowa

Wkładka paszportowa – rodzaj dokumentu podróży, wydawanego obywatelom polskim w latach 60. i 70. XX wieku, uprawniającego do podróżowania po niektórych krajach tzw. „demokracji ludowej”. We wkładce paszportowej nie było zdjęcia jej posiadacza – ważna była tylko łącznie z polskim dowodem osobistym.
Po częściowej liberalizacji w połowie lat 70. zasad przekraczania granic w obrębie krajów bloku wschodniego (na podstawie dowodu osobistego z wstemplowaną odpowiednią adnotacją uprawniającą do przekraczania granicy) wyszły z użycia „wkładki paszportowe wielokrotne” w formie książeczek, natomiast do podróżowania do Jugosławii (wówczas traktowanej odmiennie od pozostałych europejskich krajów bloku wschodniego) niezbędne były inne wkładki paszportowe, ważne tylko do jednokrotnego wyjazdu z Polski i powrót do kraju.

</doc>
<doc id="696907" url="https://pl.wikipedia.org/wiki?curid=696907" title="Lubaczówka">
Lubaczówka

Lubaczówka (w górnym biegu "Zawadówka") – rzeka w Kotlinie Sandomierskiej, prawy dopływ Sanu. Swój początek bierze jako "Zawadówka" na Roztoczu Wschodnim, na Ukrainie w okolicach wsi Starzyska. Na obszar Polski wpływa w okolicach Budomierza. Płynie przez Płaskowyż Tarnogrodzki do Pradoliny Podkarpackiej. Przepływa między innymi przez miasto Lubaczów i wsie Nowa Grobla, Radawa, Cetula i Zapałów. Uchodzi do Sanu na wysokości 178 m n.p.m. w Manasterzu. Długość rzeki wynosi 88,2 km, w tym 67,3 km w Polsce.
Główne dopływy.
Prawe: Sołotwa ze Świnicą , Przerwa, Radawka.

</doc>
<doc id="696908" url="https://pl.wikipedia.org/wiki?curid=696908" title="Wektor klonujący">
Wektor klonujący

Wektor klonujący, wektor do klonowania – jeden z typów wektora genetycznego. Jest to pomocnicza cząsteczka DNA ułatwiająca produkowanie dużych ilości innego, przyłączonego do niej fragmentu DNA (zwanego wstawką lub insertem). Zawiera charakterystyczny układ sekwencję nukleotydów umożliwiający rozpoczęcie pracy polimerazie DNA, czyli enzymowi kopiującemu całe cząsteczki DNA, jeśli tylko zawierają tę charakterystyczną sekwencję, zwaną miejscem "ori".
Ten proces (będący formą replikacji DNA) zachodzi, gdy wektor wraz z przyłączoną do niego wstawką znajdzie się w komórkach odpowiedniego organizmu (są to komórki gospodarze). Każda komórka gospodarz może wytworzyć wiele kopii wektora lub wektora ze wstawką. Ponadto komórki szybko dzielą się, przez co ogromnie zwiększają stopień powielenia DNA. Wbudowanie wstawki do wektora i wprowadzenie tej hybrydowej cząsteczki do właściwego organizmu jest istotą klonowania DNA.
Typowy wektor klonujący zawiera miejsce "ori", zapewniające tworzenie w komórkach dużej liczby jego kopii, a także miejsce poliklonalne, czyli skupisko sekwencji służących jako miejsca restrykcyjne, które ułatwiają rozcięcie wektora i przyłączenie do niego wstawki. Ponadto wektor zawiera zwykle gen selekcyjny, nadający komórkom gospodarzom oporność na jakiś antybiotyk i pełniący funkcje markera transformacji, to znaczy ułatwiający wyszukanie komórek zawierających dany wektor.
Dodatkowo wektor do klonowania może zawierać gen reporterowy, ułatwiający odróżnienie komórek zawierających sam wektor od komórek zawierających wektor ze wstawką. Gen reporterowy nadaje komórkom gospodarzowym charakterystyczny wygląd – zwykle niebieską barwę – gdy funkcje „reportera” pełni gen kodujący podjednostkę β-galaktozydazy (enzymu).
Jeśli wektor zawiera gen reporterowy, miejsce poliklonalne jest w obrębie części kodującej tego genu. Wbudowanie wstawki do części kodującej genu reporterowego powoduje, że tworzone na jego matrycy białko zawiera wiele dodatkowych aminokwasów i traci swoją typową aktywność. W wyniku tego komórki zawierające wektor ze wstawką, a nie pusty wektor, mają wygląd jak komórki niezawierające wektora, to znaczy tworzą mlecznobiaławe kolonie, ale są oporne na określony antybiotyk, podobnie jak wszystkie komórki zawierające dany wektor (ze wstawką lub bez).

</doc>
<doc id="696913" url="https://pl.wikipedia.org/wiki?curid=696913" title="Jan Rzewuski (zm. 1759)">
Jan Rzewuski (zm. 1759)

Jan Rzewuski herbu Krzywda (, zm. 17 września 1759) – podstoli wielki litewski od 1756.
Syn Michała Józefa, brat Franciszka i Kazimierza. Jego matką była Franciszka z Cetnerów. Ojciec scedował mu starostwo kamionackie prawdopodobnie w 1752 roku. 
Za zasługi został odznaczony Orderem Orła Białego w 1758 w Warszawie.
Był posłem z ziemi liwskiej na sejm 1758 roku.

</doc>
<doc id="696914" url="https://pl.wikipedia.org/wiki?curid=696914" title="Chlamydiae">
Chlamydiae



</doc>
<doc id="696915" url="https://pl.wikipedia.org/wiki?curid=696915" title="Chlamydia">
Chlamydia



</doc>
<doc id="696919" url="https://pl.wikipedia.org/wiki?curid=696919" title="Sasów">
Sasów

Sasów lub Sassów (ukr. Сасів) – wieś na północ od Złoczowa, nad Bugiem; w rejonie złoczowskim obwodu lwowskiego Ukrainy. W latach 1918–1939 w powiecie złoczowskim, województwa tarnopolskiego w Polsce; dekanat złoczowski. Ważna stacja kolejowa na linii Krasne–Tarnopol.
Położenie.
Na podstawie "Słownika geograficznego Królestwa Polskiego i innych krajów słowiańskich" Sasów to: "miasteczko nad Bugiem w powiecie złoczowskim, położone 9 km na północny-wschód od Złoczowa".
Historia.
W 1511 wieś Komarów (ukr. Комарiв) stała się własnością Anny Sienieńskiej. Do tego czasu wchodziła w skład klucza oleskiego. W 1613 należała już do Jana Daniłowicza, wojewody ruskiego. W 1615 podniesiona została do rangi miasta otrzymując przywileje wzorowane na prawie magdeburskim z rąk króla Zygmunta III. Od nazwy herbu jej właściciela, Jana Daniłowicza, otrzymuje miano „Sassów”. Miasto znajdowało się wówczas na szlaku handlowym prowadzącym z Podola na Wołyń. Miasto miało charakter obronny. Na szczycie pobliskiego wzniesienia o nazwie "Grodzisko" znajdował się zamek.
Zgodnie z przywilejami króla Zygmunta III, mieszkańcy nowo założonego miasta zwolnieni byli od podatków publicznych na okres 4 lat, a na "wieczne czasy" od myta i opłat celnych obowiązujących na ziemiach ruskich, z wyjątkiem cła pogranicznego. Zygmunt III nakazał budowę gościńca, który miał przechodzić przez miasto, na trasie wiodącej ze Lwowa, Kamieńca, Baru, Trembowli i Tarnopola do Krzemieńca, Łucka, Horodła i Sokala.
Od czasów Zygmunta III miejsce znanych w okolicy jarmarków, które odbywały się podczas uroczystości kościelnych na św. Stanisława, św. Michała i św. Mikołaja. W każdą środę i sobotę odbywały się targi.
Już w 1628 był tu pierwszy drewniany kościół, a w 1631 katolicka parafia.
W 1638 w mieście znajdowała się papiernia. Jej tradycje kontynuowały wybudowane w latach 60. XIX wieku Zakłady Wyrobów Papierowych, które wówczas zaliczano do największych w Europie. Praca w nich odbywała się do 1915. Podczas I wojny światowej zostały zniszczone przez wojska rosyjskie. Do dzisiaj budynki zakładowe są niezagospodarowane.
W sierpniu 1649 mieszkańcy Sasowa obronili miasto przed atakiem hufca Tatarów. Sasów utracił prawa miejskie w 1682. W pierwszej połowie XVIII w. należał do Radziwiłłów.
W latach 1772–1918 roku – miasto w Królestwie Galicji i Lodomerii w Cesarstwie Austriackim. W tym okresie, Sasów zamieszkiwali Polacy i Rusini (ogółem 2697 osób wg spisu ludności z 1857). Parafia rzymskokatolicka i greckokatolicka „loco”. W tym roku, właścicielem tabularnym miasta był Michał Torosiewicz. W XIX w. Sasów znany był jako miejsce uzdrowiskowe – hydroterapia.
Podczas okupacji pozbawiony praw miejskich i włączony do nowej wiejskiej gminy Sasów.

</doc>
<doc id="696931" url="https://pl.wikipedia.org/wiki?curid=696931" title="Odnowiciel">
Odnowiciel

Odnowiciel – powieść Karola Bunscha z 1984 roku należąca do cyklu "Powieści Piastowskie". Akcja toczy się w latach 1039-1047. Opowiada o powrocie Kazimierza Odnowiciela do kraju, próbie odbudowy i scalenia wyniszczonej ojczyzny.
Młody Kazimierz, syn Mieszka II na wezwanie możnych powraca z wygnania. Zastaje kraj wyniszczony i wyludniony na skutek kilkuletniego bezkrólewia, reakcji pogańskiej i najazdu Brzetysława I. Wsparty przez cesarza Henryka III podejmuje się nie lada wyzwania - odbudowy zrujnowanego państwa. Wrodzoną mądrością i łagodnością zjednuje sobie możnych dokonując dzieła odbudowy. Napotyka jednak na poważny problem. Mojsław, wojewoda mazowiecki, który urósł w siłę w okresie zamętu, nie zamierza złożyć przysięgi posłuszeństwa. Jedyną alternatywą staje się interwencja zbrojna na Mazowszu.

</doc>
<doc id="696937" url="https://pl.wikipedia.org/wiki?curid=696937" title="Józef Gębski">
Józef Gębski

Józef Gębski (ur. 30 maja 1939 w Kielcach) – scenarzysta i reżyser filmowy.
Życiorys.
Studiował historię sztuki (magisterium w 1965) na Uniwersytecie Warszawskim oraz reżyserię w Państwowej Wyższej Szkole Filmowej, Telewizyjnej i Teatralnej w Łodzi (dyplom w 1971). Od 1965 roku należał do PZPR. Był dyrektorem Akademii Filmu i Telewizji w Warszawie.
W latach 1969–1975 realizował filmy w duecie reżyserskim z Antonim Halorem, przeważnie dokumentalne i animowane.
Filmografia.
Reżyseria
Scenariusz
Scenografia
Aktor

</doc>
<doc id="696940" url="https://pl.wikipedia.org/wiki?curid=696940" title="Jarznik">
Jarznik

Jarznik – element lampy wyładowczej, w którym następuje wyładowanie elektryczne. Wykonany jest w postaci rurki ze szkła lub przezroczystej ceramiki. Wewnątrz znajdują się gazy i metale będące czynnikami święcącymi. W jarzniku zatopione są elektrody, pomiędzy którymi następuje wyładowanie.

</doc>
<doc id="696942" url="https://pl.wikipedia.org/wiki?curid=696942" title="Stanisław Ferdynand Rzewuski">
Stanisław Ferdynand Rzewuski

Stanisław Ferdynand Rzewuski herbu Krzywda (ur. 1737 roku w Podhorcach, zm. 16 czerwca 1786 roku w Pohrebyszczach) – chorąży wielki litewski w latach 1760-1781, podstoli wielki litewski w 1759 roku, starosta chełmski w latach 1758-1769, rotmistrz pancerny w 1755 roku.
Życiorys.
Syn Wacława Piotra Rzewuskiego, brat Józefa i Seweryna, ojciec Adama Wawrzyńca i Seweryna.
Poseł na sejm nadzwyczajny 1761 roku z ziemi chełmskiej. Poseł na sejm 1762 roku. Jako poseł z powiatu wiłkomierskiego na sejm konowkacyjny 7 maja 1764 roku podpisał manifest, uznający odbywający się w obecności wojsk rosyjskich sejm za nielegalny. W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku, poseł powiatu nowogródzkiego na sejm 1767 roku.
3 listopada 1768 roku złożył reces od konfederacji barskiej województwa nowogródzkiego.
Był także starostą chełmskim i posłem. W 1760 za zasługi został odznaczony Orderem Orła Białego. W 1757 został mianowany na stopień generała majora wojsk koronnych, a 25 października 1783 generałem majorem armii austriackiej.

</doc>
<doc id="696947" url="https://pl.wikipedia.org/wiki?curid=696947" title="TIROS 3">
TIROS 3

TIROS 3 () – amerykański satelita meteorologiczny. Jako pierwszy satelita w historii wykrył huragan z kosmosu i tym samym zapoczątkował służbę sztucznych satelitów w ostrzeganiu ludności przed naciągającymi burzami tropikalnymi. Satelita wykrył huragan na dwa dni przed specjalistycznymi samolotami wykrywającymi wiatry tego typu. Pracował 230 dni, w czasie których przesłał na Ziemię 35 033 zdjęcia (ponad 24 000 użytecznych), w tym fotografie największych huraganów powstałych w 1961 roku („Anna”, „Betsy”, „Carla”, „Debbie”, „Esther”, nr 6) i dwóch tajfunów („Nancy”, „Pamela”).
Opis misji.
Satelitą zarządzało US Weather Bureau (dzisiejsza National Oceanic and Atmospheric Administration). Dwanaście dni po starcie przestała działać jedna z kamer TV. Jakość obrazu z drugiej kamery pozwoliła na wykonanie zdjęć wielu burz tropikalnym w sezonie 1961 huraganów. TIROS 3, 10 września 1961, wykrył huragan „Esther”, co przeszło do historii meteorologii, jako pierwsze wykrycie huraganu przez satelitę. Statek funkcjonował prawidłowo do sierpnia 1961 roku, kiedy to zawodzić zaczął radiometr skaningowy. Działalność satelity ustała 23 stycznia 1962. Ostatecznie wyłączenie nastąpiło 28 lutego 1962 roku.
Wraz z satelitą wyniesiony został ostatni stopień rakiety nośnej. W katalogach odnotowano również dwa ciężarki, które posłużyły do zmniejszenia prędkości obrotowej statku.
Statek pozostaje na orbicie, której żywotność szacuje się na 150 lat.
Budowa i działanie.
Statek został opracowany przez Goddard Space Flight Center, część NASA, oraz firmy: Radio Corporation of America (RCA), Astro Electronic Division (dzisiejszy Lockheed Martin). Szkielet satelity wykonano z aluminium i stali nierdzewnej. Ściana boczna miała kształt osiemnastościanu. Pokrycie statku stanowiło ponad 9260 ogniw słonecznych, każde o wymiarach 1 × 2 cm. Gromadziły energię w 21 akumulatorach NiCd.
U spodu statku zamontowano trzy stałopędne silniczki nadające satelicie ruch obrotowy z prędkością od 8 do 12 obrotów na minutę. Oś obrotu statku mogła być kontrolowana z dokładnością 1, 2 stopni. Służył do tego magnetyczny system kontroli położenia. Jego układem wykonawczym było 250 przewodów owijających statek po obwodzie. Konieczny dla kontroli pozycji moment obrotowy wytwarzała interakcja ziemskiego pola magnetycznego z polem magnetycznym (prądem) zaindukowanym w statku. Nowym elementem był podczerwony czujnik horyzontu.
Do łączności z Ziemią używano pojedynczej anteny monopolowej. Umieszczona była na szczycie statku. Dwie anteny dipolowe (4 pręty wystające ze spodu statku) służyły do nadawania telemetrii (częstotliwość 235 MHz; moc 2W). Kamery wyzwalały się automatycznie po wejściu Ziemi w pole widzenia. Zdjęcia były przesyłane bezpośrednio na Ziemię lub nagrywane na rejestratorze, mieszczącym do 32 obrazów. Nadawanie sekwencji 32 obrazów trwało 100 sekund. Odbywało się przez 3 W nadajnik FM, na częstotliwości 237 MHz.
Zmiany w stosunku do poprzednich statków serii.
W stosunku do poprzednich modeli satelitów TIROS, dokonano trzech poważnych zmian:

</doc>
<doc id="696952" url="https://pl.wikipedia.org/wiki?curid=696952" title="Józef Rzewuski">
Józef Rzewuski

Józef Rzewuski herbu Krzywda (ur. 1739, zm. 1816) – starosta drohobycki, generał-lejtnant wojsk koronnych w 1758 roku, poseł, bibliofil i kolekcjoner. 
Życiorys.
Syn Wacława Piotra Rzewuskiego, brat Seweryna i Stanisława Ferdynanda. Był bezżenny.
Poseł podolski na sejm 1754 roku. Był posłem z województwa podolskiego na sejm 1758 roku. Poseł na sejm 1762 roku z województwa podolskiego. 7 maja 1764 roku jako poseł z ziemi chełmskiej na sejm konowkacyjny podpisał manifest, uznający odbywający się w obecności wojsk rosyjskich sejm za nielegalny. W 1766 roku był posłem na Sejm Czaplica z województwa podolskiego. Członek konfederacji radomskiej. W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła wątpliwego dla realizacji rosyjskich planów na sejmie 1767 roku, poseł ziemi chełmskiej na sejm 1767 roku.
W 1779 roku został kawalerem Orderu Świętego Stanisława.

</doc>
<doc id="696960" url="https://pl.wikipedia.org/wiki?curid=696960" title="Ninkō">
Ninkō

 − 120. cesarz Japonii, sprawujący władzę od 31 października 1817 do śmierci. Objął tron po abdykacji swojego ojca, cesarza Kōkaku.

</doc>
<doc id="696965" url="https://pl.wikipedia.org/wiki?curid=696965" title="Radiotelevizija Crne Gore">
Radiotelevizija Crne Gore

RTCG (Radio Televizija Crne Gore, Радио Телевизија Црне Горе) – czarnogórski publiczny nadawca telewizyjny i radiowy. Siedzibą stacji jest Podgorica. W skład RTCG wchodzą RCG (Radio Czarnogóra – Radio Crne Gore) i TVCG (Telewizja Czarnogóra – Televizija Crne Gore). RTCG od 2006 roku jest członkiem Europejskiej Unii Nadawców. Dyrektorem jest Rade Vojvodić.
Programy.
Do RTCG należą trzy programy telewizyjne:
oraz 2 programy radiowe: 

</doc>
<doc id="696966" url="https://pl.wikipedia.org/wiki?curid=696966" title="Zwyciężczynie turniejów WTA 2006">
Zwyciężczynie turniejów WTA 2006



</doc>
<doc id="696969" url="https://pl.wikipedia.org/wiki?curid=696969" title="Þorlákshöfn">
Þorlákshöfn

Þorlákshöfn – miejscowość na południowym wybrzeżu Islandii, położona nad niewielką zatoką Hafnarvík, w pobliżu ujścia rzeki Ölfusá do Oceanu Atlantyckiego. Stanowi główną miejscowość gminy Ölfus, w historycznym okręgu Árnessýsla, w regionie Suðurland. Do miejscowości dociera droga nr 38, która łączy się z drogą nr 1 w Hveragerði. Miasto zamieszkuje 1651 osób (2018).
Þorlákshöfn to główny port morski na południowym wybrzeżu wyspy o bardzo korzystnym naturalnym położeniu. Z tego portu kursuje regularny prom na wyspy Vestmannaeyjar. W czasie wybuchu wulkanu Eldfell w 1973 roku do Þorlákshöfn ewakuowano mieszkańców głównej wyspy Heimaey. Część ewakuowanych pozostała na stałe w Þorlákshöfn. 
Od 2018 roku port w Þorlákshöfn obsługuje bezpośredni cotygodniowy prom cargo do Rotterdamu, obsługiwany przez farerską linię Smyril Line.

</doc>
<doc id="696971" url="https://pl.wikipedia.org/wiki?curid=696971" title="Matt Pelissier">
Matt Pelissier

Matt Pelissier – perkusista. W 2001 roku razem z Gerardem Wayem założył zespół My Chemical Romance.
Pierwszym utworem, który napisał wraz z Gerardem Wayem, była piosenka "Skylines and Turnstiles". Matt Pelissier, mimo iż był współzałożycielem zespołu, został z niego wyrzucony (dokładne przyczyny są jednak nadal nieznane). Prawdopodobnie przyczyną były problemy Pelissiera z narkotykami. Matt nie mógł sobie poradzić z nałogiem (w odróżnieniu od Gerarda, który na początku także był uzależniony).
Aktualnie jest członkiem zespołu Revenir.

</doc>
<doc id="696974" url="https://pl.wikipedia.org/wiki?curid=696974" title="Megarejczycy">
Megarejczycy



</doc>
<doc id="696982" url="https://pl.wikipedia.org/wiki?curid=696982" title="Leon Rzewuski (1808–1869)">
Leon Rzewuski (1808–1869)

Leons (Leon) Rzewuski herbu Krzywda (ur. 13 kwietnia 1808 w Wiedniu, zm. 21 października 1869 w Krakowie) – hrabia, polski ekonomista i publicysta. Ziemianin, właściciel dóbr Podhorce w Galicji, kapitan artylerii wojska polskiego podczas powstania listopadowego odznaczony krzyżem Virtuti Militari, kawaler maltański (w zakonie od 1863 roku), kawaler Honoru i Dewocji.
Życiorys.
Syn Wacława Seweryna i Aleksandry Franciszki, brat Stanisława, historyka filozofii.
Wychowywał się we Francji i Belgii. W 1824 wstąpił do Szkoły Wojskowej Aplikacyjnej w Warszawie, w 1827 był podporucznikiem. W czasie powstania listopadowego służył w sztabie generała Józefa Chłopickiego. Za bohaterską walkę pod Olszynka Grochowską odznaczony Złotym Krzyżem Virtuti Militari i awansowany na stopień kapitana. Po powstaniu powrócił do rodzinnego majątku w Podhorcach i zajął się publicystyką propagując ideologię chrześcijańskiego socjalizmu (uważał socjalizm za „naukę zastosowania Ewangelii do potrzeb ziemskich”). Wspierał rozwój Ossolineum, od 1848 wydawał we Lwowie gazetę "Postęp", a w latach 50. pisał do krakowskiego "Czasu". O sytuacji Kościoła na ziemiach polskich informował Stolicę Apostolską.
15 czerwca 1815 otrzymał austriacki tytuł hrabiego, potwierdzony 19 marca 1857, od 10 marca 1858 szambelan cesarski, a od 7 lipca 1863 Kawaler Honorowy Maltański.
14 lipca 1850 ożenił się z Taidą Małachowską córką Ludwika Małachowskiego. Wobec braku potomków sprzedał rodzinne Podhorce księciu Władysławowi Sanguszce, archiwum rodzinne przekazał do Ossolineum oraz w ręce Adama Potockiego. Został pochowany obok brata Stanisława w krakowskim kościele kapucynów.

</doc>
<doc id="696992" url="https://pl.wikipedia.org/wiki?curid=696992" title="Kvívík">
Kvívík

Kvívík – wieś na zachodnim wybrzeżu wyspy Streymoy, na Wyspach Owczych. Liczy obecnie (I 2015 r.) 362 mieszkańców. Kod pocztowy Kvívík to FO-340.
Historia.
Kvívík jest jednym z najwcześniej powstałych osiedli Wysp Owczych.
Demografia.
Według danych Urzędu Statystycznego (I 2015 r.) jest 27. co do wielkości miejscowością Wysp Owczych.

</doc>
<doc id="696998" url="https://pl.wikipedia.org/wiki?curid=696998" title="Michał Józef Rzewuski">
Michał Józef Rzewuski

Michał Józef Rzewuski Beydo herbu Krzywda (ur. 1699, zm. 1769) – wojewoda podolski od 1762, wojewoda podlaski od 1752, pisarz wielki koronny od 1744, pisarz polny koronny w l. 1736-1752 krajczy wielki koronny od 1729, wicemarszałek Trybunału Głównego Koronnego w 1727 roku, starosta wiszeński, przemyski, żydaczowski, kamionacki, drohowyski, olchowiecki i czerniejowski, pułkownik chorągwi husarskiej.
Właściciel dóbr Rozdół.
Życiorys.
Był synem Adama. Po śmierci ojca pieczę sprawował nad nim Stanisław Mateusz Rzewuski. Ojciec Franciszka, Kazimierza i Jana. 
W wojsku polskim doszedł do stopnia pułkownika. Za zasługi odznaczony Orderem Orła Białego 7 lutego 1734 roku.
Ożeniony z Urszulą Stamirowską i Franciszką Cetner.
W 1726 roku wybrany na deputata na Trybunał Główny Koronny z ziemi lwowskiej. Był posłem na sejm 1729 roku z województwa czernihowskiego. Deputat na Trybunał Skarbowy Koronny w Radomiu z województwa czernihowskiego. Poseł na sejm 1730 roku z ziemi lwowskiej.
Poseł na sejm konwokacyjny 1733 roku z ziemi lwowskiej. Przystąpił do popierającej Augusta III Sasa konfederacji warszawskiej, został wybrany na konsyliarza konfederacji i na deputata do paktów konwentów Augusta III.
W czerwcu 1734 roku wziął udział w ostatniej fazie oblężenia Gdańska przez wojska rosyjskie i saskie. Rada konfederacji w Oliwie powierzyła mu jako "pierwszemu pułkownikowi", pełnienie obowiązków regimentarza generalnego, miał za zadanie doprowadzić do uznania Augusta III przez wierną Leszczyńskiemu większość wojska koronnego. Poseł ziemi lwowskiej na sejm zwyczajny pacyfikacyjny 1735 roku.
18 stycznia 1754 roku podpisał we Lwowie manifest przeciwko podziałowi Ordynacji Ostrogskiej.
Był elektorem Stanisława Augusta Poniatowskiego w 1764 roku z województwa podolskiego.

</doc>
<doc id="697000" url="https://pl.wikipedia.org/wiki?curid=697000" title="Gustaw Adolf Gebethner">
Gustaw Adolf Gebethner

Gustaw Adolf Gebethner (ur. 3 stycznia 1831, zm. 18 września 1901) – polski księgarz i wydawca.
Życiorys.
Syn Wilhelma Gebethnera i Julianny z Ritzów, brat Feliksa Jana. W 1857 założył wraz z Augustem Robertem Wolffem księgarnię oraz wydawnictwo o nazwie „Gebethner i Wolff” z filiami na terenie całego kraju, a także w Paryżu i Nowym Jorku. Spółka słynęła z wydań dzieł literatury polskiej, ludowej i muzycznej. Firma istniała do 1951 (antykwariat zamknięto w 1973).
Został pochowany na cmentarzu ewangelicko-augsburskim w Warszawie (aleja 19 gr. 10). 
Jego prawnukiem jest Stanisław Gebethner, prawnik i politolog oraz Zygmunt Gebethner uczestnik powstania warszawskiego.

</doc>
<doc id="697001" url="https://pl.wikipedia.org/wiki?curid=697001" title="See You On The Other Side">
See You On The Other Side



</doc>
<doc id="697011" url="https://pl.wikipedia.org/wiki?curid=697011" title="APS-C">
APS-C

APS-C (ang. "Advanced Photo System type-Classic") – format przetwornika obrazu w aparatach cyfrowych o bokach mniejszych ok. 1,5× (tzw. "crop") od klatki 35 mm ("full frame"). Standard w popularnych lustrzankach cyfrowych.
Przetworniki w aparatach Canon są 1,6× mniejsze, Nikon/Pentax/Sony Alfa/Minolta 1,5× mniejsze, Sigma 1,7× mniejsze od klatki filmowej standardu 35 mm. Aby uzyskać ekwiwalent ogniskowej obiektywu w odniesieniu do „full frame”, należy pomnożyć „crop” przez długość ogniskowej obiektywu aparatu z rozmiarem przetwornika obrazu dla tej wartości "crop" (np. 1,5 × 70 mm = 105 mm). Oznacza to, że obiektyw 70 mm w systemie APS-C da ten sam kąt widzenia, co obiektyw 105 mm w formacie małoobrazkowym 35 mm.Nazwa standardu APS-C pochodzi od formatu filmu, który miał w drugiej połowie lat 90. XX wieku wyprzeć „mały obrazek”. Producenci uznali wymiary klatki APS (25,1×16,7 mm) za dobry kompromis między kosztami produkcji a jakością obrazu. Błony fotograficzne dla tego formatu były oferowane w 3 długościach: 15, 25 oraz 40 klatek.
Należy mieć na uwadze, że nie każda matryca APS-C ma takie same wymiary, ale właśnie w ten sposób przyjęło się określać format większości niepełnoklatkowych przetworników obrazowych.
Konkurencyjnym dla standardu APS-C jest format 4/3.

</doc>
<doc id="697015" url="https://pl.wikipedia.org/wiki?curid=697015" title="Eugeniusz Smolar">
Eugeniusz Smolar

Eugeniusz Smolar (ur. 31 grudnia 1945) – polski dziennikarz, działacz opozycyjny w okresie PRL.
Życiorys.
Jest synem działaczy komunistycznych żydowskiego pochodzenia, Grzegorza (Hersza) Smolara i Walentyny Najdus, bratem Aleksandra Smolara, mężem Niny Smolar.
Od 1966 studiował ekonomię na Uniwersytecie Warszawskim. Należał do Związku Młodzieży Socjalistycznej, z którego został wykluczony w 1967. Musiał przerwać studia w związku z udziałem w demonstracjach z marca 1968 oraz proteście przeciwko inwazji wojsk Układu Warszawskiego na Czechosłowację w sierpniu tegoż roku. Był tymczasowo aresztowany, w 1970 wyemigrował do Szwecji. Ukończył studia na Wydziale Socjologii Uniwersytetu w Uppsali. W 1975 został dziennikarzem Sekcji Polskiej BBC, w 1982 wicedyrektorem, zaś w 1988 dyrektorem sekcji. W BBC pracował do 1997. Był współzałożycielem emigracyjnego kwartalnika politycznego „Aneks” oraz Wydawnictwa Aneks. W drugiej połowie lat 70. reprezentował w Wielkiej Brytanii środowisko Komitetu Obrony Robotników i następnie Komitetu Samoobrony Społecznej „KOR”.
Po powrocie do Polski w 1997 zainicjował powstanie Inforadia. W 1998 wszedł w skład zarządu Polskiego Radia. Od 2002 do 2004 był jego dyrektorem programowym. W październiku 2005, gdy dotychczasowy prezes Janusz Reiter został ambasadorem w Waszyngtonie, objął na kilka lat stanowisko prezesa Centrum Stosunków Międzynarodowych. W latach 2009–2013 pełnił funkcję przewodniczącego rady programowej Forum Polsko-Czeskiego przy ministrze spraw zagranicznych RP.
Odznaczenia.
W 2011 prezydent Bronisław Komorowski odznaczył go Krzyżem Komandorskim Orderu Odrodzenia Polski. W 2013 otrzymał Odznakę Honorową „Bene Merito” nadaną przez ministra spraw zagranicznych. W 2016 odznaczony estońskim Orderem Krzyża Ziemi Maryjnej V klasy.

</doc>
<doc id="697028" url="https://pl.wikipedia.org/wiki?curid=697028" title="Jadwiga Łopata">
Jadwiga Łopata

Jadwiga Łopata – polska aktywistka społeczna, zaangażowana w działania na rzecz zachowania wartości kulturowych i przyrodniczych polskiej wsi oraz promocję rolnictwa ekologicznego oraz agroturystyki. Zamieszkała w Stryszowie w województwie małopolskim, gdzie prowadzi ekologiczne gospodarstwo rolne. W przeszłości programistka komputerowa, od lat 80. XX w. zajmuje się działaniem na rzecz ochrony terenów rolnych.
Działalność społeczna.
Założycielka (w 1993 r.) i przez niemal 10 lat prezes polskiego oddziału stowarzyszenia Europejskiego Centrum Ekologicznego Rolnictwa i Turystyki w Polsce ECEAT. Wspólnie z Sir Julianem Rose powołała Międzynarodową Koalicję dla Ochrony Polskiej Wsi (International Coalition to Protect the Polish Countryside, ICPPC), której siedziba Ekocentrum ICPPC znajduje się w Stryszowie koło Wadowic. Ekocentrum ICPPC zostało uhonorowane nagrodą Energy Globe National Award 2011 jako jeden z najlepszych projektów ekologicznych na świecie oraz wyróżnienie w kategorii eko-projekt w konkursie „Eko-Liderzy 20-lecia” 
Była zaangażowana w przygotowanie szkoleń dla mieszkańców obszarów wiejskich dotyczących ekologii, ekoturystyki i produktów regionalnych. 
Dzięki jej projektom powstała sieć gospodarstw ekologicznych na terenie całej Polski.
Odznaczenia.
Za swoją działalność została w 2002 r. uhonorowana, jako pierwsza osoba z Polski, Nagrodą Goldmanów, czyli tzw. ekologicznym Noblem. W 2009 r. otrzymała najwyższe państwowe odznaczenie za działania społeczne, Złoty Krzyż Zasługi. W 2008 roku otrzymała nagrodę Człowieka Roku Gazety Krakowskiej, a w 2016 uzyskała tytuł "Zasłużona dla Gminy Stryszów". 

</doc>
<doc id="697030" url="https://pl.wikipedia.org/wiki?curid=697030" title="Kozłowski">
Kozłowski

Kozłowski (forma żeńska Kozłowska, liczba mnoga: Kozłowscy) – dwunaste pod względem liczby noszących je osób nazwisko w Polsce. Według bazy PESEL z 17 stycznia 2015 roku nosiło je 48 911 Polek i 48 163 Polaków.
W województwie podlaskim i warmińsko-mazurskim jest na drugim miejscu pod względem popularności. Nosi je tam odpowiednio: około 5560 i 7764 osób.

</doc>
<doc id="697031" url="https://pl.wikipedia.org/wiki?curid=697031" title="Audi A3">
Audi A3

Audi A3 − samochód osobowy klasy kompaktowej produkowany pod niemiecką marką Audi od 1996 roku. Od 2020 roku produkowana jest czwarta generacja modelu.
Pierwsza generacja.
Audi A3 I zostało zaprezentowane po raz pierwszy w 1996 roku.
Samochód otrzymał kod fabryczny 8L. Auto oferowano z kilkoma konstrukcjami silników. Miały one jednak różne warianty mocy od 101 KM do 224 KM w silnikach benzynowych i od 90 KM do 130 KM w jednostkach wysokoprężnych. Dla fanów sportowej jazdy przewidziano model S3 z silnikiem 1.8 T o mocy 224 KM. Wersja S3 była standardowo wyposażona w napęd na cztery koła quattro. S3 zapewniało sportowe osiągi: przyspieszenie 0-100 km/h 6,6 sekundy a prędkość maksymalna to 243 km/h. Łącznie nabywców znalazło około 913 tysięcy egzemplarzy pierwszej generacji Audi A3.
W 1999 roku ofertę poszerzyła wersja pięciodrzwiowa. W 2000 roku przedstawiono model po modernizacji, w ramach której zmieniono m.in. składy przednich i tylnych lamp oraz atrapę chłodnicy.
Druga generacja.
Audi A3 II zostało zaprezentowane po raz pierwszy w 2003 roku. Wersja pięciodrzwiowa nosiła nazwę A3 Sportback.
Drugie wcielenie A3 oznaczone kodami fabrycznymi 8P/8PA/8P7 zostało zbudowane na nowej płycie podłogowej koncernu Volkswagena PQ35. Tak jak w przypadku poprzedniego modelu, auto było dostępne początkowo wyłącznie w wersji trzydrzwiowej. Wersja pięciodrzwiowa została wprowadzona do sprzedaży w 2004 roku i otrzymała nową nazwę Sportback. W 2006 roku do produkcji weszła wersja S3 z silnikiem 2.0 TFSI o mocy 265 KM i napędem quattro, początkowo tylko jako 3-drzwiowy hatchback. Na początku 2007 roku wolnossący silnik 2.0 FSI został zastąpiony przez turbodoładowaną jednostkę 1.8 TFSI. Natomiast pod koniec tego samego roku, silnik 1.6 FSI został zastąpiony przez 1.4 TFSI.
W 2008 roku model A3 przeszedł facelifting, dodatkowo oferta poszerzyła się o wersję S3 w nadwoziu Sportback. Produkcję Audi A3 II generacji zakończono z początkiem 2013 roku. Łącznie do klientów trafiło około 2 milionów sztuk tego modelu.
Cabriolet.
Od jesieni 2007 do połowy 2013, produkowane było Audi A3 drugiej generacji w wersji Cabriolet. Jego sprzedaż rozpoczęła się w połowie stycznia 2008 roku. Zgodnie z tradycją marki Audi w wersji kabrioletu miało klasyczny miękki dach zamiast metalowego składanego. Koncern oferował dla tego modelu pięć wariantów silnikowych, w tym trzy silniki benzynowe 1.6 (102 KM), 1.8 TFSI (160 KM) i 2.0 TFSI (200 KM) oraz dwa silniki Diesla z 1.6 TDI (105 KM) i 2.0 TDI (140 KM).
Trzecia generacja.
Audi A3 III zostało zaprezentowane wiosną 2012 roku. Wersja pięciodrzwiowa ponownie i po raz ostatni nosiła nazwę A3 Sportback.
Trzecia generacja A3 oznaczona kodem fabrycznym 8V została zaprezentowana podczas Geneva Motor Show w marcu 2012 roku. Samochód został zbudowany na platformie MQB Volkswagena. Sprzedaż wersji 3-drzwiowej rozpoczęła się jeszcze w tym samym roku, a wersji 5-drzwiowej Sportback, w roku 2013.
W stosunku do poprzednich generacji, auto zmieniło się nie tylko zewnętrznie, ale zastosowano w nim szereg nowych rozwiązań technicznych, m.in. system Cylinder on Demand odłączający dwa z czterech cylindrów w przypadku niskiego obciążenia silnika. Stosowana przez Audi technika konstrukcji, wykorzystująca bardzo lekkie materiały, sprawia, że waga wersji trzydrzwiowej modelu jest bardzo niska – w porównaniu do poprzednika A3 III jest o 80 kilogramów lżejsze. W nowym modelu zaprezentowano również innowacyjne systemy wspomagania kierowcy. Należą do nich m.in. radarowy tempomat adaptacyjny, asystent zmiany pasa ruchu (Audi side assist), asystent toru jazdy (Audi active lane assist), system rozpoznawania znaków drogowych czy system bezpieczeństwa (Audi pre sense basic). Samochód wyposażono także w rozbudowaną gamę systemów Infotainment.
W czasie Salonu Samochodowego w Genewie 2013, Audi pokazało produkcyjną wersją modelu A3 Sportback z silnikiem na sprężony gaz ziemny (CNG). Pojazd oznaczony jest w nomenklaturze producenta jako 'g-tron'. Auto może być również zasilane gazem syntetycznym, produkowanym w ramach projektu bezemisyjnego paliwa 'Audi e-gas'. Jego silnik, to zmodyfikowana jednostka 1.4 TFSI, gdzie głowicę, turbosprężarkę oraz układ wtryskowy i katalizator dostosowano do zasilania gazowego. Dzięki mocy 81 kW (110 KM) i momentowi obrotowemu 200 Nm, od 0 do 100 km/h pojazd przyspiesza w czasie 11 sekund, a jego prędkość maksymalna wynosi 190 km/h.
W 2013 roku na Salonie w Genewie, zaprezentowano model Audi A3 Sportback e-tron z napędem hybrydowym,oparty na koncepcji wysoce efektywnej hybrydy równoległej. Zastosowano tu zmodyfikowany silnik spalinowy 1.4 TFSI, generujący moc 110 kW (150 KM) i moment obrotowy 250 Nm. Współpracuje on bezpośrednio z silnikiem elektrycznym o mocy 75 kW i momencie obrotowym 330 Nm. Jednostka elektryczna o kompaktowych wymniarach jest zintegrowana z automatyczną, sześciostopniową przekładnią e-S tronic.
Silnik elektryczny dostarcza maksymalny moment obrotowy od startu do ok. 2000 obr./min, a jednostka TFSI w przedziale 1750 – 4000 obr./min. W Audi A3 Sportback e-tron zastosowano do magazynowania energii system akumulatorów litowo-jonowych, dla lepszego wykorzystania przestrzeni umieszczonych w podłodze, pod tylnymi siedzeniami. Akumulator wysokiego napięcia, którego obudowę w dużym stopniu wykonano z aluminium, ma pojemność 8,8 kWh. Składa się z ośmiu modułów mających łącznie 96 ogniw.
W marcu 2013 roku podczas targów w Nowym Jorku firma Audi oficjalnie zaprezentowała A3 Limousine, bazującą na platformie MQB. Wymiary limuzyny to 4,46 m długości, szerokość 1,8 m i wysokość 1,42 m. Rozstaw osi to 2,64 m. W porównaniu do modelu A3 Sportback, Limousine jest o 11 mm szerszy, oraz 9 mm wyższy. Pojemność bagażnika to 425 l. Seryjna produkcja rozpoczęła się 12 czerwca 2013 roku. Tym samym Audi rozpoczęło nowy rozdział w węgierskim Győr, gdzie niemiecki producent obchodził w 2013 roku 20-lecie swojej obecności. Fabryka w Györ przez ostatnie dwa lata była rozbudowywana, aby umożliwić produkcję modelu A3 Limousine. Inwestycja pochłonęła około 900 milionów euro, ale dzięki niej zatrudniono ponad 2100 nowych pracowników. We wrześniu 2014, z taśm nowej fabryki jechał stutysięczny samochód w niej wyprodukowany – Audi S3 Limousine.
W maju 2013 roku Audi poszerzyło ofertę o najmocniejszą wersję oznaczoną S3. Samochód jest napędzany benzynowym silnikiem 2,0 TFSI o mocy 300 KM i maksymalnym momencie obrotowym 380 Nm. Sprint od 0 do 100 km/h zajmuje (z dostępną opcjonalnie automatyczną skrzynią biegów S-tronic) zaledwie 4,8 sekundy, a w wersji ze skrzynią manualną – 5,2 sekundy. Prędkość maksymalna została ograniczona do 250 km/h. Nadwozie w dużym stopniu wykonano z twardych stopów stali, a przednie błotniki i maskę silnika – z aluminium. Gotowy do drogi pojazd waży nie więcej niż 1395 kg, czyli o 60 kg mniej niż poprzednia generacja.
We wrześniu 2013 roku firma z Ingolstadt zaprezentowała najoszczędniejszy w gamie model o nazwie Audi A3 Ultra. Samochody z tym przydomkiem, podobnie jak wersje Bluemotion Volkswagena – charakteryzować się mają jak najniższym zużyciem paliwa. Audi A3 w wersji Ultra wyposażone jest w wysokoprężny 1,6 l TDI o mocy 110 KM. Dzięki obniżeniu zawieszenia i zmianie przełożeń skrzyni biegów samochód według danych producenta zużywać ma średnio 3,2 l oleju napędowego na 100 km.
Na salonie we Frankfurcie we wrześniu 2013 roku zadebiutowało Audi A3 Cabriolet. W stosunku do poprzednika samochód znacznie urósł, długość nadwozia została zwiększona o 18 cm. Samochód posiada płócienny dach, który otwiera się elektrycznie, przy czym operacji tej można dokonać podczas jazdy, o ile prędkość nie przekracza 50 km/h. Produkcja tej wersji ruszyła w październiku 2013.
W lutym 2014 roku Audi zaprezentowało model S3 Cabriolet. Samochód oferowany jest z silnikiem 2.0 TFSI o mocy 300 KM i maksymalnym momencie obrotowym 380 Nm. Auto wyposażono w materiałowy dach, który składa się automatycznie w 18 sekund i może być obsługiwany przy prędkości do 50 km/h. Samochód przyspiesza do 100 km/h w 5,4 s i rozpędza się do prędkości maksymalnej 250 km/h. Napęd przekazywany jest na koła obu osi za pośrednictwem systemu Quattro. Sprzedaż Audi S3 Cabriolet rozpoczęła się latem 2014 roku.
W kwietniu 2014 roku – na konferencji prasowej zorganizowanej przy okazji salonu motoryzacyjnego w Nowym Jorku – Audi A3 otrzymało od dziennikarzy motoryzacyjnych prestiżowy tytuł „Światowego Samochodu Roku 2014”.
W grudniu 2014 roku Audi postanowiło zaprezentować najmocniejszą wersję tego modelu. Nowe Audi RS3, z kultowym pięciocylindrowym silnikiem 2.5 TFSI ma trafić do ogólnej sprzedaży w lecie tego roku, oferowane będzie tylko w wersji Sportback. Turbodoładowana jednostka będzie generować moc 270 kW (367 KM) w zakresie 5500-6200 obrotów. Maksymalny moment wynoszący 465 Nm będzie dostępny od 1625 do 5550 obr. Na wszystkie koła moc będzie rozdzielała 7-stopniowa skrzynia S-tronic wraz z napędem quattro. Waga auta to 1595 kg, a sprint do setki ma zająć 4.3 sekundy. Prędkość maksymalna tradycyjnie ograniczona do 250 km/h (280 km/h za dopłatą).Od 2017 roku RS3 ma silnik wzmocniony do 400 KM.
Lifting.
W połowie 2016 roku na polskim rynku zadebiutowało A3 po zmianach produktowych. Zmienił się projekt pasa przedniego oraz kształt tylnych reflektorów, dodano nowe wzory felg, a także 5 nowych kolorów nadwozia. We wnętrzu uproszczono obsługę systemu multimedialnego MMI oraz dodano możliwość zamówienia cyfrowych wskaźników (tzw. Audi virtual cockpit – rozwiązania, które wcześniej pojawiło się w wyższych modelach Audi). W A3 po faceliftingu pojawiły się też nowe systemy asystujące, w tym emergency assist, potrafiący samodzielnie zatrzymać samochód po wykryciu braku reakcji ze strony kierowcy. W palecie silników zadebiutowała 3-cylindrowa jednostka 1,0 TFSI, generująca moc 115 KM i moment 200 Nm. Sportowa wersja S3 po faceliftingu zyskała 10 KM (moc wzrosła z 300 do 310 KM). Po wprowadzeniu nowych wymogów dotyczących emisji spalin, wersja utraciła dodatkowe 10 KM. Wersje wyposażone w obowiązkowy filtr cząstek stałych posiadają po liftingu 300 KM.
W połowie 2016 roku w polskich salonach zadebiutowała wersja po zmianach produktowych.
Czwarta generacja.
Audi A3 IV zostało zaprezentowane w 2018 roku.
Czwarta generacja A3 została zaprezentowana wiosną 2018 roku na Geneva Motor Show. Podobnie jak inne nowe kompaktowe modele koncernu Volkswagena przedstawione na przełomie 2019 i 2020 roku, samochód zbudowano na nowej modułowej platformie. W jej ramach, nowe A3 jest nie tylko niższe i szersze, ale i dłuższe, co ukazuje inna sylwetka. Charakterystycznym elementem jest duża atrapa chłodnicy, wielokątne, podłużne reflektory i ubogacone ostrymi kantami tylne lampy.
Zmiany pojawiły się także w ofercie nadwoziowej. Nowe A3 po raz pierwszy w historii nie jest już oferowane jako trzydrzwiowy hatchback, a podstawową odmianą nadwoziową jest pięciodrzwiowy hatchback. Z gamy zniknął także kabriolet, a pozostał w niej czterodrzwiowy sedan. Audi rozważa też wprowadzenie odmiany liftback jako konkurenta m.in. nowego modelu BMW, Serii 2 Gran Coupe.

</doc>
<doc id="697046" url="https://pl.wikipedia.org/wiki?curid=697046" title="Teatr Epty-a">
Teatr Epty-a



</doc>
<doc id="697055" url="https://pl.wikipedia.org/wiki?curid=697055" title="Poezja ulotna">
Poezja ulotna

Poezja ulotna – utwory poetyckie popularyzowane w obiegu nieoficjalnym, często anonimowo, w postaci ulotek, druczków, pisemek, będące reakcją na aktualne wydarzenia polityczne w kraju (np. Z. Herberta "Bezradność" (1996) o podejrzeniu osoby publicznej o działanie na rzecz obcego mocarstwa), dla celów doraźnych, pozaliterackich. 
Poezja ulotna pełni funkcję komentującą, oceniającą zdarzenia i osoby; w literaturze polskiej pojawiła się podczas obrad Sejmu Czteroletniego (XVIII w.); podczas stanu wojennego (lata 80. XX wieku) ukazywała się w drugim obiegu.

</doc>
<doc id="697060" url="https://pl.wikipedia.org/wiki?curid=697060" title="Gazobeton">
Gazobeton



</doc>
<doc id="697066" url="https://pl.wikipedia.org/wiki?curid=697066" title="Joan Jett">
Joan Jett

Joan Jett (urodzona jako Joan Marie Larkin 22 września 1958 w Filadelfii) – amerykańska gitarzystka, kompozytorka, autorka tekstów, producent i wokalistka rockowa, okazjonalnie zajmująca się także aktorstwem.
Jest najbardziej znana z przynależności do zespołu Joan Jett &amp; the Blackhearts od początku lat 80. XX wieku. W poprzedniej dekadzie działała w pionierskim żeńskim zespole The Runaways, znanym ze swojego hitu „Cherry Bomb”, współtworzonego przez Joan Jett. Piosenka The Blackhearts „I Love Rock ’n’ Roll” osiągnęła pierwsze miejsce wielu list przebojów na całym świecie. Inne przeboje zespołu to „Crimson and Clover”, „I Hate Myself for Loving You”, „Do You Wanna Touch Me”, „Light of Day”, „Love Is All Around” oraz „Bad Reputation”.
Jett posiada wokalną rangę mezzosopranu. Jej trzy albumy ("I Love Rock ’n’ Roll", "Album" i "Up Your Alley") zostały certyfikowane jako złota lub platynowa płyta. Gitarzystka została uznana za ikonę feminizmu. Jett została okrzyknięta Królową Rock &amp; Rolla. Jest również znana pod pseudonimem Matki Chrzestnej Punka. W 2015 roku została wprowadzona do Rock and Roll Hall of Fame.
W 2003 roku została sklasyfikowana na 87. miejscu listy 100 najlepszych gitarzystów wszech czasów magazynu „Rolling Stone”. W 2006 roku piosenkarka została sklasyfikowana na 65. miejscu listy 100 najlepszych wokalistów wszech czasów „Hit Parader”.
Kariera.
W wieku 15 lat założyła zespół The Runaways, należący do pionierów kobiecego rocka. Zespół istniał cztery lata. Jett pełniła w nim funkcję gitarzystki rytmicznej i wokalistki (w latach 1975–1977 jako druga wokalistka obok Cherie Currie, a od połowy roku 1977 do 1979 była główną piosenkarką).
Po rozpadzie The Runaways Joan Jett pojechała do Wielkiej Brytanii, w celu poznania członków Sex Pistols. Wraz ze Stevem Jonesem i Paulem Cookiem nagrała kilka utworów, w tym także pierwotną wersję jej największego hitu, „I Love Rock N’ Roll”. Współpracowali z nią także podczas nagrywania jej pierwszej solowej płyty, "Bad Reputation" (pierwotnie wydanej jako "Joan Jett" w 1980). W 1981 roku postanowiła założyć po raz kolejny własny zespół. W ogłoszeniu zamieściła tekst: „Szukam trzech dobrze wyglądających facetów grających na instrumentach”. Po znalezieniu muzyków wydała takie hity, jak „I Love Rock N’ Roll”, „Bad Reputation”, cover The Runaways „Cherry Bomb”, cover Bruce’a Springsteena „Light Of Day”, „Crimson And Clover” i „I Hate Myself For Loving You”. Joan Jett wraz z The Blackhearts gra do dziś, a ich ostatnio wydaną płytą była "Unvarnished" (2013).
Jest feministyczną ikoną w muzyce rockowej. Kultura riot grrrl była inspirowana przede wszystkim jej osobą. Joan współpracowała między innymi z Bikini Kill, L7 i Babes in Toyland, czyli z głównymi artystkami nurtu riot grrrl.
Inspiracją była dla niej Suzi Quatro. Jak sama Joan powiedziała, „skoro ona [Suzi Quatro] może grać rock ‘n’ rolla, to ja też mogę”.
Życie prywatne.
Joan została, ze względów etycznych, wegetarianką. W roku 2011 nagrała dla organizacji PETA krótkie wideo, w którym zachęca do wegetarianizmu, podnosząc jego znaczenie dla zdrowia i ochrony środowiska.

</doc>
<doc id="697067" url="https://pl.wikipedia.org/wiki?curid=697067" title="Pieris">
Pieris

Pieris ("Pieris" D. Don) – rodzaj roślin z rodziny wrzosowatych ("Ericaceae"). Obejmuje 9 gatunków zimozielonych krzewów i małych drzew. Występują we wschodniej Azji, południowo-wschodniej części USA oraz w zachodniej części Kuby. Zasiedlają widne lasy i tereny skaliste. Niektóre gatunki uprawiane są jako ozdobne, zwłaszcza w odmianach ozdobnych.
Systematyka.
Rodzaj z plemienia "Lyonieae" i podrodziny "Vaccinioideae" w obrębie rodziny wrzosowatych "Ericaceae".
Uprawa.
Roślina ozdobna. W ogrodzie te rośliny powinny znajdować się w miejscu półcienistym (w pełnym słońcu dochodzi do poparzenia liści), osłoniętym (np. drzewami lub krzewami iglastymi, liściastymi) przed chłodnymi, zimowymi wiatrami. Tylko kilka gatunków można uprawiać w Polsce (najcieplejsze rejony, ale dobrze radzą sobie także na wschodzie Polski). Wymagają gleb kwaśnych (mają podobne wymagania do różaneczników), lekko wilgotnych, okrycia na zimę (agrowłóknina, gałązki drzew iglastych), chociaż młode okazy, całkowicie przykryte śniegiem też dobrze zimują. Czasami roślinom przymarzają wierzchołki pędów – jednak szybko się regenerują. Pierisy najlepiej sadzić wiosną do mieszaniny kwaśnego torfu, próchnicy, przegnitego igliwia, kory lub trocin. Ziemię wokół nich należy ściółkować (można też posadzić rośliny zadarniające: barwinki, tiarelle, epimedium ...). Przed zimą nasze okazy obficie nawadniamy, podlewamy je także w okresie zimy (gdy ziemia rozmarza).

</doc>
<doc id="697081" url="https://pl.wikipedia.org/wiki?curid=697081" title="Nierówność Bernsteina">
Nierówność Bernsteina

Nierówności Bernsteina – nierówności pojawiające się w rachunku prawdopodobieństwa. Ich nazwa pochodzi od nazwiska radzieckiego matematyka, Siergieja Bernsteina (nie mylić z niemieckim matematykiem Felixem Bernsteinem, zajmującym się głównie teorią mnogości).
Nierówność Bernsteina.
Niech formula_1 będą niezależnymi zmiennymi losowymi na przestrzeni formula_2 o tym samym rozkładzie takimi, że formula_3 dla pewnej liczby formula_4 oraz wszystkich liczb naturalnych formula_5 Wówczas, prawdziwa jest następująca nierówność, zwana nierównością Bernsteina:
Nierówność Bernsteina (schemat Bernoulliego).
Jeśli formula_7 jest liczbą sukcesów w schemacie formula_8 prób Bernoulliego z prawdopodobieństwem sukcesu formula_9 to dla każdego formula_10
Szczególnym przypadkiem tej nierówności jest tzw. symetryczna nierówność Bernsteina, która mówi, że jeżeli formula_12 jest ciągiem Bernoulliego, to

</doc>
<doc id="697086" url="https://pl.wikipedia.org/wiki?curid=697086" title="Adam Aston">
Adam Aston

Adam Aston, właściwie Adolf Loewinsohn (ur. 17 września 1902 w Warszawie, zm. 10 stycznia 1993 w Londynie) – polski aktor i piosenkarz żydowskiego pochodzenia. Śpiewał w języku polskim oraz w hebrajskim i jidysz pomimo nieznajomości tych języków. Był jednym z najpopularniejszych artystów dwudziestolecia międzywojennego w Polsce.
Ochotnik w wojnie polsko-sowieckiej z 1920, brał też czynny udział w bitwie o Monte Cassino w 1944.
Kariera.
Karierę zaczynał w Chórze Warsa, następnie występował jako solista w kabaretach i rewiach: Morskie Oko, Stara Banda i Hollywood. Popularność przyniosły mu sentymentalne tanga, m.in. "Jesienne róże", "Jest jedna jedyna", "Każdemu wolno kochać", "Serce matki" czy "To nie była miłość". Był też wykonawcą popularnej po wojnie piosenki "Ach, jak przyjemnie". W sumie nagrał około 960 utworów, wziął także udział w Międzynarodowym Konkursie Śpiewaczym Polskiego Radia, zorganizowanym w 1935.
Wystąpił w kilku produkcjach filmowych dwudziestolecia międzywojennego, z których najpopularniejszymi były "Dwie Joasie" z 1935, gdzie wystąpił u boku Jadwigi Smosarskiej, Aleksandra Zelwerowicza i Michała Znicza, oraz "Manewry miłosne", również z 1935, gdzie zagrał obok Lody Halamy, Toli Mankiewiczówny, Ludwika Sempolińskiego, Miry Zimińskiej i Aleksandra Żabczyńskiego.
W polskiej wersji językowej filmu "Top Hat" ("Panowie w cylindrach") wykonywał piosenkę "Cheek to Cheek" (polski tytuł "W siódmym niebie").
Po 1939 r..
Po wybuchu II wojny światowej występował początkowo z orkiestrą Henryka Warsa we Lwowie, a następnie w prowadzonym przez Feliksa Konarskiego Teatrze Wojskowym II Korpusu gen. Władysława Andersa.
Po wojnie pozostał na emigracji, początkowo w południowoafrykańskim Johannesburgu, a od 1960 w Londynie, gdzie mieszkał do końca życia. Po 1960 koncertował rzadko.

</doc>
<doc id="697087" url="https://pl.wikipedia.org/wiki?curid=697087" title="TextMate">
TextMate

TextMate – jeden z najpopularniejszych edytorów tekstowych zorientowany dla programisty działający pod systemem OS X. Zawiera gotową bibliotekę makr i podstawowych bloków kodu (snippets) dla wielu języków programowania.
Istnieje również odpowiednik TextMate na platformę Microsoft Windows: E - TextEditor.

</doc>
<doc id="697092" url="https://pl.wikipedia.org/wiki?curid=697092" title="Mac Os X">
Mac Os X



</doc>
<doc id="697096" url="https://pl.wikipedia.org/wiki?curid=697096" title="Planetoidy trojańskie">
Planetoidy trojańskie



</doc>
<doc id="697099" url="https://pl.wikipedia.org/wiki?curid=697099" title="Republika prezydencka">
Republika prezydencka



</doc>
<doc id="697100" url="https://pl.wikipedia.org/wiki?curid=697100" title="Rybałt">
Rybałt

Rybałt (z wł. "ribaldo") – w staropolszczyźnie określenie artystów sztuki plebejskiej (miejskiej), najczęściej wędrownych śpiewaków, sztukmistrzów, muzykantów i aktorów. Rybałt był jednoosobowym przedstawicielem sztuki żywego planu. Uprawiał wszystkie gatunki muzyczno-literacko-taneczno-cyrkowe. Posługiwał się językiem narodowym. Rybałci uprawiali także, przeważnie anonimową twórczość literacką – komedia rybałtowska i literatura rybałtowska, które zyskiwały popularność szczególnie w XVII wieku.

</doc>
<doc id="697113" url="https://pl.wikipedia.org/wiki?curid=697113" title="Więzadło sierpowate">
Więzadło sierpowate

Więzadło sierpowate, więzadło sierpowate wątroby (łac. "ligamentum falciforme hepatis") – fałd otrzewnej schodzący z powierzchni przeponowej wątroby, na granicy jej płata prawego i lewego. Biegnie do przepony i przedniej ściany jamy brzusznej do wysokości pępka.

</doc>
<doc id="697114" url="https://pl.wikipedia.org/wiki?curid=697114" title="Formy państwowe">
Formy państwowe

Formy państwowe:

</doc>
<doc id="697120" url="https://pl.wikipedia.org/wiki?curid=697120" title="Carlos Borja (piłkarz)">
Carlos Borja (piłkarz)

Carlos Fernando Borja (ur. 25 grudnia 1956 w Cochabamba) – boliwijski piłkarz występujący na pozycji środkowego pomocnika.
Borja całą karierę występował w zespole ze stolicy Boliwii, Club Bolívar. W reprezentacji Boliwii Borja wystąpił 88 razy, zdobywając 1 gola. W kadrze występował w latach 1979–1995, wraz z drużyną uczestniczył w MŚ 1994 w USA, gdzie Boliwia grała w grupie z Niemcami, Koreą Południową i Hiszpanią. Boliwia nie wyszła z grupy, a największym sukcesem w występie Boliwii na Mistrzostwach Świata był remis z Koreą Południową.

</doc>
<doc id="697131" url="https://pl.wikipedia.org/wiki?curid=697131" title="Nadciśnienie wrotne">
Nadciśnienie wrotne

Nadciśnienie wrotne – zwiększenie ciśnienia w żyle wrotnej powyżej 13 mm Hg (&gt;1,7 kPa). Jest najczęstszym powikłaniem marskości wątroby.
Etiologia.
Blok przedwątrobowy.
Zakrzepica żyły śledzionowej lub zakrzepica żyły wrotnej:
Patofizjologia.
Prawidłowe ciśnienie w żyle wrotnej wynosi 5–10 mm Hg (0,7–1,33 kPa). W ciągu minuty przez wątrobę przepływa od 1000 do 1500 ml krwi, z czego 2/3 pochodzi z żyły wrotnej (pozostała część z tętnicy wątrobowej). 
Zwiększenie oporu w krążeniu wrotnym prowadzi do rozwoju nadciśnienia wrotnego. Ciśnienie w układzie wrotnym powyżej 12 mm Hg (nierzadko zdarza się, że jego wielkość osiąga nawet 20–30 mm Hg) świadczy o nadciśnieniu wrotnym. Istotna jest też różnica ciśnień pomiędzy żyłą główną dolną a żyłą wrotną. W warunkach prawidłowych nie powinna ona przekraczać 5 mm Hg (0,67 kPa). Przy wartości równej 10 mm Hg prawdopodobieństwo powstania żylaków przełyku jest duże, a przy 12 mm Hg zwiększa się ryzyko ich pęknięcia. Następstwem nadciśnienia wrotnego jest rozwój krążenia obocznego:
Objawy.
Wynikają głównie z rozwoju powikłań nadciśnienia wrotnego:
Rozpoznanie.
Głównie na podstawie obecności powikłań:
Ponadto badania diagnostyczne potwierdzające chorobę podstawową.

</doc>
<doc id="697135" url="https://pl.wikipedia.org/wiki?curid=697135" title="Bezpośredniość wyborów">
Bezpośredniość wyborów

Bezpośredniość wyborów – jedna z zasad prawa wyborczego, zaliczana do przymiotników wyborczych. Polega na tym, że wyborcy w drodze osobistego głosowania – bez żadnego pośrednictwa – wybierają określonego kandydata. Wybory bezpośrednie określane są mianem wyborów jednostopniowych, w odróżnieniu od wyborów pośrednich, gdy głosowanie jest dwu- bądź wielostopniowe i wybierani są elektorzy, którzy wyłaniają dopiero spośród siebie członków.

</doc>
<doc id="697142" url="https://pl.wikipedia.org/wiki?curid=697142" title="Anizokoria">
Anizokoria

Anizokoria – objaw polegający na różnej średnicy źrenic, będący wynikiem zaburzenia odruchu źrenicznego po jednej ze stron. Najczęstszą przyczyną jest nierównomierne pobudzenie nerwów współczulnych unerwiających mięśnie rozwierające źrenice.

</doc>
<doc id="697143" url="https://pl.wikipedia.org/wiki?curid=697143" title="Clocușna">
Clocușna

Clocușna – miejscowość i gmina w Mołdawii, w rejonie Ocnița. W 2014 roku liczyła 2093 mieszkańców.

</doc>
<doc id="697150" url="https://pl.wikipedia.org/wiki?curid=697150" title="José Milton Melgar">
José Milton Melgar

José Milton Melgar (ur. 20 września 1959 w Santa Cruz) – boliwijski piłkarz, występujący na pozycji środkowego pomocnika.
Melgar podczas kariery piłkarskiej grał w takich zespołach jak: Club Blooming, Club Atlético Boca Juniors, Club Atlético River Plate, Club Bolívar, Oriente Petrolero, Everton Viña del Mar, The Strongest i Real Santa Cruz. W reprezentacji Boliwii Melgar wystąpił 89 razy, co do roku 2002 było rekordem reprezentacji Boliwii pod względem ilości występów w drużynie narodowej i zdobył 6 goli. W reprezentacji występował w latach 1980-1997. Wraz z drużyną narodową uczestniczył w MŚ 1994 w USA, gdzie Boliwia grała w grupie z Niemcami, Koreą Południową i Hiszpanią. Boliwia nie wyszła z grupy, a jej największym sukcesem w jej występie na Mistrzostwach Świata był bezbramkowy remis z Koreą Południową.

</doc>
<doc id="697156" url="https://pl.wikipedia.org/wiki?curid=697156" title="Jose Melgar">
Jose Melgar



</doc>
<doc id="697169" url="https://pl.wikipedia.org/wiki?curid=697169" title="Shikha Uberoi">
Shikha Uberoi

Shikha Uberoi (ur. 5 kwietnia 1983 w Mumbaju) – indyjska tenisistka.
Życiorys.
Shikha jest Indoamerykanką. Reprezentuje Indie, ale posiada również obywatelstwo amerykańskie. Jej najwyższa pozycja rankingowa to sto dwudzieste drugie miejsce, które osiągnęła 29 sierpnia 2005 roku.
Urodziła się 5 kwietnia 1983 roku w Mumbaju. Jej rodzicami są Mahesh i Madhu. Rozpoczęła grę w tenisa w wieku sześciu lat. Uczyła się grać między innymi w szkołach Nicka Bolletriego i Hopmana.
W kwietniu 2003 roku otrzymała status profesjonalny. Zadebiutowała na US Open 2004, będąc zawodniczką z trzeciej setki rankingu kobiet. Nie wygrała żadnego turnieju zawodowego WTA, ale trzykrotnie odnosiła sukcesy w rozgrywkach ITF.
Wraz z siostrą, Nehą, która jest tenisistką amerykańską, osiągnęła finał turnieju WTA w Kolkacie w 2005 roku. Przegrały go z Anastasiją Myskiną i Jeleną Lichowcewą. Siostry dotarły również do finału debla w Kantonie w tym samym roku. W styczniu 2007, partnerując Hsieh Su-wei, doszła do finału ASB Classic w Auckland.

</doc>
<doc id="697180" url="https://pl.wikipedia.org/wiki?curid=697180" title="Bolesław Konradowic">
Bolesław Konradowic



</doc>
<doc id="697186" url="https://pl.wikipedia.org/wiki?curid=697186" title="Szum (rzeka)">
Szum (rzeka)

Szum (również: Bździna, dawniej: Strużka) – rzeka, prawy (północny) dopływ Tanwi o długości 22,29 km. 
Szum płynie z północy na południe przez Roztocze Środkowe i Równinę Biłgorajską. Głównym dopływem (lewym) jest struga Niepryszka. Źródła Szumu znajdują się w lasach Puszczy Solskiej, na terenie uroczyska Międzyrzeki w Roztoczańskim Parku Narodowym.
Nad Szumem znajdują się miejscowości Górecko Stare, Górecko Kościelne, Dąbrowa, Sigła i Kozaki Osuchowskie. Odcinek między Góreckiem Starym i Góreckiem Kościelnym podlega ochronie wchodząc w skład rezerwatu przyrody Szum.
W Górecku Kościelnym na Szumie znajduje się zapora wodna pełniąca rolę lokalnej hydroelektrowni. W tej samej miejscowości nad lustrem wody stoi XVIII-wieczna drewniana kaplica, tzw. "kapliczka na wodzie", wchodząca w skład zespołu obiektów parafii św. Stanisława.
Druga tama na Szumie znajduje się przy drodze wojewódzkiej nr 853 i tworzy zbiornik retencyjny rozciągający się od Dąbrowy do Sigły.
Na rzece znajdują się charakterystyczne dla obszaru Roztocza progi skalne, tzw. "szumy" ("szypoty").

</doc>
<doc id="697189" url="https://pl.wikipedia.org/wiki?curid=697189" title="Mitologia majańska">
Mitologia majańska

Stworzenie człowieka.
Majowie mieli bardzo ciekawe mity dotyczące powstania człowieka: Bogowie kilkakrotnie próbowali ulepić człowieka z gliny, drewna i słomy. Gdy stworzone w ten sposób istoty okazały są zbyt głupie, by należycie oddawać cześć bogom, zostały wytępione potopem; potomkowie nielicznych uratowanych wdrapali się na drzewa i przemienili w małpy. W końcu człowiek został ulepiony z mąki kukurydzianej i krwi, a bogowie zasiedli w chwale i kazali mu oddawać sobie cześć. Majowie ze wszystkich sił starali się zaspokoić wymagania swoich bogów, pragnąc sobie zasłużyć na niebo, gdzie nikt nie musiał pracować nad uprawą kukurydzy, i bojąc się piekła, gdzie panowało lodowate zimno.
Inna wersja tego mitu jest bardziej rozbudowana być może nieco schrystianizowana. W niebie panowało czterech bogów, którzy siedząc na tronach pilnowali świata znajdującego się pod nimi. Pewnego razu Żółty Pan zaproponował, by stworzyć człowieka, który cieszyłby się ziemia i nią opiekował. Bogowie się zgodzili. Pan wziął bryłę żółtej gliny i zrobił z niej człowieka. Stworzenie okazało się słabe, rozpuściło się w wodzie i nie potrafiło stać pionowo. Wówczas Pan Czerwony zaproponował, by stworzyć człowieka z drewna. Wziął gałąź drzewa i wyrzeźbił z niej ludzki kształt. Rozpoczęły się testy. Wpierw sprawdzono czy podobizna człowieka będzie pływała – te próbę zaliczyła bez problemu. Następnie sprawdzono czy będzie stał pionowo, co również przeszło bez problemów. Niestety ostatnia próba – próba ognia – zakończyła się spaleniem podobizny. Bogowie poczęli ponownie się zastanawiać, jakiego materiału użyć by człowiek był doskonały. Czarny Pan zaproponował stworzenie człowieka ze złota. Był piękny, świecił w słońcu i przetrwał wszystkie próby. Bogom spodobała się taka postać i mimo że nie umiała mówić, czuć, ruszać się oraz czcić swoich bogów postawili go na ziemi. Czwarty z bogów, Bezbarwny Pan, niezadowolony z takiej postaci, postanowił stworzyć człowieka ze swego ciała. Odciął palce u lewej ręki i zrzucił je na ziemię, gdzie wyrośli z nich ludzie. Byli tak mali, że bogowie zasiadający na swoich tronach ledwie ich widzieli. Wyglądali oni jak zapracowane mrówki. Ludzie stworzeni z Bezbarwnego Pana czcili swoich bogów, składali im dary, czym radowali bogów. Pewnego razu człowiek posiadający ciało spotkał człowieka ze złota. Gdy go dotknął poczuł jedynie zimno i zauważył, że nie porusza się ani nie mówi. Mimo to człowiek z ciała postanowił zaopiekować się człowiekiem ze złota i dzięki jego dobroci ten drugi ożył – mógł mówić, ruszać się, myśleć. Począł wychwalać dobroć bogów ich wielkość i uczynność. Bogowie słysząc te słowa popadli w zachwyt i nazwali człowieka złotego bogatym a człowieka z ciała biednym i nakazali, by ten pierwszy zawsze opiekował się biednym. Gdyby tak się nie stało czekała go śmierć. Od tego też momentu człowiek bogaty nie jest wpuszczany za bramy nieba pod warunkiem, że nie przyniesie go tam człowiek biedny, którym się za życia opiekował.
Koniec świata.
Jednym z ciekawszych mitów Majów jest ten o zagładzie świata. Pierwszoplanową postacią był Chac, który był stworzycielem rodzaju ludzkiego. Indianie wierzyli, że świat zostanie czterokrotnie zniszczony. Po raz pierwszy zniszczony został przez słońce w momencie, gdy Ziemia była zaludniona przez karły – budowniczych wielkich zrujnowanych miast. Część z nich przetrwała potop w podziemnych pieczarach i jamach, gdzie do dziś przebywają. Po raz drugi świat, zamieszkiwany przez ponure plemię „grzeszników”, został zniszczony przez wiatr. Trzecie zniszczenie dokonało się przez wodę, która to odgrywała najważniejszą rolę w życiu Indian. Wówczas kres zagłady widzieli już sami Majowie. Władcą wody był Chac – Tlaloc, którego posągi zdobi ołtarz jaguarów w Chichen Itza, i on to, według legendy, zniszczył trzeci świat. Zesłał na ziemię potężną powódź, zatopił miasta i piramidy Indian, ludzi, którzy przeżyli potop zamienił w ptaki. Czwarte zniszczenie świata, według wierzeń Indian ma dopiero nastąpić. Do dziś w tę mitologiczną zagładę wierzą Indianie a jego przebieg często jest przedstawiany przez czarowników ("h-men"). Otóż rozwścieczone jaguary wyjdą z lasów i zaczną zabijać. Najpierw rozszarpią wszystkich świętokradców. Potem rozerwą na ćwierci pozostałych uczonych, a później rzucą się na wszystkich mieszkańców Jukatanu. Ten obraz zagłady wyrażany przez dzisiejszych czarowników ma swoje głębokie korzenie w prastarych wierzeniach.
Patroni.
Każde miasto Majów stanowiło coś w rodzaju odrębnego państwa, posiadało również swoich patronów lub swoich bogów czczonych na równi z głównymi bogami Majów. Bardzo ciekawego patrona -boga, posiadało Cozumel (początkowo zwane Ah Cuzamil Peten) niemal płaska wyspa, która stanowiła bardzo ważny ośrodek religijny. Na wyspie tej Indianie czcili miejscową boską trójcę świętą. Tworzyli ją Teel Cuzam, „bogini o jaskółczych nogach”, o której nigdy wcześniej i później już nie słyszano. Następnie Ahulneb, bóg z łukiem, również bardzo mało znany oraz bogini Ixchel, do której przybywało najwięcej pielgrzymów. Pielgrzymi, głównie kobiety, przybywały na wyspę w dniu 8 Zip poświęconym w kalendarzu Majów właśnie tej bogini. Do Ixchel należała jedyna w świecie Majów wyrocznia. Za pośrednictwem kapłanów bogini, przepowiadała przyszłość, lecz tylko o ile pytania dotyczyły spraw czysto kobiecych. Ixchel była opiekunką wszystkiego co kobiece, była protektorką brzemienności, porodów i macierzyństwa, patronką prac kobiecych a głównie tkactwa. Czczono ją jako boginie księżyca i lecznictwa. Do niej zwracano się z prośbą o lekki poród. Przypuszcza się, że pełniła również rolę bogini ziemi i wszystkich jej płodów. Dlatego też jej osobie był poświęcony 12 miesiąc Cech. W wielu kodeksach można ją zobaczyć jako kobietę – ziemiankę znajdującą się w objęciach boga Tohil („Władca deszczu”, „Posiadający Władzę nad Deszczem”) występującego pod postacią jelenia. Czasami bogini występowała pod postacią łani i w kodeksie Drezdeńskim jest przedstawiona jak spółkuje z prawdopodobnie bogiem Ah Uoc Yol Zip (Zuhuy Zipi – Siedem Serc Skoczka) – opiekunem jeleni i innych zwierząt. Tak jak wielu bogów majańskich tak i Ixchel miała podwójną naturę. W swojej drugiej postaci jawiła się jako stara zła kobieta, która zalewała ziemię swym gniewem i pomagała niebieskiemu wężowi w uczynieniu potopu. Występowała wówczas jako bogini powodzi i ulewy; była zdolna do wyrządzania szkód przy pomocy tropikalnej burzy. W najstarszych przekazach jawiła się jako bogini wodna ze szponami, otoczona symbolami śmierci i niszczenia, ze skręconym wężem na głowie i wyhaftowanymi na spódnicy skrzyżowanymi piszczelami. Wierzono, że w jej pałacu stały ogromne kadzie i dzbany z wodą, którą lała wówczas, gdy nie była zadowolona ze składanych jej ofiar. Jej pluwialna natura przejawiała się nie tylko w destrukcyjnym działaniu wody, lecz również zsyłała, podobnie jak bogowie Chac czy Itzamna, deszcze dobroczynne. Sama była małżonką boga Itzamny – pana niebios i tak jak on miała swoje własne cztery kopie w różnych kolorach, kojarzone z czterema stronami świata. Według jednego z mitów, zanim stali się oni najjaśniejszymi niebiańskimi światłami, mieli być pierwszymi mieszkańcami świata i pierwszym małżeńskim stadłem. Lunarna kobieta nie dochowała wierności swojemu solarnemu mężczyźnie, stąd księżyc stał się symbolem seksualnej rozwiązłości. Jego blask jest słabszy od światła słonecznego, ponieważ Słońce pozbawiło swą wiarołomną żonę jednego oka. Diego de Landa pisze o tej bogini i wyspie Cozumel:
Wymieniony wcześniej bóg Tohil był uważany przez Majów Quiche za odpowiednika Tlaloka. Był bogiem deszczu i ognia. Występował czasami pod imieniem Huntoh („Jeden Deszcz”). On wraz ze swoimi dwoma towarzyszami, Hacavitz i Avilixi, posiadali własną górę – Pa-Tohol. Według jednego z mitów, wszyscy trzej zamienili się w kamienie, gdy po raz pierwszy weszło słońce i wysuszyło ziemię, pierwotnie wilgotną i błotnistą.
Panteon.
Hunab Ku.
W panteonie najważniejszych bogów pierwsze miejsce zajmował Bóg-Stwórca, Hunab Ku („Jedyny Bóg”), niekiedy zwany był również Kinebahan („Oczy i Usta Słońca”) i uosabiał wówczas promienie słońca. Był on, w kosmologii Majów odpowiedzialny za stworzenie świata po trzech potopach i źródło wszelkiego istnienia. Jak mówią niektóre mity, ludzi stworzył z kolby kukurydzy. W innych stwarzał ludzi trzykrotnie i za każdym razem niezadowolony ze swego dzieła niszczył ich zsyłając na nich powódź. Wpierw były to karły, który w trakcie potopu schowały się w podziemnych pieczarach i norach dzięki czemu część z nich żyje do dziś. Za drugim razem stworzeni ludzie byli podobni do obecnych lecz byli oni źli. I oni zostali zatopieni a nieliczni co ocaleli stali się demonami świata podziemnego. Dopiero trzecia próba stworzenia ludzi została zaakceptowana przez Hunab. Majowie uważali, że powinno się żyć w ciągłej niepewności bacząc by Hunab nie zmienił zdania i nie zesłał na nas kolejnego potopu. Jego działalność miała ogromne znaczenie, a jego królestwo było tak święte, że nie miał nawet czasu na zajmowanie się codziennymi sprawami ludzi. W Słowniku Motul jest opisany:
Uważany był za najwyższego i niewidzialnego boga. Z tego powodu nie był przedstawiany pod żadną postacią. Jego małżonką była Ixazalvoh, (Ix Azal Voh) – bogini tkactwa, która urodziła mu Itzamne. W kodeksach Majów i księgach spisanych po okresie konkwisty zachowało się wiele modlitw poświęconych temu bogu. Dla przykładu przytoczę jedną z nich:
Gdzie znajduje się Dom Maty,
W którym rządzi mądry Hunab Ku
Ten, który pamięta o człowieku,
Że trudne jest życie, tu na świecie, tego
Który pragnąłby ponieść trud rozumienia.
I, że tu na ziemi daje zdrowie,
Ponieważ jest Panem Ognia, Wody, Powietrza i Ziemi,
Panem tego świata,
Wszystkich rzeczy uczynionych przez siebie.
Pan Hunab Ku, jest tym który daje dobro i zło, 
Wśród dobrych i wśród złych.
Gdyż on daje swe światło ziemi,
Ponieważ jest właścicielem wszystkich rzeczy,
Które są pod jego władzą,
Zarówno Słońce jak i Księżyc, zarówno dymiąca Gwiazda,
Która jest jak świecący kwiat na niebiosach,
Zarówno błyskawica, jak i najmniejsza muszka,
Zarówno ptaki, jak i inne zwierzęta.”
Ahau Kin.
Obok Hunab Ku często wymienia się starego boga Ahau Kin bez wkładu i wsparcia którego nie byłoby możliwe dzieło stworzenia świata. Nazywano go „Władcą Oblicza Słońca”. Był obdarzony przez Majów najwyższym szacunkiem, pomimo iż nie dysponował bezpośredniej władzy. Traktowano go jako praprzodka, boga słońca Hunahpu. Często występował jako małżonek prabogini Mam tworząc pradawną parę Słońca i Księżyca. Jako Słońce ucieleśniał ludzką siłę twórczą i duchowe światło. Najbardziej charakterystyczną cechą fizyczną tego boga był zarost na podbródku. Był jedynym z prastarych bogów posiadającym tego rodzaju cechę. Innymi jego atrybutami był wydatny, haczykowaty nos z namalowanym na nim spiralą oraz spiłowane zęby górnej szczęki. Majowie szczególne znaczenia nadali mu w kalendarzu słonecznym przyznając mu swoją najważniejszą, magiczną liczbę cztery. Jako jedyny bóg patronował pierwszemu miesiącu w kalendarzu miesięcznym Haab – Pop. Rozpoczęcie go witane było hucznymi ceremoniami, festynami przepełnionymi rozpustą, zabawą i śmiechem. Był to czas odrodzenia i tworzenia nowego życia. Ludzie wykorzystywali ten czas na snucie planów na przyszłość i podejmowali wyzwania i przedsięwzięcia. Ahau Kin miał za zadanie przywracać stary porządek. Wespół z Hunahpu patronował również dwa inne miesiące: 14 Kankin, który był miesiącem zbierania plonów i kojarzony był z punktem równonocy jesiennej oraz symbolizował zamknięty cykl przemijalności, narodzin i śmierci. Bogom składano wówczas obfite ofiary w postaci zboża i serc jeńców wojennych. Jeszcze dziś w tym miesiącu potomkowie Majów oddają bogom przedmioty ze swego majątku. Drugim miesiącem w którym oddawano cześć Ahau Kin był Yaxkin – miesiąc zielonego słońca przypadający na wiosenne zrównanie dnia z nocą. Do grupy bogów – stwórców należały również dzieci boskiej pary pierwotnej Xchmela i Xtmana, bracia Hunavan i Hunchevan. Im to przypisywano stworzenie niebios, ziemi, ludzi i wszystkiego, co istnieje.
Itzamna.
Wszyscy pozostali bogowie stali poniżej boga Hunab Ku. Niezależnie od charakteru tych bogów posiadali oni wiele cech ludzkich, dzięki czemu można było ich rozróżniać wśród takiej wielkiej liczby bogów. Przykładem tego jest potężny bóg Itzamna, "Dom Iguan" (Zamna), syn boga Hunab Ku. Nazwa Dom Iguana odnosi się do jednego z mitycznych wyobrażeń Majów na temat Wszechświata mówiącego, iż ziemia spoczywa na grzbiecie wielkiej jaszczurki zaś Kosmos był jej domem. Jego osobę wyobrażano sobie jako mężczyznę w zaawansowanym wieku, z bezzębnymi szczękami, zapadłymi policzkami, podkrążonymi oczami i wydatnym, bulwiastym świecącym nosem. Takie przedstawienie może świadczyć o bardzo starym rodowodzie tego boga. Na wielu stelach na jego głowie znajdowało się charakterystyczne okrycie uplecione z liści i kwiecia luźno zwisające z jego głowy. Tego typu okrycie było symbolem barwnego świata roślin. Czasami przedstawiano go jako ogromną budowlę – świątynię, do której drzwi wejściowe stanowiły usta boga. Na niektórych stelach występował dodatkowo z rozgrzaną do czerwoności uzdrawiającą dłonią lub z obsydianowym lustrem, z którego zwisało coś w rodzaju wisiorka przyczepionego do przedniej części jego nakrycia głowy. Niekiedy występował w towarzystwie młodej bogini Księżyca. Itzamna uważany był za "wynalazcę ksiąg i pisma" i dlatego też był patronem pisma i medycyny, ustanowił ceremonie religijne i „podzielił ląd”. Był ponadto dawcą kakao i gumy. On to nauczył ludzi kopania kanałów nawadniających, dzięki czemu łagodził palące działanie swego ojca – Słońca. Uważano, że Itzamna pomagał kobietom w porodach a swych kapłanów nauczał wykorzystywania ziół w leczeniu ludzi. Gdy zauważył, że ludzie nudzą się w wolnych chwilach wynalazł dla nich sztuki piękne. Zwracano się do niego jako do Pana Dnia, Pana Nocy i Niebios. W miesiącu Zip wzywano go jako boga medycyny. Był również odpowiedzialny za opady atmosferyczne. W kodeksach poklasycznych nazywano go panem lub królem. Na naczyniach ceremonialnych przedstawiany był jako król zasiadający na tronie przed innymi bogami. Z jego osobą wiąże się ciekawy zwyczaj z dziedziny astronomii: Majowie, posiadając 360 dniowy kalendarz, pozostałe pięć dni poświęcali na przygotowania do przyjęcia nowego roku. Każdy z dych dni posiadał swoich bogów zwanych „zwiastunami roku – nosicielami roku„ lub itzamnami, którzy podtrzymywali cztery krańce ziemi. Również latom była przydzielona opieka bogów. Nastroje ludu, co do nadchodzącego nowego roku uzależnione były od tego, na jaki dzień z tych czterech przypadał „nowy rok”.
Bacabowie.
Jednocześnie część władzy w roku i w feralnych dniach przyznawano czterem bóstwom kierunku – Bacabów. Dwa dni poświęcone były żółtemu bogu południa Hozan-Ek (Kanal Bacab, Kanal Acantun), albo czerwonemu bogu wschodu Hobnil (Chacal Bacab), należącemu do bóstw deszczu lub szaleństwa. Byli to bogowie przychylni ludziom obdarowującym ich dobrym urodzajem. Bóg północy – Can Tzicnal (Zakal Bacab), którego kolorem była biel patronował trzeciemu dniowi i północnej strony; był mniej życzliwy dla swych wyznawców. Opiekunem czwartego dnia był czarny bóg zachodu – Zac Cimi (Ekel Bacab), który przynosił śmierć i zniszczenie w latach Hix. Majowie w tych dniach podwajali składane ofiary i nabożeństwa oraz odprawiali rytualne tańce na rozżarzonych węglach, aby przebłagać czarnego boga. Prócz stron świata Bacabowie byli bogami wiatru, deszczu, lat i pszczół. Pierwotnie mieli ciała zwierząt (oposa, iguany, ślimaka i żółwia) lub owadów. Niezależnie od bacabów bogiem pięciu złych dni był bóg Mam. O bogach kierunku pisał Diego de Landa:
Pawahtuun.
Z ostatnimi dniami roku związany był również tajemniczy bóg najczęściej znany pod nazwą Boga N (według klasyfikacji Schellhasa) lub Pawahtuun. Często uważa się go za boga o wielu wcieleniach lub o poczwórnej postaciowości. Na swych wzniesionych w górę rękach wspierał ziemię i niebo w ich czterech krańcach. Odgrywał także rolę bóstwa, które przewodniczyło końcowym dniom każdego roku. Najczęściej przedstawiany był z podłużnym nakryciem głowy nachylonym do przodu lub do tyłu, rzymskim nosem, pomarszczoną twarzą i bezzębnymi szczękami oraz z kolczykami w kształcie krążków całkowicie zasłaniające uszy. Taki wizerunek mógł sugerować o bardzo starym jego pochodzeniu. Na głowie nosił różne nakrycia symbolizujące różnych bogów np. nakrycie w kształcie kolby kukurydzy będące symbolem młodego boga kukurydzy. Symbole te występowały zawsze z charakterystycznym znakiem – pętlą w kształcie ósemki znajdującej się na czubku głowy. Na plecach nosił natomiast symbole czterech bacabów a najczęściej dom ślimaka lub skorupę – pancerz żółwia. Do boga tego wznosili modły wszyscy skrybowie.
Pozostali patroni lat.
Lata w kalendarzu Majów miały swoich patronów. Itzamna opiekował się rokiem Ix i przypadał mu kierunek zachodni oraz kolor czarny. Jako bóg tego roku znany był z przynoszenia ludziom omdleń, niemocy i ataków epilepsji. Majowie wiedząc o niepomyślnym roku starali się zapobiec nadchodzącemu głodowi, wojnie oraz innym przypadkom nieszczęść i nędzy. Starannie przygotowywano noworoczne ceremonie a w trakcie roku składano mu liczne krwawe ofiary. Lata Ix wyróżniały się nieurodzajem, suszą i nędzą głodu a to z kolei było przyczyną rozniecania krwawych wojen. Pozostałymi opiekunami lat byli Bolon Dzacab, Ahau oraz Uac Mitun Ahau. Ten pierwszy patronował kierunek wschodni i przypisywano mu kolor czerwony. O ile rok zaczynał się dniem Kan, Balon Dzacab sprawował nad nim władzę. Należał do świata podziemi i ucieleśniał cykl przemijania, życia i śmierci. Był bogiem nieobliczalnym. By wkraść się w jego łaski na początku roku składano mu obfite daniny w postaci zwierząt i ziaren kukurydzy. Był wcieleniem dobrotliwego boga pszczół i kakao Hobnil’a, który znany był ze swej przychylności do ludzi i łagodzenia niszczycielskich wpływów. W tym roku spodziewano się dobrobytu i obfitych plonów. Balon Dzacab był zawsze czczony w obrzędach rolniczych najczęściej wraz z bogiem Kan i Uayeyabem. Ten ostatni był bogiem związanym z zachodnią stroną świata oraz z obrzędami Nowego Roku i kolorem czarnym. Drugim bogiem był Ahau i jemu to przypadał rok Muluc. Patronował północnemu kierunkowi i oznaczany był kolorem białym. Rok, którym się opiekował był uważany za szczęśliwy, pełny pomyślnych zbiorów, czasu siły, rozwoju i światła. Na początku roku składano mu ofiary z serc jeleni, chleba i jajek. Wielu młodych mężczyzn ceremonialnie upuszczało krew. W trakcie trwania roku urządzano liczne imprezy i zabawy. Na jednym z nich dla oddania czci bogu ryb i kukurydzy tańczono na szczudłach i składano w ofierze głowy indorów i psów. Najgorszym rokiem był rok Cauac patronem którego był czwarty przez ze mnie wymieniony bóg Uac Mitun Ahau. (jako Ah Uoh Puc występował jako duch zniszczenia i Podziemia). Najczęściej przedstawiany był jako bóstwo samoumartwienia ciała lub jako szkielet. Był bogiem śmierci i szóstego piekła w Podziemiu. Jego „wspólnik” – strażnik kierunku zachodniego – Ek Xib Chac, wzmacniał jego negatywne wpływy na rok sprowadzając na pola suszę oraz plagi mrówek, które niszczyły nowe zasiewy. W roku Cauac Majowie urządzali huczne święta ofiarne, na których młodzi upuszczali sobie krew lub wstępowali na boso w ogień ofiarny by następnie upijać się do nieprzytomności. Na początku roku by zapobiec zapowiadanych masowych zgonów składano bóstwom Podziemi ofiary z drapieżnych ptaków i ludzi. Majowie wierzyli również i w innych czterech bogów kierunku: zachodu – Ek Xib Cha – związany z kolorem czarnym, południa Kan Xib Chac – związany z kolorem żółtym, wschodu Chac Xib Chac związany z kolorem czerwonym, i północy Zac Xib Chac – związany z kolorem białym.
Azal Uoh (Ix Chebel Yax).
Partnerką Itzamny była córka Azal Uoh / Ix Chebel Yax (Ixazalvoh, Ixchebelyax – „Tęcza”) – bogini księżyca i porodów, patronka tkactwa i haftu, koszykarstwa oraz malarstwa, medycyny, porodów i dzieci. Przedstawiana była – tak jak Ixchel – z wężem na głowie. 3, Pod imieniem Colel Lab miała być panią ziemi, a zaś pełniąc funkcję dawczyni deszczu zwała się X Can Le Ox. Itzamna występował również i pod innymi postaciami. Przykładem tego jest Kinich Ahau (Kinich Kakmo) będący bogiem słońca, zdrowia i medycyny. Uważano, że wcielał się wraz z żoną Kak Tan Chel, w szaleńczą chorobę "arara", jaka dotykała ludzi, a którą zarazili się przez wiatry wysłane przez papugę o imieniu Uucub K’aquix. Za jego żonę uważano również Ixazlvoh. Pod innym wariantem imienia, Ah Kim (Ah Qin) budził lęk i lecz nie był otaczany kultem.
Hipostazy Itzamny.
Itzamna posiadał liczne hipostazy. Do najbardziej znanych należały: Itzamna Thul Chac, jako bóg chmur, pan jezior i krokodyli, Itzam Cab jako bóg ognia, Itzan Noh Ku (Itzanaoqu) występujący jako bóg deszczu i gradu oraz Kinich Ahau Itzamna, wzywany w związku z wróżbami przez święte księgi. U Lakandów był bogiem jezior i krokodyli, opiekunem chorych oraz sprawcą gradobić. Pomimo iż Itzamna i z nią związane bóstwa opiekowały się między innymi medycyną, to głównym bogiem tej dziedziny u Majów był Ixtlilton („Mała Czarna Twarz”). Wierzono, że gdy odmówi się odpowiednie modlitwy i złoży ofiary, to bóg ten dostarczy choremu czarę z uzdrawiającym napojem. Szczególnymi łaskami obdarzał dzieci będąc ich patronem. Ixtlilton był ponadto bogiem kwiatów, tańca, zabaw i świętowania oraz opilstwa, nietrzeźwości i wina. Innym bogiem medycyny był Ahau Chamahes oraz niekiedy Cit Bolob Tun (Cit Bolon Tum).
Chac (Tlaloc).
Bardzo ważnym bogiem w mitologii Majów był bóg wód i roślinności oraz deszczu i burzy Chac (Tlaloc) –(„Powodujący Wyrastanie”) – zwłaszcza na Jukatanie, gdzie okres suszy trwał bardzo długo. Bardzo często jego imię oznaczało „czerwony” lub „duży” a pochodzenie imienia tłumaczy się od jego opadającego nosa lub obwisłego przyrodzenia. Jego domeną była płodność ziemi. Przedstawiano go z wyraźnie podkrążonymi oczami i z wysuniętym językiem, co klasyfikowało go do starego pokolenia bogów. Miał ryjkowaty nos o robakowatym koniuszku, za pomocą którego, jako bóg deszczu, wypluwał wodę na ziemię. Niekiedy z jego ust wystawały dwa spiralne kły a z oczu spływały łzy. Był patronem rolnictwa. Upiększany był w różnego rodzaju biżuterię, w ręce dzierżył kamienny topór służący do wytwarzania piorunów. Majowie oddawali mu szczególną cześć jako dawcy życiodajnej wody, która użyźniała pola uprawne. Jemu poświęcone były miesiące Yax i Mac (odpowiednio 10 i 13). W miesiącu Mac pełnił funkcje patronu wraz z Itzamna. Majowie by zapewnić sobie ich przychylność i dobre zbiory układali stosy suchych rózg i gałęzi a następnie w rytualny sposób je palono. W ogień wrzucano serca różnych zwierząt. Po ich spaleniu stosy gaszono wodą. W 15 miesiącu Muan składano mu w ofierze łagodny dym kadzidła i kakaowe strączki, będące przysmakiem bogów. Chac był władcą liczby sześć, gdzie występował jako odpowiednik cech ludzkich – pragnień, rozładowania emocji i zjawiska wzrostu napięcia. Jego osobie była poświęcona święta "cenote" w Chichen Itza – olbrzymich rozmiarów studnia, do której w czasie suszy wrzucano również ofiary z ludzi. Bóg ten, podobnie jak aztecki Tlaloc i Itzamna, miał oznaczonych różnymi kolorami pomocników, chaków, będących jego kopiami lub wcieleniami, którzy okazali się jednym z najtrwalszych elementów przedchrześcijańskiej religii mieszkańców Jukatanu. Według wierzeń, chaków jest czterech. Ah Hadz’em Caan Chac – bóg nieba i deszczu, pan piorunów, Ah Lelem Caan Chac – bóg niebiański, sprawca błyskawic, Ah T’ozon Caan Chac – bóg drobnego i ciągłego deszczu i Ah Ch’ibal Tun Chaacob. Przebywają oni w czterech stronach świata, skąd zsyłają deszcz, ulewając trochę wody z naczyń, które noszą ze sobą; gdyby nagle opróżnili naczynia, świat zostałby zatopiony. Oprócz naczyń z wodą, mają kamienne topory. Indianie wierzą, że gdy miotają nimi powstają pioruny. Chakowi pomagają również pomniejsi bogowie tworząc grupę T’ul Chakowie. Są oni odpowiedzialni za deszcz w małych ilościach lub deszcz bezużyteczny. Wierzono, że Chac często przybierał ludzką postać i nawiedzał kobiety w chwili, kiedy łączyli się ze swoimi mężami, zapewniając im szczęśliwe poczęcie.
Z Chakiem związani byli liczni bogowie, najczęściej jego hipostazy: Kunku Chac będący bogiem pierwszych deszczy w sezonie, X T’up Chac – dawcy obfitych deszczów, Yumchakob – bóstwo zimnych deszczów oraz zwykli bogowie deszczu lub wód Mizen Caan Chac, Yaxal Chac, i Ah Bolon Zacab („Pan Dziewięciu Napojów”), występujący jako bóg wód i płodności.
Pauahowie.
Prócz Chaków i Bacabów Majowie posiadali w panteonie grupę czterech bogów łączonych z deszczem i wiatrem, zwanych Pauahowie. Znani byli pod imionami Chac Pauah Tun (Kan Pauah Tun) – którego wiązano ze wschodem, Ek Pauah Tun – wiązano z zachodem i kolorem czarnym, Ix Kanleox z południem oraz Sac Pauah Tun z północą. Bardzo często identyfikuje się ich z wyżej wymienionymi
Majowie w panteonie posiadali wielką ilość bogów związanych z wodą i wiatrami pod każdą postacią. Z kodeksów – zwłaszcza z Kodeksu Drezdeńskiego – znany jest bóg wiatru Ik występujący również pod imieniem Boga W. Był patronem drugiego miesiąca o tej samej nazwie miesiąca oraz władcą liczby trzy. Miał bardzo specyficzny i charakterystyczny dla siebie kształt ust. Swoim wyglądem przypominał wizerunek azteckiego Ehacatla. Bóg ten przynosił lekkie wiatry a wraz z nim choroby przenoszone z powietrzem. Uważano go za tego, który roznosi przeróżne formy obłędu. Majowie wierzyli, że tego typu niewidzialne choroby, gdy już znalazły się w ciele człowieka, przybierały postać różnych zwierząt, które poczynały trawić zarażonego od środka. Choroby, których symptomami było obłąkanie, traktowano jako uosobienie dzieci bogów. Prócz niego znamy również boga Ahmakiq, który zamykał wiatry niszczące uprawy, Ah Xuce ducha powodującego tęczę po ulewnym deszczu czy też bóg Kan Pauah Tun, najczęściej kojarzonego ze wschodnią stroną świata oraz Ohob’a.
Ek Chauach.
Ciekawym bogiem był bóg kupców Ek Chuah („Czarna Gwiazda” lub „Czarny Wódz Wojenny”). Zaliczano go do grona życzliwych bogów podróżnych, dróg i plantacji kakao. Niekiedy ukazywany był jako niosącego na grzbiecie toboły z towarami niczym wędrowny handlarz. Jako bóg wojny stawał się wrogi dla ludzi. Przedstawiany był z okiem w czarnej obręczy, co mogło raczej sugerować opuchnięte oczy – znak rozpoznawczy dla bogów starszyzny, oraz z dużym nosem. Niekiedy jego twarz była czarna. W kodeksach występował z symbolem krwawej ofiary lub z ogonem skorpiona. Charakteryzował się dzikim i gwałtownym usposobieniem. W 15 miesiącu Muan składano mu w ofierze pręgowanego psa wcześniej malowanego na ciemny, kakaowy kolor.
Xaman Ek.
Kupcy, jak również i podróżni, uważali za swego opiekuna również Xaman Ek – Boga Gwiazdy Polarnej. Był bogiem dobroczynnym, przedstawiany z perkatym nosem. Majowie spalali dla niego kadzidło – kopal na przydrożnych ołtarzach. Bogiem dróg jak i wędrowców był również Ah Beob oraz Ah Bolon Yocte.
Pozostali bogowie wojny.
Prócz Ek Chuah’a Majowie posiadali licznych bogów wojny o nieznanych nam bliżej znaczeniach. Dziś znamy ich jedynie imiona i niekiedy pojedyncze funkcje. Do najbardziej znanych bogów tej grupy, prócz wymienionych wyżej, należy bóg Cit Chac Coh („Ojciec Czerwonej Pumy”). Był czczony i sławiony podczas „uczty Kukulkana”. Jego osobie poświęcony był miesiąc 16 Pax, gdzie oddawano mu obfite krwawe ofiary z ludzi oraz był to najlepszy okres na dokonywanie zabójstw i rozpoczynanie wojennych potyczek. Innymi patronami wojny byli: ponury bóg Ek Ahau oraz Ah Chuy Kak, Ah Cun Can, Ah Hulneb, Hex Chun Chan, Hun Pic Tok) oraz bóg wojny włócznik Ahulane lub bóg walki Pakoc.
Pani Bestia, Kukulkan.
W mieście Palenque czczono pramatkę, założycielkę dynastii panującej w tym mieście, Panią Bestię. Żyła ona w 2360 r. p.n.e. i urodziła trojaczki. Ojcem ich był bóg GI (=G1). Boska trójca z Palengue otrzymała imiona GI, GII,GIII. Największe znaczenie spośród braci przypisują majolodzy GI, kojarzonym z bogiem Wenus-90 Wiatrem-0 a także z Quetzalcoatlem, pierwowzorem Kukulkana z Jukatanu, wyobrażanym jako opierzony wąż. Boga Quetzalcoatla Majowie przejęli od Tolteków i nazwali właśnie Kukulkanem. Był symbolem boga wiatru, a jego pióra symbolizowały zmarszczki na wodzie spowodowane wiatrem, tchnienie samego życia i związek nieba z ziemią. Kukulcan jako „Jasny bóg” był ich nauczycielem sztuki pisania. Uważany był za pana deszczu i płodności oraz za dawcę cywilizacji, sprawiedliwości i ładu. Uważano go za boga wiatru i często wiązano go z Gwiazdą Poranną. Według mitów z niego powstały przeróżne formy życia, w których połączył ze sobą przeciwieństwa: światło i ciemność, męskość i kobiecość, Ziemię i Niebo. Według legend był założycielem kilku dynastii królewskich. Hiszpański biskup Diego de Landa w swoim dziele, tak pisał o tym bogu:
Odpowiednikiem Kukulkana (Quetzalcoatla) u górskich Majów Quiche był Tepeu Gucumatz, opisywany przez Popol Vuh jako wielki wąż z błyszczącymi, niebiesko-zielonymi piórami, który, wspólnie z najwyższym stwórcą Huracanem, powołał do istnienia ziemię i ludzkość.
Ah Puch.
Duże znaczenie wśród Majów miał straszliwy bóg Ah Puch (Ahpuch „Pan Śmierci”), którego podobna do szkieletu, postać symbolizowała przerażające tajemnice śmierci. Na rysunkach przedstawiano go ze wszystkimi atrybutami zniszczenia i śmierci. Zamiast głowy miał trupią czaszkę, z tułowia wystawały mu żebra, pomiędzy którymi pęczniała wypełniona trupimi gazami skóra. Kręgosłup miał obnażony, zaś jego ciało pokrywały trupie plamy. Najczęściej przyozdabiany był w oczy nieboszczyka, kolczyki wykonane z kości oraz w materiałową chustkę z frędzlami. Przedstawiany był również w postaci obrzmiałych zwłok, przyozdobionych dzwonkami. Jego atrybutem była czaszka kościotrupa, na której Majowie dodawali przepowiednie i znaki. Był odpowiedzialny za wszystkie rodzaje śmierci czy to spowodowaną chorobą, morderstwem czy też w wyniku nieszczęśliwego wypadku. Dotyczyło to również i śmierci roślin. Czuwał nad bolesnymi stanami pośrednimi człowieka stojącego na pograniczu życia i śmierci. Ponadto każdy zmarły musiał przechodzić przez jego obszar, gdyż to był warunek powtórnego narodzenia. Wówczas patronował bezcielesnej fazie przemiany w nową postać. Był władcą liczby dziesięć, która to była traktowana jako śmiertelna połowa świętej liczby dwadzieścia. Patronował również szóstemu dniowi każdego miesiąca. W tym dniu panowała siła niszczenia, choroby i rozkładu. Walczył z bogiem Chac, który opiekował się nowymi pędami drzew, podczas gdy on sam niszczył młode listki. Uważano go za władcę dziewiątego, najniższego świata zmarłych – Mitnal (Xibalba w języku Quiche). Ah Puch posiadał różne warianty swojej osoby. Dziś znamy np. Cumhau, Hunhau, Hun-Ahau. U Indian Tzotzil występował pod postacią nietoperza i zwano go wówczas, Chamalcan. Tej personifikacji poświęcony jest 4 miesiąc Zotz. W tym samym miesiącu wspomina się innego boga śmierci w postaci nietoperza Camalotz (Camazotz „Nietoperz Śmierci”). Jego siedziba znajdowała się w Podziemiach, w których dawniej mieszkał bóg Xibalba. Obcinał głowy każdemu, kto bez jego zgody pojawiał się w jego królestwie. Losu tego nie uniknął nawet bóg Hunahpu.
Jaguar.
Ze światem Podziemia związany był również Bóg Jaguar znany pod nazwą bóg L. Pełnił on, zanim Wszechświat został uporządkowany, rolę przewodniczącego boskiego zgromadzenia (z tego też powodu do jego wizerunku dodawano symbol lilii wodnej – pierwszego kwiatu ziemi). Często wyobrażany w skórze jaguara zasiadający w podziemnym pałacu na tronie. Jego cechami charakterystycznymi były czarne malunki na ciele i jasny obszar wokół ust, co mogło być odnośnikiem do skóry jaguara lub do lam na ciele nieboszczyka. Na głowie nosił nakrycie z ptaka Muan. Był zaliczany do pięciu bóstw rzucających oszczepem, które wznosiły się na płycie Wenus. Pełnił wówczas role bóstwa wojny uzbrojonego w oszczep i tarczę. W ciągu roku, w specjalny sposób, był wspominany w miesiącu 15 Muan. Wówczas oddawano cześć boskiemu ptakowi Oxlahun Muan (Sowa Liczby Trzynaście lub Muan Trzynastego Nieba”) pod postacią którego ujawniał się bóg jaguarów przynosząc katastrofy, wojny i intrygi. Choć najczęściej jaguar był kojarzony z wojnami i katastrofą to również posiadał i pozytywną symbolikę. Był tym, który przenosił zmarłych przez świat Podziemi i w ten sposób dbał o pomyślne zakończenie ich podróży ku powtórnemu narodzeniu. Majowie Jaguara identyfikowali często ze słońcem jako jego towarzysz. Patronował wówczas liczbie cztery. Jednakże w momencie, gdy słońce schodziło do Podziemi, bóg Jaguar przeistaczał się w Boga Jaguara Podziemi i przybierał postać człekokształtną z widocznymi cechami jaguara na twarzy i dłoniach. Wówczas patronował świętej liczbie siedem. Majowie przedstawiali go wówczas jako starego władcę śmierci Xibalba (Xiba „Znikający”). W kalendarzu Tzolklin, Xibalba był patronem dnia trzeciego Akbal natomiast w kalendarzu Haab wspominano go w miesiącu 6 Xul. Miesiąc ten przyporządkowany był psu pod postacią którego pojawiał się bóg Tzul odpowiedzialny za procesy gnicia i przemijania. Symbole te przypominały prastary świat Xibalba, który mroczył ludzkie umysły, przynosił długie i nieuleczalne choroby, cierpienia i śmierć. Nadmiar złych myśli popychał ludzi do występku, zbrodni i samobójstw, w miesiącu tym nie podejmowano ważnych decyzji i nie planowano przyszłości.
Pozostali bogowie podziemia.
Mało znanym bogiem podziemia i śmierci był również Came („Śmierć”) i bóg zła Cit Bolon Ua.
W panteonie bogów śmierci Majowie posiadali jeszcze dwóch pomniejszych bogów imion których dziś nie znamy, ale wiadomo jak wyglądali. Bogowie ci byli wcieleniem władcy zmarłych a w Kodeksie Drezdeńskim nazwano go bogiem A. Każdemu z nich przyporządkowano określony rodzaj śmierci i cierpienia, albo konkretny zakres władzy w państwie Podziemi. Pierwszy z nich występował z opaską na oczach – symbolem ślepoty lub widzenia tylko tego co chce się zobaczyć. Nosił ozdoby wykonane z oczu nieboszczyka oraz łańcuch na szyi z charakterystycznym symbolem śmierci. Rysy twarzy, budowa i uczesania podkreślały jego młodość. Prawdopodobnie bóg ten był odpowiedzialny za przestrzeń pośrednią, do której zmarły wstępował bezpośrednio po zgonie, błąkając się w niej tak długo, aż bogowie zdecydowali się zaprowadzić go do właściwego poziomu Podziemia. Drugi bóg oznaczał się typowymi cechami starego pokolenia bogów. Posiadał trupią czaszkę, jego kołnierz wykonany był z oczu nieboszczyka w uszach miał kolczyki z ludzkich kości. Skóra, tego zdecydowanie negatywnego boga, pokryta była plamami a jedna z nóg zakończona była ogonem skorpiona.
Bóstwa opiekuńcze.
Majowie w swoim panteonie posiadali wielu bogów opiekujących się światem zwierzęcym, morskim i polowaniami. Często występowali w postaci zwierząt lub opiekowali się pewną ich grupą. Jednym z nich był Chac Uayab Xoc (Ah-kak-nexoy) „wielki” lub „czerwony” demon rekin, który był bogiem ryb i patronował rybakom. Wariantem tego boga był Kak Ne Xoc rekin o ognistym ogonie. Innym był Ek Balam Chac – czarny jaguar, czczony jako bóg pól. Należał do czwórki bogów, których wzywano w obrzędach mających zapewnić dobre plony. Pozostałymi bogami byli Ahbuluc Balam, Ahcan Uolcab, występujący pod postacią węża i Chichac Chob. Pod postacią czarnego ptaka coc ukazywał się Ek Cocah Mut. Objawiał się w Chumayel i związany był z konstelacją Plejad (niekiedy uważano go za przydomek Itzamny). Wąż w mitologii Majów był najczęściej symbolem konstelacji Plejad i pod tą postacią skrył się jeden ze stwórców ludzi i wszystkiego co żyje. –Lakin Chan. Uważa się go również za bóstwo wschodniej strony świata i założyciela cywilizacji. Ponadto był wynalazcą pisma i książek oraz posiadał wiedzę o ziołach i leczeniu. W postaci złego węża objawiał się również Hapikern. Żeńską jego odpowiedniczką była Ix Pic Tzab – bogini wąż. Bóg ojciec Nim–Ac („Wielki Dzik”) przybierał postać dzika a jego partnerka, bogini matka Zaqui-Nima-Tziis postać siwego dzika. Jej imię tłumaczy się jako „Wielka Siwa Locha”. Opiekunem wszystkich myśliwych i czynności związanych z łowami był Ah Uoc-yol-sip (Uoc Zuhuy Zip lub Zip) o postaci bardzo małego, nadprzyrodzonego jelenia czy Aquehe (Ah Ke, Ah Ceh) lub Ceh Lac, Ku Bolay. Innym bogiem łowów i zarazem wynalazcą metod polowania był Camaxtli oraz Tabai. Żeńskim odpowiednikiem Camaxtli była bogini Suhui Dzip Na wyspie Cozumel czczono boginię Teel Cuzam („Jaskółczonoga”) pod postacią oczywiście jaskółki.
Bóstwa płodności.
Do oddzielnej grupy należy zaliczyć bogów życia i płodności. Majowie czcili boga Acat („Bóg Życia”). Był odpowiedzialny za kształtujący się płód. Niekiedy uważano go za boga tych, którzy wykonują tatuaże. Innym bogiem był Ahkushtal. Spełniał rolę opiekuna narodzin. Kolejnym znanym bogiem był Baklum Chaam – falliczny bóg żyzność pól i płodności zwierząt.
Na końcu podstawowych bogów Majów, warto wymienić boga ziemi Buluc Ch’abtan („Jedenastokrotny Post”). Na temat tego boga nie ma oprawie żadnych wiadomości. Jedyna wzmianka znajduje się w [Kodeks Madrycki|Kodeksie Madryckim], gdzie nazwano go bogiem R. Najczęściej przedstawiany był z puklem kręconych włosów oraz spirala przed ustami. Zaliczany był do grupy bogów stosunkowo młodych. W swojej pozytywnej postaci był bogiem przyjaznym ludziom, lecz w swej drugiej naturze występował jako sprawca siedmiu lat wojen i suszy. Często jego osobę wiązano ze spełnieniem się niepomyślnych przepowiedni.
Pomniejsze bóstwa.
Bóstwa urodzaju.
Prócz tych wymienionych w panteonie bogów, Majowie posiadali wiele pomniejszych bóstw wywierających wpływ na codzienne życie. Prości wieśniacy czcili mało znanego boga kukurydzy – Uaxac Yol Kauil (Osiem Serc Nadmiaru), zwanego w kodeksach Bogiem E. Był bogiem całkowicie pozytywnym. Chronił świętą roślinę – kukurydzę, która stanowiła podstawę wyżywienia ludności i z której powstał pierwszy człowiek. Jego rysy posiadały wszystkie cechy męskiego ideału piękna – długi nos, oczy w kształcie migdałów, dumnie wysuniętą dolną wargę i sztucznie uformowane, wysokie czoło. Jego symbolem była kolba kukurydzy, którą nosił jako ozdobę na głowie. Na niektórych rysunkach kukurydza wyrastała mu wprost z czubka głowy, niekiedy posiadał hełm w kształcie ryby. Bóg kukurydzy był symbolem męskiej płodności i sił twórczych.. Niekiedy przedstawiano go jako władcę kukurydzy i ryb. Posiadał wówczas, przyczepione do nóg, szczudła, na których chciał przejść przez błotniste pola i posiać ziarno. W kalendarzu Majów był władcą liczby osiem, gdzie stanowił uosobienie nadmiaru, dostatku, sytości a także żyzności i sił twórczych.
Z kukurydzą związany był również bóg Uaxac-yol-kauil i Yum Kaax (Yum Viila „Pan lasów”). Jego personifikacja – Itzam Na Kauil był bogiem urodzaju. U plemion majańskich z Belize zwano go pod imieniem Yumi Kaax, gdzie jako bóg lasów, polowania i zwierząt łownych, porywał ludzi a ci z nich, którzy się odnajdywali byli obdarzeni cudowną mocą. Innym bogiem młodej kukurydzy był Ah Mun oraz Ghanan. Ten ostatni patronował również gospodarce. Żeńskim odpowiednikiem Yum Kaax’a była bogini pól kukurydzy Ixcanil (Xcanil „Pole Kukurydzy”). Strażnikiem kukurydzy u Majów Quiche był Chahal (Chajal). Odpowiedzialny był za kiełkowanie nasion i ich wzrost Jeszcze dzisiejsi Majowie Quiche z Chichicastenango wierzą, że kukurydza boi się trzęsienia ziemi, i gdy to zjawisko ma miejsce, rozmawiają z nią, by podtrzymać ją na duchu.
Bóstwa rzemieślników.
Ludność majańska chętnie czciła Azal Uoh – boginię tkactwa i przędzenia. Jej córka Ix Chebel Yax była żoną Itzamny. Muzyką i poezją u Majów opiekował się Ah Kin Xoc (Ah Kin Xocbilton, P’izlimtec). Nawet rzemieślnicy zajmujący się obróbką jadelitu i ametystu posiadali swojego patrona w osobie Ix Tub Tun. Nad moralnością Majów czuwał bóg Chentun, który objawiał się jedynie tym, którzy mieli złe intencje. Bogów lasów, Majowie nazywali ogólnie Kuilob (Kaaxob). Byli oni także bogami rolnictwa związanego z wyrębem drzew pod uprawy. Bardzo rzadkimi i mało znanymi bogami byli ponadto: bóg stwórca, Chuen, czy inny bóg o tym samym znaczeniu Cacoch.
Pozostałe bóstwa solarne i lunarne.
Majowie z Gwatemali wierzyli w boga słońca Tzaiic i zaćmień słońca Colop-u-uich-kin’a. Majowie Tzotzil z okolic San Juan Chamula w meksykańskim Chiapas posiadali w swej rodzimej mitologii boginie księżyca Hmetik („Księżyc”) będącą wraz z jej synem Htotika parę naczelnych bóstw tego plemienia.

</doc>
<doc id="697190" url="https://pl.wikipedia.org/wiki?curid=697190" title="Tina">
Tina



</doc>
<doc id="697195" url="https://pl.wikipedia.org/wiki?curid=697195" title="Árnafjørður">
Árnafjørður

Árnafjørður – wieś na Wyspach Owczych, w gminie Klaksvík, na wyspie Borðoy. Liczba ludności wynosi obecnie (I 2015 r.) 54 osoby. Kod pocztowy miasta Árnafjørður to FO 727.
Demografia.
Według danych Urzędu Statystycznego (I 2015 r.) jest 71. co do wielkości miejscowością Wysp Owczych.

</doc>
<doc id="697197" url="https://pl.wikipedia.org/wiki?curid=697197" title="Arnafjordur">
Arnafjordur



</doc>
<doc id="697200" url="https://pl.wikipedia.org/wiki?curid=697200" title="Boňkov">
Boňkov

Boňkov – gmina i wieś w Czechach, w kraju Wysoczyna w powiecie Havlíčkův Brod.
1 stycznia 2017 gminę zamieszkiwało 68 osób, a ich średni wiek wynosił 43,8 roku.

</doc>
<doc id="697211" url="https://pl.wikipedia.org/wiki?curid=697211" title="Jakub z Paradyża">
Jakub z Paradyża

Jakub z Paradyża inne formy nazwiska: "Jacobus de Clusa, Jacobus de Paradiso, Jakub z Jüterbocku (Interboku), Jakub Kartuz, Jakub z Kartuzji", (ur. ok. 1380, zm. 30 kwietnia 1464 w Erfurcie) – cysters, teolog i filozof, kaznodzieja.
Życiorys.
Pochodził z rodziny niemieckich kolonistów osiadłych nad Obrą. Ok. 1402 wstąpił do klasztoru w Paradyżu. Studiował filozofię i teologię na Akademii Krakowskiej. W 1423 został magistrem artes, a w 1432 magistrem teologii. Po studiach pozostał w klasztorze w Mogile pod Krakowem. Był kaznodzieją uniwersyteckim i lektorem teologii.
Działał jako teolog i myśliciel, był autorem wielu traktatów, dialogów i kazań. W latach 1440-1441 przyczynił się do powstania traktatu o wyższości soboru nad papieżem przesłanego na sobór w Bazylei. Na synodzie prowincjalnym w Łęczycy wystąpił z postulatem radykalnych reform życia zakonnego, m.in. opowiedział się za całkowitą sekularyzacją dóbr zakonnych. Popadł z tego powodu w konflikt ze swoim klasztorem; w 1442 przeniósł się do cystersów w Sulejowie, a następnie wstąpił do kartuzów na Spiszu. 
W 1442-1443 był na soborze w Bazylei, gdzie wygłosił kazanie do uczestników soboru. Ostatnie lata życia spędził w klasztorze kartuzów w Erfurcie. Od 1452 wykładowca prawa kanonicznego na Uniwersytecie Erfurckim, od 1454 dziekan, a następnie od 1456 rektor wszechnicy erfurckiej.
Jest autorem około 150 dzieł ascetycznych, dogmatycznych, kanonicznych i moralnych. Był zdecydowanym zwolennikiem koncyliaryzmu oraz głębokich reform życia klasztornego. Był wyśmienitym badaczem i znawcą Pisma świętego i uznanym nauczycielem akademickim. 

</doc>
<doc id="697215" url="https://pl.wikipedia.org/wiki?curid=697215" title="Maremmano">
Maremmano

Maremmano – jedna z ras włoskich wierzchowców. Wywodzi się z terenu środkowych i północnych Włoch (głównie z Toskanii).
Budowa, eksterier.
Konie tej rasy mają od 15,3 do 16,2 dłoni wysokości (160-168 cm). Występuje większość podstawowych maści.
Hodowla.
Rasę Maremanno włoscy hodowcy uzyskali poprzez łączenie regionalnych ras jeździeckich z końmi importowanymi z Francji, Irlandii, Niemiec, a także kilkoma końmi holenderskimi i wschodnioeuropejskimi.
Pierwotną odmianą tej rasy był silny i szybki koń o niskiej jakości. Dzięki krzyżówkom Maremanna z końmi czystej krwi arabskiej podniesiono jego szlachetność.

</doc>
<doc id="697218" url="https://pl.wikipedia.org/wiki?curid=697218" title="Helikoniowate">
Helikoniowate

Helikoniowate ("Heliconiaceae" (A. Rich.) Nakai) – monotypowa rodzina należąca do rzędu imbirowców. Zawiera jeden tylko rodzaj – helikonię ("Heliconia" L.) blisko spokrewniony z powszechnie znanym ze swoich smacznych, słodkich owoców bananowcem ("Musa"); niegdyś obydwa rodzaje zaliczano do tej samej rodziny bananowatych. Są to rośliny wybitnie tropikalne, pochodzące w większości z gorących i wilgotnych obszarów Ameryk, nieliczne gatunki rosną także na wyspach pacyficznych (od Samoa po Nową Gwineę i Celebes. Wyróżnia się ok. 200 gatunków. Kwiaty zapylane są najczęściej przez kolibry na kontynentach amerykańskich i przez nietoperze na wyspach Oceanii. Ze względu na okazałe i oryginalne kwiatostany wiele gatunków uprawianych jest jako rośliny ozdobne, stosowane także na kwiat cięty (długo zachowują świeżość w bukietach). W Melanezji pąki kwiatostanowe były pożywieniem głodowym.
Systematyka.
Klad okrytonasienne, klad jednoliścienne ("monocots"), rząd imbirowce ("Zingiberales"), rodzina helikoniowate ("Heliconiaceae"). Rodzina stanowi klad bazalny w obrębie rzędu:

</doc>
<doc id="697219" url="https://pl.wikipedia.org/wiki?curid=697219" title="Wojewodowie sieradzcy">
Wojewodowie sieradzcy

Wojewodowie sieradzcy Księstwa Sieradzkiego i województwa sieradzkiego I Rzeczypospolitej.

</doc>
<doc id="697222" url="https://pl.wikipedia.org/wiki?curid=697222" title="Conor Oberst">
Conor Oberst

Conor Mullen Oberst (ur. 15 lutego 1980 w Omaha w stanie Nebraska) – amerykański piosenkarz i kompozytor, wokalista zespołu Bright Eyes. Założyciel niezależnych wytwórni płytowych Saddle Creek Records i Team Love Records.
Muzykę zaczął tworzyć już w wieku 13 lat. W 1993 roku wraz ze starszym bratem Mattem Oberstem i przyjacielem Tedem Stevensem nagrał swój pierwszy album ("Water"). W 1995 został jednym z założycieli zespołu Commander Venus. W tym samym roku stworzył swój pierwszy poważny projekt muzyczny o nazwie Bright Eyes. Mimo że do dziś jest to jego główna działalność muzyczna, Conor Oberst współpracował i nagrywał z wieloma innymi grupami. Jego muzyka to połączenie folk rocka i alt country (wyjątkiem był album "Digital Ash in a Digital Urn" z 2005 roku na którym pojawiło się wiele elementów muzyki elektronicznej).

</doc>
<doc id="697229" url="https://pl.wikipedia.org/wiki?curid=697229" title="Zebedeusz">
Zebedeusz

Zebedeusz – biblijny rybak i szkutnik z Kafarnaum, ojciec apostołów Jakuba i Jana, mąż Salome.
Imię Zebedeusz oznacza "Bóg dał".

</doc>
<doc id="697234" url="https://pl.wikipedia.org/wiki?curid=697234" title="Unia gospodarcza i walutowa">
Unia gospodarcza i walutowa

Unia gospodarcza i walutowa (UGiW), unia gospodarczo-walutowa (UGW) – jeden z elementów współpracy w ramach Unii Europejskiej, ustanowiony w grudniu 1991 roku traktatem z Maastricht. Jej głównym przedsięwzięciem jest utworzenie wspólnej waluty europejskiej oraz przeniesienie polityki pieniężnej na szczebel wspólnotowy.
Państwa uczestniczące.
Do unii gospodarczej i walutowej należą wszystkie państwa Unii Europejskiej, jednak w III etapie UGW uczestniczy 20 z nich.
Spośród europejskich krajów nieczłonkowskich wspólną walutę stosuje sześć państw. W porozumieniu z Unią na euroizację zdecydowały się:
Z kolei dwa inne państwa wprowadziły euro bez porozumienia z Unią:
Historia.
Geneza współpracy walutowej.
Pierwsze sformułowania dotyczące współpracy walutowej pojawiły się już w traktacie ustanawiającym EWG. Priorytetem były jednak wówczas prace nad wspólną polityką rolną, utworzeniem unii celnej oraz – docelowo – wspólnego rynku. Ponadto funkcjonowanie systemu z Bretton Woods gwarantowało wówczas stabilność walut, co nie rodziło potrzeby zacieśnienia współpracy w tym zakresie. Dopiero stopniowe załamywanie się dotychczasowego systemu walutowego, które odbiło się negatywnie na handlu w ramach EWG, skłoniło jej członków do wypracowania własnej koncepcji integracji walutowej.
Pierwszy projekt w tym zakresie powstał jeszcze przed ostatecznym załamaniem się systemu z Bretton Woods w 1971 – był to tak zwany raport Barre'a (z 1969). Jego następcą był raport Wernera, w którym zaprezentowano projekt utworzenie unii ekonomicznej i walutowej. Oba projekty nie były jednak w pełni realizowane, m.in. z uwagi na kryzys naftowy oraz rozszerzenie EWG do dziewięciu państw.
Budowa europejskiego systemu walutowego.
W 1972 utworzony został mechanizm tak zwanego węża w tunelu. Szerokie pasmo wahań ustalono na 4,5%, zaś dopuszczalny przedział wahań między poszczególnymi dwiema walutami określono na 2,25%. Jednocześnie zapoczątkowano budowę systemu instytucjonalnego wspólnej polityki kursowej – w 1973 powołany został Europejski Fundusz Współpracy Walutowej. 18 grudnia 1978 Rada Europejska, na wniosek Francji i RFN, podjęła decyzję o utworzeniu europejskiego systemu walutowego. System zaczął obowiązywać 13 marca 1979. Powołany został umową zawartą między bankami centralnymi państw członkowskich EWG. Istotę systemu stanowiły trzy elementy:
Raport Delorsa i traktat z Maastricht.
W czerwcu 1988 na szczycie UE w Hanowerze zapoczątkowano prace komitetu pod kierownictwem przewodniczącego Komisji Europejskiej, Jacques’a Delorsa. Zadaniem komitetu było zaproponowanie wprowadzenia ścisłej unii gospodarczo-walutowej.
Raport Delorsa przewidywał wprowadzenie unii w trzech etapach. Na jego podstawie 1 czerwca 1989 – podczas szczytu unijnego w Madrycie – zdecydowano o rozpoczęciu 1 lipca 1990 pierwszego etapu unii gospodarczo-walutowej.
W grudniu 1989 na szczycie w Strasburgu zwołano konferencję międzyrządową w celu ustalenia, niezbędnych do utrzymania unii gospodarczo-walutowej, poprawek do traktatu. Wspomniana konferencja doprowadziła do powstania Traktatu o Unii Europejskiej, ostatecznie podpisanego w Maastricht w 1992. Traktat stanowił o wprowadzeniu unii w trzech etapach:
Do unii walutowej nie przystąpiły Dania, Szwecja i Wielka Brytania.
Traktat lizboński a UGW.
Wejście w życie traktatu lizbońskiego w grudniu 2009 wprowadziło pewne zmiany także w odniesieniu do UGW. Przede wszystkim wzmocniona została pozycja państw strefy euro – przyznano im większą autonomię w dziedzinie koordynacji polityki gospodarczej oraz dokonano instytucjonalizacji eurogrupy. Ponadto EBC stał się formalnie jedną z głównych instytucji UE, wprowadzono podstawy traktatowe dla funkcjonowania Eurosystemu, wzmocniono rolę KE przy EDP oraz ustanowiono nowy element procedury uchylenia derogacji – uzyskanie zalecenia od państw strefy euro.
Warunki uczestnictwa.
Warunkiem pełnego uczestnictwa w UGW jest wypełnienie przez państwo członkowskie kryteriów konwergencji. Wyróżnia się kryteria konwergencji nominalnej oraz kryteria konwergencji prawnej. Do pierwszej grupy zalicza się:
Z kolei zgodnie z kryteriami konwergencji prawnej należy zapewnić zgodność prawodawstwa krajowego z art. 130 i 131 "Traktatu o funkcjonowaniu Unii Europejskiej" oraz ze Statutem Europejskiego Systemu Banków Centralnych i Statutem Europejskiego Banku Centralnego.

</doc>
<doc id="697235" url="https://pl.wikipedia.org/wiki?curid=697235" title="Sarah Vaughan">
Sarah Vaughan

Sarah Lois Vaughan (zwana Sassy i The Divine One) (ur. 27 marca 1924 w Newark, zm. 3 kwietnia 1990 w Hidden Hills) – amerykańska wokalistka jazzowa.
Życiorys.
Ojciec Sary Vaughan – Asbury „Jake” Vaughan był cieślą, lecz grywał na gitarze i pianinie, a matka – Ada Vaughan pracowała w pralni i śpiewała w chórze kościelnym. Młoda Sarah Vaughan przez dziesięć lat pobierała lekcje fortepianu, śpiewała też w chórze kościelnym Mount Zion Baptist Church, a w wieku 12 lat została w nim organistką. W 1942 r. wygrała amatorski konkurs talentów w Apollo Theater w Harlemie. Billy Eckstine, który śpiewał wówczas w big-bandzie Earla „Fatha” Hinesa, dostrzegł jej talent i w 1943 r. zaproponował jej posadę wokalistki i drugiej pianistki w zespole. Rok później Eckstine zaangażował ją do swojej własnej grupy. W niej Sarah Vaughan zetknęła się z pionierami modern jazzu: Charliem Parkerem i Dizzym Gillespiem. Dzięki wspólnym nagraniom z zespołem Eckstine’a, dokonanym w 1945 r., poznała podstawy nowej muzyki, która charakteryzowała cały jej późniejszy dorobek.
Po odejściu od Eckstine’a przez krótki czas występowała w zespole Johna Kirby’ego (1945–46), po czym zdecydowała się na karierę solową. W 1947 r. wyszła za trębacza George’a Treadwella, który został jednocześnie jej menedżerem. Pracę studyjną i koncertową lat 50. rozpoczęła w 1950 r. od wspólnych nagrań z Milesem Davisem, po czym nagrała liczne albumy z muzyką popularną w Mercury Records oraz muzykę bliższą jazzowi w wytwórni EmArcy. Nagrania te powstały przy współudziale Clifforda Browna, Cannonballa Adderleya i muzyków zespołu Counta Basiego. W latach 60. Vaughan miała już ustaloną markę. Odeszła też od jazzu w kierunku komercyjnych nagrań z towarzyszeniem orkiestry.
Dopiero w latach 70. zaczęła ponownie regularnie występować i nagrywać z muzykami jazzowymi. W 1974 r. wystąpiła na Festiwalu Jazzowym w Monterey, a w 1978 r. nagrała album z kwartetem: Oscar Peterson, Joe Pass, Ray Brown i Louie Bellson. Rok później ukazał się "Duke Ellington Song Book One", w którego realizacji wzięli udział tacy muzycy jak: Zoot Sims, Frank Foster, Frank Wess, J.J. Johnson i Joe Pass. W 1980 r. Vaughan wystąpiła na koncercie w Carnegie Hall, powróciła też do śpiewania z Eckstine’em w Apollo Theater, w miejscu, gdzie zaczęła się jej kariera. Koncertowała i nagrywała z najwybitniejszymi muzykami od Parkera i Petersona po Herbiego Hancocka, Rona Cartera, Billa Higginsa, Dizzy’ego Gillespiego, Dona Cherry’ego, Maynarda Fergusona, Chucka Mangione. Śpiewała również w zespołach Jimmy’ego Jonesa (1948–52, 1954–58), Roya Hayesa (1953–58), Richarda Daviesa (przełom lat 50. i 60.), Rolanda Hanny’ego (1961–63), Boba Jamesa (1965–68), Jana Hammera (1970–71), Jimmy’ego Cobba (1970–78), Andy’ego Simpkinsa (Od 1979) i Harolda Jonesa (od 1980).
W 1945 r. Vaughan wygrała w ankiecie czytelników pisma „Esquire”, w latach 1947–1952 triumfowała w magazynie „Down Beat”, a w latach 1948–1952 w „Metronome”. Obdarzona niezwykłą skalą i idealną modulacją, potrafiła subtelnie panować nad jakością swego głosu. Często frazy śpiewane delikatnym, ciepłym głosem kontrastowały z fragmentami interpretowanymi szorstkim, nosowym vibrato czy gardłowym warczeniem. Zdobyta w czasie współpracy z Eckstine’em wiedza na temat bebopu pozwoliła jej wplatać do śpiewu nowocześniejsze elementy jazzowej struktury.
W 1989 otrzymała nagrodę NEA Jazz Masters Award.

</doc>
<doc id="697239" url="https://pl.wikipedia.org/wiki?curid=697239" title="Zespół Elektrociepłowni w Łodzi">
Zespół Elektrociepłowni w Łodzi



</doc>
<doc id="697240" url="https://pl.wikipedia.org/wiki?curid=697240" title="Wirujący derwisze">
Wirujący derwisze

Wirujący derwisze (tur. "Mevlevilik") – zakon muzułmański powstały w XIII wieku w Turcji. Inspiracją do powstania zakonu była mistyczna poezja Rumiego, (zm. w 1273 r. w Konyi). Charakterystyczną cechą uczestników tego zakonu jest medytacja w ruchu w postaci szeregu figur "tanecznych", z których najbardziej widowiskowym jest umiejętność szybkiego wirowania (stąd nazwa). 
Na świecie znany jest zespół "MEKDAR" (w Polsce nazwany "Tańczącymi Derwiszami") prezentujący swe umiejętności na scenie.

</doc>
<doc id="697242" url="https://pl.wikipedia.org/wiki?curid=697242" title="Rudolf I Burgundzki">
Rudolf I Burgundzki

Rudolf I Burgundzki (również znany jako Radulf, Ralph, czy Raoul (ur. ok. 890, zm. 15 stycznia 936 w Auxerre) – książę burgundzki w latach 921–923, król zachodniofrankijski w latach 923–936.
Syn księcia burgundzkiego Ryszarda I, z dynastii Buviniden oraz Adelajdy, córki Konrada II, hrabiego Auxerre. W 921 roku ożenił się z Emmą, córką Roberta I i Béatrice de Vermandois. Dlatego po śmierci teścia mógł objąć władzę nad Frankami.
Podczas swojego panowania dwukrotnie (w latach 924 i 933) nadawał nowe terytoria Normanom, którzy od 911 byli lennikami królów Francji jako władcy Normandii.
W 923 r. w bitwie pod Fiorenzuola d’Arda pokonał wojska Berengara I z Friuli.

</doc>
<doc id="697246" url="https://pl.wikipedia.org/wiki?curid=697246" title="Rudolf (książę Burgundii)">
Rudolf (książę Burgundii)



</doc>
<doc id="697251" url="https://pl.wikipedia.org/wiki?curid=697251" title="Dobel (powiat Calw)">
Dobel (powiat Calw)

Dobel – miejscowość i gmina uzdrowiskowa w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Calw, wchodzi w skład wspólnoty administracyjnej Bad Herrenalb. Leży w północnym Schwarzwaldzie, ok. 22 km na północny zachód od Calw.
Współpraca.
Miejscowość partnerska:

</doc>
<doc id="697255" url="https://pl.wikipedia.org/wiki?curid=697255" title="Aaron Burckhard">
Aaron Burckhard

Aaron Burckhard (ur. 14 listopada 1963 w Oakland) – perkusista grający w zespole Nirvana w 1987 roku.
Aaron wziął udział w pierwszym koncercie Cobaina i Novoselica, który odbył się na zwykłej imprezie w Raymond, w domu przy Nussbaum Road 17 dzięki inwencji sąsiada Kurta – Ryana Agnera. Jakiś czas potem Burckhard dostał posadę zastępcy dyrektora w barze Burger King i zrezygnował z gry w zespole.
W 1988 r. Kurt ponownie zaprosił go do współpracy, która jednak nie trwała długo. Burckharda zatrzymała policja, kiedy pijany prowadził samochód Kurta. Po tym incydencie zespół zaangażował perkusistę Chada Channinga. Później Burckhard grał w zespole Attica, z którym zarejestrował jeden album w 2005 roku.

</doc>
<doc id="697256" url="https://pl.wikipedia.org/wiki?curid=697256" title="Rotunda Zamojska">
Rotunda Zamojska

Rotunda Zamojska – powstała w latach 1825–1831 jako działobitnia, po włączeniu Zamościa po Kongresie wiedeńskim w 1815 w granice Królestwa Kongresowego, czyli pod panowanie Rosji. W czasie II wojny światowej, w latach 1940–1944 był tu niemiecki obóz podległy gestapo "„Gefangenen Durchgangslager Sicherheitspol”" („Jeniecki Obóz Przejściowy Policji Bezpieczeństwa”), miejsce martyrologii ludności Zamojszczyzny. 
Stanowi część miasta o nazwie Rotunda w obrębie dzielnicy Stare Miasto.
Historia.
Budową rotundy kierował francuski gen. Jan Chrzciciel Mallet-Malletski podczas modernizacji zamojskiej twierdzy. Znajduje się ok. 500 m na południe od Starego Miasta, pełniła wówczas ważną funkcję jako stanowisko obronne. Z twierdzą połączona była drogą biegnącą na południe od dawnego bastionu II, osłoniętą wałami i fosą na zewnątrz. Rotunda ma formę grubego (ok. 7 m) pierścienia przykrytego warstwą ziemi, otwartego od strony Starego Miasta, z wysokimi (ok. 9,5 m), ceglano-kamiennymi ścianami, z oknami o funkcji strzelnicy od zewnątrz oraz wejściami do poszczególnych cel od dziedzińca. Zbudowana jest na planie koła o średnicy zewnętrznej 54 m. Wewnętrzny dziedziniec ma 38,5 m średnicy. Znajduje się tam 19 niewielkich, połączonych cel – wcześniej było ich 20, jedna została zniszczona podczas bombardowania niemieckiego na początku II wojny światowej. Do dziś Rotunda otoczona jest fosą od zachodu, południa i wschodu.
W okresie II Rzeczypospolitej stacjonujące w Zamościu pułki Wojska Polskiego 9 Pułk Piechoty Legionów i 3 Pułk Artylerii Lekkiej przejęły obiekty Rotundy.
II wojna światowa.
Podczas II wojny światowej Niemcy stworzyli tu 19 czerwca 1940 przejściowy obóz dla ludności aresztowanej w ramach niemieckiej Akcji AB Nadzwyczajnej Akcji Pacyfikacyjnej ("Außerordentliche Befriedungsaktion"), m.in. grupy inteligencji, ludzi związanych z ruchem oporu. Później, w roku 1942, obiekt ten stanowił także miejsce licznych, masowych egzekucji, jakie obejmowały ludność Zamojszczyzny, w tym również dzieci. Podobnie jak w wielu innych miejscach, Niemcy również tu zacierali ślady dokonanych zbrodni; prochy spalonych ofiar zrzucano do fosy-rzeczki biegnącej wokół Rotundy. Szacuje się, że pozbawiono tu życia ok. 8 tysięcy ludzi. Za zbrodnie nikt z oprawców nie został osądzony. Ostatnie egzekucje miały miejsce 20 i 21 lipca 1944, gdy rozstrzelano 150 ludzi, krótko przed wyzwoleniem obozu.
Po zakończeniu działań wojennych i wyzwoleniu miasta spod okupacji niemieckiej w 1944 r., utworzono tu cmentarz z grobami ofiar Rotundy wokół jej murów na zewnątrz oraz groby innych ofiar po obu stronach drogi prowadzącej od północy do jej dziedzińca (uporządkowanych w połowie lat 50.): żołnierzy Armii Polskiej z Września 1939, żołnierzy Armii Krajowej, partyzantów radzieckich i żołnierzy Armii Czerwonej, a także ludności cywilnej, Żydów i ofiar ludobójstwa stalinowskiego. Jest tu wiele grobów bezimiennych, symbolicznych, można też zauważyć groby zbiorowe, ale upamiętniające tragiczne wydarzenia i walkę w obronie Polski. Znajdują się tutaj prochy ponad 45 tysięcy ofiar, żołnierzy oraz partyzantów poległych w czasie okupacji niemieckiej na Ziemi Zamojskiej.
W roku 1947 utworzono tu Muzeum Martyrologii Zamojszczyzny – Rotunda.
Przy wejściu na dziedziniec znajduje się brama z niemieckimi napisami „Gefangenen Durchgangslager Sicherheitspol” („Jeniecki Obóz Przejściowy Policji Bezpieczeństwa”), poniżej mniejszymi literami: "Beschlagnahmt im Einvernehmen mit der Ortskommandtr Zamosc" (Obiekt zajęty w porozumieniu z komendanturą w Zamościu).
Po lewej stronie, w miejscu zniszczonej celi, znajduje się płyta upamiętniająca rozstrzeliwania i egzekucje więźniów.
Wewnątrz, poszczególne cele zostały poświęcone różnym ofiarom II wojny światowej, nie tylko z Zamojszczyzny, są tam:
Na dziedzińcu znajduje się duża płyta pamiątkowa – w tym miejscu palono ciała zamordowanych. Ostatnich więźniów zamordowano tuż przed ucieczką, ich ciała spaliły się tylko częściowo i są pochowane wokół.
Wśród więźniów obozu Rotunda byli m.in.: błogosławiony Stanisław Kostka Starowieyski, 16-letnia uczennica Grażyna Kierszniewska, 17-letnia uczennica gimnazjum Danuta Sztarejko, jej matka Celina Sztarejko – żona oficera Stanisława Sztarejko, hr. Aleksander Szeptycki, Michał Nowacki wiceburmistrz Zamościa, Wacław Bajkowski prezydent Lublina, płk Zdzisław Maćkowski żołnierz AK, jego dwaj synowie Zdzisław i Jan, jego żona Pelagia Maćkowska, Michał Wazowski burmistrz Zamościa, ks. Antoni Gomółka kapelan harcerstwa, Władysław Szala rolnik, jego 19-letni syn Jan Szala, Henryk Rosiński notariusz, dr Zygmunt Klukowski. Szacuje się, że przez Rotundę przeszło około 50 tys. ludzi.
Na rotundzie obchodzone są uroczystości rocznicowe oraz związane ze świętami państwowymi oraz kościelnymi.
O Rotundzie Zamojskiej opowiada film dokumentalny „Rotunda zamojska – cela śmierci”. Informacje przedstawione w dokumencie skupiają się na tematyce powiązanej z działalnością Obwodu Zamość AK oraz z okresem Powstania Zamojskiego.

</doc>
<doc id="697258" url="https://pl.wikipedia.org/wiki?curid=697258" title="BC">
BC



</doc>
<doc id="697260" url="https://pl.wikipedia.org/wiki?curid=697260" title="Unterreichenbach (Badenia-Wirtembergia)">
Unterreichenbach (Badenia-Wirtembergia)

Unterreichenbach – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Calw, wchodzi w skład wspólnoty administracyjnej Bad Liebenzell. Leży w północnym Schwarzwaldzie, nad rzeką Nagold, ok. 15 km na północ od Calw, przy drodze krajowej B463.

</doc>
<doc id="697265" url="https://pl.wikipedia.org/wiki?curid=697265" title="Skrytka pocztowa">
Skrytka pocztowa

Skrytka pocztowa – skrzynka zainstalowana w placówce operatora pocztowego, służąca do odbierania korespondencji. Jest udostępniana w wybranych placówkach i zamykana przez adresata na klucz. Można przez nią odbierać zwykłe przesyłki listowe oraz zawiadomienia o nadejściu przesyłek rejestrowanych i przekazów pocztowych (awiza).
Używana jest szczególnie przez klientów, którzy otrzymują dużo korespondencji. Wykorzystywana jest też przez firmy, które z różnych powodów chcą całą korespondencję mieć w jednym miejscu (np. przy organizacji konkursów).
Ze skrytek pocztowych mogą korzystać zarówno osoby prawne, jak i klienci indywidualni. Aby korzystać ze skrytki pocztowej, należy zgłosić się do wybranej placówki pocztowej, gdzie na podstawie pisemnego wniosku o udostępnienie skrytki następuje zawarcie umowy między pocztą a adresatem.
Za pośrednictwem skrytki odbierane są te przesyłki, które zostały dokładnie na nią zaadresowane. Adres taki powinien zawierać: imię i nazwisko lub pełną nazwę adresata; numer skrytki; kod pocztowy oraz nazwę placówki pocztowej, w której udostępniona została skrytka. Na podstawie specjalnego oświadczenia do skrzynki mogą zostać doręczone również przesyłki adresowane na konkretnego odbiorcę.
Przykładowy wzór adresowania na skrytkę pocztową:
Pierwsze skrytki pocztowe w Polsce zainstalowano w 1879 w urzędzie pocztowym na Nowym Mieście w Kaliszu. 

</doc>
<doc id="697268" url="https://pl.wikipedia.org/wiki?curid=697268" title="Liczydło górskie">
Liczydło górskie

Liczydło górskie ("Streptopus amplexifolius" Rich.) – gatunek byliny należący do rodziny liliowatych ("Liliaceae"). Występuje bardzo rzadko w lasach Sudetów, Karpat, w Górach Świętokrzyskich i na Wyżynie Śląskiej (Rezerwat przyrody Ochojec).
Biologia i ekologia.
Geofit ryzomowy. Występuje w lasach do piętra kosówki, ale główny obszar jego występowania to regiel górny. Rośnie zarówno na podłożu wapiennym, jak i granitowym. W klasyfikacji zbiorowisk roślinnych gatunek charakterystyczny dla Cl. "Betulo-Adenostyletea".

</doc>
<doc id="697269" url="https://pl.wikipedia.org/wiki?curid=697269" title="Neuweiler (powiat Calw)">
Neuweiler (powiat Calw)

Neuweiler – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Calw, wchodzi w skład związku gmin Teinachtal. Leży w północnym Schwarzwaldzie, ok. 12 km na południowy zachód od Calw.
Dzielnice.
Gmina dzieli się na siedem dzielnic: Agenbach, Breitenberg, Gaugenwald, Hofstett, Neuweiler, Oberkollwangen oraz Zwerenberg.

</doc>
<doc id="697271" url="https://pl.wikipedia.org/wiki?curid=697271" title="Martin Perl">
Martin Perl

Martin Lewis Perl (ur. 24 czerwca 1927 w Nowym Jorku, zm. 30 września 2014 w Palo Alto, Santa Clara) – amerykański fizyk, laureat Nagrody Nobla w roku 1995 za odkrycie leptonu tau.
Życiorys.
Profesor fizyki na Uniwersytecie Stanforda, członek Amerykańskiej Akademii Nauk w Waszyngtonie i Rosyjskiej Akademii Nauk. Prowadził badania z zakresu fizyki cząstek elementarnych. W latach 70. XX w. kierował zespołem, który w akceleratorze SLAC przeprowadził eksperymenty ze zderzeniem przeciwbieżnych wiązek elektronów i pozytonów o ogromnych energiach; analiza produktów tych zderzeń doprowadziła do odkrycia leptonu τ, cząstki z rodziny leptonów nie przewidzianej wcześniej przez teoretyków, za co w roku 1995 otrzymał, wspólnie z F. Reinesem, Nagrodę Nobla "za pionierski wkład do fizyki leptonów".
Doctor honoris causa Uniwersytetu Belgradzkiego (2009).

</doc>
<doc id="697273" url="https://pl.wikipedia.org/wiki?curid=697273" title="Robert Richardson">
Robert Richardson



</doc>
<doc id="697276" url="https://pl.wikipedia.org/wiki?curid=697276" title="Łódź Andrzejów Szosa">
Łódź Andrzejów Szosa

Łódź Andrzejów Szosa – przystanek osobowy w Łodzi, położony na wschodnich obrzeżach miasta, w pobliżu przystanku kolejowego Łódź Andrzejów, na trasie pomiędzy stacjami Łódź Widzew i Łódź Olechów, w obrębie łódzkiej kolei obwodowej.
Nazwa przystanku ma związek z ulicami Rokicińską i Gajcego, na rogu których jest on ulokowany.
14 marca 2021 po gruntownej przebudowie przystanek, który był nieczynny przez 20 lat, został ponownie udostępniony podróżnym.

</doc>
<doc id="697278" url="https://pl.wikipedia.org/wiki?curid=697278" title="Martin L. Perl">
Martin L. Perl



</doc>
<doc id="697287" url="https://pl.wikipedia.org/wiki?curid=697287" title="Ján Babjak">
Ján Babjak

Ján Babjak SJ (ur. 28 października 1953 w Hažínie nad Cirochou) – arcybiskup słowackiej cerkwi greckokatolickiej, biskup diecezjalny, a następnie metropolita preszowski w latach 2003–2022, jezuita.
Życiorys.
Młodość i prezbiterat.
Ján Babjak ukończył seminarium duchowne śś. Cyryla i Metodego w Bratysławie. Święcenia kapłańskie przyjął 11 czerwca 1978 w Preszowie z rąk biskupa eparchii w Križevci Joachima Szégedy’ego. W latach 1978–1983 pełnił posługę kapłańską w Preszowie, w 1983 został wikariuszem parochii w Ľubicy koło Kieżmarku. 18 czerwca 1987 potajemnie wstąpił do zakonu jezuitów. W latach 1989–1990 był prefektem seminarium duchownego w Bratysławie. W 1990 został proboszczem greckokatolickiej parochii Podwyższenia Świętego Krzyża w Bratysławie.
W latach 1991–1993 ks. Babjak studiował w Papieskim Instytucie Wschodnim w Rzymie, gdzie uzyskał licencjat. Po powrocie do Słowacji w latach 1993–1994 kierował domem ćwiczeń duchowych zakonu jezuitów w Preszowie. W 1994 wyjechał do Rzymu, gdzie pracował w słowackim wydziale Radia Watykańskiego, a jednocześnie dalej studiował w Papieski Instytucie Wschodnim, gdzie w 1996 obronił pracę doktorską.
W latach 1996–2002 o. Babjak zarządzał jezuickim „Centrum Duchowości Wschód-Zachód (im.) o. Michala Lacka SJ” oraz wykładał na wydziale teologicznym Uniwersytetu Trnawskiego i na greckokatolickim wydziale teologicznym Uniwersytetu Preszowskiego.
Episkopat.
11 grudnia 2002 o. Babjak został mianowany przez Stolicę Apostolską ordynariuszem greckokatolickiej eparchii preszowskiej. Święcenia biskupie przyjął z rąk papieża Jana Pawła II 6 stycznia 2003 w bazylice św. Piotra w Rzymie. Intronizowany został 18 stycznia 2003.
30 stycznia 2008 papież Benedykt XVI wyniósł go do godności arcybiskupa nowo powstałej metropolii preszowskiej.
25 kwietnia 2022 papież Franciszek przyjął jego rezygnację z funkcji metropolity preszowskiego.

</doc>
<doc id="697301" url="https://pl.wikipedia.org/wiki?curid=697301" title="Stanford Linear Accelerator Center">
Stanford Linear Accelerator Center

Centrum Liniowego Akceleratora Stanforda (ang. "Stanford Linear Accelerator Center", SLAC) – jeden z największych ośrodków badawczych fizyki cząstek elementarnych posiadający m.in. akcelerator liniowy LINAC o długości ponad 3 km. Ośrodek jest położony na południe od San Francisco, w Palo Alto. Znajduje się na Uniwersytecie Stanforda. 
W zainstalowanym liniowym akceleratorze wiązek przeciwbieżnych elektronów i pozytonów uzyskiwana jest energia zderzenia do 50 GeV.

</doc>
<doc id="697302" url="https://pl.wikipedia.org/wiki?curid=697302" title="Łódź Stoki">
Łódź Stoki

Łódź Stoki – przystanek kolejowy położony w łódzkiej dzielnicy Widzew, na osiedlu Stoki, w obrębie łódzkiej kolei obwodowej, na trasie pomiędzy Łodzią Widzewem i Zgierzem.
W roku 2017 przystanek obsługiwał 100–149 pasażerów na dobę.
1 września 2014 roku reaktywowany, stanowi jeden z przystanków Łódzkiej Kolei Aglomeracyjnej. W celu zwiększenia jego funkcjonalności został przesunięty z dotychczasowej lokalizacji w stronę Centrum Kliniczno-Dydaktycznego Uniwersytetu Medycznego oraz osiedla akademickiego Lumumbowo, największych z pobliskich generatorów ruchu.
Historyczny przystanek Łódź-Stoki.
Dawny przystanek jest niemal doszczętnie zdewastowany. Jedynymi po nim pozostałościami są zarośnięty peron (podwyższenie 30 cm, szerokość 3,5 m) oraz zdewastowane schody, wiodące z peronu w kierunku biegnącej równolegle do torów ulicy Pomorskiej (i kończące się w krzakach – ulica Pomorska została w latach 90. przebudowana i przesunięta ok. 15 metrów na południe).

</doc>
<doc id="697306" url="https://pl.wikipedia.org/wiki?curid=697306" title="Juliusz Gardawski">
Juliusz Gardawski

Juliusz Aleksander Gardawski (ur. 11 stycznia 1948) – profesor nauk ekonomicznych, socjolog, kierownik Katedry Socjologii Ekonomicznej Szkoły Głównej Handlowej w Warszawie.
Życiorys.
Juliusz Gardawski w 1972 ukończył SGPiS (specjalność ekonomika pracy i polityka społeczna). Praca magisterska, napisana u prof. Leszka Gilejki, była poświęcona strukturze społecznej i klasie robotniczej (uczestnictwo w badaniach sondażowych pracowników „Azotów” w Puławach). Po studiach podjął pracę w Katedrze Filozofii i dostał propozycję wyjazdu na studia doktoranckie do Moskwy. W 1975 obronił pracę doktorską poświęconą „tektologii”, tj. wczesnej wersji cybernetyki społecznej. W Moskwie zainteresował się semiotyką kultury i strukturalizmem (m.in. Łotmanem). Po powrocie kontynuował pracę w Katedrze Filozofii w zespole socjologicznym Gilejki. Początkowo zajmował się strukturalizmem, lecz po krótkim czasie powrócił do badań empirycznych z zakresu socjologii ekonomicznej. Współuczestniczył w opracowaniu raportu z dużych badań związków zawodowych.
Po utworzeniu Katedry Socjologii od początku lat 80. uczestniczył w kolejnych badaniach postaw robotników, stosunków przemysłowych, związków zawodowych, a następnie samorządu pracowniczego. W latach 1987–1991 uczestniczył w kierowanych badaniach panelowych w sześciu wielkich fabrykach. Od 1991 samodzielnie kierował badaniami klasy robotniczej. W latach 1991–1995 przeprowadził serię badań „Robotnicy”, finansowanych przez polskie przedstawicielstwo Fundacji im. Friedricha Eberta. Badania pozwoliły na stwierdzenie w środowisku robotniczym specyficznego „przyzwolenia ograniczonego” na gospodarkę rynkową i utrzymujące się w długim okresie oczekiwania „przyjaznej (bezpieczniej) gospodarki rynkowej”.
W 1997 na podstawie dorobku naukowego oraz monografii pt. "Przyzwolenie ograniczone. Robotnicy wobec rynku i demokracji" uzyskał w Kolegium Ekonomiczno-Społecznym SGH stopień naukowy doktora habilitowanego nauk ekonomicznych. W 2002 prezydent RP Aleksander Kwaśniewski nadał mu tytuł naukowy profesora nauk ekonomicznych. Pełnił funkcję dyrektora Instytutu Filozofii, Socjologii i Socjologii Ekonomicznej. Wypromował trzech doktorów.
Członek Komitetu Nauk o Pracy i Polityce Społecznej PAN. W latach 2004–2006 członek zarządu głównego Polskiego Towarzystwa Socjologicznego.
W swoich publikacjach odwołuje się do dorobku Andrzeja Bączkowskiego. Jest członkiem Parafii Ewangelicko-Augsburskiej Świętej Trójcy w Warszawie.
W 2002 został odznaczony Złotym Krzyżem Zasługi.

</doc>
<doc id="697308" url="https://pl.wikipedia.org/wiki?curid=697308" title="Koń turkmeński">
Koń turkmeński

Rasa turkmeńska - rasa koni, pochodząca z Turkmenistanu (Afganistan, Iran, część dawnego ZSRR). Jego wysokość w kłębie wynosi od 14,3 do 15,1 dłoni (150 - 155 cm). Występujące maści to siwa, gniada, kasztanowata i skarogniada. 
Jest to stara rasa, która była wykorzystywana do wyścigów co najmniej 2000 lat temu. Konie turkmeńskie są niezwykle wytrzymałe i szybkie. Od tej rasy wywodzą się rasy: koń jomudzki i koń achał-tekiński. Legendy mówią, że konie turkmeńskie były wykorzystywane przez władcę perskiego - Dariusza. Początek tej rasy jest niejasny. Są różne teorie na temat pochodzenia koni turkmeńskich. Podobno turkmeny są podobne do wierzchowców Scytów. Ze starożytnych opisów wyłania się obraz konia turkmeńskiego, jakiego znamy dzisiaj. Zwierzęta te są większe od koni czystej krwi arabskiej. Mają też dłuższy od arabów krok. Są kanciaste i smukłe, mają dość duże głowy. Charakterystyczną cechą tej rasy jest budowa przypominająca charta. Tradycyjnie przykrywa się je grubymi derkami z filcu, co powoduje pocenie i w konsekwencji utrzymanie szczupłej sylwetki konia, bez warstwy tłuszczu. Jest to metoda mocno kontrowersyjna.

</doc>
<doc id="697309" url="https://pl.wikipedia.org/wiki?curid=697309" title="Przezszyjne wewnątrzwątrobowe zespolenie wrotno-układowe">
Przezszyjne wewnątrzwątrobowe zespolenie wrotno-układowe

Przezszyjne wewnątrzwątrobowe zespolenie wrotno-układowe (używany jest skrótowiec TIPS lub TIPSS, od ang. "transjugular intrahepatic portosystemic shunt") – połączenie między gałęzią żyły wrotnej a jedną z gałęzi żył wątrobowych, za pomocą stentu. Jego założenie odbywa się z dostępu przez żyłę szyjną wewnętrzną, przy zastosowaniu technik angiograficznych. 
Wskazania.
Wskazania do TIPS:
Zakrzepica żył wątrobowych jest wskazaniem kontrowersyjnym.
Przeciwwskazania.
Przeciwwskazaniem bezwzględnym jest ciężka niewydolność wątroby lub prawej komory. Przeciwwskazania względne to encefalopatia wątrobowa znacznego stopnia i późna zakrzepica żyły wrotnej.
Technika.
Zabiegu dokonuje się z dojścia przez żyłę szyjną wewnętrzną. Po zacewnikowaniu żyły wątrobowej wprowadza się długą, zakrzywioną igłę lub system współosiowy i pod kontrolą ultrasonograficzną dokonuje przekłucia do gałęzi wewnątrzwątrobowej żyły wrotnej. Kanał przekłucia poszerza się do średnicy 8–10 mm i stentuje na całej długości. W razie konieczności dostęp można wykorzystać do doraźnej embolizacji żylaków przełyku. Następnie mierzy się gradient między układem wrotnym a systemowym; nie powinien on przekraczać 12 mm Hg.
W wyspecjalizowanych ośrodkach doraźne powodzenie (czyli wytworzenie zespolenia) możliwe jest w 97% przypadków. Skuteczność w zwalczaniu ostrych krwotoków ocenia się na 91%. Ponowne krwawienia w okresie 2 lat występują u 21% pacjentów. Skuteczność w leczeniu wodobrzusza oceniono na 65%. Śmiertelność 30-dniowa wynosi około 11% i dotyczy przede wszystkim pacjentów z grupy C w klasyfikacji Childa-Pugha. U około 20% można spodziewać się pogorszenia lub encefalopatii; w ciągu roku u około 42% pacjentów konieczna jest reinterwencja ze względu na zwężenie w stencie lub w obrębie żyły wątrobowej.
Powikłania.
Możliwe powikłania to wytworzenie wewnątrzwątrobowych przetok tętniczo-żylnych lub żylno-żółciowych w przebiegu kanału wkłucia, co wiąże się z koniecznością ich embolizacji, a także przekłucie do jamy otrzewnej. Najgroźniejszym powikłaniem jest zewnątrzwątrobowe wykonanie zespolenia, powodujące groźne krwawienie.

</doc>
<doc id="697311" url="https://pl.wikipedia.org/wiki?curid=697311" title="TIPS">
TIPS



</doc>
<doc id="697316" url="https://pl.wikipedia.org/wiki?curid=697316" title="Przezżylne wewnątrzwątrobowe zespolenie wrotno-systemowe">
Przezżylne wewnątrzwątrobowe zespolenie wrotno-systemowe



</doc>
<doc id="697325" url="https://pl.wikipedia.org/wiki?curid=697325" title="Łódź Andrzejów">
Łódź Andrzejów

Łódź Andrzejów – przystanek osobowy i posterunek bocznicowy szlakowy położony na wschodnich obrzeżach Łodzi, na terenie osiedla Andrzejów, na trasie łódzkiej odnogi Kolei Warszawsko-Wiedeńskiej.
W roku 2017 stacja obsługiwała 200–299 pasażerów na dobę.
Historia dworca sięga początków XX wieku: stacja w podłódzkim wówczas Andrzejowie była jednym z istotniejszych przystanków na trasie wiodącej z Łodzi do Koluszek. W późniejszym okresie, wraz z rozwojem dworca Łódź Widzew, traciła na znaczeniu, obecnie zatrzymują się tam tylko pociągi podmiejskie oraz, na wchodzącej w skład stacji bocznicy, pociągi towarowe (zsypujące grys, żwir itp). Budynek dworca, niegdyś zawierający kasy biletowe i poczekalnię, został wyburzony w 2008 r.

</doc>
<doc id="697326" url="https://pl.wikipedia.org/wiki?curid=697326" title="Mikołaj Bibikow">
Mikołaj Bibikow

Mikołaj Bibikow, Nikołaj Walerianowicz Bibikow (ros. Николай Валерианович Бибиков; ur. w Petersburgu, zm. 21 lutego 1923 w Pradze) – rosyjski generał, w latach 1892−1906 prezydent Warszawy.
Życiorys.
Urząd Prezydenta Warszawy objął 6 października 1892. Kontynuował po swoim poprzedniku Sokratesie Starynkiewiczu budowę kanalizacji i wodociągów miejskich. Podczas jego prezydentury powstały parki: Ujazdowski i Skaryszewski. Zainicjował budowę miejskich hal handlowych, w tym największych Hal Mirowskich. Ponadto podczas jego kadencji m.in. zbudowano elektrownię i rozpoczęto elektryfikację miasta, uruchomiono kolejki: grójecką, marecką i jabłonowską, zbudowano wiadukt Markiewicza, rozpoczęto budowę Trzeciego Mostu na Wiśle (mostu Poniatowskiego), a także wybrukowano wiele ulic.
Ponieważ z jego inicjatywy obsadzono drzewami szereg ulic oraz urządzono wiele warszawskich ogródków i skwerów, Bibikow zyskał żartobliwy przydomek "skwiernego gienierała".
Podczas rewolucji 1905 pod naciskiem społeczeństwa zgodził się na wprowadzenie języka polskiego do urzędów, a także na umieszczenie w ratuszu polskich napisów. Wobec projektu wyboru prezydenta spośród członków Rady Miejskiej podał się do dymisji 29 czerwca 1906. Po ustąpieniu został urzędnikiem do specjalnych poruczeń w Urzędzie Warszawskiego Gubernatora.
Generał-major od 1890, generał-lejtnant od 1899, generał kawalerii od 1906.
Ostatnie lata życia spędził w Pradze. Został pochowany w prawosławnej części cmentarza Olszańskiego w Pradze.
Odznaczenia.
Chronologicznie:

</doc>
<doc id="697327" url="https://pl.wikipedia.org/wiki?curid=697327" title="Szyfr z kluczem jednorazowym">
Szyfr z kluczem jednorazowym

Szyfr z kluczem jednorazowym () – szyfr zaproponowany w 1917 roku przez Gilberta Vernama, którego, przy poprawnym wykorzystaniu, nie można złamać. Szyfr z kluczem jednorazowym jest dużym zbiorem o niepowtarzalnych i przypadkowych sekwencjach znaków. W pierwotnej postaci była to jednorazowa taśma perforowana do dalekopisu. Nadawca używa każdej litery z tego zbioru do zaszyfrowania jednego znaku tekstu jawnego. Szyfrowanie to dodanie modulo 26 jednego znaku tekstu jawnego i znaku jednorazowego klucza.
Metoda Vernama zapewniała prawie doskonałe zabezpieczenie treści przekazu, ale wymagała użycia dalekopisu lub maszyny szyfrującej. Trzej kryptolodzy pracujący dla niemieckiego Ministerstwa Spraw Zagranicznych – Werner Kuntze, Rudolf Schauffler i Erich Langlotz – przekształcili metodę Vernama do postaci praktyczniejszych w użyciu tzw. jednorazowych bloczków szyfrowych. Były to łączone w 50-stronicowe bloki tablice, z których każda zawierała po 48 pięciocyfrowych grup. Cyfry we wszystkich grupach na jednej stronie były zapisane w sposób zupełnie przypadkowy, bez powtórzenia żadnej z grup. Podobnie żadna strona nie była duplikatem innej. Po przekształceniu tekstu jawnego depeszy w ciąg cyfr szyfrant według ustalonego systemu wybierał określoną stronę z bloku i wykorzystywał grupy cyfr jako klucz do zaszyfrowania depeszy dodając (modulo 10) cyfry klucza i te powstałe z przekształcenia tekstu jawnego. Odbiorca, dysponując identycznym blokiem odwracał proces szyfrowania. W latach 1921–1923 takie bloki wprowadzono do użytku w niemieckiej korespondencji dyplomatycznej. Potem metoda ta stała się najpowszechniej stosowanym sposobem szyfrowania w sytuacjach, kiedy nie było możliwości użycia maszyn szyfrujących.
Istniała również wersja jednorazowych bloczków szyfrowych, w której losowe grupy składały się z liter. Używanie tej wersji było bardziej skomplikowane: trzeba było (według ustalonej reguły) zamienić litery tekstu jawnego i litery jednorazowego klucza na dwucyfrowe liczby, a następnie dodać je do siebie (modulo 26). Otrzymane liczby z powrotem przekształcano w litery.
Oryginalny szyfr Vernama.
W 1917 Vernam skonstruował urządzenie do łączności telegraficznej korzystającej z 32-znakowego kodu Baudota. Każdy znak kodu jest kombinacją pięciu sygnałów lub ich braku, co odpowiada bitom 1 i 0 w komputerach. Niepowtarzalny, losowy ciąg znaków klucza jest wyperforowany na taśmie papierowej i każdy bit tekstu jawnego jest dodawany modulo 2 do kolejnego bitu klucza.
Polega na tym, że każdy bit wiadomości formula_1 dodajemy modulo 2 (funkcja XOR) z bitem pochodzącym z idealnego generatora losowego formula_2 Taki generator można traktować jako ciąg losowy formula_3 doświadczeń Bernoulliego z prawdopodobieństwem formula_4 (np. rzut symetryczną monetą). Szyfrogram formula_5 odczytujemy w analogiczny sposób, wykorzystując ciąg bitów wygenerowany przy szyfrowaniu:
Na podstawie twierdzenia: "jeżeli dwie zmienne losowe formula_9 i formula_10 są niezależne i formula_10 ma rozkład jednostajny nad formula_12 to formula_13 ma rozkład jednostajny nad formula_14" otrzymujemy wiadomość zaszyfrowaną. Idealność szyfru polega na tym, że wnioskowanie o następnym bicie szyfrogramu możliwe jest jedynie z prawdopodobieństwem równym formula_15 Innymi słowy nie ma żadnej metody, która pozwoliłaby powiększyć szansę zgadnięcia następnego bitu szyfrogramu nad ślepy traf.
Przykład.
Załóżmy, że:
Wtedy szyfr Vernama generuje ciąg bitów kryptogramu formula_18 gdzie formula_19 dla formula_20
Szyfrowanie polega na dodaniu litery tekstu jawnego do litery klucza
Stosowanie.
Każdy klucz używany jest tylko raz, do zaszyfrowania tylko jednej wiadomości. Klucz tworzony jest w sposób losowy, przeciwnik nie ma informacji, która może ułatwić złamanie szyfru. Po zaszyfrowaniu wiadomości nadawca niszczy strony lub taśmę perforowaną z wykorzystanym zbiorem znaków. Odbiorca dysponuje identycznym zbiorem i używa tych samych znaków zbioru do odszyfrowania każdego znaku szyfrogramu. Podobnie jak nadawca po odszyfrowaniu wiadomości niszczy zbiór znaków stanowiących klucz. Przy nadawaniu nowej wiadomości trzeba zastosować nowy zbiór znaków i nowe znaki klucza.
Szyfrowanie z kluczem jednorazowym może być rozszerzone na dane binarne. Zamiast zestawu znaków są stosowane klucze binarne.
Metoda generacji i użycia klucza kryptograficznego wymaga by:
Zalety.
Wykorzystanie tej metody np. w szyfrowaniu XOR, bądź w szyfrze polialfabetycznym zapewnia całkowite bezpieczeństwo wiadomości, ponieważ dla każdej pary M i C (wiadomość i tekst zaszyfrowany) istnieje pasujący do nich K (klucz), czyli znając jedynie C, możemy dopasować do niego dowolną M o tej samej długości i na ich podstawie wyliczyć pasujący K. Dzięki temu złamanie szyfru (o niezakodowanym tekście jawnym) nie jest możliwe nawet poprzez testowanie wszystkich możliwych kluczy (atak brute force).
Problem złamania OTP jest podobny do problemu związanego z rozwiązaniem równania: M + K = C w którym znane jest jedynie C. Zakładając, że przeciwnik nie ma dostępu do jednorazowego zestawu znaków stosowanego do szyfrowania wiadomości, można powiedzieć, że jest to idealnie bezpieczny algorytm utajniania. Dowolny szyfrogram może być szyfrogramem dowolnego tekstu jawnego o tej samej długości.
Wady.
Praktyczną wadą algorytmu jest długość klucza, która nie może być mniejsza od długości wiadomości, jaką nadawca zamierza przesłać. Rutynowe stosowanie szyfrów z kluczem jednorazowym wymagałoby od nadawcy i odbiorcy wcześniejszego uzgodnienia ogromnego klucza (bądź ogromnego zbioru kluczy). Problem stanowi zarówno całkowicie losowe wygenerowanie klucza, jak i jego bezpieczne przekazanie drugiej stronie.
Z tego powodu algorytm z kluczem jednorazowym znajduje zastosowanie przede wszystkim w szyfrowaniu wyjątkowo tajnych informacji w kanałach o małej przepustowości. Gorąca linia między prezydentami Rosji i Stanów Zjednoczonych jest zabezpieczona właśnie za pomocą takiego szyfru.

</doc>
<doc id="697332" url="https://pl.wikipedia.org/wiki?curid=697332" title="Idiomat">
Idiomat



</doc>
<doc id="697334" url="https://pl.wikipedia.org/wiki?curid=697334" title="Operacja Sugiury">
Operacja Sugiury

Operacja Sugiury – zabieg operacyjny stosowany w profilaktyce krwawień z żylaków przełyku.
Polega na:

</doc>
<doc id="697338" url="https://pl.wikipedia.org/wiki?curid=697338" title="Idiomatyzm">
Idiomatyzm



</doc>
<doc id="697342" url="https://pl.wikipedia.org/wiki?curid=697342" title="Tamaryna cesarska">
Tamaryna cesarska

Tamaryna cesarska, tamaryna wąsata ("Saguinus imperator") – gatunek ssaka naczelnego z rodziny pazurkowcowatych (Callithrichidae).
Zasięg występowania.
Tamaryna cesarska występuje w zależności od podgatunku:
Taksonomia.
Gatunek po raz pierwszy naukowo opisał w 1907 roku szwajcarsko-brazylijski przyrodnik Émil August Goeldi nadając mu nazwę "Midas imperator". Jako miejsce typowe odłowu holotypu Goeldi wskazał rzekę Acré, w górnym biegu rzeki Purus, w Brazylii.
"S. imperator" należy do grupy gatunkowej "mystax". Autorzy "Illustrated Checklist of the Mammals of the World" rozpoznają dwa podgatunki.
Opis.
Długość ciała 23–26 cm, ogona 35–42 cm; masa ciała 400–550 g. Sierść szara z domieszką rdzawobrązowego koloru, dłonie i stopy czarne, ogon brązowy. Głowa mała, charakterystyczne długie, białe wąsy (stąd nazwa wąsata). Żyje w grupach rodzinnych, prowadzi nadrzewny tryb życia, jest aktywna w dzień. Wszystkożerna - zjada głównie owady, owoce i nektar.
Ochrona.
W Peru znajduje się pod ochroną. Całkowita liczba okazów jest nieznana.

</doc>
<doc id="697344" url="https://pl.wikipedia.org/wiki?curid=697344" title="Kaspian">
Kaspian

Kaspian, znany pod imieniem Kaspian X Żeglarz – postać fikcyjna, król Narnii. Z pochodzenia Telmar. Syn Kaspiana IX, bratanek Miraza uzurpatora tronu Narnii. W serii C.S. Lewisa "Opowieści z Narnii" występuje czterokrotnie: w "Księciu Kaspianie", "Podróży „Wędrowca do Świtu”", "Srebrnym krześle" i "Ostatniej bitwie".
Książę Kaspian.
Kaspian wychowuje się na dworze swojego wuja Miraza. Codziennie przed snem niania opowiada mu o „Starej Narnii”, co chłopiec bardzo lubi. Gdy Miraz się o tym dowiaduje wyrzuca nianię z pałacu i na jej miejsce przysyła Kaspianowi opiekuna. Jednak nawet ten opowiada mu o Narnii. Pewnego dnia Kaspian ucieka z pałacu, gdy dowiaduje się o narodzinach syna Miraza, bowiem teraz wuj będzie chciał go zabić. Ucieka i po drodze spotyka Starych Narnijczyków. Od tej pory zbiera armię przeciw Mirazowi. Dochodzi do wielu bitew, jednak to oddziały Kaspiana ponoszą większe straty. Kaspian wzywa na pomoc, za pomocą magicznego rogu Piotra, Edmunda, Zuzannę i Łucję. Z pomocą czwórki rodzeństwa i Aslana pokonuje Miraza i zostaje królem - Kaspianem X.
Podróż „Wędrowca do Świtu”.
Kaspian wypływa w morze w celu odnalezienia siedmiu baronów, którzy wypłynęli na morze. Za pomocą magicznego obrazu na jego statek trafiają Edmund, Łucja i ich kuzyn Eustachy. Na Samotnych Wyspach zostają porwani przez piratów Glina, jednak Kaspiana ratuje baron Bern, którego Kaspian potem mianuje księciem na Samotnych Wyspach. Kaspian uwalnia resztę przyjaciół, doprowadza do zaniku niewolnictwa na wyspach i rusza dalej. Po powrocie Edmunda, Łucji i Eustachego do ich świata Kaspian bierze za żonę córę Ramandu (w filmie ma na imię Lilliandil).
Srebrne krzesło.
Kaspian jest już stary. Jego syn zaginął, więc nie wiadomo, kto zostanie następcą tronu. Pewnego dnia, gdy Kaspian wraca z wyprawy dowiaduje się, że jego potomek odnalazł się i czeka na niego w pałacu. Po powrocie i rozmowie z synem, król umiera. Aslan przenosi go na 5 minut (ziemskiego czasu) do naszego świata, gdzie Kaspian pomaga Julii i Eustachemu walczyć z gangiem znęcającym się nad słabszymi.
Ostatnia bitwa.
Tam czytamy o Królu Kaspianie X Żeglarzu Cesarzu Samotnych Wysp w momencie, gdy wszyscy 'przyjaciele' Narnii wchodzą do „Krainy Aslana”. Występuje tam wtedy z synem Rillianem, oraz ukochaną żoną.
Kaspian w filmie.
W ekranizacji "" z 2008 roku tytułową rolę zagrał Brytyjczyk Ben Barnes, który ponownie wcielił się w postać Kaspiana w ekranizacji "Podróży „Wędrowca do Świtu”", która weszła na ekrany 25 grudnia 2010 roku.

</doc>
<doc id="697345" url="https://pl.wikipedia.org/wiki?curid=697345" title="Łódź Arturówek">
Łódź Arturówek

Łódź Arturówek – przystanek osobowy położony w łódzkiej dzielnicy Bałuty, na terenie osiedla Arturówek, w pobliżu Lasu Łagiewnickiego, w obrębie łódzkiej kolei obwodowej, na linii kolejowej nr 16 pomiędzy stacjami Łódź Marysin (wcześniej Łódź Radogoszcz) i Zgierz.
W roku 2017 przystanek obsługiwał 150–199 pasażerów na dobę.
Stacja przez lata była nieużywana. W 2013 roku postanowiono przywrócić ją do użytkowania. Przystanek został odbudowany w ramach Łódzkiej kolei Aglomeracyjnej. Zachodni zaniedbany peron został zastąpiony nowym, wybudowanym po przeciwnej stronie torów. W pobliżu stacji znajdują się przystanki autobusowe linii 65A, 65B, 66 i nocne N2 łódzkiego MPK.

</doc>
<doc id="697347" url="https://pl.wikipedia.org/wiki?curid=697347" title="Moje piosenki (album Moniki Brodki)">
Moje piosenki (album Moniki Brodki)

Moje piosenki – album Moniki Brodki wydany w roku 2006.
Nagrania dotarły do 7 miejsca na liście OLiS w Polsce i uzyskały certyfikat złotej płyty.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="697351" url="https://pl.wikipedia.org/wiki?curid=697351" title="Konie turkmeńskie">
Konie turkmeńskie



</doc>
<doc id="697352" url="https://pl.wikipedia.org/wiki?curid=697352" title="Łódź Olechów Wschód">
Łódź Olechów Wschód

Łódź Olechów Wschód – przystanek osobowy w Łodzi, położony na południowo-wschodnich obrzeżach miasta, w pobliżu dworca towarowego Łódź Olechów, w obrębie łódzkiej kolei obwodowej.
Historia.
Likwidacja postojów pociągów pasażerskich nastąpiła na początku lat 90. XX wieku, od tego czasu był wykorzystywany jako przystanek służbowy dla pracowników pobliskiej stacji towarowej. W związku z przebudową dworca Łódź Fabryczna przywrócono funkcjonowanie przystanku dla ruchu osobowego. Przystanek jest skomunikowany z linią autobusową MPK (linia nr 90A). 15 grudnia 2019 postój pociągów został przywrócony, w związku z reaktywacją ruchu pociągów na linii kolejowej nr 25 na odcinku Łódź Chojny - Łódź Olechów

</doc>
<doc id="697355" url="https://pl.wikipedia.org/wiki?curid=697355" title="Niška Banja">
Niška Banja

Niška Banja (cyr. Нишка Бања) – miasto w południowo-wschodniej części Serbii, w okręgu niszawskim, w mieście Nisz, siedziba gminy miejskiej Niška Banja. Położone jest u podnóża góry Koritnik. W 2011 roku liczyło 4380 mieszkańców.
Zabytki oraz interesujące miejsca.
Interesujące miejsca.
W mieście znajduje się uzdrowisko ze źródłami radioaktywnymi.

</doc>
<doc id="697358" url="https://pl.wikipedia.org/wiki?curid=697358" title="Czy mnie jeszcze pamiętasz?">
Czy mnie jeszcze pamiętasz?

Czy mnie jeszcze pamiętasz? – ostatni album Czesława Niemena nagrany z zespołem Akwarele. Wydany w roku 1969 nakładem wydawnictwa Polskie Nagrania „Muza”.
Skład.
oraz

</doc>
<doc id="697359" url="https://pl.wikipedia.org/wiki?curid=697359" title="Nishinomiya">
Nishinomiya

 – miasto w Japonii (prefektura Hyōgo), położone pomiędzy Kobe a Osaką.
Położenie.
Miasto leży w południowo-wschodniej części prefektury między Kobe a Osaką, graniczy z miastami:
Historia.
Miasto powstało 1 kwietnia 1925.
17 stycznia 1995 poważnie ucierpiało podczas wielkiego trzęsienia ziemi w Kōbe.
Sport.
Jest sławne między innymi dzięki stadionowi baseballowemu Koshien drużyny Hanshin Tigers.

</doc>
<doc id="697363" url="https://pl.wikipedia.org/wiki?curid=697363" title="Bieliczna">
Bieliczna

Bieliczna (j. łemkowski Білична) – wyludniona wieś łemkowska w Beskidzie Niskim u stóp Lackowej, której obszar włączono do wsi Izby.
Historia.
Bieliczna została lokowana w 1595 roku, przez Iwana Izbiańskiego, przywilejem kardynała Jerzego Radziwiłła, ówczesnego biskupa krakowskiego. Wieś znajdowała się wtedy w powiecie sądeckim w województwie krakowskim. Do 1782 roku wieś wchodziła w skład klucza muszyńskiego biskupów krakowskich, od 1634 roku stanowiąc majątek kościelny parafii w Tyliczu.
W 1796 roku w miejscowości wymurowano cerkiew greckokatolicką. W 1928 roku, na fali schizmy tylawskiej, mieszkańcy zaczęli przechodzić na prawosławie, we wsi wybudowano drewnianą cerkiew prawosławną. W 1936 roku w Bielicznej znajdowały się dwie świątynie chrześcijańskie (greckokatolicka i prawosławna) i 34 domy. W 1939 roku wieś zamieszkiwało 225 Łemków i 7 Żydów.
W latach 1944–1946 na Wschód (w okolice Krzywego Rogu) mniej lub bardziej dobrowolnie wyjechało 8 rodzin. Pozostałych mieszkańców przymusowo wysiedlono w 1947 roku w ramach akcji „Wisła”. Budynki rozebrali okoliczni mieszkańcy, ocalała tylko cerkiew greckokatolicka i stary cmentarz łemkowski. Obszar wsi włączono do sąsiednich Izb.
Teraźniejszość.
Bieliczna leży w dolinie rzeki Białej, u podnóża północnych stoków Lackowej, najwyższego po polskiej stronie szczytu Beskidu Niskiego. Teren dawnej wsi, obecnie części Izb, nigdy nie został ponownie zasiedlony. Jedynym istniejącym budynkiem w Bielicznej jest dawna greckokatolicka zabytkowa cerkiew pod wezwaniem św. Michała Archanioła. Przez długi czas pozostająca w stanie ruiny, została poddana konserwacji w 1985 roku dzięki staraniom ks. Mieczysława Czekaja, ówczesnego proboszcza rzymskokatolickiej parafii Świętych Kosmy i Damiana w Banicy. W otoczeniu cerkwi znajduje się stary cmentarz łemkowski, na którym przetrwały nieliczne nagrobki. We wsi zachowało się kilka krzyży i kapliczek przydrożnych. Sezonowo prowadzi się tu wypas owiec.

</doc>
<doc id="697364" url="https://pl.wikipedia.org/wiki?curid=697364" title="Hale Mirowskie w Warszawie">
Hale Mirowskie w Warszawie

Hale Mirowskie – dwie bliźniacze hale targowe znajdujące się na warszawskim Mirowie na placu Mirowskim 1 (hala zachodnia) oraz placu Żelaznej Bramy 1 (hala wschodnia).
Historia.
Zespół przy placu Mirowskim był pierwszym kompleksem hal targowych wzniesionym w Warszawie na przełomie XIX i XX wieku. Hale umożliwiały m.in. lepszą organizację handlu i podniesienie warunków higienicznych sprzedaży dzięki przeniesieniu jej z otwartej przestrzeni do zamkniętych pomieszczeń.
Hale Mirowskie wybudowano w latach 1899–1902 w miejscu części rozebranych Koszar Mirowskich, pod które kamień węgielny położono 15 października 1899 roku. Ich nazwa, przejęta od nazwy koszar, pochodzi od nazwiska Wilhelma Miera. Projektantami hal byli: Bolesław Miłkowski (konstrukcja), Ludwik Panczakiewicz (elewacje) oraz Apoloniusz Nieniewski i Władysław Kozłowski (oprawa architektoniczna). Były to dwa budynki o długości 95,4 m i szerokości 42,8 m. Metalowe konstrukcje hal wykonała warszawska spółka K. Rudzki i S-ka. Nad wejściami umieszczono cynkowe kartusze z warszawską Syreną. Koszt budowy hal wyniósł 1,4 mln rubli.
Właścicielem hal było miasto, wydzierżawiając stragany i sklepy indywidualnym przedsiębiorcom. Wydzielono w nich 515 stanowisk handlowych. W halach sprzedawano produkty spożywcze oraz przedmioty związane z gospodarstwem domowym. Stragany rozmieszczano według rodzajów sprzedawanych produktów.
Przed wybuchem II wojny światowej w 1939 w halach działało ok. 900 punktów sprzedaży detalicznej. Do zniszczenia w 1944 były największym w Warszawie obiektem handlowym. Obok znajdowały się także dwa inne skupiska handlu detalicznego: Gościnny Dwór oraz Bazar Janasza. Handlowano także na ulicach sąsiadujących z placem Mirowskim i placem Żelaznej Bramy. Cały ten obszar był czasem nazywany „brzuchem Warszawy”.
Pierwsze lata wojny hale przetrwały bez większych zniszczeń. W maju 1941 działało w nich 1641 stoisk, więcej niż przed wojną. Budynki ucierpiały dopiero podczas powstania warszawskiego. 1 sierpnia 1944 doszło do walk o wschodnią halę, w której znajdowały się niemieckie warsztaty samochodowe. 5 i 6 sierpnia, podczas ataku wojsk niemieckich w kierunku placu Piłsudskiego i towarzyszących mu bombardowań lotniczych, obydwie hale zostały spalone. Zostały zdobyte po ciężkich walkach 6 sierpnia po południu przez oddziały Oskara Dirlewangera. Okolicznych mieszkańców spędzono do rozbierania barykad, a następnie zamordowano. Ich zwłoki zostały następnie spalone przez Verbrennungskommando Warschau. 7 sierpnia powstańcy podjęli udaną próbę uwolnienia grupy osób przetrzymywanych w halach. Polacy jeszcze dwukrotnie podejmowali próby odbicia hal: 13 sierpnia oraz w nocy z 30 na 31 sierpnia 1944.
Po wojnie początkowo nie planowano odbudowy okolic placu Żelaznej Bramy i Hal Mirowskich. Planowano wyburzyć pozostałości budynków i urządzić na ich miejscu park. Odstąpiono jednak od tego planu i wypalone hale zostały odbudowane.
Opis.
Hala zachodnia (Mirowska) – po odbudowie według projektu Zbigniewa Pawlaka od listopada 1962 ponownie zaczęła pełnić funkcje handlowe. Dla powiększenia powierzchni handlowej w latach 60. XX wieku do zachodniej fasady hali dodano modernistyczną betonowo-szklaną nadbudowę na poziomie górnej kondygnacji. Od 1974 użytkownikiem hali jest „Społem” WSS Śródmieście, która przejęła w 1997 zakupiony budynek wraz z przyległym terenem przekazanym jej w wieczyste użytkowanie. W latach 50. na zachodniej ścianie Hali Mirowskiej umieszczono tablicę Tchorka upamiętniającą masakrę ludności cywilnej z sierpnia 1944. W 2011 została wyremontowana, lecz podczas remontu zachowano ślady po kulach i innych zniszczeniach wojennych, do dziś widoczne na elewacji budynku.
Hala wschodnia (Gwardii) – po odbudowie w 1948 halę na krótko zaadaptowano na tymczasową zajezdnię autobusów miejskich. Garażowały tam zakupione we Francji autobusy Chausson. W 1953 hala została przekazana Milicyjnemu Klubowi Sportowemu „Gwardia” (stąd jej zwyczajowa nazwa). W 1953 w hali odbyły się X Mistrzostwa Europy w Boksie. Na środku hali ustawiono ring oraz trybuny na 5300 widzów. Odbywały się tam również turnieje szermiercze i koszykarskie oraz mecze tenisowe. Po 1989, podobnie jak hala zachodnia, pełniła funkcje handlowe (m.in. mieścił się tam sklep MarcPol), a niewielką część zajmowała sekcja bokserska WKS „Gwardia”. W 2017 po przeprowadzonym remoncie wnętrz w budynku uruchomiono targ z żywnością lokalną i ekologiczną, lokale gastronomiczne i sklepy. Powstało tam również Muzeum Boksu im. Feliksa Stamma. Właścicielem hali jest miasto. Trwa proces wyłaniania przez miasto partnera, który wykona remont i będzie odpowiedzialny za zarządzanie budynkiem w formie partnerstwa publiczno-prywatnego.

</doc>
<doc id="697366" url="https://pl.wikipedia.org/wiki?curid=697366" title="Enigmatic (album)">
Enigmatic (album)

Enigmatic − album Czesława Niemena wydany w roku 1970 nakładem wydawnictwa Muza. Uznawany za jedną z najlepszych polskich płyt rockowych.
Inspiracja.
Według wspomnień samego Niemena impulsem powstania płyty był Wojciech Młynarski, który w 1968 w czasie Festiwalu w Sopocie powiedział mu „gdybyś tak skrobnął muzykę do wiersza Norwida "Bema pamięci żałobny rapsod", to byłoby dopiero coś”.
Reakcje.
Płyta spotkała się ze znakomitym przyjęciem większości krytyków i publiczności, utwór "Bema pamięci żałobny rapsod" spędził 18 tygodni na pierwszym miejscu listy przebojów Studia Rytm, a cały album został w 1971 uhonorowany laurem złotej płyty.
Istniały także głosy krytyczne wobec płyty koncentrujące się głównie na oskarżeniu Niemena o „szarganie się na świętości narodowe”. Wiele krytycznych uwag poświęciła Niemenowi na łamach miesięcznika „Literatura” Mieczysława Buczkówna, autorka słynnego wówczas eseju „Niemen w dolinie świec”.
W 1977 roku niemiecka grupa krautrockowa Jane wykorzystała sekwencję chóru gregoriańskiego z „Bema pamięci żałobny - rapsod” do suity "Between Heaven and Hell" z albumu o tym samym tytule.
Skład.
oraz
Wydania.
Uwagi:

</doc>
<doc id="697368" url="https://pl.wikipedia.org/wiki?curid=697368" title="Niżnieudinsk">
Niżnieudinsk

Niżnieudinsk – miasto w Rosji (obwód irkucki), nad Udą.
Liczba mieszkańców w 2003 roku wynosiła ok. 38 tys.
W mieście rozwinął się przemysł drzewny oraz materiałów budowlanych.

</doc>
<doc id="697374" url="https://pl.wikipedia.org/wiki?curid=697374" title="The Black Parade">
The Black Parade

The Black Parade – trzeci album studyjny rockowego zespołu My Chemical Romance. Został wydany 23 października 2006 w Wielkiej Brytanii i 24 października w USA. Jest concept albumem, skupiającym się na postaci zwanej "Pacjentem", cierpiącym przez śmierć w młodym wieku.
Producentem płyty jest Rob Cavallo, który produkuje również wszystkie płyty Green Day. Jest to pierwszy album My Chemical Romance, w którym zagrał zastępujący Matta Pelissiera perkusista, Bob Bryar, gdyż to Pelissier grał na perkusji podczas nagrywania albumu Three Cheers for Sweet Revenge, a nie Bryar, jak to się powszechnie sądzi. Na płycie gościnnie wystąpiła w utworze ""Mama" Liza Minnelli.
Pierwszym singlem promującym płytę jest "Welcome to the Black Parade", drugim "Famous Last Words", trzecim "I Don't Love You", czwartym "Teenagers.""
Wpływy.
Frontman zespołu, Gerard Way, uważa, że największy wpływ na powstanie albumu miał zespół Queen. Również albumy "The Wall" grupy Pink Floyd i "Sgt. Pepper’s Lonely Hearts Club Band" zespołu The Beatles miały wielkie znaczenie dla muzyków nagrywających "The Black Parade". Pomysł na czarne mundury, będące częścią wizerunku zespołu, powstały jako przeciwieństwo do kolorowych mundurów z okładki "Sgt. Pepper's Lonely Hearts Club Band".
Wersje.
"The Black Parade" została wydana w dwóch wersjach kolorystycznych; jedna: biały tekst na czarnym tle; druga: czarny tekst na białym tle. Wydania zawierają takie same piosenki.
Została wydana także Limitowana Edycja albumu:
""The Limited Edition special packaging features an 11-11/16" × 5-13/16", long skinny box with hinged lid, wrapped in black velveteen material, with an impressed design on the top. The 64-page bound paperback book inside the box is modeled after a Victorian-style photo album, and contains Gerard's drawings, making-of-the-album notes, and more"."
W Japonii "The Black Parade" zawiera 14 utworów, gdzie 14 utwór to "Heaven Help Us". W pozostałych krajach, 14 track to utwór ""Blood" Hidden Track". Japońska wersja albumu zawiera również teledysk do singla "Welcome To The Black Parade."
The Black Parade World Tour.
My Chemical Romance trasę The Black Parade World Tour rozpoczęło 22 lutego 2007 roku, koncertem w Manchesterze, New Hampshire's Verizon Wireless Arena, a zakończyło 22 maja 2007 w Portland, Oregon's Memorial Coliseum. Po 10 dniach przerwy, My Chemical Romance powróciło na trasę, tym razem nazwaną Projekt Revolution. Chociaż basista zespołu Mikey Way,zrobił sobie krótką przerwę na rzecz swojego małżeństwa, trasa odbyła się, a basistę zastąpił Matt Cortez. Mikey dołączył do zespołu ponownie 4 października.

</doc>
<doc id="697383" url="https://pl.wikipedia.org/wiki?curid=697383" title="Joan Sutherland">
Joan Sutherland

Joan Sutherland (ur. 7 listopada 1926 w Sydney, zm. 10 października 2010 w Genewie) – australijska śpiewaczka operowa, sopranistka, znana jako „La Stupenda”.
Życiorys.
Karierę rozpoczęła w rodzinnej Australii, ale przełomem był dla niej wyjazd w 1951 do Londynu, gdzie studiowała dalej śpiew i poznała przyszłego męża, pianistę i dyrygenta Richarda Bonynge. Za jego radą przestawiła swój głos na sopran koloraturowy. W tym okresie miał miejsce (m.in. dzięki działalności Marii Callas) renesans belcanta. Sutherland stała się cenioną i poszukiwaną odtwórczynią ról w operach takich jak "Łucja z Lammermooru" Gaetano Donizettiego czy "Norma" Vincenzo Belliniego. Miała w repertuarze także bardziej dramatyczne partie, takie jak Violetta w "Traviacie", a w nagraniu wystąpiła nawet jako "Turandot".
Ze względu na nadzwyczajne możliwości głosu nazywano ją „La Stupenda” („Zdumiewająca”), Luciano Pavarotti nazwał Dame Joan „głosem stulecia”, a Montserrat Caballé określiła jej głos jako „niebiański”, . Na scenie towarzyszyli jej często m.in. Marilyn Horne i Luciano Pavarotti. Pozostawiła po sobie obszerną dyskografię, nagrywając niemal wyłącznie dla wytwórni Decca Records.
W 1979 otrzymała tytuł szlachecki. Pod koniec lat 80. wycofała się z publicznych występów. Pożegnalna gala artystki odbyła się w Sydney Opera House, Sutherland wystąpiła w roli Małgorzaty de Valois w "Hugonotach" Giacomo Meyerbeera. W 1997 wydała autobiografię zatytułowaną "The autobiography of Joan Sutherland: A Prima Donna's Progress".

</doc>
<doc id="697388" url="https://pl.wikipedia.org/wiki?curid=697388" title="Adam Wysocki">
Adam Wysocki

Adam Wysocki (ur. 24 grudnia 1974 w Augustowie) – polski kajakarz, dwukrotny mistrz świata (1994, 1999), trzykrotny mistrz Europy, wielokrotny mistrz Polski, czterokrotny olimpijczyk (1996, 2000, 2004, 2008).
Kariera sportowa.
Przez całą karierę był zawodnikiem Sparty Augustów, pierwszy duży sukces odniósł w 1994 zdobywając mistrzostwo świata w konkurencji K-2 200 m (z Maciejem Freimutem, z którym tworzył reprezentacyjną osadę do 1997). W 1999 powtórzył ten sukces w konkurencji K-2 1000 m (z Markiem Twardowskim, z którym tworzył reprezentacyjną osadę od 1998). Na mistrzostwach świata zdobył ponadto 10 srebrnych i sześć brązowych medali, na mistrzostwach Europy wywalczył trzy tytuły mistrzowskie, dwa tytuły wicemistrzowskie i dziewięć brązowych medali. W latach 1995-2010 zdobył 45 tytułów mistrza Polski.
Mistrzostwa Polski.
Łącznie zdobył 46 tytułów mistrza Polski seniorów:

</doc>
<doc id="697389" url="https://pl.wikipedia.org/wiki?curid=697389" title="Aparatura dozymetryczna">
Aparatura dozymetryczna



</doc>
<doc id="697391" url="https://pl.wikipedia.org/wiki?curid=697391" title="Działo magnetyczne">
Działo magnetyczne



</doc>
<doc id="697395" url="https://pl.wikipedia.org/wiki?curid=697395" title="Łódź Kaliska Towarowa">
Łódź Kaliska Towarowa

Łódź Kaliska Towarowa – nieczynna stacja kolejowa w Łodzi, pierwotnie pasażerska następnie towarowa, położona na południe od dworca Łódź Kaliska.
Przez lata w miejscu, gdzie obecnie znajduje się dworzec towarowy, miała swoją siedzibę stacja kolejowa Łódź Karolew, której likwidacja nastąpiła na początku lat 70. XX wieku. W 2005 roku stacja kolejowa zmieniła się w handlową. W 2006 roku zmieniono status stacji na rozjazd kolejowy. Obecnie jedyną pozostałością po dworcu są praktycznie doszczętnie zniszczone perony biegnące wzdłuż wciąż zdatnych do użytku torów, tabliczka „peron 2” wisząca na wschodniej ścianie budynku oraz zdewastowane wskaźniki W4 w postaci latarni przy torach. Dawny budynek dworcowy zaadaptowano do celów mieszkalnych, obecnie jest on całkiem porzucony i zdewastowany. Na dworcu znajdowała się również waga wagonowa.
W lutym 2017 Stadler Polska wystąpiło z wnioskiem o wydanie decyzji środowiskowej umożliwiającej budowę na terenie stacji zaplecza technicznego dla składów FLIRT3 (seria ED160) obsługiwanych przez PKP Intercity. W tym samym roku Rada Miejska w Łodzi wyraziła zgodę na dzierżawę przylegających do stacji działek, po których mają zostać doprowadzone tory. Budowę zaplecza rozpoczęto we wrześniu 2018 r.

</doc>
<doc id="697398" url="https://pl.wikipedia.org/wiki?curid=697398" title="Łódź Karolew">
Łódź Karolew



</doc>
<doc id="697411" url="https://pl.wikipedia.org/wiki?curid=697411" title="Prolek">
Prolek

Prolek – prekursor leku, substancja nieaktywna lub słabo aktywna biologicznie, która po przemianach metabolicznych "in vivo" przekształca się w produkty o działaniu farmakologicznym.
Przykładami wykorzystania proleków w terapii są:

</doc>
<doc id="697413" url="https://pl.wikipedia.org/wiki?curid=697413" title="Winsen (Luhe)">
Winsen (Luhe)

Winsen (Luhe) (pot. Winsen an der Luhe) − miasto powiatowe w Niemczech w kraju związkowym Dolna Saksonia, siedziba powiatu Harburg. Położone jest nad rzeką Luhe, w dolinie rzeki Łaby, około 25 km na południe od Hamburga, i ok. 20 km na północny zachód od Lüneburga. 
Jest drugim pod względem wielkości miastem w powiecie po Buchholz in der Nordheide i należy do metropolii hamburskiej.

</doc>
<doc id="697415" url="https://pl.wikipedia.org/wiki?curid=697415" title="Locum tenens">
Locum tenens

Locum tenens ("łac." dosł. "trzymający miejsce") – w niektórych Kościołach chrześcijańskich (w szczególności w Kościołach prawosławnych) tymczasowy administrator Kościoła.
Powoływany jest w razie śmierci dotychczasowego zwierzchnika, jego przejścia w stan spoczynku, postawienia w stan oskarżenia przed sądem kościelnym lub w sytuacji, gdy nie może on wypełniać swoich obowiązków z innych przyczyn. Jego uprawnienia są dość ograniczone i z reguły sprowadzają się do zarządzania bieżącymi sprawami Kościoła oraz przygotowania wyboru następcy. 
W Polskim Autokefalicznym Kościele Prawosławnym określany był mianem zastępcy metropolity, w Rosyjskim Kościele Prawosławnym – strażnika tronu patriarszego (ros. "патриарший местоблюститель", wcześniej "блюститель патриаршего престола").

</doc>
<doc id="697420" url="https://pl.wikipedia.org/wiki?curid=697420" title="Marek Biegun">
Marek Biegun

Marek Biegun (ur. 5 listopada 1958 w Oświęcimiu) − polski piłkarz, występujący na pozycji obrońcy. Wychowanek Zagłębia Lubin, najbardziej znany z gry w barwach GKS Katowice, w której to drużynie wystąpił w 187 meczach I ligi, zdobywając 29 bramek. Wraz z tą drużyną zdobył puchar Polski w piłce nożnej w sezonie 1985/86.

</doc>
<doc id="697421" url="https://pl.wikipedia.org/wiki?curid=697421" title="Jakiw Hołowaćkyj">
Jakiw Hołowaćkyj



</doc>
<doc id="697422" url="https://pl.wikipedia.org/wiki?curid=697422" title="Kompleks bioekologiczny">
Kompleks bioekologiczny

Kompleks bioekologiczny – leśny kompleks ekologiczny stanowiący zbiór odrębnych ekosystemów, współzależnych od siebie i ze sobą skoordynowanych elementów świata roślin leśnych, świata zwierząt, lokalnego klimatu i gleby, powstałych w wyniku długotrwałego procesu, dynamicznych, sukcesywnych zmian, zacieśniających więzy między jego elementami i rozwijających jego organizację.
Kompleks bioekologiczny może być zróżnicowany przestrzennie na szereg ekosystemów leśnych różnego typu, np. borowych, lasowych, grądowych, jesionowych, olsowych, ale może być również bardziej jednorodny.
Na obszarze kuli ziemskiej, na rozmaitych obszarach leśnych może powstawać i rozwijać się kompleks bioekologiczny przybierając charakter lasu pierwotnego, ale może tworzyć się także pod kontrolą człowieka przybierając charakter lasu zagospodarowanego. Bez względu na sposób powstawania kompleksu bioekologicznego, będzie on przyrodniczą całością, pomimo że stopień jego integracji może być różny. Przy zmianie choćby jednego z jego istotnych składników, cały jego układ ulegnie zmianie. Np. wraz ze zmianą szaty roślinnej, przekształceniom i zmianom ulegnie świat zwierzęcy, a jednocześnie zmianom ulegną również lokalne stosunki klimatyczne, hydrologiczne, glebowe.
Świat roślin w leśnym kompleksie bioekologicznym odznacza się przeważnie dużym zróżnicowaniem, gdzie oprócz drzew w jego skład wchodzą zwykle krzewy, krzewinki, rośliny zielne, mchy, porosty, liczne grzyby.
Świat zwierzęcy poza nielicznymi gatunkami dużych ssaków charakteryzuje się zwykle obecnością małych ssaków, różnych gatunków ptaków, gadów, płazów, licznymi gatunkami owadów i stawonogów. Szczególnie licznie reprezentowany jest świat mikroorganizmów, zwłaszcza glebowych zwanych edafonem.

</doc>
<doc id="697426" url="https://pl.wikipedia.org/wiki?curid=697426" title="Wasyl Hołoborod'ko">
Wasyl Hołoborod'ko



</doc>
<doc id="697431" url="https://pl.wikipedia.org/wiki?curid=697431" title="Miasto stołeczne Warszawa">
Miasto stołeczne Warszawa



</doc>
<doc id="697433" url="https://pl.wikipedia.org/wiki?curid=697433" title="Miasto Stołeczne Warszawa">
Miasto Stołeczne Warszawa



</doc>
<doc id="697434" url="https://pl.wikipedia.org/wiki?curid=697434" title="Władysław Łazuka">
Władysław Łazuka

Władysław Łazuka (ur. 15 września 1946 we wsi Tyrawa Solna) – poeta, prozaik, muzyk.
Ukończył Liceum Pedagogiczne w Stargardzie oraz studia na Wydziale Rolniczym Wyższej Szkoły Rolniczej w Szczecinie. Pracował w instytucjach rolnych. Debiutował opowiadaniem na antenie szczecińskiej rozgłośni Polskiego Radia Szczecin w 1969 oraz wierszami w Tygodniku Kulturalnym i kwartalniku „Vineta”. Wiersze tłumaczone były na j. niemiecki, węgierski, bułgarski, macedoński, słoweński, litewski, serbski, indonezyjski, chorwacki i angielski. Mieszka w Choszcznie.

</doc>
<doc id="697440" url="https://pl.wikipedia.org/wiki?curid=697440" title="Synergizm (farmakologia)">
Synergizm (farmakologia)

Synergizm – termin używany w farmakologii do określenia zjawiska, gdy łączne zastosowanie dwóch lub większej liczby leków wykazuje silniejsze działanie.
Rozróżnia się:

</doc>
<doc id="697441" url="https://pl.wikipedia.org/wiki?curid=697441" title="Synergizm addycyjny">
Synergizm addycyjny



</doc>
<doc id="697442" url="https://pl.wikipedia.org/wiki?curid=697442" title="Ján Hirka">
Ján Hirka

Ján Hirka (ur. 16 listopada 1923 w Abranovcach koło Preszowa, zm. 10 kwietnia 2014 w Preszowie) – biskup słowackiej cerkwi greckokatolickiej, emerytowany ordynariusz preszowskiej eparchii greckokatolickiej.
Ján Hirka urodził się w rodzinie chłopskiej. Ukończył cerkiewne gimnazjum, następnie greckokatolickie seminarium duchowne w Preszowie, po czym zaczął studia teologiczne w greckokatolickiej wyższej szkole teologicznej. Po czterech latach studiów został wysłany do Pragi, gdzie w 1949 ukończył studia na wydziale teologicznym Uniwersytetu Karola. 31 lipca 1949 w Preszowie przyjął święcenia kapłańskie z rąk greckokatolickiego preszowskiego biskupa pomocniczego Bazylego Hopki. Po wyświęceniu ks. Ján Hirka pracował w preszowskiej kurii biskupiej. Miał zostać wikariuszem w parochii Ľutina, jednak władze państwowe zakazały mu objęcia tej funkcji. W lutym 1950 został więc wikariuszem w Preszowie.
Po likwidacji cerkwi greckokatolickiej na Słowacji w 1950 ks. Ján Hirka prowadził posługę kapłańską w konspiracji. Pracował jako robotnik w miejscach, gdzie nie były wymagane pozwolenia na pracę. 22 października 1952 został aresztowany przez policję polityczną. Po sześciu miesiącach aresztu 28 kwietnia 1953 został skazany na trzy lata pozbawienia wolności za działalność w Cerkwi. 4 lipca 1953 na mocy amnestii został zwolniony z więzienia, lecz zakazano mu wrócić w rodzinne strony. Zamieszkał w Breznie, lecz 19 września 1955 znów został aresztowany. Po roku aresztu w Koszycach i w Pradze 4 września 1956 został skazany na dwa i pół roku więzienia za „spisek przeciwko państwu”. „Karę” odbył pracując przymusowo w kopalni węgla w Rtyně w czeskich Karkonoszach. Został zwolniony 20 marca 1958. W czasie kolejnego pięcioletniego zakazu powrotu w rodzinne strony ks. Ján Hirka pracował w szpitalu w Podbrezovej jako robotnik, palacz i elektryk. Nie pozwolono mu zostać sanitariuszem. Po wygaśnięciu zakazu zaczął pracować jako palacz w szpitalu w Preszowie.
Po legalizacji cerkwi greckokatolickiej w 1968 ks. Ján Hirka objął parochię w Preszowie. Potem został dziekanem, a 20 grudnia 1968 Stolica Apostolska mianowała go administratorem apostolskim eparchii preszowskiej. Władze państwowe zgodziły się na wykonywanie przez niego tej funkcji dopiero 2 kwietnia 1969, nie zgodziły się jednak na mianowanie go biskupem. W czynnościach administratora pomagał mu preszowski biskup pomocniczy Bazyli Hopko. Obaj byli bezustannie szykanowani przez komunistyczne władze. W uznaniu zasług papież Paweł VI 21 marca 1978 mianował ks. Ján Hirkę prałatem papieskim.
Dopiero po upadku władzy komunistycznej w Czechosłowacji 21 grudnia 1989 Stolica Apostolska mianowała ks. Ján Hirkę biskupem ordynariuszem preszowskim. Święcenia biskupie ks. Hirka uroczyście przyjął 17 lutego 1990 w Preszowie od kardynała Jozefa Tomka jako pierwszy od wielu lat biskup greckokatolicki wyświęcony w Czechosłowacji. Po uwolnieniu cerkwi od represji bp Hirka starał się o odbudowę zrujnowanych cerkwi, a przede wszystkim o pozyskanie nowych księży, których bardzo brakowało. W tym celu wznowił działalność seminarium duchownego i wydziału teologicznego. Wznowił również działalność dobroczynną i kulturalną słowackiej cerkwi greckokatolickiej. W dużej mierze dzięki zabiegom biskupa Hirki doszło do beatyfikacji greckokatolickich biskupów-męczenników Pawła Piotra Gojdiča i Bazylego Hopki.
10 grudnia 2002 bp Ján Hirka odszedł na emeryturę. Na stolicy preszowskiej zastąpił go bp Ján Babjak.

</doc>
<doc id="697445" url="https://pl.wikipedia.org/wiki?curid=697445" title="Synergizm hiperaddycyjny">
Synergizm hiperaddycyjny



</doc>
<doc id="697449" url="https://pl.wikipedia.org/wiki?curid=697449" title="Nauki penalne">
Nauki penalne



</doc>
<doc id="697450" url="https://pl.wikipedia.org/wiki?curid=697450" title="Bitwa pod Chojnicami (ujednoznacznienie)">
Bitwa pod Chojnicami (ujednoznacznienie)



</doc>
<doc id="697451" url="https://pl.wikipedia.org/wiki?curid=697451" title="Zygmunt I Święty">
Zygmunt I Święty

Zygmunt I Święty, święty Zygmunt (ur. po 472 roku w Lyonie, zm. 1 maja 523 roku w Saint-Peravy-la-Colombe) – król Burgundów w latach 516 - 523; święty Kościoła katolickiego, męczennik.
Życiorys.
Zygmunt był synem Gundobada, króla Burgundów. Zapewne jeszcze za życia ojca rządził częścią państwa, jednak nie wiadomo w jakim zakresie, ani którym terytorium. Był arianinem, ale po 501 roku – pod wpływem nauk Awita, biskupa Vienne – przeszedł na katolicyzm. Znakiem nawrócenia stał się ufundowany w roku 515 klasztor św. Maurycego w Agaune. Po śmierci ojca, w roku 516 został samodzielnym władcą.
Po śmierci pierwszej żony, córki króla Ostrogotów Teodoryka Wielkiego, ożenił się powtórnie. Spowodowało to ostry konflikt między synem Zygmunta z pierwszego małżeństwa, Sigerykiem, a macochą. Według Grzegorza z Tours, nowa królowa oskarżyła pasierba o spisek, zamiar zamordowania ojca i chęć sięgnięcia po władzę nad całym krajem. W roku 522 Sigeryk wywołał awanturę na dworze, gdy ujrzał macochę w sukni swojej matki. Podenerwowany Zygmunt – według przekazu Grzegorz z Tours – za radą żony kazał dosypać synowi do wina środek nasenny. Kiedy Sigeryk zasnął, król polecił dwóm sługom obwiązać jego szyję serwetą, ciągnąć jej końce w przeciwnych kierunkach i udusić go. Czyn ten wywołał wielkie oburzenie w Burgundii, a Zygmunt musiał odbyć publiczną pokutę. Wyruszył na pielgrzymkę do klasztoru świętego Maurycego. Tam spędził wiele miesięcy poszcząc i modląc się. Dopiero wobec zbliżającej się wojny powrócił na dwór w Lyonie.
Śmierć Sigeryka stała się dla Teodoryka pretekstem do najechania Burgundii. W roku 523 Zygmunt przegrał wojnę z Ostrogotami; próbował ratować się ucieczką do klasztoru świętego Maurycego, gdzie szukał azylu. Tuż przed klasztorem, sprzymierzony z Teodorykiem król Franków Chlodomer, pochwycił Zygmunta wraz z żoną i dziećmi. Przez kilka miesięcy przetrzymywano ich w Orleanie. Tymczasem brat Zygmunta, Godomar, zgromadził wokół siebie resztki wojsk burgundzkich i nadal prowadził walkę przeciwko Ostrogotom i Frankom. W tej sytuacji Chlodomer, mimo próśb biskupa Awita, postanowił zgładzić Zygmunta, symbol oporu Burgundczyków. Rozkazał przewieźć całą rodzinę do podorleańskiej wioski Saint-Peravy-la-Colombe i wrzucić wszystkich do studni.
Kult.
Tradycja zachowała w pamięci Zygmunta jako króla pobożnego. Chętnie porównywano go z królem Dawidem, który dopuścił się zbrodni, ale odpokutował swój grzech. Św. Grzegorz z Tours nazywa św. Zygmunta męczennikiem. Jako taki też odbiera cześć.
Relikwie.
Ciało św. Zygmunta przeniesiono do kościoła opactwa św. Maurycego. Do dnia dzisiejszego spoczywa ono tam w kosztownym i artystycznym sarkofagu. Część relikwii złożono w osobnym relikwiarzu, by je można było wystawić i nieść w czasie procesji. W wieku XIV i XV św. Zygmunt należał do najpopularniejszych świętych Europy, jako wzór cnót rządzących, i jako taki czczony przez domy królewskie Luksemburgów i Jagiellonów.
Szczególną czcią otacza św. Zygmunta diecezja płocka. W roku 1166 biskup Werner przywiózł do Płocka z Akwizgranu jako dar cesarza Fryderyka I część czaszki św. Zygmunta. Król polski Kazimierz III Wielki zamówił u złotników krakowskich kosztowną hermę – relikwiarz świętego Zygmunta, popiersie świętego, w którym umieszczono tę relikwię. Hermę zdobi diadem piastowski z XIII w., ozdobiony szafirami, rubinami i perłami.
Patronat.
Św. Zygmunt jest patronem m.in. miasta Cremony, wzywanym przez wiernych jako orędownik podczas malarii i przepukliny, a w Polsce:
Jego wspomnienie obchodzone jest w rocznicę śmierci 1 maja (w Polsce wspomnienie św. Zygmunta i imieniny są obchodzone 2 maja).
Ikonografia.
W ikonografii atrybutem świętego jest studnia, w której został utopiony. Jest też przedstawiany w stroju królewskim w koronie i z berłem jako władca, albo rzadziej w czerwonym stroju i palmą męczeńską.

</doc>
<doc id="697455" url="https://pl.wikipedia.org/wiki?curid=697455" title="Tetrachloroeten">
Tetrachloroeten

Tetrachloroeten, tetrachloroetylen, – organiczny związek chemiczny, pochodna etenu całkowicie podstawiona chlorem (perchloroeten). Jest bezbarwną cieczą o słodkim zapachu. Stosowany do „suchego” prania chemicznego, jako wywabiacz plam i rozpuszczalnik.
Jest prawdopodobnie rakotwórczy dla ludzi (grupa 2A według Międzynarodowej Agencji Badań nad Rakiem).
W 1922 roku amerykański lekarz weterynarii, Maurice C. Hall, wykazał skuteczność tetrachloroetylenu w leczeniu ancylostomozy powodowanej przez infestację tęgoryjcem. Terapia tetrachloroetylenem odegrała istotną rolę w zwalczaniu tęgoryjca w Stanach Zjednoczonych i za granicą. Innowacja Halla została okrzyknięta przełomem w dziedzinie medycyny tropikalnej.

</doc>
<doc id="697461" url="https://pl.wikipedia.org/wiki?curid=697461" title="Przekształcenie gwiazda-trójkąt">
Przekształcenie gwiazda-trójkąt



</doc>
<doc id="697462" url="https://pl.wikipedia.org/wiki?curid=697462" title="Przekształcenie trójkąt-gwiazda">
Przekształcenie trójkąt-gwiazda



</doc>
<doc id="697465" url="https://pl.wikipedia.org/wiki?curid=697465" title="Szkółkarstwo leśne">
Szkółkarstwo leśne

Szkółkarstwo leśne – dział hodowli leśnej zajmujący się produkcją materiału sadzeniowego. 
Materiał sadzeniowy dla potrzeb gospodarstwa leśnego produkowany (hodowany) jest w szkółkach.
Zgodnie z obowiązującym nazewnictwem szkółki dzieli się na:
Ze względu na okres prowadzenia produkcji szkółkarskiej w oznaczonym miejscu rozróżnia się:
Również ze względu na sposób i miejsce prowadzenia produkcji szkółkarskiej można rozróżnić:

</doc>
<doc id="697478" url="https://pl.wikipedia.org/wiki?curid=697478" title="Staroniwa (dzielnica Rzeszowa)">
Staroniwa (dzielnica Rzeszowa)



</doc>
<doc id="697480" url="https://pl.wikipedia.org/wiki?curid=697480" title="Best Of (album Vanilla Ninja)">
Best Of (album Vanilla Ninja)

Best Of – album zespołu Vanilla Ninja wydany w 2005 roku. Podobnie jak płyta Silent Emotions nie jest zaliczany do prawidłowej dyskografii zespołu. Wydano z niego jedynie singel Megamix, który był zwieńczeniem współpracy z wytwórnią Bros Music. Na krążku, oprócz singlowych hitów, znajdują się również nagrania które nie zostały wybrane na singel z danego albumu.

</doc>
<doc id="697481" url="https://pl.wikipedia.org/wiki?curid=697481" title="Defiant NX-74205">
Defiant NX-74205

USS Defiant (NCC 74205) (z ang. "Krnąbrny") – statek kosmiczny z fikcyjnego uniwersum Star Treka, występujący w serialu . Jego dowódcą był kapitan Benjamin Sisko.
Historia.
Konstrukcja okrętu powstała po 2365 roku w ramach projektu mającego na celu zaprojektowanie małego, mobilnego okrętu bojowego zdolnego stawić czoła okrętom Borga. W projekcie wykorzystano kilkanaście nowinek technicznych, takich jak działa fazerowe, torpedy kwantowe, oraz pancerz ablacyjny. W efekcie powstał okręt znacznie różniący się wyglądem od typowych jednostek Gwiezdnej Floty, mały jak na swoją moc, o zwartej konstrukcji, nastawiony wyłącznie na prowadzenie wojny, a nie misji badawczych.
W trakcie lotów próbnych wyszły jednak na jaw wady konstrukcyjne okrętu – był on po prostu zbyt potężny jak na swoje rozmiary, toteż przy pierwszym locie omal nie złożył się na pół przy pierwszym zakręcie. Dodatkowo eksperymentalne technologie zastosowane podczas budowy nie działały tak, jak się spodziewano, co w połączeniu z niechęcią Federacji do budowy czysto bojowego okrętu sprawiło, że okręt trafił do magazynu.
Dominium.
O "Defiancie" przypomniano sobie dopiero w 2370 roku, kiedy to po pierwszym kontakcie z Dominium komandor Benjamin Sisko, który brał udział w projektowaniu okrętu, dostał zezwolenie na reaktywację "Defianta" do aktywnej służby. Przy pomocy szefa O’Briena, Głównego Mechanika na udało się doprowadzić okręt do stanu używalności, chociaż wiązało się to m.in. z demontażem pancerza ablacyjnego.
Początkowo zadaniem "Defianta" było szpiegowanie Dominium na rzecz Federacji i Imperium Romulańskiego, które w zamian za dane wywiadowcze użyczyło i zezwoliło na montaż urządzenia maskującego na pokładzie "Defianta". Pomimo tego, że okręt został przechwycony w czasie pierwszej misji przez następne kilka miesięcy dowiódł swojej wartości i siły bojowej. W czasie następnych lat udało się też usunąć wszelkie usterki oryginalnego projektu (wtedy to też zamontowano na nowo pancerz ablacyjny) i rozpoczęto produkcję seryjną okrętów tej klasy.
Defiant-A.
Okręt uległ zniszczeniu gdy połączone siły Dominium i Breenów przeprowadziły kontratak mający na celu przejęcie system Chin’Toka. Broń Breenów pozbawiła "Defianta" zasilania, podobnie jak wielu innych okrętów – na szczęście przed jego zniszczeniem udało się ewakuować załogę.
Dowództwo Gwiezdnej Floty zadecydowało się przekazać kapitanowi Sisko nowo wybudowany okręt klasy Defiant, "USS Sao-Paulo", zmieniając jego nazwę na "Defiant". Ów nowy "Defiant" wziął udział w ostatecznym pokonaniu Dominium i jego sprzymierzeńców.
Model okrętu.
Projekt "Defianta" został stworzony przez Jima Martina przy współpracy z Garym Hutzelem i Tonym Meiningerem. Początkowo okręt miał być jedynie ulepszonym promem (co pozwalało na wykorzystanie scenografii kokpitu promu), jednak ostatecznie zdecydowano się stworzyć pełnowymiarowy okręt i nową, zbudowaną od podstaw scenografię.
Choć do kręcenia scen z udziałem "Defianta" wykorzystywano początkowo fizyczny model, wraz z postępem technologicznym stworzono też jego wirtualną wersję, opartą jednak o nieścisłe plany, w związku z czym oba wcielenia okrętu łatwo rozróżnić na ekranie. "„Defiant-A”" nosi ten sam numer rejestracyjny co oryginalny Defiant, by można było wykorzystywać stare ujęcia.
Jeden z wstępnym projektów Defianta został później użyty jako podstawa do zaprojektowania statku "USS Equinox" na potrzeby serialu 

</doc>
<doc id="697488" url="https://pl.wikipedia.org/wiki?curid=697488" title="Fundacja Świętego Mikołaja">
Fundacja Świętego Mikołaja

Fundacja Świętego Mikołaja powstała w 2002 roku. Nazwa Fundacji pochodzi od biskupa Miry. Fundacja zajmuje się badaniem i rozwiązywaniem skutków kryzysu solidarności z potrzebującymi. Jest organizacją pożytku publicznego. Biuro Fundacji mieści się w Warszawie. Jej prezesem jest Dariusz Karłowicz, wiceprezesem Joanna Paciorek.
Działalność.
Początki Fundacji wiążą się przede wszystkim z projektowaniem kampanii społecznych. Początkowo ich twórcy działali jako nieformalna Agencja Świętego Mikołaja. Do najbardziej znanych należą:
W latach 2008–2012 Fundacja współorganizowała również plebiscyt „Mama w Pracy”, w którym nagradzane były firmy przyjazne kobietom łączącym macierzyństwo z pracą zawodową. Jest ona także wydawcą rocznika filozoficznego „Teologia Polityczna”, pisma z pogranicza filozofii, polityki i teologii.
Obecnie działalność Fundacji koncentruje się na rozwijaniu programu „Stypendia św. Mikołaja”. Został on utworzony w 2010 roku. W jego ramach wspomagani są zdolni uczniowie, których sytuacja finansowa uniemożliwia rozwijanie talentów i umiejętności. Unikalnym elementem programu jest zaproszenie szkół do jego współtworzenia, m.in. poprzez włączenie się w gromadzenie środków na stypendia dla własnych uczniów. W 2011 roku wypłacono pierwsze stypendia w ramach programu. Dzięki współpracy z firmą Ikea w 2012 roku uruchomiono kolejny fundusz stypendialny – „Na rodzinę można liczyć”. W 2013 roku liczba stypendiów wypłaconych w ramach obu programów przekroczyła 1000.

</doc>
<doc id="697489" url="https://pl.wikipedia.org/wiki?curid=697489" title="Kebap">
Kebap



</doc>
<doc id="697494" url="https://pl.wikipedia.org/wiki?curid=697494" title="Victoire Thivisol">
Victoire Thivisol

 
Victoire Thivisol (ur. 6 lipca 1991) – francuska aktorka filmowa.
Zdobyła uznanie za rolę dziecka borykającego się ze śmiercią matki w filmie "Ponette" (1996). Kreacja przyniosła jej Puchar Volpiego dla najlepszej aktorki na 54. MFF w Wenecji. Reżyser Jacques Doillon odkrył ją i powierzył jej tytułową rolę Ponette, kiedy Thivisol miała zaledwie cztery lata.
Po sukcesie filmu Thivisol wystąpiła jeszcze dwukrotnie w rolach córek Juliette Binoche - w obrazach "Dzieci wieku" (1999) i "Czekolada" (2000). Jako nastolatka zagrała główną rolę w filmie "Les grands s'allongent par terre" (2008), którego scenariusz został specjalnie dla niej skoncentrowany na jej postaci. Po filmie jednak Thivisol nie kontynuowała kariery filmowej.

</doc>
<doc id="697499" url="https://pl.wikipedia.org/wiki?curid=697499" title="Ministrowie spraw wewnętrznych Wielkiej Brytanii">
Ministrowie spraw wewnętrznych Wielkiej Brytanii

Secretary of State for the Home Department, popularnie zwany Home Secretary, brytyjski urząd ministerialny, odpowiednik polskiego ministra spraw wewnętrznych. Stoi na czele Home Office, zajmując się sprawami policji, bezpieczeństwa narodowego, imigracji i obywatelstwa.

</doc>
<doc id="697502" url="https://pl.wikipedia.org/wiki?curid=697502" title="Ministrowie Spraw Wewnętrznych Wielkiej Brytanii">
Ministrowie Spraw Wewnętrznych Wielkiej Brytanii



</doc>
<doc id="697505" url="https://pl.wikipedia.org/wiki?curid=697505" title="Ján Zlocha">
Ján Zlocha

Ján Zlocha (ur. 24 marca 1942 w Bratysławie, zm. 1 lipca 2013) – słowacki piłkarz, występujący na pozycji stopera.
Występował w takich klubach jak Slovan Bratysława, Spartak Trnawa i Dukla Praga. W reprezentacji Czechosłowacji wystąpił 4 razy, nie zdobywając żadnej bramki. Wraz z ekipą Czechosłowacji uczestniczył w MŚ 1970 w Meksyku. Jego brat, Ľudovít również grał w piłkę nożną, w zespole Slovan Bratysława.

</doc>
<doc id="697506" url="https://pl.wikipedia.org/wiki?curid=697506" title="Jan Zlocha">
Jan Zlocha



</doc>
<doc id="697510" url="https://pl.wikipedia.org/wiki?curid=697510" title="Arthur Janov">
Arthur Janov

Arthur Janov (ur. 21 sierpnia 1924, zm. 1 października 2017 w Malibu) – amerykański terapeuta. Jego techniki terapeutyczne trudno zaliczyć do jednej szkoły psychoterapii. Zawierają one oryginalne elementy, nieobecne w innych technikach terapeutycznych.
Technika regresywna Janova.
Pacjent kontaktuje się z terapeutą najpierw telefonicznie. Terapia rozpoczyna się spędzeniem przez pacjenta doby w izolacji, podczas której nie może kontaktować się z innymi osobami, palić, pić, czytać, oglądać telewizji.
Jest to stan lekkiej deprywacji sensorycznej. Celem tych zabiegów jest osłabienie mechanizmów obronnych pacjenta i skoncentrowanie go na wewnętrznym problemie. Problem ten polega według Janova na stłumieniu u neurotyka prawdziwych uczuć i zamienieniu ich na zachowania neurotyczne.
Następnie z terapeutą wchodzi się w pamięć przeszłości poprzez skojarzenia i głębokie oddechy. Terapeuta zachęca pacjenta do wyładowywania emocji w postaci krzyków (regresja do poziomu dziecka), a następnie do przeżywania kolejnych, następujących po sobie emocji: bezsilności, wściekłości, beznadziejności, lęku (tłumionych w dzieciństwie). Takie wyładowanie Janov nazywa "podstawowym pierwotnym krzykiem i płaczem".
Terapia ta ma prowadzić do wykorzenienia bólu. Poprzez kolejne sesje pacjent uczy się wyrażać swoje napięcia w sposób elementarny, a nie za pomocą neurotycznych zachowań. Po trzech tygodniach indywidualnych sesji przechodzi on do grupy terapeutycznej, gdzie w zależności od potrzeb uczestniczy w drugim etapie kuracji.
Terapia ma uświadomić pacjentowi jego prawdziwe, pierwotne potrzeby i w ten sposób znieść przymus pojawiania się neurotycznych zachowań.

</doc>
<doc id="697511" url="https://pl.wikipedia.org/wiki?curid=697511" title="Jan Sunigajło">
Jan Sunigajło

Jan Sunigajło herbu Lis, właściwie Sunigajło" (ur. w XIV w., zm. po 20 stycznia 1433) – bojar litewski, starosta kowieński (1398–1422), pierwszy kasztelan trocki (1413–1433), adoptowany podczas unii horodelskiej (1413)".
Jest protoplastą żyjącego do dziś rodu, Sapiehów herbu Lis.
Życiorys.
Sunigajło był pogańskim bojarem litewskim, który po przyjęciu chrztu nosił chrześcijańskie imię "Jan". 
Pojawia się po raz pierwszy 23 kwietnia 1398 roku przy Witoldzie w Grodnie, kiedy to przywiesił swą pieczęć do preliminarzy pokojowych z Krzyżakami, które poprzedziły traktat saliński. Na akcie tego traktatu Sunigajło występuje jako starosta kowieński, który to urząd sprawuje aż do 1422 roku. W tym charakterze bierze czynny udział w wypadkach politycznych w przededniu wielkiej wojny i z ramienia Witolda odprawia w 1409 roku poselstwo do Wielkiego Mistrza. Gdy w unii horodelskiej utworzono kasztelanię trocką, objął ją Sunigajło w r. 1413 i dzierżył obok starostwa kowieńskiego do końca życia. Jako kasztelan trocki zjawia się ostatni raz na akcie unii trockiej.
Do dnia dzisiejszego zachowała się jego pieczęć z 1410 roku, przywieszona jest do jednego z dokumentów Witolda Kiejstutowicza. Historyk Władysław Semkowicz na podstawie fotografii pieczęci, rozpoznaje w jej polu „coś jakby łuk ze strzałą skierowaną w dół, nałożony na naciągniętą cięciwę”. Napis w otoku ma charakter ruski i wygląda następująco:
Przekładając na pismo łacińskie:
Po przetłumaczeniu:
Biorąc udział w zjeździe w 1413 r. na mocy unii horodelskiej został adoptowany do herbu Lis przez przedstawiciela polskiego rodu Lisów – Krystyna z Kozichgłów. Przy dokumencie, który Litwini wydali Polakom w Horodle, wisi po dziś dzień pieczęć Sunigajły z herbem Lis.
Ze względu na potwierdzone legitymowanie się Sapiehów herbem Lis już w I połowie XV w. należy uważać pokrewieństwo pomiędzy Sunigajłą a Semenem Sopihą za bardzo prawdopodobne, biorąc pod uwagę prawo litewskie, które, w opozycji do prawa koronnego, uznawało dziedziczenie po kądzieli – także poprzez małżeństwo. Do podobnej konotacji z Sunigajłą poczuwali się książęta Świrscy.
20 stycznia 1433 roku był świadkiem aktu unii trockiej.
Jego pieczęć z herbem Lis znamy tylko z jednego jej rodzaju, którego używał stale od czasu unii horodelskiej aż do śmierci, następnie pieczęć tę przekazał synowi swemu Fedkowi, który ją przywiesił jeszcze do aktu unii grodzieńskiej z r. 1434. 
W roku 1462 Maryna, wdowa po jakimś Sunigajle (w dokumencie: "relicta dni Songal"), stosując się do ostatniej woli zmarłego męża, założyła i uposażyła kościół w Wornianach. Trudno przypuścić, aby to była wdowa po Janie Sunigajle, który umarł już rychło po 1433 roku, jednakże trzeba raczej przyjąć, że mężem jej był któryś z jego synów, Fedor, Iwan lub może jeszcze inny, nieznany ze źródeł. Przemawia za tym chronologia. Owa fundacja kościoła w Wornianach jest dla historii ważna z tego względu, że poznajemy z niej posiadłości Sunigajłów. Są to co prawda informacje dość późne, bo pochodzą z drugiej połowy XV w., gdy część dóbr tych mogła być nadana już po śmierci Jana Sunigajly jego synom, ale w każdym razie trzeba wziąć wymienione tam dobra pod rozwagę, gdyż mogą być pośród nich i dawne gniazdowe osady rodu. Otóż Maryna Sunigajłowa zapisuje na kościół w Wornianach: 42 czynszowników, mieszkających nad rzeką Dudą, dalej ludzi w Świranach, w Dubnikach, w Serenczanach, wreszcie jakichś ludzi zwanych Zuywuczy (?), ziemie: lwanowska, Domaszkowska i Siedliszcze, oraz jeziora: Kniahinino jezioro, Marajtis i Wersziminis. Dodała dziesięciny z wsi następujących: Worniany, Sielce, Biesiady, Strunojce, Trokiniki i Jodup (jeszcze w 1914 roku znane jako: Jodowce). Nie wszystkie z wymienionych miejscowości dadzą się dziś odnależć, większość jednak można topograficznie określić całkiem dokładnie. Leżą one w dawnych powiatach wileńskim i święciańskim po obu brzegach rzeki Wilii, na płn. wsch. od Wilna, między Oszmianą a Święcianami. Po lewym brzegu Wilii leżą Worniany, Dubniki i Trokiniki, po prawym Świrany, Strunojce i Serenczany. Miejscowości te wyznaczają obszerne terytoryum, graniczące na południu z posiadłościami rodu Moniwida, na wschodzie zaś bezpośrednio sąsiadujące z posiadłościami kniaziów litewskich Świrskich. Ta ostatnia okoliczność jest dla nas niezmiernie ciekawa, ile że Świrscy pieczętują się także herbem Lis, nasuwa się przeto domysł, że stanowili oni z Sunigajłowiczami jeden ród.
Życie prywatne.
Ojciec Sunigajły nie jest znany w wiarygodnych źródłach. Teoria dotycząca jego rzekomego pochodzenia Narymuntowiczowskiego i jego ojcu Punigajle została odrzucona przez naukę. Źródło tych teorii wykazał historyk Józef Wolff w swym dziele pt. "Kniaziowie litewsko-ruscy od końca czternastego wieku".
Znani są jego dwaj synowie: Fedor i Iwan. Fedko Sunigajłowicz (w dokumencie "Sangalowicz") podpisał unię grodzieńską w r. 1434 i do jej aktu przywiesił pieczęć, należącą wcześniej do ojca. lwaszko Sunigajłowicz ("Sonkgajłowicz") otrzymał w połowie XV. w. od Kazimierza Jagiellończyka czterech ludzi „na Kamienicy", poza tym nic o nich nie wiadomo.
Ostatni raz pojawia się na akcie unii trockiej 20 stycznia 1433, po czym znika na zawsze, nie ma go też między świadkami unii grodzieńskiej z lutego r. 1434, widocznie więc już w tym czasie nie żył.
Teoria Piekosińskiego.
Franciszek Piekosiński w swoim artykule o Sapiehach rozdzielił Sunigajłę, kasztelana trockiego, na dwie osoby; ojca i syna, dając pierwszemu z nich imię Siemion (idzie w tym względzie za Kojałowiczem), drugiemu zaś imię Jan. Zdaniem Piekosińskiego, Siemion Sunigajło, kasztelan trocki w 1413 roku, przyjął w Horodle herb Lis, w postaci zwyczajnej, w której strzała obrócona jest żeleźżcem do góry, gdy tymczasem Jan, kasztelan trocki w latach 1419 i 1433/1434 używał — wedle niego — pieczęci z herbem Lis, w którym strzała zwrócona jest żeleżcem w dół. Piekosiński na tej podstawie uważa owego Jana Sunigajlę za syna Siemiona. 
Przeciw tej teorii opowiada się Władysław Semkowicz, który stwierdza, że współczesne źródła nie znają Siemiona Sunigajły, ale znają kasztelana trockiego, Jana, który już od r. 1398 był starostą kowieńskim. Pieczęć Sunigajly przywieszona do aktu unii horodelskiej jest identyczną z tymi, które wiszą u dokumentów z lat 1419, 1433 i 1434. Na wszystkich tych pieczęciach w napisie otokowym znajduje się informacja, że należą do Jana Sunigajły. Strzały na owych pieczęciach zwrócone są wszędzie żeleźcem w górę, jedynie przywieszenie ich do dokumentu nie wszędzie jest prawidłowe i u niektórych wisi ona na opak, wskutek czego można ulec złudzeniu, że strzała ma kierunek odwrotny. Wobec tego odrzucić trzeba mniemanie Piekosińskiego, jakoby w 1413 roku istniał jakiś Siemion Sunigajło, różny od Jana Sunigajły z czasu przed i po Horodle. 

</doc>
<doc id="697515" url="https://pl.wikipedia.org/wiki?curid=697515" title="Ґ">
Ґ

Ґ, ґ (ukr. "ge") – piąta litera alfabetu ukraińskiego, czasami nieoficjalnie stosowana także w ortografii białoruskiej. Oznacza rzadko w tych językach występujący dźwięk [], spotykany głównie w wyrazach zapożyczonych i transkrypcji nazw obcojęzycznych.
W zachodniej Rusi konieczność oddania dźwięku [] pojawiła się już w średniowieczu, w związku z intensywnymi kontaktami z językiem niemieckim i polskim. W ówczesnej zachodnioruskiej ortografii używano do tego celu dwuznaku кг – być może pod wpływem greckiego dwuznaku "γκ" o tej samej funkcji. Postać litery Ґ pochodzi z bizantyjskiej greckiej kursywy, gdzie była jednym ze sposobów zapisu litery gamma; spotyka się ją tam już na przełomie XVI i XVII wieku. W grafii ukraińskiej litera ta pojawiła się dopiero w XIX wieku w Austro-Węgrzech. Innymi kandydatami dla oznaczenia dźwięku [] były stary dwuznak "кг" oraz zapożyczone z alfabetu łacińskiego "g". W Rosji natomiast litera Ґ weszła do użycia (w zapisie języka ukraińskiego) dopiero w roku 1905. W roku 1933 na polecenie władz ZSRR została usunięta z alfabetu ukraińskiego jako „burżuazyjna”, zachowała się częściowo wyłącznie w literaturze lingwistycznej w transkrypcji fonetycznej. Używana była jednak powszechnie na emigracji (do 1945 r. również w Polsce). Przywrócona do alfabetu ukraińskiego w roku 1990.
Oficjalnie litera Ґ nazywa się "ґе"; potocznie używane są także nazwy: "ге з гачком" i "ге з гичкою".
Z literą Ґ związany jest stary spór o zakres jej użycia, trwający od XIX wieku między Ukraińcami z Zachodu i Wschodu. Chodzi głównie o pisownię zapożyczeń z języków zachodnich zawierających literę G. Ogólnie rzecz biorąc, dialekty wschodnie zapożyczały więcej za pośrednictwem języka rosyjskiego, z czego wynika wymowa i chęć pisowni Г (np. region – [] "регіон"); z kolei do dialektów zachodnich więcej zapożyczeń trafiało bezpośrednio lub za pośrednictwem niemieckiego, polskiego, czeskiego i węgierskiego, z czego wynika wymowa i chęć pisowni Ґ ([] "реґіон"). Obecne zasady ortografii nawiązują do zawartego w 1928 roku kompromisu, który zasadniczo bliższy był wymowie wschodniej. Jego zasadniczą wadą jest brak jasnych reguł, według których uczyniono pojedyncze ustępstwa na rzecz wymowy zachodniej.
Litera Ґ, ґ (rus. gie) jest piątą literą alfabetu rusińskiego i oznacza dźwięk []. Używany jest przez użytkowników tego języka we własnej leksyce (ґамба – pol. usta, ґывтнути – pol. połknąć), jak i w zapożyczeniach (машынґвер – z niemieckiego – karabin maszynowy).

</doc>
<doc id="697519" url="https://pl.wikipedia.org/wiki?curid=697519" title="Wilhelm Mier">
Wilhelm Mier

Wilhelm Mier herbu własnego (ur. ok. 1680, zm. 13 lutego 1758 roku) – generał-major w latach 1721–1738, pułkownik w latach 1706–1720, kasztelan słoński w latach 1746–1758, wielkorządca krakowski od 1 stycznia 1715 roku do 31 grudnia 1724 roku, starosta lubczański w 1712 roku, starosta trzcinnicki w 1721 roku, dzierżawca żup krakowskich w latach 1718–1724, dzierżawca olbory olkuskiej w latach 1718–1720.
Życiorys.
Był z pochodzenia Szkotem. W 1717 zorganizował Regiment Gwardii Konnej Koronnej i do 1740 był jego dowódcą. Gwardię, od jego nazwiska, nazywano "Mirowską" lub "Mirowczykami". Na jej potrzeby w latach 1730–1732 na terenie jurydyki Wielopole wybudowano Koszary Gwardii Konnej Koronnej (Koszary Mirowskie).
W 1726 otrzymał indygenat od Sejmu Rzeczypospolitej. W 1746 był kasztelanem słońskim. Z małżeństwa z Barbarą z Geszawów miał trójkę dzieci: Józefa, Jana i Mariannę.
W połowie lat 30. XVIII wieku zakupił Wożuczyn, gdzie rozbudował miejscowy zamek w stylu barokowym. Był również fundatorem kościoła Nawiedzenia Najświętszej Maryi Panny wzniesionego w latach 1742–1750 w tej miejscowości. Po śmierci w 1758 został pochowany w podziemiach świątyni.
Od jego nazwiska pochodzi nazwa Koszar Mirowskich, a także wybudowanych na ich miejscu Hal Mirowskich oraz osiedla Mirów w Warszawie.

</doc>
<doc id="697520" url="https://pl.wikipedia.org/wiki?curid=697520" title="Edmund Tudor (1. hrabia Richmond)">
Edmund Tudor (1. hrabia Richmond)

Edmund Tudor (ur. ok. 1430 w Much Hadham Palace, zm. 1 listopada 1456 w Carmarthen Castle) – angielski arystokrata, hrabia Richmond od 1452 r., najstarszy syn Owena Tudora i Katarzyny Walezjuszki, ojciec króla Anglii Henryka VII.
Życiorys.
Urodził się ok. 1430 r. jako syn Owena Tudora, ubogiego walijskiego szlachcica i Katarzyny Walezjuszki, królewny francuskiej i wdowy po królu Anglii Henryku V. Ze strony matki był wnukiem króla Francji Karola VI Szalonego. Dokładna data narodzin Edmunda nie jest znana, ponieważ małżeństwo jego rodziców zostało zawarte w sekrecie ze względu na różnicę stanów. Edmund mógł się urodzić jako dziecko nieślubne. Miał kilkoro rodzeństwa m.in. brata Jaspera.
Po śmierci matki jego przyrodni brat, król Anglii Henryk VI, uznał go jednak jako pełnoprawnego syna Katarzyny i Owena oraz nadał mu w 1452 r. tytuł hrabiego Richmond. W grudniu 1452 r. Edmund został pasowany na rycerza.
1 listopada 1455 r. w zamku Bletsoe w Bedfordshire poślubił 12-letnią Małgorzatę Beaufort, jedyną córkę Jana Beauforta, 1. księcia Somerset i Margaret Beauchamp of Bletso. Małgorzata była prawnuczką Jana z Gandawy, 1. księcia Lancaster. 
Edmund sprawował funkcję namiestnika królewskiego w Walii. W sierpniu 1456 r. został uwięziony przez popierającą linię Yorków rodzinę Herbertów i osadzony w zamku Carmarthen. Zmarł na dżumę 1 listopada 1456 r., nie odzyskując wolności. Wdowa po nim kilkanaście tygodni później urodziła syna Henryka, który w 1485 r. po pokonaniu Ryszarda III z linii Yorków został królem Anglii. Małgorzata przeżyła męża o 53 lata.

</doc>
<doc id="697522" url="https://pl.wikipedia.org/wiki?curid=697522" title="Nornik północny">
Nornik północny

Nornik północny ("Alexandromys oeconomus") – gatunek ssaka z podrodziny karczowników (Arvicolinae) w obrębie rodziny chomikowatych (Cricetidae).
Systematyka.
Gatunek po raz pierwszy zgodnie z zasadami nazewnictwa binominalnego opisał w 1776 roku niemiecki przyrodnik Peter Simon Pallas nadając mu nazwę "Mus oeconomus". Holotyp pochodził z doliny rzeki Iszym w syberyjskiej części Rosji. 
"A. oeconomus" należy do podrodzaju "Alexandromys". Analizy morfometryczne, chromosomalne i hybrydyzacji plasują go w kladzie, do którego należą także nornik tundrowy ("A. middendorffii"), nornik mongolski ("A. mongolicus"), nornik wschodni ("A. fortis"), nornik sachaliński ("A. sachalinensis"), nornik amurski ("A. maximowiczii"), nornik buriacki ("A. mujanensis") i nornik samotny ("A. evoronensis"). Analizy filogenetyczne oparte o geny kodujące cytochrom b wskazują, że nornik północny i nornik tajwański ("A. kikuchii") to gatunki siostrzane, a wraz z nimi jeden klad tworzą nornik japoński ("A. montebelli"), nornik tundrowy i nornik wschodni. Istnieją cztery różne klady mtDNA "A. oeconomus": środkowoeuropejski (południowa Skandynawia, Holandia, Polska, Litwa, Węgry i południowo-zachodnia Słowacja), północnoeuropejski (północno-wschodnia Skandynawia, Białoruś i europejska część Rosji), środkowoazjatycka (Syberia i zachodnia część Rosyjskiego Dalekiego Wschodu) oraz beringiadzki (półwyspy Czukocki i Kamczacki, Wyspy Kurylskie, Alaska i zachodnia Kanada). 
W obrębie gatunku w nearktyce wyróżnianych jest 10 podgatunków, a w palearktyce 15 lub więcej, jednak podział ten jest niepewny i podlega dyskusji. Autorzy "Illustrated Checklist of the Mammals of the World" rozpoznają dwadzieścia pięć podgatunków.
Opis.
Nornik północny jest średniej wielkości nornikiem o ubarwieniu grzbietu od ciemnobrunatnego lub szarawego do cynamonowego, rdzawego lub ochrowego; wszystkie te odmiany barwne mają w futrze domieszkę włosów z czarnymi końcówkami. Boki ciała są jaśniejsze, brzuch jest znacznie jaśniejszy, beżowy, popielatoszary lub biały. Zwierzęta żyjące na otwartych terenach są jaśniejsze, te zamieszkujące lasy mają raczej żółtawe lub szarawe ubarwienie. Ogon jest jaśniejszy od spodu, co może zaznaczać się bardziej lub mniej wyraźnie.
Dymorfizm płciowy u norników północnych przejawia się różnicą rozmiarów ciała: dorosłe samce są przeciętnie o 30% większe od samic. Osobniki żyjące w północnej części zasięgu są większe i mają krótsze ogony, co zapewne jest przystosowaniem do chłodniejszego klimatu; także wyspiarskie populacje mają większe rozmiary ciała. Długość ciała wraz z ogonem to od 118 mm w Eurazji do 226 mm w przypadku większych podgatunków z wysp Ameryki Północnej (długość ciała (bez ogona) 79–150 mm). Ogon jest dość krótki o długości 28–60 mm, zwykle stanowi mniej niż 30% długości ciała. Uszy są małe i w dużej mierze ukryte w futrze o długości 8–21 mm, co jest wspólną cechą tego rodzaju. Długość tylnej stopy wynosi 15–22 mm. Norniki mają jedną parę siekaczy i trzy pary trzonowców w szczęce. Masa ciała zawiera się w granicach 36–78 g, średnio około 50 g.
Występowanie.
Gryzonie te zamieszkują palearktykę, w tym północną Europę i Azję, oraz częściowo nearktykę (północno-zachodnią Amerykę Północną), do której zawędrowały prawdopodobnie przez Beringię. Miało to miejsce w plejstocenie, w okresie zlodowacenia Wisconsin (czasowo odpowiadającego zlodowaceniu Wisły), 100–80 tysięcy lat temu, lub zlodowacenia Illinois (odpowiadającego zlodowaceniom środkowopolskim), 300–130 tysięcy lat temu.
W Europie żyje w Niemczech, Czechach, Słowacji, Polsce, Białorusi, Ukrainie, Litwie, Estonii, Finlandii, Rosji, Kazachstanie, Mongolii, Chinach (Sinciang i Mongolia Wewnętrzna), Stanach Zjednoczonych (Alaska) i Kanadzie. Reliktowe populacje żyją także w Holandii, południowej Norwegii i północnej Szwecji, na fińskim wybrzeżu oraz Austrii, Słowacji i Węgrzech. W Polsce spotyka się go w północnej, środkowej i częściowo południowej części kraju, z wyjątkiem terenów górskich. Ogółem jest spotykany od poziomu morza do 2900 m n.p.m. Żyje najdalej na północ spośród wszystkich norników w Ameryce Północnej, aż do 71 równoleżnika.
Norniki północne preferują siedliska wilgotne i podmokłe, spotyka się je na torfowiskach, w dolinach rzecznych, nad brzegami jezior, strumieni i na wybrzeżu morza. Można je spotkać w tundrze, tajdze, lasostepie, a nawet na półpustyniach. Środowiskiem szczególnie preferowanym są turzycowiska o budowie kępowej, w których gatunek ten może żyć nawet na terenach częściowo zalewanych. W kępach turzyc zakłada gniazda.
Zasięg występowania w zależności od podgatunku:
Nornik północny występuje również na wyspie Kodiak i niewielkich sąsiednim wyspach, a także na wielu innych wyspach Aleutów, w południowo-zachodniej Alasce, ale przynależność podgatunkowa nie jest znana.
Tryb życia.
Norniki północne prowadzą naziemny tryb życia; kopią płytkie nory, które zwykle służą im do szybkiego przemieszczania się. Wykorzystują także naturalne trasy, takie jak szczeliny w pokrywie wiecznej zmarzliny. Szybko biegają w otwartym terenie, w ukryciu raczej chodzą. Dobrze pływają i nurkują.
Samce zajmują terytoria o średniej powierzchni 804 m² (do 3900 m²), pokrywające się w małym stopniu. Samice zajmują mniejsze terytoria, średnio 377 m², ale są do nich bardziej przywiązane; mogą dzielić terytorium ze spokrewnionymi samicami. Samce w ciągu dnia przemierzają około dwukrotnie większy dystans niż samice i w ciągu dnia mogą przewędrować obszar o powierzchni do 12 000 m².
Norniki są roślinożerne, zjadają zielone części roślin, żywią się także młodymi pędami krzewów, bulwami i kłączami. Podstawą diety tego gryzonia są turzyce, które pozwala mu strawić wydajny układ pokarmowy i flora bakteryjna jelita.
Zwierzęta te są przeważnie aktywne przez całą dobę, typowo z siedmioma okresami wzmożonej aktywności, choć zdarzają się odstępstwa od tej normy. Aktywność jest większa w ciągu dnia, największa około zmierzchu lub świtu; wzmaga ją także spadek temperatury. Nie hibernują ani nie zapadają w torpor, są aktywne w ciągu całego roku. Jesienią gromadzą zapasy na zimę (nasiona i inny pokarm roślinny). Rdzenni mieszkańcy Ameryki Północnej wykorzystywali niekiedy zapasy zgromadzone przez norniki północne, aby zdobyć pożądane jedzenie, na przykład korzeń lukrecji.
Rozmnażanie.
U tego gatunku obserwowano różne strategie rozrodcze: promiskuityzm, grupy z wieloma partnerami, poligynię i monogamię. Wybór zależy od zagęszczenia populacji, na które wpływają warunki środowiskowe i sezon. Niewielka przewaga liczebności samic (57%) nad samcami (43%) skłania je do poligynii. Monogamia występuje na terenach o małym zagęszczeniu norników.
Samica często rodzi dwa lub trzy mioty w ciągu roku, sezon rozrodczy trwa od końca kwietnia do września w latach, w których liczebność norników jest duża i miesiąc lub dwa krócej, jeśli jest mała. W rzadkich przypadkach, jeśli gorące lato pozwoliło na wzrost populacji na jesieni, rozród zdarza się także zimą. W miocie rodzi się od 4 do 8 młodych (średnio 6,9), więcej rodzą starsze samice, szczególnie te, które przeżyły zimę.
Gniazdo jest budowane z twardszej roślinności z miększą wyściółką. Buduje je i młodymi opiekuje się przede wszystkim matka, choć u południowych populacji zaobserwowano także opiekę ze strony ojca; przypuszczalnie wiąże się to z mniejszą dostępnością pokarmu. Ciąża trwa 20–21 dni, młode po narodzeniu mają masę około 3 gramów i są pozbawione włosów, oprócz wibrysów. Początkowo są w pełni zależne od matki. Po pięciu dniach wyrasta im futro, po 11–13 dniach otwierają się oczy, a po 18 dniach samica przestaje je karmić. Dorosłe rozmiary osiągają dwa miesiące później. Samice stają się seksualnie dojrzałe w wieku trzech tygodni, samce po 6–8 tygodniach.
Długość życia tego gatunku nie jest pewna, ale inne gatunki norników żyją zwykle do około dwóch lat. Niewiele norników północnych przeżywa na wolności ponad rok.
Interakcje międzygatunkowe.
Nornik północny ma podobne wymagania środowiskowe co np. nornik długoogonowy ("Microtus longicaudus"), nornik łąkowy ("M. pennsylvanicus"), nornik bury ("M. agrestis") i nornik żółtolicy ("M. xanthognathus"), ale albo unika rywalizacji poprzez zajęcie wyspecjalizowanej niszy ekologicznej, albo wygrywa rywalizację z konkurencyjnym gatunkiem (tak jest w przypadku nornika burego).
Jest on ważnym pożywieniem dla wielu ssaków drapieżnych, takich jak łasice, kuny, rosomaki tundrowe, lisy rude i lisy polarne; stwierdzono, że w okresie zwiększonego zagęszczenia populacji norniki te stanowią podstawę diety lisów polarnych z Alaski. Polują na nie także ptaki drapieżne, takie jak sowy, sokoły, jastrzębiowate, wydrzyki, mewy i dzierzby.
Na nornikach północnych żerują liczne pasożyty. Do pasożytów wewnętrznych należą tasiemce ("Echinococcus", "Paranoplocephala" i "Taenia"), nicienie ("Heligmosomoides") i przywry ("Quinqueserialis nassalli"), do zewnętrznych – pchły, wszy ("Polyplax") i kleszcze ("Ixodes angustus").
Norniki północne przenoszą choroby, którymi mogą zarazić się ludzie, z których najważniejszą jest tularemia, ostra choroba bakteryjna. W latach o dużym zagęszczeniu populacji mogą rywalizować o pokarm ze zwierzętami hodowlanymi i uszkadzać korzenie drzew. Gryzonie te są jednak także ważnymi zwierzętami laboratoryjnymi dzięki dużej płodności i szybkiemu rozwojowi, służą jako organizmy modelowe w eksperymentach biologicznych. Są także ważnym pożywieniem dla drapieżników cenionych ze względu na futro.
Zagrożenia i ochrona.
Nornik północny jest szeroko rozprzestrzeniony, jego liczebność podlega fluktuacjom, ale jest stabilna i globalnie nie ma zagrożeń dla tego gatunku. Jest uznawany za gatunek najmniejszej troski. Niektóre lokalne, odizolowane subpopulacje (bądź podgatunki) są zagrożone, w szczególności "Microtus oeconomus aernicola" żyjący w Holandii i panoński "M. o. mehelyi" są wymienione w załączniku IV dyrektywy siedliskowej jako wymagające ścisłej ochrony (pierwszy również w załączniku II). W Ameryce Północnej za wymagające ochrony uznaje się wyspiarskie podgatunki "M. o. punakensis", "M. o. amakensis", "M. o. elymocetes", "M. o. innuitus", "M. o. popofensis", "M. o. sitkensis" i "M. o. unalascensis". Spadki liczebności niektórych populacji powiązano z pogarszającymi się warunkami środowiskowymi; w przypadku "M. o. arenicola" na spadek liczebności ma też wpływ konkurencja ze strony nornika zwyczajnego ("M. arvalis").

</doc>
<doc id="697526" url="https://pl.wikipedia.org/wiki?curid=697526" title="Nachum Sokołow">
Nachum Sokołow

Nachum Sokołow, właśc. Nachum ben Josef Samuel Sokołow (ur. 10 stycznia 1859 w Wyszogrodzie, zm. 17 maja 1936 w Londynie) – polski pisarz i tłumacz, pochodzenia żydowskiego, pionier hebrajskojęzycznego dziennikarstwa, lider ruchu syjonistycznego. W latach 1931–1935 był piątym prezydentem Światowej Organizacji Syjonistycznej.
Życiorys.
Dzieciństwo i młodość.
Urodził się w 1859 roku w miejscowości Wyszogród w Imperium Rosyjskim (obecnie terytorium Polski). Urodził się w żydowskiej rodzinie z rabinackimi tradycjami. Jego ojciec był potomkiem rabina Natana Spira. Nachum otrzymał tradycyjne żydowskie religijne wykształcenie. W 1865 roku rodzina przeprowadziła się do Płocka, gdzie Nachum kontynuował ogólną naukę i poznawał obce języki.
Działalność publiczna.
Od 1884 roku pisał felietony do hebrajskiej gazety „Ha-Cefira” w Warszawie. Jej czytelnikami byli głównie religijni żydowscy intelektualiści. Szybko zyskał popularność i redagował całą kolumnę w owej gazecie. Z biegiem lat został głównym redaktorem gazety i jej współwłaścicielem. W 1884 roku założył literacki almanach "Żniwo", który ukazywał się corocznie do 1889 roku, a jego szósty numer ukazał się w 1892 roku. W latach 1899–1902 publikował w Warszawie "Rok szkolny", uważany za następcę almanachu "Żniwo". Ponadto wydał „Książkę pamięci izraelskich pisarzy mieszkających dzisiaj z nami”, która była zbiorem biografii ówczesnych żydowskich pisarzy. W 1897 roku w charakterze dziennikarza pojechał do Bazylei na Pierwszy Kongres Syjonistyczny. W 1902 roku przetłumaczył książkę Theodora Herzla pt. "Altneuland" na język hebrajski, nadając jej tytuł "Tel Awiw". Osiem lat później nazwę tę przyjęło pierwsze hebrajskie miasto w Palestynie (Tel Awiw). Sokołow zaczerpnął tytuł z Księgi Ezechiela 3,15:
"Przybyłem do zesłańców, do Tell-Abib, osiedlonych nad rzeką Kebar, i w osłupieniu pozostawałem tam przez siedem dni wśród nich."
Był płodnym pisarzem i tłumaczem. Jego dorobek to m.in. trzytomowa biografia Barucha Spinozy, zawierająca także szerszy opis czasów tego żydowskiego filozofa.
Działalność syjonistyczna.
Po śmierci Theodora Herzla został w 1904 roku zaproszony do Kolonii w Cesarstwie Niemieckim. W mieście tym znajdowała się wówczas centrala Światowej Organizacji Syjonistycznej. Został poproszony, aby objął stanowisko sekretarza generalnego. Sokołow zgodził się, i pełnił te obowiązki w latach 1905–1909. Od 1906 roku był redaktorem gazety syjonistycznej „Die Welt”, wydawanej w języku niemieckim. Pełniąc swe obowiązki podróżował po całej Europie i Ameryce Północnej promując sprawę syjonistyczną. W 1908 roku założył czasopismo „Żydowski Świat”. W 1910 roku, w następstwie konfliktu między frakcjami politycznych i praktycznych Syjonistów, zrezygnował ze wszystkich swoich obowiązków. Pomimo to w 1911 roku na Dziesiątym Kongresie Syjonistycznym został wybrany na członka Komitetu Wykonawczego i tym samym wszedł do grona ścisłego kierownictwa politycznego ruchu syjonistycznego. Podczas I wojny światowej mieszkał w Londynie, gdzie współpracował z Chaimem Weizmanem. Był jednym z głównych inspiratorów wydania w 1917 roku przez brytyjski rząd deklaracji Balfoura, w której zadeklarowano brytyjskie poparcie dla utworzenia żydowskiej siedziby narodowej na terenie Palestyny.
Na Dwunastym Kongresie Syjonistycznym w 1921 roku został wybrany przewodniczącym Komitetu Wykonawczego. Następnie w latach 1931–1935 pełnił obowiązki piątego prezydenta Światowej Organizacji Syjonistycznej. W 1932 roku otrzymał tytuł doctora honoris causa od Żydowskiego Seminarium Teologicznego Ameryki. Po 1935 roku był honorowym prezydentem Światowej Organizacji Syjonistycznej i Agencji Żydowskiej.
Zmarł nagle 17 maja 1936 roku w Londynie. W 1956 roku jego prochy sprowadzono do Izraela i pochowano na Wzgórzu Herzla w Jerozolimie.
Życie prywatne.
Miał syna Floriana.
Jego córka Maria była drugą żoną działacza socjalistycznego Stanisława Mendelsona.
Upamiętnienie.
Wywarł silny wpływ na rozwój nowoczesnego ruchu syjonistycznego. Izraelski kibuc Sede Nachum został nazwany na jego cześć.
W 2006 roku nakładem Księgarni Akademickiej ukazała się obszerna biografia Sokołowa – "Nahum Sokołów. Życie i legenda" autorstwa jego syna Floriana, w opracowaniu Andrzeja A. Zięby.

</doc>
<doc id="697528" url="https://pl.wikipedia.org/wiki?curid=697528" title="GEMA">
GEMA

Gesellschaft für elektroakustische und mechanische Apparate mbH (z niem. Towarzystwo Aparatów Elektroakustycznych i Mechanicznych) – niemieckie przedsiębiorstwo zajmujące się w latach 1934–1945 badaniami nad zastosowaniem radaru i radiolokacji.
Historia.
GEMA była kontynuacją funkcjonującej od 1933 jednostki badawczo-rozwojowej marynarki niemieckiej Reichsmarine i powstała na skutek zwiększającej się roli radaru w zastosowaniach wojskowych. Kierujący laboratorium doświadczalnym dr. Rudolf Kühnhold rozwinął badania nad praktycznym zastosowaniem fal elektromagnetycznych w zdalnym wykrywaniu celów, miało to istotne znaczenie w przypadku ewentualnego konfliktu zbrojnego, gdyż technologia ta umożliwiała wczesne wykrycie potencjalnego ataku nieprzyjaciela z użyciem różnych typów uzbrojenia, głównie samolotów i obiektów nawodnych (okręty wojenne i podwodne). W ostatnich miesiącach 1933 podjęto próbę połączenia z firmą telekomunikacyjną Telefunken w celu przyspieszenia badań, jednak z uwagi na brak porozumienia i rozbieżności celów obu stron postanowiono, także z uwagi na zachowanie tajemnicy prac nad nowym wynalazkiem, utworzyć osobną firmę zajmującą się dalszymi badaniami i produkcją urządzeń radarowych.
W 1934 w Berlinie utworzono spółkę GEMA ("Gesellschaft für elektroakustische und mechanische Apparate"), jej głównymi udziałowcami byli inżynierowie Hans-Karl Freicher von Willisen i Paul Günter Erbslöh. Do przedsiębiorstwa jako udziałowcy dołączyli także Christian Adolf Lassen i Erich Golde. Początkowo opracowywano urządzenia do wykrywania obiektów morskich z użyciem fal elektromagnetycznych o długości 1,8 m – niespodziewanie w 1935 odkryto ich przydatność w wykrywaniu celów powietrznych. Wkrótce stworzono stację radiolokacyjną "Freya" ("FuMG 39G"), opracowaną na podstawie prototypu o nazwie roboczej "Dete II". Po raz pierwszy wykorzystała urządzenie niemiecka Luftwaffe w czasie zajmowania Czechosłowacji w 1938. W marcu 1939 50. urządzeń typu Freya znalazło się w fazie produkcji – pomimo braku możliwości określenia wysokości lokalizowanych celów powietrznych używano tego radaru w jednostkach wywiadowczych Luftwaffe. W 1943 z powodu coraz większego zagrożenia nalotami bombowymi aliantów zakład produkcyjny "GEMA Werke" postanowiono przenieść do Lubania ("Lauban") na Dolnym Śląsku.
Od połowy 1943 nowa siedziba firmy mieściła się w Lubaniu przy ul. Bismarckstrasse 29 i kontynuowała produkcję aparatów "Freya", opracowano zarówno wersje stacjonarne i przenośne (z własnym generatorem prądotwórczym napędzanym benzyną). Urządzenie było w stanie zlokalizować naziemne nieruchome cele artyleryjskie i przemieszczające się obiekty powietrzne bez względu na warunki atmosferyczne, wyprodukowano także wersje aparatu dla niemieckiej Kriegsmarine, których zadaniem była radiolokacja celów morskich (zarówno nawodnych i podwodnych) i prawdopodobnie było to pierwsze zastosowanie radaru w działaniach wojennych na morzu – jednakże wyścig technologiczny w skonstruowaniu skutecznych radarów o zastosowaniu wojskowym, między państwami toczącymi II wojnę światową, trwał praktycznie od pierwszych dni wojny i Niemcy miały istotne zapóźnienia w wykorzystaniu bardzo skutecznych na polu walki fal elektromagnetycznych o długości 1 cm. Dokonano tego dopiero w 1943, podczas gdy alianci zastosowali tę długość fali znacznie wcześniej – główną przyczyną tych opóźnień był funkcjonujący w Niemczech w latach II wojny światowej urzędowy zakaz ograniczenia radiokomunikacji amatorskiej co powodowało iż zdolni inżynierowie i wynalazcy mogli prowadzić badania tylko w zamkniętych ośrodkach przemysłu wojskowego, co w istotnym stopniu ograniczało zasoby fachowców mogących pracować nad nową technologią.
W latach 40. jednocześnie rozwijano pracę nad urządzeniami radiolokacyjnymi wykorzystującymi anteny paraboliczne emitujące fale elektromagnetyczne o długości 53 cm. Opracowano urządzenie stacjonarne "Würzburg Riese" ("FuMG 65") o antenie parabolicznej średnicy 7,5 m i zasięgu działania 70 km. Liczba wyprodukowanych egzemplarzy sięgnęła ok. 1500. Eksperymentowano także z różnymi długościami fal elektromagnetycznych i nowymi urządzeniami radiolokacyjnymi o roboczych nazwach "Mammut, Wassermann", "Seetakt" i "Seeartgerät".
W 1945 na skutek zbliżającego się frontu i wojsk radzieckich zakłady "GEMA Werke" wysadzono w powietrze a większość wyposażenia i dokumentacji wywieziono, pozostałe egzemplarze urządzeń "Freya" i "Würzburg Riese" zostały przetransportowane do ZSRR a inżynierowie niemieccy i część dokumentacji trafiła prawdopodobnie do amerykańskiej strefy okupacyjnej. Firma oficjalnie przestała istnieć wraz z zakończeniem II wojny światowej.
W skład kompleksu produkcyjnego "GEMA Werke" w Lubaniu wchodziły (według listy Ministerstwa Zbrojeń i Produkcji Wojennej) następujące zakłady:
W zakładach pracowali także więźniowie obozów pracy przymusowej z całej Europy, których zidentyfikowano przynajmniej 9 w okolicach Lubania. Istniała ponadto filia obozu koncentracyjnego Groß-Rosen w Leśnej-Miłoszowie której więźniowie także zatrudniani byli w "GEMA Werke" przy produkcji urządzeń radiolokacyjnych.

</doc>
<doc id="697530" url="https://pl.wikipedia.org/wiki?curid=697530" title="Port lotniczy Moskwa-Domodiedowo">
Port lotniczy Moskwa-Domodiedowo

Port lotniczy Moskwa-Domodiedowo (ros.: "Аэропорт Домоде́дово", ang.: "Domodedovo International Airport", kod IATA: DME, kod ICAO: UUDD) – międzynarodowy port lotniczy położony na terytorium Domodiedowa, w obwodzie moskiewskim, w Rosji, 42 km na południowy wschód od centrum Moskwy. Domodiedowo to największe lotnisko w Rosji i byłego ZSRR pod względem ruchu pasażerskiego i towarowego (30,76 miliona pasażerów skorzystało z lotniska w 2013 roku, co oznacza wzrost o 9,2% od 2012 r.), i jest jednym z trzech głównych portów lotniczych w Moskwie wraz z Szeremietiewo i Wnukowo.
Historia.
Oficjalne otwarcie nastąpiło w 1965. W końcu 1975 swój inauguracyjny lot do Ałma-Aty odbył stąd radziecki samolot ponaddźwiękowy Tu-144. W 1996 dworzec lotniczy sprywatyzowano (dzierżawa na 75 lat) i od tego momentu zaczął się jego dynamiczny rozwój.
Terminale.
Lotnisko Domodiedowo ma jeden budynek terminala, zawierający odpowiednio dwie oddzielne hale dla lotów krajowych (i niektórych byłych krajów Republiki Radzieckiej) oraz dla lotów międzynarodowych. Ma łącznie 22 rękawy lotnicze.
Linie lotnicze i kierunki lotów.
Domodiedowo obsługuje głównie ruch krajowy, choć obecnie, także jeśli chodzi o liczbę pasażerów obsłużonych w ruchu międzynarodowym, zajmuje pierwsze miejsce przed Szeremietiewem.
Nowe linie lotnicze.
Ze względu na nowoczesność i wygodę pasażera od pewnego czasu z Domodiedowa korzysta coraz więcej linii międzynarodowych w tym zachodnich przewoźników. W lipcu 2007, Lufthansa ogłosiła zamiar przeniesienia swoich moskiewskich operacji z Szeremietiewa do Domodiedowa od 31 marca 2008, w tym trasy: Berlin-Tegel, Düsseldorf, Frankfurt nad Menem, Hamburg i Monachium. Również Japan Airlines postąpi tak samo poczynając od grudnia 2007.
Także American Airlines ogłosiły 16 października 2007 trasę z Chicago-O’Hare do Domodiedowa od 2 czerwca 2008.
Dojazd.
Mimo iż lotnisko położone jest raczej daleko od miasta, dojazd do niego jest dość dogodny. Lotnisko połączone jest z centrum miasta szybką koleją, która dociera bezpośrednio na Dworzec Pawelecki. Innym sposobem dojazdu jest przesiadka z metra na autobus jadący na lotnisko. Jadąc linią metra Zamoskworiecką („zieloną”) (przechodzi ona w pobliżu Placu Czerwonego oraz Dworca Białoruskiego, na który przyjeżdżają pociągi z Polski) wysiąść należy na jednym z ostatnich przystanków Domodiedowskaja. Stąd do lotniska kursują co kilka minut autobusy lub mikrobusy.
Zamach terrorystyczny (2011).
24 stycznia 2011 roku o godzinie 16:40 czasu moskiewskiego (14:40 czasu polskiego) doszło do samobójczego zamachu. Do wybuchu doszło w hali w strefie międzynarodowej. Zginęło 35 osób, ponad 180 zostało rannych.

</doc>
<doc id="697531" url="https://pl.wikipedia.org/wiki?curid=697531" title="Ján Čapkovič">
Ján Čapkovič

Ján Čapkovič, (ur. 11 stycznia 1948 w Bratysławie), były słowacki piłkarz, występujący na pozycji lewego napastnika.
Przez prawie całą karierę występował w zespole Slovan Bratysława, ale jego pierwszym klubem była Cervena Hviezda. W reprezentacji Czechosłowacji wystąpił 20 razy, zdobywając 6 goli. Wraz z Czechosłowacją uczestniczył w MŚ 1970 w Meksyku. Jego brat bliźniak, Jozef Čapkovič, również był zawodnikiem Slovana i reprezentantem Czechosłowacji.

</doc>
<doc id="697532" url="https://pl.wikipedia.org/wiki?curid=697532" title="Marek Kalita">
Marek Kalita

Marek Kalita (ur. 1 października 1958 w Bytomiu) – polski aktor filmowy i teatralny, oraz reżyser i scenograf teatralny.
Życiorys.
Jest absolwentem I Liceum Ogólnokształcącego w Zabrzu. W 1981 ukończył studia na PWST w Krakowie. Występował w Teatrze im. Stefana Jaracza w Łodzi, Teatrze STU w Krakowie, Starym Teatrze im. Heleny Modrzejewskiej w Krakowie, od 1999 do 2007 występował w warszawskim Teatrze Rozmaitości. Od 2008 jest członkiem zespołu Nowego Teatru w Warszawie.
Życie prywatne.
Jest ojcem aktorki Natalii Kality. Jego partnerką jest aktorka Aleksandra Popławska. Mają córkę Antoninę.

</doc>
<doc id="697534" url="https://pl.wikipedia.org/wiki?curid=697534" title="Jan Capkovic">
Jan Capkovic



</doc>
<doc id="697535" url="https://pl.wikipedia.org/wiki?curid=697535" title="Josias Braun-Blanquet">
Josias Braun-Blanquet

Josias Braun-Blanquet (ur. 3 sierpnia 1884 w Chur w Szwajcarii, zm. 20 września 1980 w Montpellier we Francji) – szwajcarski botanik i ekolog, twórca środkowoeuropejskiej szkoły systematyki zbiorowisk roślinnych (syntaksonomii) znanej także jako szkoła francusko-szwajcarska lub szkoła Zurich-Montpellier.
Stworzył hierarchiczny system jednostek fitosocjologicznych (syntaksonów), w którym podstawową jednostką jest Zespół roślinności reprezentowany w przyrodzie przez konkretne płaty roślinne, czyli fitocenozy. Przy wyróżnianiu zespołów oparł się na kryterium florystycznym, tworząc koncepcję gatunków charakterystycznych.
Swoje najsłynniejsze dzieło – "Pflanzensoziologie", w którym zawarł założenia metod fitosocjologii, wydał w 1928 roku (później było ono kilkakrotnie wznawiane). Poza tym opublikował szereg prac z zakresu fitosocjologii, zwłaszcza syntaksonomii.
Wielką zasługą Braun-Blanqueta jest rozwinięcie metody wykonywania zdjęć fitosocjologicznych w taki sposób, że ujmowana jest jednocześnie liczebność i stopień pokrycia. Wartości te określane są w siedmiostopniowej skali zwaną zwykle kombinowaną skalą Braun-Blanqueta (rzadziej skalą ilościowości). Skala ta jest stosowana powszechnie przez fitosocjologów, także i przez tych, którzy odrzucają syntetyczne metody środkowoeuropejskiej szkoły fitosocjologicznej.
Życiorys.
W latach 1905-1912 był asystentem botaników Schrötera, Brockmanna-Jeroscha i Rübela. W latach 1913-1915 studiował na Uniwersytecie w Montpellier (Francja), kończąc studia pracą doktorską. W latach 1915-1922 był asystentem Eduarda Rübela, a następnie do 1926 roku był wykładowcą Uniwersytetu w Zurychu. Po opublikowaniu Pflanzensoziologie został w 1930 roku kierownikiem Międzynarodowej Stacji Geobotaniki Alpejskiej i Śródziemnomorskiej (Station Internationale Geobotanique Méditerranéenne et Alpines – SIGMA) w Montpellier. W roku 1948 ufundował znany periodyk naukowy pt. Vegetatio i został jego pierwszym redaktorem. W 1974 nagrodzony został złotym medalem Towarzystwa Linneuszowskiego (Linnean Society) z Londynu.
W 1959 r. został członkiem zagranicznym PAN.

</doc>
<doc id="697536" url="https://pl.wikipedia.org/wiki?curid=697536" title="Krusz">
Krusz

Krusz – wieś w Polsce położona w województwie mazowieckim, w powiecie ciechanowskim, w gminie Glinojeck. 
Wchodzi w skład sołectwa Dukt-Krusz.
Wierni Kościoła rzymskokatolickiego należą do parafii św. Stanisława Biskupa Męczennika w Glinojecku.
W latach 1975–1998 miejscowość administracyjnie należała do województwa ciechanowskiego.

</doc>
<doc id="697537" url="https://pl.wikipedia.org/wiki?curid=697537" title="Oberreichenbach (Badenia-Wirtembergia)">
Oberreichenbach (Badenia-Wirtembergia)

Oberreichenbach – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Calw, wchodzi w skład wspólnoty administracyjnej Calw. Leży w północnym Schwarzwaldzie, ok. 8 km na zachód od Calw, przy drodze krajowej B296.
Dzielnice.
Gmina dzieli się na cztery dzielnice: Igelsloch z Unterkollbach, Oberkollbach, Oberreichenbach z Siehdichfür oraz Würzbach.

</doc>
<doc id="697538" url="https://pl.wikipedia.org/wiki?curid=697538" title="Edmund Tudor, earl Richmond">
Edmund Tudor, earl Richmond



</doc>
<doc id="697539" url="https://pl.wikipedia.org/wiki?curid=697539" title="Szyjki (województwo mazowieckie)">
Szyjki (województwo mazowieckie)

Szyjki – wieś w Polsce położona w województwie mazowieckim, w powiecie ciechanowskim, w gminie Glinojeck. 
Wchodzi w skład sołectwa Kowalewko-Szyjki.
Wierni Kościoła rzymskokatolickiego należą do parafii św. Stanisława Biskupa Męczennika w Glinojecku. We wsi działa założona w 1971 roku Ochotnicza Straż Pożarna.
W latach 1975–1998 miejscowość administracyjnie należała do województwa ciechanowskiego.

</doc>
<doc id="697542" url="https://pl.wikipedia.org/wiki?curid=697542" title="Marian Zdziechowski">
Marian Zdziechowski

Marian Ursyn Zdziechowski h. Rawicz (ur. w Nowosiółkach lub w Rakowie w powiecie mińskim, zm. 5 października 1938 w Wilnie) – polski historyk idei i literatury, filolog, filozof, krytyk literacki i publicysta, rektor Uniwersytetu Stefana Batorego w Wilnie, członek Zjednoczenia Państwowego na Kresach w 1922 roku, założyciel Unii Narodowo-Państwowej w 1922 roku, w latach 1933–1938 prezes Towarzystwa Przyjaciół Nauk w Wilnie.
Życiorys.
Urodził się w polskiej rodzinie ziemiańskiej Edmunda i Heleny z Pułjanowskich. Był bratem Kazimierza – pisarza, publicysty i krytyka literackiego – oraz Fortunata i Józefa. Od 1873 uczęszczał do rosyjskiego gimnazjum w Mińsku, które ukończył w 1879. Studiował na wydziale historyczno-filologicznym Uniwersytetu Petersburskiego, a w latach 1879–1883 na Uniwersytecie Dorpackim (dziś Tartu) gdzie w 1883 otrzymał tytuł „kandydata języka rosyjskiego w szczególności i językoznawstwa słowiańskiego w ogólności”. Członek korporacji akademickiej Konwent Polonia. Uczył się także w Zagrzebiu, Grazu i Genewie. Po studiach współpracował z petersburskimi czasopismami, m.in. „Siewiernym Wiestnikiem” i „Krajem” wydawanym przez Włodzimierza Spasowicza. Działalność naukową rozpoczął w 1882 drukując pierwsze swoje studia i szkice, po czym dalsze swoje prace przez pół wieku z górą ogłaszał stale w wydawnictwach osobnych, czasopismach krajowych i zagranicznych, w różnych językach, pod imieniem własnym oraz (ze względów cenzuralnych) pod pseudonimami: "M.Ursyna" i "Karowskiego". W 1887 poślubił Marię z Kotwiczów (1861–1936).
W 1888 przeniósł się do Krakowa, gdzie doktoryzował się wkrótce na Uniwersytecie Jagiellońskim na podstawie pracy pt. „Mesjaniści i Słowianofile” napisanej pod kierunkiem prof. Stanisława Tarnowskiego. Porównywał w niej polską filozofię mesjanizmu i rosyjską myśl słowianofilską. W latach 1899–1919 profesor Uniwersytetu Jagiellońskiego. W Krakowie dał się poznać jako utalentowany, natchniony i popularny wykładowca. W czasie jego wykładów największa sala UJ zapełniała się w całości studentami i gośćmi z miasta.
W 1901 współzałożyciel „Klubu Słowiańskiego” w Krakowie oraz czasopisma „Świat Słowiański”. Od 1902 członek Akademii Umiejętności. W 1914 nie otrzymał przedłużenia wizy w Austro-Węgrzech, co uniemożliwiło mu dalsza pracę w Krakowie. W rezultacie w latach pierwszej wojny światowej przebywał głównie w Rosji: w rodzinnym majątku w pod Mińskiem, w Moskwie i Petersburgu. W 1917 został zaproszony do objęcia katedry na Uniwersytecie Londyńskim ufundowanej przez Aleksandra Lednickiego. Zaproszenia nie przyjął. W 1919 oburzony zajęciem przez wojska czechosłowackie Śląska Cieszyńskiego odmówił przyjęcia zaproponowanego mu stanowiska ambasadora RP w Pradze. Kiedy w lipcu 1920 prezydent Czechosłowacji Masaryk zdecydowanie odmówił ewentualnego przepuszczenia wojsk węgierskich śpieszących na pomoc zagrożonej przez bolszewików Warszawie i zablokował transport amunicji wyprodukowanej w węgierskiej fabryce Csepel przez terytoria Czechosłowacji i oficjalnie odradził państwom Ententy udzielanie walczącej Polsce jakiegokolwiek wsparcia – Zdziechowski zerwał z nim, wcześniej bliskie, stosunki towarzyskie.
W latach 1919–1932 profesor Uniwersytetu Wileńskiego, gdzie objął katedrę literatur europejskich. W latach 1925–1927 rektor tegoż uniwersytetu, piastował też funkcję dziekana wydziału humanistycznego. W Wilnie był również profesorem w Szkole Nauk Politycznych przy Towarzystwie dla Badań Europy Wschodniej oraz prezesem Związku Zawodowego Literatów Polskich (ZZLP). W ostatnich latach życia był również prezesem Towarzystwa Przyjaciół Nauk w Wilnie. Należał jednocześnie do założycieli wileńskiego dziennika „Słowo”. W maju 1926 był jednym z kandydatów Marszałka Piłsudskiego, obok Artura Śliwińskiego i Zdzisława Lubomirskiego, na urząd Prezydenta Rzeczypospolitej Polskiej. Kandydatura wybranego wtedy ostatecznie Mościckiego pojawiła się dopiero po odrzuceniu trzech wcześniejszych kandydatur. W 1926 Piłsudski specjalnie przyjechał do Wilna, by Zdziechowskiemu zaproponować objęcie urzędu prezydenta, ten jednakże uzależnił to od spełnienia przez Piłsudskiego jego etyczno-politycznych postulatów, w tym zwolnienia z więzień niektórych więźniów politycznych.
Mimo że sam był sympatykiem Piłsudskiego, wiosną 1927 ujął się, w napisanej przez siebie broszurze "Sprawa sumienia", za pięcioma generałami uwięzionymi po zamachu majowym i zamkniętymi bez przedstawienia żadnych zarzutów w III Wojskowym Więzieniu Śledczym na Antokolu w Wilnie, m.in. bohaterem bitwy warszawskiej Tadeuszem Rozwadowskim. Broszura ta przyczyniła się do zwolnienia uwięzionych.
W Wilnie mieszkał przy ulicy Antokolskiej 42 (obecnie Antakalnio gatvė 36). W podwileńskiej Suderwie nabył na letnisko dworek. Zmarł po ciężkiej chorobie w Wilnie 5 października 1938. Został pochowany na Antokolskim cmentarzu wojskowym u boku swej żony. Jego syn Ksawery najprawdopodobniej zmarł w transporcie do łagru lub w samym łagrze w rejonie północnego Uralu w grudniu 1941. Drugi syn popełnił samobójstwo w okresie I wojny światowej.
Wyróżnienia.
Doktor "honoris causa" uniwersytetów Stefana Batorego w Wilnie (1935), Dorpacie i Segedynie. Od 1929 członek Towarzystwa Naukowego Warszawskiego, członek Węgierskiej Akademii Nauk. W maju 1936 otrzymał nagrodę literacką im. Elizy Orzeszkowej Rady Miejskiej Grodna, a w październiku 1936 Nagrodę Literacką im. Filomatów w Wilnie. 
Zainteresowania.
Autor szeregu prac z zakresu filozofii religii i literatur słowiańskich. W szczególności zainteresowany polsko-rosyjskimi stosunkami kulturowymi. Znawca rosyjskiej literatury filozoficznej. Jako jeden z pierwszych popularyzował poglądy takich myślicieli jak m.in. Cziczerin i Aleksandr Hercen. Prowadził korespondencję z Lwem Tołstojem i odwiedził go nawet raz w Jasnej Polanie. Utrzymywał kontakty z wieloma znanymi rosyjskimi intelektualistami w tym z Mikołajem Bierdiajewem, Sergiejem Bułgakowem, Piotrem Struwe, Dmitrijem Mereżkowskim, Nikołajem Trubieckim. Interesował się również filozofią Władimira Sołowjowa. Zajmował go m.in. problem zła, które uznawał za realnie istniejący i nieusuwalny pierwiastek świata, w ujęciu filozoficznym, w tym komunizmu w kontekście apokaliptycznym. Innymi obszarami jego zainteresowania były zjawisko modernizmu w Kościele katolickim oraz źródła kryzysu kultury europejskiej. Wolne od narodowościowych uprzedzeń badania nad literaturą rosyjską i postulaty braterstwa Słowian narażały go wielokrotnie na zarzuty rusofilstwa zaś bliskie modernizmowi poglądy religijne powodowały nieufność części środowisk katolickich. Od momentu rewolucji październikowej kreślił wizje zbliżania się wielkiej tragedii cywilizacyjnej, w szczególności śmiertelnego zagrożenia dla Polski ze strony ZSRR. Były one zwykle lekceważone, a jego przestrogi o zagrożeniu komunizmem i nacjonalizmem traktowane jako przejaw manii.
Archiwum Mariana Zdziechowskiego przechowywane jest do dziś w bibliotece Uniwersytetu Wileńskiego. Znajduje się w nim w szczególności obszerny zbiór korespondencji obejmujący m.in. listy od Elizy Orzeszkowej, L.Tołstoja, N. Bierdiajewa, D. Miereżkowskiego, Grzegorza Trubieckiego. W zespole dokumentów Mariana Zdziechowskiego przetrwał także brudnopis jego otwartego listu do M. Gorkiego napisany w 1917. W zachowanym „Liście otwartym prof. M. Zdziechowskiego do Dmitrija Fiłosofowa” z gazety „Za Wolność” z roku 1928 Zdziechowski w następujący sposób opisuje swe odczucia, gdy na Pałacu Zimowym ujrzał czerwony sztandar. Pisze on: "Pojąłem, uświadomiłem sobie całą okropność, historyczną okropność tego, co się dokonało. Czerwony sztandar oznaczał zwycięstwo ilości nad jakością, tłumu z bandą okrutników i szaleńców, która rozbudziła w nim najpodlejsze instynkty. Słowem, w czerwonym sztandarze ujrzałem symbol kresu Rosji nie tylko carskiej, ale też Rosji, która wniosła swój obfity wkład do skarbnicy kultury ogólnoludzkiej, Rosji, która ustami Hercena błogosławiła tych, którzy wkroczyli na drogę walki „w imię rozumu ludzkiego, osobistej wolności i bratniej miłości”".
Rezonans twórczości.
Twórczość Mariana Zdziechowskiego wywarła wpływ na wielu twórców polskich i zagranicznych. W Krakowie i Wilnie słuchaczami jego wykładów było wielu ówczesnych i przyszłych intelektualistów. Wileńskimi studentami Zdziechowskiego byli m.in. Paweł Jasienica i Czesław Miłosz. Zdziechowski jest według Magdaleny Grochowskiej „kluczem” do zrozumienia twórczości Miłosza. Do Zdziechowskiego odwoływał się także Adam Michnik w swojej głośnej książce „Kościół, lewica, dialog”.

</doc>
<doc id="697543" url="https://pl.wikipedia.org/wiki?curid=697543" title="Smużka stepowa">
Smużka stepowa

Smużka stepowa, smużka ciemna ("Sicista subtilis") – gatunek ssaka z rodziny smużek (Sminthidae).
Zasięg występowania.
Areał obejmuje Środkową Europę, Ukrainę, strefę stepową Rosji aż do jeziora Bajkał. Na południu sięga do Węgier (gdzie w XX stuleciu wymarła oprócz jedynego siedliska na północnym wschodzie kraju) i północny Kazachstan, aż do południowo-zachodnich Chin. Reliktowe, pojedyncze, izolowane populacje odnotowano także w Rumunii, Bułgarii, oraz w Serbii.
Zasięg występowania w zależności od podgatunku:
Smużka w Polsce.
W 1994 r. także na terenie Polski odkryto obecność smużki stepowej. W tym kraju jest gatunkiem bardzo rzadkim i podlegającym ochronie gatunkowej. Występuje w południowo-wschodniej Polsce (znana tylko z jednego stanowiska między miejscowościami Kornie i Machnów Stary, gdzie złowiono jeden okaz i znaleziono kości kilku innych w wypluwkach ptaków).
Taksonomia.
Gatunek po raz pierwszy naukowo opisał w 1773 roku niemiecki przyrodnik Peter Simon Pallas nadając mu nazwę "Mus subtilis". Holotyp pochodził z drogi z Zwierinogołowskoje do Kurgan, z obszaru rzeki Toboł w pobliżu Kamińskaja Kurja (przedmieścia), w obwodzie kurgańskim, w Rosji. 
"S. subtilis" należy do stepowej grupy gatunkowej. Analiza sekwencji cytochromu b nie wykazała znaczącej rozbieżności genetycznej między podgatunkiem "vaga" a innymi populacjami podgatunku "subtilis" z obszaru transwołżańskiego, co sugeruje, że "vaga" może być synonimem "subtilis". Powstałe drzewo filogenetyczne „neighbor-joining” wykazało również, że wszystkie osobniki schwytane wzdłuż Wołgi i od Wołgi na wschód do Ałtaju tworzyły jeden klad. 
Morfologia.
Smużka wyglądem przypomina mysz o bardzo długim ogonie.
Długość ciała (bez ogona) 60,5–72 mm, długość ogona 74,5–82 mm, długość ucha 9,5–13 mm, długość tylnej stopy 14,5–16,5 mm; masa ciała 6,2–12 g. Ogon stanowi 110 – 130% długości ciała. Sierść szarobrązowa, na grzbiecie smuga, od której pochodzi nazwa gatunku.
Tryb życia.
Odżywia się głównie owadami i innymi bezkręgowcami.
Zamieszkują obszary stepowe. Mieszkają w podziemnych norach, na okres zimy zapadają w sen zimowy.

</doc>
<doc id="697545" url="https://pl.wikipedia.org/wiki?curid=697545" title="Flow-aware Networking">
Flow-aware Networking

Flow-aware Networking ("FAN") - jeden z mechanizmów obsługi ruchu w routerach w przypadku zwiększonego ruchu. Jest to związane z koniecznością zagwarantowania jakości transmisji danych różnego rodzaju (QoS - "Quality of Service").
Architektura FAN miała na celu zastąpienie dotychczasowych architektur IntServ i DiffServ. Podstawowymi założeniami dla FAN jest podział ruchu na "strumieniowy" (np. transmisja głosu) i "elastyczny" (np. transmisja danych). Drugim charakterystycznym elementem FAN jest sposób reagowania na przeciążenia. FAN określa, że w przypadku natłoku aktualnie obsługiwany ruch nie może być tracony. Pod pojęciem ruchu rozumie się zbiór konkretnych połączeń, oznacza to że dla protokołu IP ruch może być rozróżniany po identyfikatorze połączenia, którym jest adres IP nadawcy i odbiorcy, a także numerach portów, jak i rodzaj protokołu (UDP albo TCP). Router z zaimplementowanym mechanizmem FAN posiada zapisane w pamięci aktualne identyfikatory obsługiwanych ruchów. Zanik ruchu powoduje, że po pewnym czasie identyfikator danego połączenia jest usuwany z pamięci rutera.

</doc>
<doc id="697547" url="https://pl.wikipedia.org/wiki?curid=697547" title="Isny">
Isny



</doc>
<doc id="697552" url="https://pl.wikipedia.org/wiki?curid=697552" title="Szpanów">
Szpanów

Szpanów (ukr. Шпанів, "Szpaniw") – dawne miasteczko, obecnie wieś na Ukrainie (Wołyń) w rejonie rówieńskim obwodu rówieńskiego, miejscowość licząca obecnie 2484 mieszkańców, położona nad rzeką Uście 2 km na północ od Równego.
Znajduje się tu przystanek kolejowy Szpanów, położony na linii Równe – Baranowicze – Wilno.
Historia.
Szpanów był rodową siedzibą Czapliców-Szpanowskich, herbu Kierdeja – prawdopodobnie uszlachconych w XIV w. Tatarów.
Szpanów był lokowany na prawie magdeburskim w 1562 r. z przywilejem dwóch jarmarków. Do 1569 r. Szpanów znajdował się w granicach Wielkiego Księstwa Litewskiego, a po unii lubelskiej w koronnym województwie wołyńskim. Od 1793 r. – po II rozbiorze Rzeczypospolitej Szpanów znalazł się na ziemiach włączonych do cesarstwa rosyjskiego (ziemie zabrane), w guberni wołyńskiej. W czasach II Rzeczypospolitej znajdował się w województwie wołyńskim. Od 17 września 1939 r. znajdował się w granicach Ukrainy – najpierw sowieckiej, obecnie niepodległej.
W wyniku działów i sprzedaży Szpanów wyszedł z rąk rodu Czapliców w pocz. XVII w. stając się własnością kolejno: Wiśniowieckich, Czołhańskich, Pepłowskich i Steckich. W posiadanie Steckich wszedł prawdopodobnie drogą zakupu przez Kazimierza Steckiego herbu Radwan, który przekazał go następnie swemu synowi Karolowi.
Gospodarczo ożywił Szpanów wnuk generała Michała Gedeona Radziwiłła i ostatni z Radziwiłłów szpanowskich – Michał Piotr Radziwiłł, który wybudował w nim manufakturę meblarską. Umierając bezpotomnie w 1903 r., zapisał Szpanów (podobnie jak i należący do niego Nieborów) swemu kuzynowi – Januszowi Radziwłłowi – Ordynatowi Ołyckiemu, który rozwinął w Szpanowie cukrownictwo, skupiając w swych rękach kontrolny pakiet akcji największej na Wołyniu cukrowni w Oleksinie.
Zabytki.
Szpanów pozostał w rodzie Radziwiłłów do wybuchu II wojny światowej. Po generale Radziwille przejął go (z uwzględnieniem w międzyczasie konfiskaty przez rząd carski po powstaniu listopadowym) jego najstarszy syn Karol, który zmuszony był zamieszkać w oficynie po pożarze pałacu ok. r. 1870. Po II wojnie światowej teren rezydencji należał do wojska. Mimo upływu czasu i zaniedbania w Szpanowie do dzisiaj widoczne są ślady wspaniałego założenia pałacowego-parkowego.
Sport.
Do 1939 roku w miejscowości funkcjonował klub piłkarski Ochotniczej Straży Pożarnej Szpanów.

</doc>
<doc id="697555" url="https://pl.wikipedia.org/wiki?curid=697555" title="Kanjani Eight">
Kanjani Eight

Kanjani Eight – japoński boysband należący do Johnny &amp; Associates, składający się z siedmiu członków. Niegdyś było ich ośmiu, jednakże Uchi Hiroki został zawieszony po tym, jak przyłapano go na piciu alkoholu w roku 2005 (był wtedy niepełnoletni).

</doc>
<doc id="697556" url="https://pl.wikipedia.org/wiki?curid=697556" title="Łajsy (powiat olsztyński)">
Łajsy (powiat olsztyński)

Łajsy – wieś w Polsce na Warmii położona w województwie warmińsko-mazurskim, w powiecie olsztyńskim w gminie Gietrzwałd na trasie linii kolejowej Olsztyn – Ostróda (stacja PKP Unieszewo). 
W latach 1975–1998 miejscowość administracyjnie należała do województwa olsztyńskiego
Nazwa.
Polska nazwa wsi pochodzi od pruskiej (niem.): "Leyßen", do 1945 "Laissen". Miejscowość położona w dolinie nieistniejącego już jeziora Marung (o jego istnieniu donoszą kroniki gminy Gietrzwałd.
Zabytki.
Do wojewódzkiego rejestru zabytków wpisane są obiekty:
Miejscowy przemysł/gospodarka: gospodarstwo rolne o profilu produkcji zboża, stolarnia, hurtownia chemiczna.
Inne miejscowości o nazwie Łajsy: Łajsy

</doc>
<doc id="697557" url="https://pl.wikipedia.org/wiki?curid=697557" title="Bitwa nad Basią">
Bitwa nad Basią

Bitwa nad rzeką Basią rozegrała się dnia 8 października 1660 nad rzeką Basią w rejonie Mohylewa, pomiędzy wojskami Rzeczypospolitej a rosyjskimi i wspierającymi ich Kozakami oraz Tatarami w trakcie wojny polsko-rosyjskiej 1654–1667.
Geneza.
Wiosną i latem cztery wielkie armie wojska Carstwa Rosyjskiego dokonały inwazji na terytorium Rzeczypospolitej pod pretekstem pomocy powstaniu Chmielnickiego oraz zajęcia Ukrainy na podstawie ugoda perejasławska zawartej 8 stycznia 1654 pomiędzy Bohdanem Chmielnickim a carem Aleksym I. Wiosną wojska rosyjskie zajęły Ukrainę, a latem trzy armie wkroczyły do Wielkiego Księstwa Litewskiego pod pretekstem pomocy ludności prawosławnej. W wyniku zajęcia ponad połowy swojego terytorium Rzeczpospolita została wciągnięta do wojny obronnej, która trwała do roku 1667.
Wojna ta została przerwana przez potop szwedzki w wyniku rozejmu zawartego w Niemieży 3 listopada 1655, lecz zanim do niego doszło w 1654 wojska rosyjskie wkroczyły na Litwę zajmując większość miast aż po Mińsk, jedynie Smoleńsk bronił się do 3 października 1654. Latem 1654 nastąpiło wznowienie ofensywy i tym razem zajęto Mińsk i Wilno. Wojska Rzeczypospolitej próbowały odzyskać inicjatywę, doszło m.in. do bitew pod Szkłowem (12 sierpnia 1654), pod Szepielewiczami (24 sierpnia 1654) i pod Ochmatowem (29 stycznia-1 lutego 1655). Jednocześnie ruszyła ofensywa kozacko-rosyjska Baturlina i Chmielnickiego na Podolu w kierunku Rusi Czerwonej, w wyniku czego we wrześniu wróg uderzył na Lwów i wkroczył do Lublina.
Po Unii Hadziackiej 16 października 1658 nastąpiło wznowienie działań wojennych. W 1659 Wyhowski stracił buławę hetmana wojsk zaporoskich, a jego miejsce zajął syn Bohdana Chmielnickiego, Jerzy Chmielnicki, który 27 października 1659 odnowił układ z Rosją.
Tymczasem król Jan Kazimierz po pokoju oliwskim w 1660 postanowił zakończyć wojnę uderzając na Ukrainę, a osłaniać go miały oddziały litewskie wzmocnione dywizją Stefana Czarnieckiego. W marcu chorągwie litewskie dywizji Sapiehy zawiązały konfederację w Drohiczynie pod przywództwem Samuela Kmicica, żądając wypłaty zaległego żołdu i zakończenia wojny. Konfederacja ta, zwana kmicicowską została rozwiązaną w połowie maja.
W maju został przyjęty przez Sejm plan kampanii, a działania wojenne faktycznie zaczęły się w czerwcu. 23 czerwca połączyły się polskie dywizje w rejonie Słonimia, a już 28 czerwca 1660 roku wojska Rzeczypospolitej stoczyły wygraną bitwę pod Połonką, w wyniku czego udało się przerwać oblężenie Lachowicz. Po Lachowiczach zabrakło zgodności wśród dowodzących – dywizja żmudzka Paca próbowała zająć Wilno, a Czarniecki Borysów. Wydzielone oddziały Paca ruszyły w kierunku Czarnieckiego i po odstąpieniu Borysowa ruszono na Mohylew.
W wyniku zorganizowania odsieczy dla oblężonego Mohylewa, zdecydowano się na podział sił – Sapieha miał oczekiwać Dołgorukowa nad rzeką Basią (30 km od Mohylewa), do którego miał dołączyć w przypadku pojawienia się wojsk rosyjskich Czarniecki oblegający twierdzę. 26 września doszło do połączenia wojsk Paca, Sapiehy i Połubińskiego. Tego samego dnia Czarniecki ruszył spod Mohylewa, a z resztą wojsk połączył się 30 września.
Przed bitwą.
Pod Mohylew szła spod Smoleńska rosyjska odsiecz pod wodzą Jurija Dołgorukowa wysłana przez cara po klęsce Iwana Chowańskiego pod Połonką. Na pomoc szły mu pułki kozackie niżyński i pryłucki, pod dowództwem odwołanego z Ukrainy Zołotarenki.
4 października obie strony były już w miejscu późniejszej bitwy przedzielone rzeką Basią, niemniej polskie dowództwo było zwodzone wizją układów i do bitwy nie doszło od razu.
5 października Czarniecki na czele 5 chorągwi (4 pancerne i 1 rajtarii) ruszył na podjazd pod obóz wroga – gdy wysłał swoje chorągwie na pomoc harcownikom, wojska rosyjskie wyszły z okopów i ustawiły się w szyku bojowym, co zmusiło Czarnieckiego do wycofania się ze zdobytymi jeńcami. 6 października na podjazd wyruszyły chorągwie litewskie pod wodzą Samuela Kmicica, lecz Rosjanie nie dali się zaskoczyć i sami pochwycili wielu jeńców i, gdyby nie pomoc reszty oddziałów przy przeprawie, podjazd ten zostałby zniesiony. Następny dzień upłynął na starciach harcowników. W nocy z 7 na 8 października odbyła się narada wojenna, na której ustalono, że siły polskie przeprawią się w nocy na drugi brzeg i o świcie zaatakują Rosjan, licząc na przewagę w polu polskiej jazdy.
Bitwa.
Przeprawa na drugi brzeg rzeki nastąpiła w nocy z 7 na 8 października, po mszy świętej ok. północy. Prawe skrzydło zajęły oddziały Czarnieckiego, środek – Sapiehy i Połubińskiego, lewe – Paca, a czeladź i wolontarze pod dowództwem Muraszki zostali schowani za wzgórzem. Polacy i Litwini podzielili chorągwie husarskie po 3 szwadrony, ustawiając za każdą chorągiew pancerną, optycznie zwiększając przez to ilość husarii. Dywizja Czarnieckiego wskutek brania udziału w ciągłych potyczkach posiadała spore braki w uzbrojeniu – zarówno w pancerzach, jak i w kopiach.
O świcie na lewe skrzydło wpadł podjazd rosyjski, który ponosząc ciężkie straty wrócił do obozu rosyjskiego, donosząc o koncentracji sił polsko-litewskich. Rankiem do Rosjan wysłano poselstwo z wezwaniem do przyjęcia bitwy. Wojska Dołgorukowa zajęły pagórek wypierając stamtąd polsko-litewskich harcowników, acz przy okazji stracili wielu jeńców. Dołgorukow był świadom impetu polskiej jazdy, więc jego piechota została otoczona rodzajem palisady z wbitych w ziemię 6-łokciowych drągów, dodatkowo zasłaniając się spisami.
W odpowiedzi Czarniecki postawił kilka szańczyków, ukrywając za nimi nieliczną artylerię i piechotę i robiąc oparcie dla jazdy. Przed 2 godziny trwały walki harcowników i kanonada artylerii. Od zdobytych jeńców Dołgorukow dowiedział się o słabej kondycji wojsk Czarnieckiego i w czasie tych 2 godzin dokonał przegrupowania swoich oddziałów wzmacniając lewoskrzydłowe oddziały Czerkaskiego, składające się jazdy i piechoty. W godzinach popołudniowych ruszył kniaź Czerkaski na czele 9000 wojska. Przodem poszła jazda, która starła się na prawym skrzydle z wojskiem Czarnieckiego. W tym czasie z boku uderzyła jazda litewska, zmuszając rosyjską jazdę do wycofania się za piechotę.
W późnych godzinach popołudniowych Dołgorukow ruszył na czele wszystkich swoich wojsk do frontalnego ataku, mieszając oddziały jazdy z piechotą. Widząc to, Czarniecki rozkazał Muraszcze zająć lewe skrzydło dywizji Paca, w odpowiedzi na co Dołgorukow zostawił połowę swojej piechoty za umocnieniami jako odwody. Pod osłoną artylerii przegrupował swoje oddziały i ruszył na oddziały polsko-litewskie. Pierwsze na odległość strzału zbliżyły się oddziały Tatarów astrachańskich, zasypując polskie pozycje gradem strzał z łuków.
Na prawym skrzydle Czarniecki wysłał na początek 2 chorągwie pancerne – pierwsza, kasztelana bełskiego przebiła się przez jazdę bojarską wchodząc na tyły wroga, druga Myszkowskiego wytraciła impet na rajtarii i dopiero pomoc husarii pozwoliła im na dalszy atak i po przebiciu się przez piechotę wyszli na tyły. W tym momencie Czarniecki rzucił do natarcia całą swoją jazdę pod dowództwem Wojniłłowicza.
W środku jazda Dołgorukowa zepchnęła jazdę litewską na piechotę, przez co piechota litewska nie mogąc ani oddać ognia, ani się wycofać, została zdziesiątkowana i utracono jeden szańczyk. W odsiecz przyszła część jazdy z lewego polskiego skrzydła, która odcięła wroga częściowo przypierając go do rzeki, a częściowo odrzucając go do tyłu.
Udane natarcie Czarnieckiego rozbiło rosyjską jazdę na prawym skrzydle i przeszło przez szyki piechoty rosyjskiej, dzięki czemu zdobyto kilka dział, które wsparły swym ogniem polskie natarcie. Na tyłach wroga znajdowały się 2 polskie chorągwie, dodatkowo wzniecając zamęt wśród uciekających. Dołgorukow wyprowadził piechotę z centrum i z odwodów i osłonił nią odwrót swojej jazdy, która ścigana przez Polaków schowała się za wzgórze. Schowana za fortyfikacjami piechota rosyjska opierała się atakom jazdy, a dopiero za nimi postępowała piechota. Zachód słońca pozwolił na wycofanie się wojsk rosyjskich na ufortyfikowany pagórek.
O zmroku oddziały polsko-litewskie wycofały się w nieładzie za rzekę. Straty polskie sięgnęły ok. 1000 ludzi (głównie stratowana własna piechota), straty rosyjskie wyniosły ok. 3000-4000 ludzi, głównie w czasie odwrotu.
Po bitwie.
Wycofanie się polsko-litewskich sił w nieładzie świadczyć może o zmęczeniu i stratach własnych, gdy każdy chciał jak najszybciej udać się na spoczynek. W tym momencie niewiele brakowało, aby odwrót zamienił się w klęskę.
Błędem Dołgorukowa było nie zabezpieczenie brodu na Basi, przez co wojska polsko-litewskie mogły się niezauważone przeprawić w nocy i uderzyć o świcie. Obsadzenie brodu dałoby mu czas i zarazem zablokowało wojska I Rzeczypospolitej, dając czas Zołotarence na nadciągnięcie z posiłkami i zajście ich od tyłu. W ten sposób inicjatywę oddał Polakom.
W czasie bitwy Rosjanie zastosowali ruchome hulajgrody, przez które nie mogła przebić się polska jazda bez wsparcia piechoty i własnej artylerii.
Sama bitwa uznana została za nierozstrzygniętą, a wojska Dołgorukowa zostały zamknięte w ufortyfikowanym obozie. Obóz ten jednak był nie do zdobycia wobec szczupłości sił polskiej piechoty i artylerii. Obleganie obozu w celu wzięcia go głodem też nie wchodziło w rachubę w związku z brakami w aprowizacji polskiego wojska w wyniszczonych wojną województwach. Polacy odzyskali inicjatywę w wojnie i zablokowali możliwość połączenia się wojsk Dołgorukowa z walczącym na Ukrainie Szermietiewem.
Blokada obozu trwała do 24 października, a w tym czasie doszły wieści o odwołaniu Zołotarenki idącego teraz na pomoc Szermietiewowi oblężonemu pod Cudnowem przez Lubomirskiego i o wymarszu spod Połocka 12 000 oddziałów Chowańskiego. Naprzeciw wojsk Chowańskiego wyszła najpierw dywizja Czarnieckiego, potem połączone oddziały Sapiehy i Czarnieckiego rozbiły je pod Druckiem. Wojska Dołgorukowa wyruszyły pod Mohylew, a po porażce Chowańskiego – dalej na wschód. Pogarszająca się na początku listopada pogoda zakończyła kampanię 1660 roku i zastała polskie oddziały już „na leżach”.

</doc>
<doc id="697558" url="https://pl.wikipedia.org/wiki?curid=697558" title="Chrapków">
Chrapków



</doc>
<doc id="697559" url="https://pl.wikipedia.org/wiki?curid=697559" title="Aleksandra Stecka">
Aleksandra Stecka



</doc>
<doc id="697560" url="https://pl.wikipedia.org/wiki?curid=697560" title="Kudypy (powiat olsztyński)">
Kudypy (powiat olsztyński)

Kudypy – osada leśna w Polsce położona w województwie warmińsko-mazurskim, w powiecie olsztyńskim w gminie Gietrzwałd. W latach 1975–1998 miejscowość administracyjnie należała do województwa olsztyńskiego.
W miejscowości znajduje się arboretum.
Historia.
W lipcu 1878 r. nadleśnictwo w Kudypach wydało 137 pozwoleń na zbieranie w lesie jagód i grzybów. Najwięcej zezwoleń wystawiono dla mieszkańców Sząbruka i Łupstycha - po 33 zezwolenia. Po kilkanaście osób otrzymało zezwolenie ze wsi: Gronity i Naterki, najmniej z Gutkowa i Dajtek i tylko jedna osoba z Olsztyna. Zezwolenia na zbieranie jagód i grzybów należało wykupić. W 1881 r. wystawiona 109 taki zezwoleń (w tym 71 osób z Łupszczycha)

</doc>
<doc id="697562" url="https://pl.wikipedia.org/wiki?curid=697562" title="Łajsy">
Łajsy

2 miejscowości w Polsce:

</doc>
<doc id="697570" url="https://pl.wikipedia.org/wiki?curid=697570" title="Kierdeja">
Kierdeja



</doc>
<doc id="697573" url="https://pl.wikipedia.org/wiki?curid=697573" title="Kanclerz Księstwa Lancaster">
Kanclerz Księstwa Lancaster

Kanclerz Księstwa Lancaster (ang. "Chancellor of the Duchy of Lancaster") – stanowisko istniejące w systemie politycznym Wielkiej Brytanii.
Charakterystyka.
Formalnie głównym zadaniem kanclerza jest zarządzanie Księstwem Lancaster, tzn. zbiorem majątku (przede wszystkim nieruchomości), które służą dostarczaniu osobistego dochodu monarsze Wielkiej Brytanii, dzięki czemu jest on w znacznej mierze samowystarczalny finansowo. W praktyce jednak administracją księstwa zajmują się zawodowi urzędnicy i menedżerowie, a rola kanclerza skupia się na zatwierdzaniu dokumentów i reprezentowaniu spraw Księstwa w parlamencie. W rzeczywistości stanowisko to, podobnie jak np. urząd Lorda Przewodniczącego Rady, jest często przyznawane przez premiera osobie, którą chce on widzieć w składzie gabinetu pomimo tego, iż nie pełni ona żadnego urzędu dającego taki status. Często dotyczy to przewodniczącego Izby Lordów lub Izby Gmin, ale nie jest to regułą. Od 2022 kanclerzem jest Kit Malthouse, obejmując urząd 7 lipca.

</doc>
<doc id="697577" url="https://pl.wikipedia.org/wiki?curid=697577" title="Huta (powiat przysuski)">
Huta (powiat przysuski)

Huta (dawn. Huta Dąbrowska) – wieś w Polsce położona w województwie mazowieckim, w powiecie przysuskim, w gminie Gielniów.
W latach 1975–1998 miejscowość administracyjnie należała do województwa radomskiego.
Do 1954 roku stanowiła odległą esksklawę gminy Drzewica (ok. 7 km w linii prostej) między gminą Krzczonów a eksklawą gminy Stużno poniżej gminy Goździków.
Wierni kościoła rzymskokatolickiego należą do parafii bł. Władysława z Gielniowa w Gielniowie.

</doc>
<doc id="697578" url="https://pl.wikipedia.org/wiki?curid=697578" title="Nikołaj Nosow">
Nikołaj Nosow

Nikołaj Nikołajewicz Nosow (ros. Николай Николаевич Носов; ur. 23 listopada 1908 w Kijowie, zm. 26 lipca 1976 w Moskwie) – pisarz i scenarzysta rosyjski, tworzący także literaturę dla dzieci.
Po ukończeniu w 1924 7-letniej szkoły pracował w cegielni, później podejmował się różnych prac. Samodzielnie uczył się według programu szkoły średniej, w 1927 wstąpił do Kijowskiego Instytutu Artystycznego, a od 1929 do 1932 studiował w Moskiewskim Instytucie Kinematografii, po czym został reżyserem filmów animowanych studia Sojuzkino. Na podstawie jego scenariusza powstał m.in. film "Psotnicy" (1954), będący adaptacją powieści "Witia Malejew w szkole i w domu". Został pochowany na Cmentarzu Kuncewskim w Moskwie.
Twórczość.
Książki zilustrował Aleksy Łaptiew.

</doc>
<doc id="697581" url="https://pl.wikipedia.org/wiki?curid=697581" title="Snarki">
Snarki

Snarki – wieś w Polsce położona w województwie mazowieckim, w powiecie przysuskim, w gminie Gielniów. Leży przy drodze wojewódzkiej nr 728.
W latach 1975–1998 miejscowość administracyjnie należała do województwa radomskiego. 
Wierni kościoła rzymskokatolickiego należą do parafii bł. Władysława z Gielniowa w Gielniowie.

</doc>
<doc id="697582" url="https://pl.wikipedia.org/wiki?curid=697582" title="Przerost (leśnictwo)">
Przerost (leśnictwo)

Przerost – drzewo o szybszym rozwoju i silniejszym wzroście od otaczających go innych drzew tego samego gatunku i w tym samym wieku. W uprawach i młodnikach przerost często zwany jest rozpieraczem.
Zobacz też:

</doc>
<doc id="697586" url="https://pl.wikipedia.org/wiki?curid=697586" title="Konstantin Paustowski">
Konstantin Paustowski

Konstantin Gieorgijewicz Paustowski (ros. Константин Георгиевич Паустовский, ur. w Moskwie, zm. 14 lipca 1968 tamże) – pisarz rosyjski i radziecki, najbardziej znany jako twórca literatury dziecięcej i młodzieżowej.
Życiorys.
Urodził się w 1892 roku w Moskwie, ale już w 1898 roku jego rodzina przeprowadziła się do Kijowa, gdzie Paustowski spędził młodość. Po ukończeniu gimnazjum rozpoczął studia na Uniwersytecie Kijowskim, a następnie przeniósł się na Uniwersytet Moskiewski. Wybuch I wojny światowej zmusił go do przerwania studiów. Służył w armii w różnych szpitalach polowych. Od wczesnych lat wiele podróżował, imając się różnych zawodów: był robotnikiem, marynarzem, rybakiem, nauczycielem, reporterem. Po rewolucji zajmował się dziennikarstwem i dopiero w latach dwudziestych poświęcił się pracy pisarskiej. Proza Paustowskiego cechuje się subtelnym liryzmem i nastrojowością. Odznacza ją również głębokie umiłowanie przyrody, romantyczne spojrzenie na sprawy codziennego życia oraz wiara w twórcze siły człowieka. We wczesnym okresie twórczości pisarza widoczne są wpływy romantyzmu (m.in. powieść "Romantycy", "Lśniące obłoki", "Opowieść północna", 1937). Rozgłos zyskały mu powieści-eseje o życiu republik środkowoazjatyckich w pierwszych latach władzy radzieckiej ("Kara-Bugaz", i "Kolchida", 1934) oraz cykl powieści autobiograficznych, stanowiących syntezę losu inteligencji rosyjskiej na przełomie dwóch epok ("Dalekie lata, Burzliwa młodość, Początek nieznanej ery, Czas wielkich oczekiwań, Skok na południe, Księga wędrówek"). 
Jego nowelka "Stalowy pierścioneczek" została zekranizowana.

</doc>
<doc id="697587" url="https://pl.wikipedia.org/wiki?curid=697587" title="Drynia (Kotfin)">
Drynia (Kotfin)

Drynia ("Drynia Stużańska") – część wsi Kotfin w Polsce położona w województwie mazowieckim, w powiecie przysuskim, w gminie Gielniów. Leży przy drodze wojewódzkiej nr 728.
W latach 1975–1998 Drynia administracyjnie należała do województwa radomskiego.
Wierni kościoła rzymskokatolickiego należą do parafii bł. Władysława z Gielniowa w Gielniowie.

</doc>
<doc id="697588" url="https://pl.wikipedia.org/wiki?curid=697588" title="Czaplicowie herbu Kierdeja">
Czaplicowie herbu Kierdeja

Czaplicowie herbu Kierdeja – polska rodzina szlachecka, zamieszkała w województwach kijowskim, witebskim i wołyńskim, których wsią gniazdową był Szpanów.
Ród wywodzący się od osiadłych na Wołyniu Tatarów, którym król Polski nadał herb Kierdeja i majątek Szpanów. Od nazwy tej wsi przybrali następnie nazwisko Szpanowscy, a po zawarciu unii lubelskiej w 1569 i przyłączeniu Wołynia do Korony Królestwa Polskiego stali się polską szlachtą koronną. Pierwsza wzmianka dotycząca rodziny Czapliców herbu Kierdeja, pochodzi z 1464, a dotyczy zapisu sądowego, gdzie dwaj bracia Czaplicowie: Jacko i Andrzej, występowali tam jako świadkowie kupna nieruchomości (dworu oziereńskiego).
Znani rodowcy.
Z rodu tego pochodziło wielu wybitnych działaczy społecznych, politycznych i religijnych Rzeczypospolitej XVII–XVIII wieku, na przykład:
w tym zruszczony renegat, który przeszedł na stronę Rosji

</doc>
<doc id="697591" url="https://pl.wikipedia.org/wiki?curid=697591" title="Rozdzielnia napowietrzna">
Rozdzielnia napowietrzna



</doc>
<doc id="697596" url="https://pl.wikipedia.org/wiki?curid=697596" title="Eufemiusz Czaplic">
Eufemiusz Czaplic

Eufemiusz Czaplic (ros. Ефим Игнатьевич Чаплиц; ur. 1768, zm. 1825) – polski wojskowy z rodziny szlacheckiej Czapliców herbu Kierdeja, który przeszedł do armii rosyjskiej, gdzie dosłużył się stopnia generała porucznika.
Życiorys.
Służbę wojskową rozpoczął w Wojsku I Rzeczypospolitej. 18 października 1783 przeszedł na służbę w Cesarskiej Armii Rosyjskiej, w randze majora. W latach 1788–1791 służąc u Grigorija Potiomkina, brał udział w oblężeniu Oczakowa, w zdobyciu Bender, Akermanu i Izmaiła podczas wojny rosyjsko-tureckiej za co otrzymał Order Świętego Włodzimierza IV klasy. W 1792 walczył z Polakami w czasie wojny polsko-rosyjskiej, w 1794 podczas insurekcji kościuszkowskiej został ranny w lewą rękę i dostał się do polskiej niewoli. W 1796 uczestniczył w wojnie rosyjsko-perskiej dowodząc dwoma pułkami kozackimi, 18 lipca otrzymał stopień pułkownika. W 1798 został usunięty ze służby przez cesarza Pawła I i ponownie przyjęty w 1801 przez cesarza Aleksandra I w stopniu generała dywizji. W 1805 walczył z Francuzami w ramach III koalicji antyfrancuskiej wyróżniając się w bitwie pod Austerlitz. W 1806 został mianowany dowódcą pułku huzarów 2 Pawłogradzkiego Pułku Lejb-Huzarskiego oraz dowódcą brygady. Uczestniczył w kampanii przeciwko Francuzom w latach 1806–1807. Od 1809 do 1810 dowodził 7 dywizją. W 1812 w czasie francuskiej inwazji na Rosję objął dowództwo nad korpusem kawalerii rezerwowej w 3 Armii, wyróżnił się pod Kobryniem i Słonimiem (awansowany do stopnia generała porucznika), prowadził następnie korpus piechoty, w walkach nad Berezyną został ranny w głowę. W 1813 brał udział w blokadzie Ciernia, za bitwę pod Königswartem został odznaczony Orderem Świętego Jerzego III klasy. Następnie brał udział w bitwie pod Lipskiem a w 1814 w oblężeniu Hamburga. Od 1817 dowodził 3 dywizją huzarską.
Źródło.
 

</doc>
<doc id="697597" url="https://pl.wikipedia.org/wiki?curid=697597" title="Działo kierunkowe">
Działo kierunkowe

Działo kierunkowe − działo, wyrzutnia rakietowa lub wóz bojowy, dla którego oblicza się nastawy początkowe do strzelania i którego współrzędne przyjmuje się do obliczeń jako współrzędne baterii.
Z definicją działa kierunkowego powiązany jest też termin:

</doc>
<doc id="697599" url="https://pl.wikipedia.org/wiki?curid=697599" title="Rabunek">
Rabunek



</doc>
<doc id="697602" url="https://pl.wikipedia.org/wiki?curid=697602" title="Julio Cesar">
Julio Cesar



</doc>
<doc id="697604" url="https://pl.wikipedia.org/wiki?curid=697604" title="Doni">
Doni

Doni, właśc. Donieber Alexander Marangon (ur. 22 października 1979 w Jundiaí) – brazylijski piłkarz grający na pozycji bramkarza. W swojej karierze reprezentował barwy takich klubów jak Liverpool oraz AS Roma. Doni jest wychowankiem brazylijskiego Botafogo.
Kariera klubowa.
Alexander Doni urodził się w mieście Jundiaí, leżącym w stanie São Paulo. Piłkarską karierę rozpoczął w klubie Botafogo, jednak nie mógł w tym klubie wywalczyć miejsca w podstawowym składzie. Trafił następnie do Corinthians Paulista. W Corinthians zadebiutował w lidze brazylijskiej w 2001 roku, gdzie miał być następcą legendy klubu, Didy. W całym sezonie rozegrał 9 meczów, a z drużyną zajął dopiero 18. miejsce w lidze. Jednak w 2002 roku był już podstawowym bramkarzem swojego zespołu. Rozegrał tam 30 spotkań ligowych, a Corinthians zagrało dużo lepiej niż w poprzednim sezonie i tym razem fazę zasadniczą sezonu zakończyło na 3 pozycji. W fazie play-off drużyna Doniego doszła aż do finału, w którym jednak dwukrotnie przegrała z Santosem FC, 0-2 i 2-3, zostając wicemistrzem Brazylii. Doni zagrał w obu finałowych meczach. Sezon 2003 był jednak znów dla Corinthians nieudany. Doni zagrał 26 meczów, a jego drużyna zajęła niską 15 pozycję w lidze.
W 2004 roku Doni stał się graczem Santosu, ale szybko odszedł z tego klubu nie zaliczając w nim żadnego meczu.
Trafił do Cruzeiro EC, ale i tu miał problemy z wywalczeniem miejsca w składzie. Rozegrał tylko 6 meczów ligowych.
Od nowego sezonu Alexander Doni znów był zawodnikiem innego klubu. Tym razem trafił do EC Juventude. W drużynie z miasta Caxias do Sul rozegrał tylko połowę sezonu (22 mecze ligowe).
31 sierpnia 2005 w ostatnim dniu okienka transferowego, ten utalentowany bramkarz trafił do Europy podpisując kontrakt z AS Romą. W zespole Romy zadebiutował 29 września w meczu Pucharu UEFA z Arisem Saloniki, natomiast w Serie A zadebiutował dopiero w 8 kolejce, 23 października w zremisowanych 1-1 derbach Rzymu z S.S. Lazio. Zagrał na tyle dobrze, że przekonał do siebie trenera Luciano Spallettiego i do końca sezonu wystąpił niemal we wszystkich meczach "giallo-rossich" (łącznie 28 meczów w lidze i 2 w Pucharze UEFA). Miał duży udział w pobiciu przez Romę rekordu kolejnych zwycięstw w lidze (11 kolejnych), a także w późniejszym wywalczeniu wicemistrzostwa Włoch (przyznane po sezonie, po ukaraniu odjęciem punktów Milanu, Juventusu i Fiorentiny).
W lipcu 2011 roku dołączył na zasadzie wolnego transferu do Liverpoolu F.C. i podpisał z tym klubem dwuletni kontrakt. W styczniu 2013 roku opuścił Liverpool po rozwiązaniu kontraktu za porozumieniem stron. Wkrótce potem został zawodnikiem Botafogo Ribeirão Preto. Później ujawniono, że latem 2012 roku Doni przeszedł blisko półminutowy atak serca.

</doc>
<doc id="697605" url="https://pl.wikipedia.org/wiki?curid=697605" title="Tabela ognia">
Tabela ognia

Tabela ognia - dokument bojowy sporządzony w podododdziałach i oddziałach artylerii w toku planowania ognia. 
Zawiera czas i sposób wykonania ognia, zadania ogniowe, numery celów lub odcinków, ich współrzędne, wymiary, zużycie amunicji do każdego celu, zużycie amunicji do ogniowego przygotowania natarcia i ogniowego wsparcia natarcia.

</doc>
<doc id="697615" url="https://pl.wikipedia.org/wiki?curid=697615" title="Taktyczna głębokość obrony">
Taktyczna głębokość obrony



</doc>
<doc id="697618" url="https://pl.wikipedia.org/wiki?curid=697618" title="Tankowanie">
Tankowanie

Tankowanie – uzupełnianie zbiorników pojazdów mechanicznych paliwem i innymi materiałami pędnymi. Odbywa się to przy użyciu odpowiedniego sprzętu zależnego od rodzaju pojazdu, paliwa, czasu napełniania itp.

</doc>
<doc id="697621" url="https://pl.wikipedia.org/wiki?curid=697621" title="Kyrios">
Kyrios

Kyrios – osoba sprawująca opiekę nad kobietą w starożytnej Grecji. Najczęściej był nim ojciec albo mąż. Przejaw paternalizmu, charakterystycznego dla ówczesnej społeczności w greckich polis.

</doc>
<doc id="697624" url="https://pl.wikipedia.org/wiki?curid=697624" title="Jan Polak (piłkarz)">
Jan Polak (piłkarz)



</doc>
<doc id="697625" url="https://pl.wikipedia.org/wiki?curid=697625" title="Markian Szaszkiewicz">
Markian Szaszkiewicz



</doc>
<doc id="697627" url="https://pl.wikipedia.org/wiki?curid=697627" title="Markijan Szaszkiewycz">
Markijan Szaszkiewycz



</doc>
<doc id="697631" url="https://pl.wikipedia.org/wiki?curid=697631" title="Nacirema">
Nacirema

Nacirema to termin oznaczający fikcyjne plemię utworzone na wzór Amerykanów, używany przy badaniu różnych aspektów zachowania, kultury i społeczeństwa Stanów Zjednoczonych. Słowo pochodzi od "American" (ang. "Amerykanin") czytanego wspak.

</doc>
<doc id="697634" url="https://pl.wikipedia.org/wiki?curid=697634" title="Kryteria Popka-Goldberga">
Kryteria Popka-Goldberga

Kryteria Popka-Goldberga – kryteria właściwego funkcjonowania maszyny wirtualnej oraz kryteria możliwości zbudowania takowej na zadanej architekturze komputera przedstawione w 1974 roku przez Geralda J. Popka i Roberta P. Goldberga.
Warunki.
Maszyna wirtualna w myśli Popka i Goldberga by być skuteczna musi spełniać trzy warunki:
Zbiory instrukcji.
W systemie operacyjnym wyróżniamy trzy zbiory instrukcji dostępnych na danej architekturze:
Warto pamiętać, że nie są ani rozłączne, ani nie sumują się do zbioru wszystkich instrukcji architektury.
Twierdzenie.
Z tą wiedzą możemy poznać twierdzenie przedstawione przez Popka i Goldberga:
"Dla każdego standardowego komputera trzeciej generacji wirtualna maszyna może zostać skonstruowana, jeśli zbiór instrukcji wrażliwych jest podzbiorem zbioru instrukcji uprzywilejowanych."
Z tegoż twierdzenia wynika tyle, iż każda operacja, która mogła spowodować niepoprawne działanie maszyny wirtualnej, powoduje przerwanie lub wywołanie systemowe, dzięki czemu maszyna może podjąć odpowiednie kroki. Cała reszta instrukcji nieuprzywilejowanych jest przekazywana po prostu do fizycznego sprzętu, aby uzyskać odpowiednią wydajność.
Okazuje się jednak, że można zbudować maszynę wirtualizującą architekturę nie spełniającą założeń twierdzenia, choć zwykle powoduje to utratę wydajności lub nakłada inne ograniczenia. Przykładami są parawirtualizacja oraz dynamiczna rekompilacja z wykrywaniem wrażliwych instrukcji.

</doc>
<doc id="697635" url="https://pl.wikipedia.org/wiki?curid=697635" title="One Liberty Place">
One Liberty Place

One Liberty Place – drugi co do wysokości wieżowiec w Filadelfii. Jest to także drugi co do wysokości budynek w Pensylwanii oraz jeden z wyższych w USA. Ma 288 metrów wysokości i 61 pięter. Zaprojektowany przez Murphy/Jahn, Inc. Architects i Zeidler Partnership Architect, został wybudowany w 1987. Dach budynku znajduje się prawie 20 metrów niżej, niż wynosi jego wysokości strukturalna. Najwyższe piętro znajduje się na wysokości 239 metrów. Poza 61 piętrami nad powierzchnią ziemi, wieżowiec posiada 4 podziemne kondygnacje. Całkowita powierzchnia biurowa wynosi 111 483 m². Budynek ten jest wykorzystywany głównie w celach biurowych, poza tym jego wolna powierzchnia jest wykorzystywana w celach mieszkaniowych i hotelarskich.

</doc>
<doc id="697637" url="https://pl.wikipedia.org/wiki?curid=697637" title="Przemysław Bystrzycki">
Przemysław Bystrzycki

Przemysław Michał Bystrzycki, ps. „Grzbiet”, „Kreda”, także jako Michał Żaczek (ur. 23 maja 1923 w Przemyślu, zm. 7 października 2004 w Poznaniu) – polski pisarz, dziennikarz, podporucznik Wojska Polskiego, cichociemny.
Życiorys.
Urodził się w cenionej rodzinie przemyskiej. Dziadek Przemysława Bystrzyckiego, Michał (1864–1957) był przemysłowcem, właścicielem tartaku. Jego rodzicami byli Tadeusz (1899–1940, inżynier architekt) i Helena, z domu Stankiewicz (członkini POW). Zarówno ojciec, jak i dziadek pełnili funkcję burmistrza Przemyśla. Przemysław Bystrzycki miał trzy siostry, w tym Zofię, późniejszą powieściopisarką. Rodzina posiadała dwie kamienice w Przemyślu, pierwsza pod adresem Rynek 9 została nabyta przez Michała od Żydów i przekazana Tadeuszowi jako prezent ślubny, druga pod adresem Serbańska 7 wybudowana przez Tadeusza i przylegająca do pierwszej, mieściła Książnicę Naukową (wydawnictwo i księgarnię), których był właścicielem.
Przemysław Bystrzycki wychowywał się w Przemyślu. W 1936 ukończył w rodzinnym mieście sześcioklasową szkołę podstawową, a w 1939 trzecią klasę tamtejszego Państwowego Gimnazjum im. Kazimierza Morawskiego. W trakcie II wojny światowej, podczas okupacji sowieckiej, 12 kwietnia 1940, dwa dni po aresztowaniu przez NKWD ojca, wiceprezydenta Przemyśla (późniejszej ofiary zbrodni katyńskiej, zamordowanego w Kijowie), został wywieziony wraz z rodziną (matką, babką i trzema siostrami) w głąb ZSRR do Kazachstanu, gdzie pracował w kołchozie (obwód kustanajski, rejon ubogański, sielsowiet szuwałowski, osiedle Paniewka), a następnie w sowchozie (rejon karasuski, sielsowiet kuszmuruński). Z wycieńczenia zmarły tam jego babka i matka. 1 maja 1941 Przemysław Bystrzycki podjął ucieczkę wraz z Edmundem Wassermanem – przebył przez step 3 000 km. W ciągu 14 dni przeszedł przez Kustanaj, Ufę, Kujbyszew, Penzę, Woroneż i dotarł do Charkowa, gdzie został zatrzymany i aresztowany, a następnie w Karasie skazany na 10 lat łagru. 12 września 1941 na mocy układu Sikorski–Majski zwolniony z więzienia w Kustanaju.
21 listopada 1941 zgłosił się do formującej się tam Armii Polskiej na Wschodzie. 23 listopada 1941 w Tockoje został przydzielony do Samodzielnego Batalionu Dzieci Lwowskiej 6 Lwowskiej Dywizji Piechoty. 13 stycznia 1942 został ewakuowany, drogą przez Persję, a następnie przez Egipt do Palestyny, gdzie skierowano go do 2 kompanii Szkoły Podchorążych 8 DP, skąd oddelegowano go do Wielkiej Brytanii, gdzie w sierpniu 1942 trafił drogą morską przez Afrykę Południową.
W Dunalastair House w Szkocji zdał maturę. Ukończył kursy w łączności radiowej i szybkiej radiotelegrafii i pracował jako radiotelegrafista w sieci krajowej. 
Po specjalnym szkoleniu (formacja „cichociemnych”) został zrzucony jako skoczek spadochronowy w nocy z 22 na 23 listopada 1944 na teren okupowanej Polski, na Podhale. W tym czasie został awansowany do stopnia podporucznika ze starszeństwem z dniem 1 grudnia 1944. Był oficerem – dowódcą tajnej radiostacji 1 pułku strzelców podhalańskich Armii Krajowej, działającej do sierpnia 1945. Po wojnie pozostał w podziemiu, ale po zdradzie, wraz ze swoim dowódcą został aresztowany 23 sierpnia 1945 w Krakowie przez Urząd Bezpieczeństwa. 31 grudnia 1945 został skazany na 6 lat więzienia. Na mocy amnestii karę zmniejszono do 1 roku, zaliczono okres aresztowania, wskutek czego został zwolniony 23 sierpnia 1946.
Przeniósł się do Poznania. Zdał maturę w liceum dla dorosłych w lipcu 1947. Od 1947 studiował na Wydziale Socjologii i Ekonomii Uniwersytetu im. Adama Mickiewicza w Poznaniu, kończąc studia ekonomiczne w 1951 i socjologiczne w 1952. Równolegle odbył studia w zakresie języków obcych na Uniwersytecie w Perugii we Włoszech.
Należał do redakcji pisma "Poznań – dzieje, ludzie, kultura", a także miesięcznika "Nurt". W latach 1956–1957 należał do kolegium redakcji pisma kulturalno-społecznego ukazującego się w Szczecinie „Ziemia i Morze". W latach 1959–62 współpracował z tygodnikiem londyńskim „Oblicze Tygodnia”. Należał do współzałożycieli poznańskiego miesięcznika literackiego „Nurt”, w którym w latach 1965–68 pełnił funkcję kierownika literackiego. Od 1968 był redaktorem naczelnym miesięcznika „Ceramika Budowlana”. Przez wiele lat pełnił funkcję wiceprezesa Poznańskiego Oddziału Związku Literatów Polskich i zastępcy członka Zarządu Głównego ZLP (członkiem ZLP był do 1983). W 1967 został członkiem polskiego PEN Clubu oraz Towarzystwa Literackiego im. A. Mickiewicza, w 1973 Towarzystwa Nauk w Przemyślu, w 1974 Towarzystwa Przyjaciół Przemyśla i Regionu, w 1986 Stowarzyszenia Wisła-Odra. Uczestniczył w działalności Komisji Historycznej do Spraw Cichociemnych, był współorganizatorem I Krajowego Zjazdu Cichociemnych w Poznaniu w 1957. Był także autorem wydanego w 1983 „Znaku cichociemnych” – pierwszej pracy poświęconej legendarnym żołnierzom AK, „cichociemnym”. Od 1989 był członkiem władz naczelnych Światowego Związku Żołnierzy Armii Krajowej.
W ostatnich latach życia pełnił funkcję wiceprezesa Towarzystwa Przyjaciół Biblioteki Raczyńskich. W jej sprawie oraz śledztwa dotyczącego zbrodni katyńskiej interweniował w ostatnich latach życia. W latach powojennych nie przyjmował awansów oficerskich.
Pochowany na Cmentarzu Zasłużonych Wielkopolan w Poznaniu.
Jego żoną była od 1950 Janina Tarłowska (ur. 1920). Mieli trzy córki. Zofię (ur. 1951), Elżbietę (ur. 1953, po mężu Wesołowska, profesor UAM), Barbara (ur. 1955, po mężu Jęcz).
Upamiętnienie.
W 1953 Zofia, Wieńczysława, Dobromiła i Przemysław Bystrzyccy przekazali kamienice należące do rodziny na rzecz Skarbu Państwa. W 1997 stały się własnością Muzeum Narodowego Ziemi Przemyskiej, które mieści się w nich od 2005. 14 maja 2010 w jego siedzibie została odsłonięta tablica pamiątkowa poświęcona rodzinie Bystrzyckich.
Powstała książka biograficzna pt. „Taśma życia Przemysława Bystrzyckiego” autorstwa Eugenii R. Dabertowej.
Plac w Poznaniu na Strzeszynie nosi imię Przemysława Bystrzyckiego.

</doc>
<doc id="697640" url="https://pl.wikipedia.org/wiki?curid=697640" title="Petronius Platform">
Petronius Platform

Petronius Platform – platforma wydobywcza w Zatoce Meksykańskiej, ok. 210 km na południowy wschód od Nowego Orleanu. Jest własnością Chevron Corporation i Marathon Oil. 
Jest to spornie najwyższa wolno stojąca budowla na świecie (najwyższa budowla stojąca na stałym gruncie to Burj Khalifa w Dubaju). Platforma ma wysokość 610 metrów i stoi na głębokości 535 m. Wydobywa dziennie ok. 8 tys. m³ ropy naftowej i ok. 2 mln m³ gazu ziemnego. Została nazwana na cześć Gajusza Petroniusza - starożytnego rzymskiego pisarza. Koszt wybudowania platformy wyniósł ostatecznie 500 mln usd.

</doc>
<doc id="697643" url="https://pl.wikipedia.org/wiki?curid=697643" title="Zofia Bystrzycka">
Zofia Bystrzycka

Zofia Bystrzycka (ur. 11 grudnia 1922 w Przemyślu, zm. 4 stycznia 2011 w Poznaniu) – polska powieściopisarka, korespondentka wojenna.
Życiorys.
Urodziła się w ważnej dla miasta rodzinie przemyskiej. Dziadek Michał (1864–1957) był przemysłowcem, właścicielem tartaku. Jej rodzicami byli Tadeusz (1899–1940, inżynier architekt) i Helena, z domu Stankiewicz (członkini POW). Zarówno ojciec, jak i dziadek pełnili funkcję burmistrza Przemyśla. Miała dwie siostry i brata Przemysława (ur. 1923). Rodzina posiadała dwie kamienice w Przemyślu, pierwsza pod adresem Rynek 9 została nabyta dla Tadeusza jako prezent ślubny, druga przy ul. Serbańskiej 7 wybudowana przez Tadeusza i przylegająca do pierwszej, mieściła Książnicę Naukową (wydawnictwo i księgarnię), których był właścicielem.
12 kwietnia 1940 r., dwa dni po aresztowaniu ojca przez NKWD, została przesiedlona wraz z rodziną w głąb ZSRR do Kazachstanu. Od roku 1943 w 1 Armii Wojska Polskiego (batalion fizylierek). Była w tym czasie korespondentką wojenną. Następnie trafiła do Wyższej Szkoły Oficerów Polityczno-Wychowawczych w Moskwie. Wykształcenie uzupełniła w paryskiej Szkole Filmowej już jako żona Jerzego Putramenta, w czasie gdy był on ambasadorem PRL w Paryżu (1947–1950). Była członkiem PPR w latach 1944–1948 i członkiem PZPR od 1948 roku.
Po wojnie była związana z polską prasą kobiecą (przede wszystkim ze „Zwierciadłem”). Uprawiała początkowo dziennikarstwo i satyrę, około 1956 roku zajęła się prozą. Jej twórczość to głównie felietony (bliskie satyrze), powieści obyczajowo-psychologiczne (mające największe znaczenie), a także humoreski.
Członek Rady Krajowej PRON w 1983 roku.
W 1977 za powieść psychologiczną "Kontuzja" otrzymała nagrodę I stopnia od Ministerstwa Kultury i Sztuki. Ponadto była odznaczona Krzyżem Komandorskim i Kawalerskim Orderu Odrodzenia Polski, Złotym Krzyżem Zasługi, Medalem 30-lecia Polski Ludowej, Medalem „Za zasługi dla obronności kraju” i innymi odznaczeniami.
Została pochowana na cmentarzu Górczyńskim w Poznaniu.
W kamienicy, która została w roku 1919 kupiona przez dziadka Zofii Bystrzyckiej i była do lat 50. XX w. własnością rodziny Bystrzyckich, znajduje się Muzeum Historii Miasta Przemyśla.

</doc>
<doc id="697644" url="https://pl.wikipedia.org/wiki?curid=697644" title="Zapora Nurecka">
Zapora Nurecka

Zapora Nurecka (tadżycki: Нерӯгоҳи обии Норак, "Nerūgohi obii Norak") – druga co do wysokości zapora wodna na świecie, mierząca 304 m, zlokalizowana w głębokim wąwozie na rzece Wachsz w Tadżykistanie. Usytuowana jest ok. 75 km na wschód od stolicy Tadżykistanu, Duszanbe. W odległości ok. 3 km od zapory, znajduje się miasto Nurek (Norak). Przy zaporze znajduje się elektrownia wodna o mocy ok. 3000 MW. Wody zbiornika są wykorzystywane do nawadniania ok. 650 tys. ha pól.
Także na rzece Wachsz, od roku 1976 budowana jest zapora Rogun, planowana na 335 metrów wysokości.
Konstrukcja zapory.
Zapora nurecka została wybudowana przez ZSRR w latach 1961–1980. Jest to nietypowa budowla ziemna z centralnym rdzeniem uformowanym z cementu. Suchy cement, pod wpływem działającego na niego ciśnienia i wilgoci, uzyskał odpowiednią wytrzymałość wiążąc wodę zawartą w gruncie (technologia podobna jak przy wykonywaniu bezpośrednio w gruncie ubijanych pali fundamentowych). Na tak uformowanym rdzeniu została usypana grobla ze skał, kamieni i ziemi o wysokości 304 m i długości 704 m. Objętość materiału skalnego, wykorzystanego do budowy zapory, wynosi ok. 54 mln m3.
Elektroenergetyka.
Nurecka Elektrownia Wodna stanowi ważny element tadżyckiej infrastruktury elektroenergetycznej. W jej skład wchodzi 9 turbin, każda o mocy 335 MW. Pierwsza została oddana do użytku w 1972 roku, natomiast ostatnia w 1979 roku.

</doc>
<doc id="697645" url="https://pl.wikipedia.org/wiki?curid=697645" title="Wachsz (rzeka)">
Wachsz (rzeka)

Wachsz (także Kyzyłsu, Surchob; tadż. وخش, ros. "Вахш") – rzeka w południowo-wschodnim Kirgistanie i w północno-zachodnim Tadżykistanie. Długość - 786 km, powierzchnia zlewni - 39,1 tys. km², średni przepływ - 156 m³/s. Wody Wachszu pochodzą głównie z topnienia wysokogórskich lodowców. Najwyższe stany wód występują w lipcu i sierpniu. Największe dopływy - Muksu i Obichingu (lewe). Nazwy "Kyzyłsu" i "Surchob" oznaczają "czerwona rzeka", odpowiednio w języku kirgiskim i perskim.
Wachsz ma źródła w górach zamykających od wschodu Dolinę Ałajską, łączących Góry Ałajskie w paśmie Ałaju z Górami Zaałajskimi w Pamirze. Rzeka płynie na zachód szeroką, wysoką (ponad 2000 m n.p.m.) Doliną Ałajską między Górami Ałajskimi na północy a Górami Zaałajskimi na południu. Na tym odcinku nosi nazwę "Kyzyłsu". Na zachodnim krańcu Doliny Ałajskiej Wachsz wypływa na terytorium Tadżykistanu, gdzie z początku nosi nazwę "Surchob". Rzeka stopniowo zmienia kierunek na południowo-wschodni i między coraz niższymi górami spływa do rozległej doliny Amu-darii. Koło miejscowości Pandżi Pojon ("Niżnyj Piandż") Wachsz łączy się z rzeką Pandż, która stanowi tu granicę tadżycko-afgańską, tworząc Amu-darię.
Dolina Wachszu rozgranicza pasmo Ałaju od masywu Pamiru. Biegnie głównie przez wysokie góry i obfituje w głębokie wąwozy. Nad Wachszem leżą tadżyckie miasta Nurek, Sarband i Kurgontepa.
Na tadżyckim odcinku Wachszu stworzono łańcuch dziewięciu sztucznych jezior zaporowych, z których największe to Rogun (10,5 mld m³) i Nurek (11,6 mld m³). Ten system hydroenergetyczny wytwarza 90% energii elektrycznej produkowanej w Tadżykistanie.

</doc>
<doc id="697646" url="https://pl.wikipedia.org/wiki?curid=697646" title="Pogoda na piątek">
Pogoda na piątek

Pogoda na piątek – polski serial obyczajowy, wyprodukowany i emitowany przez TVP2 od 8 września 2006 do 27 sierpnia 2007.

</doc>
<doc id="697650" url="https://pl.wikipedia.org/wiki?curid=697650" title="V3">
V3

V3 – jedna z trzech niemieckich "broni odwetowych" (niem. "Vergeltungswaffe"), zaprojektowanych podobnie jak "latająca bomba" V-1 i rakieta V-2 w okresie II wojny światowej, jednakże w odróżnieniu od V-1 i V-2, V-3 nie była rodzajem pocisku kierowanego, lecz działem, w którym prędkość pociskowi nadawały eksplozje, wywoływane kolejno w miarę poruszania się ładunku wewnątrz lufy.
Niekiedy mianem V-3 określane są błędnie pociski Wasserfall lub nigdy nie ukończone kontynuacje projektu V-2, które w założeniach miały docierać do wschodnich wybrzeży Stanów Zjednoczonych (rakieta dwustopniowa A-9/A-10).
Historia.
Prace rozpoczęto w 1943 w Hillersleben koło Magdeburga oraz w Zalesiu na południe od Międzyzdrojów na wyspie Wolin, gdzie zainstalowano trzy działa V-3. 
Docelowa bateria została zlokalizowana w dużym podziemnym kompleksie w Mimoyecques, niedaleko Calais we Francji. W skład kompleksu V-3 w Mimoyecques miały wchodzić dwa bunkry, z 25 działami 150 mm każdy, pogrupowanymi w 5 szybach po 5. Masa pocisku wynosiła 140 kg. Z powodu braków zaopatrzeniowych zawieszono jednak budowę jednego z bunkrów. Działa, z długością lufy wynoszącą około 120 metrów, stanowiły największą broń artyleryjską w arsenale państw Osi, przewyższając działa kolejowe Dora (inna nazwa "Schwerer Gustav") 800 mm i Krupp K5 320 mm czy moździerze Karl (niem. "Gerät 040 Karl-Mörser") 600 mm.
Technologiczną innowacją było zastosowanie wielu ładunków napędzających, rozmieszczonych wzdłuż lufy, które eksplodując zaraz po minięciu ich przez pocisk zapewniały dodatkowe przyspieszenie. Z uwagi na dogodność i łatwość użycia, zamiast materiałów wybuchowych wykorzystano silniczki rakietowe, rozmieszczone symetrycznie parami, pod niskim kątem (poniżej 30°) względem lufy. Z takim układem urządzenia wiążą się niemieckie kryptonimy "Hochdruckpumpe" ("Pompa wysokociśnieniowa") i "Tausendfüßler" ("Stonoga").
Prędkość wylotowa pocisku miała wynosić 1500 m/s przy zasięgu 165 km. Bateria 25 dział miała być w stanie oddać 300 strzałów na godzinę.
Ponieważ celowanie przy tego rodzaju konstrukcji byłoby bardzo trudne, cały kompleks został wybudowany i zorientowany jedynie w celu ostrzeliwania Londynu z bezpiecznej odległości. Stąd wywodzi się jego inna nazwa: "London Gun", czyli "Działo londyńskie" (analogia do działa paryskiego).
Przed zniszczeniem 6 lipca 1944 przez brytyjskie Lancastery z 617 Dywizjonu Bombowego (lepiej znanego pod angielską nazwą "Dambusters" – "Niszczyciele Tam") przy użyciu bomb "Tallboy", zdołano oddać jedynie strzały próbne. Alianci nie wiedząc jednak o sukcesie bombardowania, aż do zajęcia instalacji przez siły lądowe podejmowali kolejne próby ataków, między innymi przy użyciu zdalnie sterowanych bombowców wypełnionych materiałami wybuchowymi ("Projekt Afrodyta"). Podczas jednego z takich rajdów zginął Joseph P. Kennedy Jr., starszy brat przyszłego prezydenta USA Johna F. Kennedy’ego.
Program V-3 kontynuowano przy pomocy dwóch mniejszych (długość lufy 45 metrów) dział zlokalizowanych w Lampaden, 13 km na południowy wschód od Trewiru w Niemczech. Od 30 grudnia 1944 do 22 lutego 1945 wystrzelono około 183 pocisków w kierunku Luksemburga (odległość 43 km), przy bardzo niewielkiej skuteczności: śmierć poniosło 10 cywilów, a 35 zostało rannych. Wkrótce po wystrzeleniu ostatniego pocisku zdemontowana broń wraz ze stanowiskiem strzelniczym wpadła w ręce Amerykanów, którzy po wywiezieniu jej do USA przeprowadzali testy i oceniali skuteczność na poligonie Aberdeen w stanie Maryland. Zezłomowana w 1948.
9 maja 1945 brytyjscy saperzy wysadzili instalację w Mimoyecques. Miało to zapobiec użyciu jej przez Francuzów w bliżej nieokreślonej przyszłości.
Część tuneli oczyszczono i udostępniono zwiedzającym. Można obejrzeć także kilka szczątków dział. W okolicach Zalesia na wyspie Wolin pozostały betonowe konstrukcje, stanowiące podpory dział, oraz bunkry. Wewnątrz składu rakiet urządzone zostało muzeum broni V-3.

</doc>
<doc id="697651" url="https://pl.wikipedia.org/wiki?curid=697651" title="Żaglowóz">
Żaglowóz

Żaglowóz (ang. "land yacht") – jednostka używana w żeglarstwie lądowym, poruszająca się na kołach, napędzana siłą wiatru, której pędnikiem jest żagiel. Konstrukcja żaglowozu podobna jest do ślizgu lodowego, zwanego popularnie bojerem. Żeglarze lądowi zazwyczaj wykorzystują dno wyschniętych słonych jezior lub - dzięki zjawisku pływów - okresowo odsłaniane dno morza.
Historia.
Jeden z pierwszych znanych żaglowozów zbudował holenderski matematyk Simon Stevin około roku 1600.
W 1978 polski konstruktor i podróżnik Wojciech Skarżyński poprowadził wyprawę żaglowozową przez pustynię Gobi pojazdami własnego pomysłu i konstrukcji. Żaglowóz Skarżyńskiego powstał na zawieszeniu Junaka, resztę stanowiła aluminiowa konstrukcja. Podczas wyprawy przejechał wraz z Bogdanem Pigłowskim i Ryszardem Łuniewskim ponad 800 km pustyni Gobi – od Bucagan do Mandałgobi.
Trzydzieści lat później, w 2008, ekipa Skarżyńskiego powtórnie pokonała Gobi podobną trasą, przy użyciu dwóch żaglowozów o zmodyfikowanej konstrukcji.

</doc>
<doc id="697660" url="https://pl.wikipedia.org/wiki?curid=697660" title="Wydajność">
Wydajność



</doc>
<doc id="697662" url="https://pl.wikipedia.org/wiki?curid=697662" title="V-3">
V-3



</doc>
<doc id="697664" url="https://pl.wikipedia.org/wiki?curid=697664" title="Środowisko (ujednoznacznienie)">
Środowisko (ujednoznacznienie)



</doc>
<doc id="697665" url="https://pl.wikipedia.org/wiki?curid=697665" title="Reprezentacja Islandii w skokach narciarskich">
Reprezentacja Islandii w skokach narciarskich

Reprezentacja Islandii w skokach narciarskich – grupa skoczków narciarskich wybierana do reprezentowania Islandii w międzynarodowych zawodach przez Islandzki Związek Narciarski ("Skíðasambands Íslands").
Reprezentanci Islandii występowali w międzynarodowych zawodach w skokach narciarskich w latach 20., 30., 40., 50. i 60. XX wieku. Islandzcy skoczkowie wystąpili na trzech igrzyskach olimpijskich: w 1948, 1952 i 1960.
W Islandii od połowy lat 90. XX wieku nie rozgrywa się żadnych zawodów. Od 2018 rekordzistą kraju w długości skoku jest trenujący w Norwegii Anton Øyvindsson, reprezentujący w tymże roku Islandię w oficjalnych zawodach FIS dzieci w kombinacji norweskiej w Trondheim. W 2020 zrezygnował on z uprawiania kombinacji norweskiej na rzecz skoków narciarskich, poprawiał też potem swój rekord kraju. W dniach 13–14 listopada 2021 w Falun startował w zawodach FIS Cup, zajmując miejsca 51. (ostatnie) i 46. (wyprzedzając dwóch zawodników). W 2022 ogłosił zakończenie kariery.

</doc>
<doc id="697668" url="https://pl.wikipedia.org/wiki?curid=697668" title="Naspa">
Naspa

Naspy – gleby tworzące się zazwyczaj wzdłuż klifowych wybrzeży morskich w wyniku nawiewania materiału piaszczystego w głąb lądu przez wiatry wiejące od morza. Równoległy rozwój roślinności powoduje, że górna część profilu wykazuje mniej lub bardziej wyraźne warstwowanie. 
Zasięg nasp w głąb lądu wynosi od kilku do ponad 100 metrów. Naspy rozwijają się na innych typach gleb, co znajduje odzwierciedlenie w ich nazewnictwie - np. naspy nardzawe (rozwinięte na glebach rdzawych).

</doc>
<doc id="697669" url="https://pl.wikipedia.org/wiki?curid=697669" title="Eva Birnerova">
Eva Birnerova



</doc>
<doc id="697671" url="https://pl.wikipedia.org/wiki?curid=697671" title="Astika">
Astika

Astika () – pojęcie pochodzące z hinduizmu oznaczające osobę bądź szkołę filozoficzną akceptującą autorytet "Wed". Przeciwieństwem pojęcia "astika" jest "nastika". Para „astika – nastika” jest niejako analogią pary „teizm – ateizm”.

</doc>
<doc id="697673" url="https://pl.wikipedia.org/wiki?curid=697673" title="Nastika">
Nastika

Nastika (dewanagari नास्तिक) – pojęcie filozofii indyjskiej oznaczające negację słowa astika i tworzące z nią parę przeciwieństw analogiczną do pary ateizm – teizm. Do systemów nastika zalicza się buddyzm i dżinizm.

</doc>
<doc id="697678" url="https://pl.wikipedia.org/wiki?curid=697678" title="Kusowo (województwo pomorskie)">
Kusowo (województwo pomorskie)

Kusowo (kaszb. "Kòsowò") – osada w Polsce położone w województwie pomorskim, w powiecie słupskim, w gminie Słupsk.
Od 1357 jako wieś folwarczna, której właścicielem jest ówczesny biskup diecezji pomorskiej, który oddał ją w lenno Hensekenowi Zitzewitzowi. 
W roku 1784 znajdował się folwark, piec wapienny, 3 pełnorolnych chłopów, jeden zagrodnik- łącznie 10 ognisk domowych. 
Od końca wieku XIX, aż do zniszczenia w 1945 Kusowo słynęło z pięknego parku krajobrazowego wraz ze stawami, tuż przy pałacu. 
W 1947 majątek od Rosjan został przejęty przez PGR. 
W latach 1975–1998 miejscowość administracyjnie należała do województwa słupskiego.

</doc>
<doc id="697679" url="https://pl.wikipedia.org/wiki?curid=697679" title="Goryczuszka">
Goryczuszka

Goryczuszka ("Gentianella" Moench) – rodzaj roślin zielnych z rodziny goryczkowatych. Obejmuje co najmniej 303 gatunki. Występują one w strefach umiarkowanych na obu półkulach (z wyjątkiem Afryki). W Polsce w zależności od ujęcia systematycznego rośnie od 5 do 9 gatunków.
Niektóre gatunki z tego rodzaju uprawiane są jako ozdobne i wykorzystywane jako lecznicze.
Rozmieszczenie geograficzne.
Rodzaj występuje na półkuli północnej na rozległych obszarach Ameryki Północnej, Europy i Azji – bez południowych krańców tych kontynentów. Na półkuli południowej obecny jest w zachodniej i południowej Ameryce Południowej, w Australii (12 gatunków) i Nowej Zelandii (30 gatunków). W Europie występują 22 gatunki, z czego w Polsce 5 (kilka innych tradycyjnie zaliczanych do tego rodzaju zostało przeniesionych do innych rodzajów – "Gentianopsis" i "Comastoma" – lub ma współcześnie status podgatunku). 
Systematyka.
Należy do podplemienia "Swertiinae", plemienia "Gentianeae" w obrębie rodziny goryczkowatych ("Gentianaceae") z rzędu goryczkowców ("Gentianales").
Niektóre tradycyjnie zaliczane tu gatunki wyodrębnione zostały w osobne rodzaje, m.in. dotyczy to taksonów z flory Polski: goryczuszka lodnikowa nosi nazwę "Comastoma tenellum" (≡"Gentianella tenella"), goryczuszka orzęsiona to "Gentianopsis ciliata" (≡"Gentianella ciliata"). W obrębie rodzaju występuje tendencja do szybkiej izolacji ekologicznej populacji i zmienności fenologicznej. W efekcie ranga wielu taksonów jest problematyczna. Tradycyjnie wyróżniane jako odrębne gatunki (jak np. goryczuszka bałtycka "G. baltica" i goryczuszka błotna "G. uliginosa") współcześnie traktowane są jako podgatunki (odpowiednio "G. campestris" subsp. "baltica" i "G. amarella" subsp. "uliginosa" ).

</doc>
<doc id="697682" url="https://pl.wikipedia.org/wiki?curid=697682" title="Gentianella">
Gentianella



</doc>
<doc id="697683" url="https://pl.wikipedia.org/wiki?curid=697683" title="Redzikowo (osada)">
Redzikowo (osada)

Redzikowo – osada (osiedle) w Polsce położone w województwie pomorskim, w powiecie słupskim, w gminie Słupsk.
Miejscowość położona jest przy drodze krajowej nr 6.
Z miejscowością sąsiaduje bezpośrednio wojskowe (dawniej również cywilne) lotnisko Słupsk-Redzikowo. Historia powstania Redzikowa-Osiedla powiązana jest z istniejącą tu jednostką wojskową (budynki mieszkalne osiedla zostały wybudowane głównie dla rodzin pełniących tu służbę żołnierzy). 
W latach 1975–1998 miejscowość administracyjnie należała do województwa słupskiego.
W pobliżu położona jest wieś Redzikowo.

</doc>
<doc id="697686" url="https://pl.wikipedia.org/wiki?curid=697686" title="Mygła">
Mygła

Mygła – stos długiego drewna okrągłego ułożonego na legarach. Mygła pozwala lepiej wykorzystać powierzchnię składowania na składnicach i przy zrywce drewna z lasu.

</doc>
<doc id="697687" url="https://pl.wikipedia.org/wiki?curid=697687" title="Laudes (literatura)">
Laudes (literatura)

Laudes – średniowieczne wiersze religijne, pisane po łacinie lub później w językach narodowych, śpiewane, a nawet wykonywane w formie scenicznej. W popularny sposób posługujące się wątkami tekstów liturgii kościelnej. Zazwyczaj liryczno-narracyjne lub moralistyczne, nawiązujące do życia Jezusa Chrystusa i świętych.

</doc>
<doc id="697688" url="https://pl.wikipedia.org/wiki?curid=697688" title="Kellie Martin">
Kellie Martin

Kellie Noelle Martin (ur. 16 października 1975 w Riverside) – amerykańska aktorka i producentka telewizyjna, także reżyserka i scenarzystka.
Życiorys.
Wczesne lata.
Urodziła się w Riverside w Kalifornii jako córka Debbie (z domu Jett), nauczycielki przedszkola, i Douga Martina, kierownika sklepu i handlującego w domu towarowym. Wychowywała się z młodszą siostrą Heather (ur. 1979), która zmarła w 1998 w wieku 19 lat na toczeń rumieniowaty układowy.
Kariera.
W 1982, kiedy miała 7 lat, po raz pierwszy wystąpiła na telewizyjnym ekranie w niewielkiej roli w jednym z odcinków serialu NBC "Ojciec Murphy" z Merlinem Olsenem, po tym, jak jej ciotka Rhonda, która była nianią dzieci Michaela Landona, pokazała Landonowi jej zdjęcie. W wieku 9 lat trafiła do jednego z odcinków serialu "Autostrada do nieba" (1984). Mając 13 lat, zagrała Rebeccę Thatcher w serialu ABC "Dzień za dniem" (1989–1993), za którą otrzymała nominację do nagrody Emmy. W połowie lat 80. XX wieku występowała w reklamach telewizyjnych Burger King i Taco Bell. W komedii Jeffa Kanewa "Drużyna z Beverly Hills" ("Troop Beverly Hills", 1989) z Shelley Long pojawiła się jako Emily Coleman, córka bezrobotnego aktora.
W 1994 zagrała główną rolę Christy Huddleston w serialu "Christy", wyświetlanym na antenie telewizji CBS, który opowiadał o losach młodej misjonarki przebywającej w odizolowanej społeczności w Appalachach.
W 2001 ukończyła historię sztuki na Uniwersytecie Yale. Studia kilkakrotnie przerywała, żeby zagrać w serialu "Ostry dyżur". Grała w nim Lucy Knight (1998–2000, sezon 5 i 6). Grana przez nią postać została zamordowana w walentynki 14 lutego 2000 przez chorego na schizofrenię pacjenta. Aktorka opuściła serial, żeby dokończyć studia.
W 2004 ukończyła warsztaty reżyserskie dla kobiet w American Film Institute.
Została właścicielką internetowego sklepu z zabawkami o nazwie Romp i partnerem linii odzieży dziecięcej Entertaining Elephants, a także rzecznikiem Amerykańskiego Stowarzyszenia Chorób Autoimmunologicznych.
Życie prywatne.
15 maja 1999 w Polson wyszła za mąż za Keitha Christiana. Para ma dwie córki: Margaret Heather (ur. 4 listopada 2006) i Olivię James (ur. 13 lutego 2016).

</doc>
<doc id="697694" url="https://pl.wikipedia.org/wiki?curid=697694" title="Jezierzyce (osada w województwie pomorskim)">
Jezierzyce (osada w województwie pomorskim)

Jezierzyce – osada w Polsce położone w województwie pomorskim, w powiecie słupskim, w gminie Słupsk.
Osada leży na trasie linii kolejowej 202 Stargard – Słupsk – Lębork – Gdańsk, ze stacją Jezierzyce Słupskie. W latach 1975–1998 miejscowość administracyjnie należała do województwa słupskiego.
Położenie.
Osiedle położone jest 9 km na północny wschód od Słupska (6 km po linii prostej od jego śródmieścia), na Wysoczyźnie Damnickiej. Graniczy z Bukówką na północy, na północnym wschodzie z Grąsinem, na południu z Redzikowem oraz na zachodzie z Siemianicami.
Historia.
W okresie I wojny światowej na terenie osiedla powstała baza wojskowa do obsługi sterowców niemieckiej cesarskiej marynarki wojennej (Reichsmarine).
Sport.
W Jezierzycach działa Klub Piłkarski Stal Jezierzyce. Istnieje hala widowiskowo-sportowa oraz stadion.

</doc>
<doc id="697700" url="https://pl.wikipedia.org/wiki?curid=697700" title="Ukraińskie gabinety rządowe (1917–1926)">
Ukraińskie gabinety rządowe (1917–1926)

Ukraińskie gabinety rządowe w latach 1917–1926
Ukraińska Centralna Rada.
Składy Sekretariatu Generalnego UCR, od 22 stycznia 1918 Rady Ministrów Ludowych URL.
grudzień 1917 – 31 stycznia 1918.
Od 22 stycznia 1918 pod nazwą Rady Ministrów Ludowych.
Ukraińska Republika Ludowa.
15 listopada – 26 grudnia 1918.
Na początku antyhetmańskiego powstania w Winnicy powstała Tymczasowa Rada Zarządzająca Sprawami Państwowymi (TRZDS), natomiast w Kijowie konspiracyjny Komitet Rewolucyjny (Wołodymyr Czechiwski, Anatol Pisocki, Mykoła Hałahan, Mychajło Awdijenko, M. Marczenko, N. Zahorodny). Po wkroczeniu powstańców do Kijowa władze przejął tymczasowo Jewhen Konowalec, dowódca korpusu Strzelców Siczowych – zbrojnego ramienia przewrotu.
Zachodnioukraińska Republika Ludowa.
18 listopada 1918 – 9 czerwca 1919.
Parlament – Ukraińska Rada Narodowa (ukr. Українська Національна Рада)
6 czerwca 1919 – 16 lipca 1919.
Dyktatura

</doc>
<doc id="697704" url="https://pl.wikipedia.org/wiki?curid=697704" title="Gentianella lutescens">
Gentianella lutescens



</doc>
<doc id="697707" url="https://pl.wikipedia.org/wiki?curid=697707" title="Gentiana praecox">
Gentiana praecox



</doc>
<doc id="697708" url="https://pl.wikipedia.org/wiki?curid=697708" title="Obniżenie Bożkowa">
Obniżenie Bożkowa

Obniżenia Bożkowa – region naturalny w południowo-zachodniej Polsce, w Sudetach Środkowych.
Położenie.
Obniżenie Bożkowa położone jest w południowo-zachodniej Polsce na wysokości od 300 do 400 m n.p.m. pomiędzy Garbem Golińca na północnym wschodzie, Wzgórzami Ścinawskimi na południowym zachodzie oraz Wzgórzami Włodzickimi na północnym zachodzie.

</doc>
<doc id="697712" url="https://pl.wikipedia.org/wiki?curid=697712" title="Małżewko">
Małżewko

Małżewko – wieś kociewska w Polsce położona w województwie pomorskim, w powiecie tczewskim, w gminie Tczew.
W latach 1975–1998 miejscowość administracyjnie należała do województwa gdańskiego.
Wieś sołecka położona 9 km na północny zachód od Tczewa. 
Historia
Historia Małżewka sięga średniowiecza. W okresie średniowiecza Małżewko i Małżewo stanowiły dobra jednego właściciela. Jak podają źródła książę pomorski osadził w Małżewku rycerzy niemieckich w 1258 roku. Sambor II nadał dobra Małżewko i Turze nabyte wcześniej od Conrada de Borodin, Hermanowi Bolco. Dokument ten potwierdził 23 listopada 1303 roku Opat pelpliński Henryk. 
Podział dóbr na Małżewko i Małżewo nastąpił około XVI wieku. Pierwszym właścicielem Małżewka był Broda. Inny dokument stwierdza, że 20 czerwca 1526 roku Król polski Zygmunt nadał wieś Małżewko na prawie niemieckim czterem szlachcicom: Michałowi Zelisławskiemu (podkomorzemu malborskiemu i staroście nowskiemu), Janowi Knorowskiemu, Janowi Rembowskiemu oraz Marcinowi Brodzie. W 1570 roku jako właściciele wymienieni byli tylko Broda-Małżewski i Rębowski. Broda-Małżewski posiadał w Małżewku 6 łanów, a Rembowski herbu Jelita posiadał 18,5 łana, w tym 12,5 łana należały do folwarku, którego był właścicielem. W roku 1697 jako właściciel folwarku i wsi wymieniany był Willer.
22 października 1697 roku właścicielem był Franciszek Ernest von Jawitz, który Małżewko sprzedał Franciszkowi Maciejowi Krokowskiemu kapitanowi duńskiemu za sumę 25 000 florenów. Na początku XVIII wieku właścicielem Małżewka i trzech innych folwarków oraz Diabelskich Młynów była rodzina Brochowskich. W 1737 roku Kazimierz Brochowski sprzedał cały kompleks majątków za 104 000 florenów Konarskiemu.
W 1772-1773 roku Małżewko przynależne było do okręgu tczewskiego i składało się ze wsi i folwarku szlacheckiego. Właścicielem był Jgnacy Konarski. Na początku XIX wieku właścicielem majątku został hrabia Piwnicki. W 1856 roku posiadłość kupił Peter von Moritz. W roku 1863 majątek odkupił Bernard Flemming. W tym czasie został wybudowany istniejący do dziś dwór, reprezentujący cechy neogotyckie. Dwór postawiono na sztucznie usypanym wzgórzu. W 1880 roku właścicielem majątku był Früdrich Flemming Gorlitz, a administratorem Emil Flemming. W 1903 roku administratorem majątku był Wilhelm Flemming. W aktach z 1909 roku Małżewko występuje już jako dobra Królewskie, dzierżawione przez rodzinę Flemmingów. Po utworzeniu Państwa Polskiego Flemmingowie wyjechali w głąb Niemiec. Majątek przeszedł w posiadanie Skarbu Państwa. Pierwszym dzierżawcą był Seweryn Sobierajski. W roku 1929 majątek dzierżawił Roman Sobierajski. Po 1930 roku dzierżawcą był Waligóra, który utrzymał się tutaj do wybuchu II wojny światowej. W latach 1939-1945 majątkiem zarządzali oficerowie niemieccy.
Po wojnie utworzono Spółdzielnię Rolniczą. po jej upadku majątek przejął PGR, który słyną z hodowli bydła. Po rozwiązaniu Państwowych Gospodarstw Rolnych w 1993 roku, majątkiem zarządzała Agencja Własności Rolnej Skarbu Państwa, która osiedle mieszkaniowe sprzedała mieszkańcom, a majątek wraz z ziemią sprzedała w 1995 roku firmie Polska Hodowla i Obrót Zwierzętami "POLHOZ" z siedzibą w Warszawie.
Szczegółowa dokumentacja historii majątku Małżewko jest zgromadzona przez mgr Beatę Jakubowską i mieści się w Muzeum Narodowym Rolnictwa i Przemysłu Rolno-Spożywczego w Szreniawie
Inne miejscowości o podobnej nazwie : Małżewo

</doc>
<doc id="697718" url="https://pl.wikipedia.org/wiki?curid=697718" title="MIDAS 3">
MIDAS 3

MIDAS 3 – amerykański satelita obrony przeciwrakietowej. Trzeci statek wysłany w ramach programu MIDAS (ang. "Missile Defense Alarm System", czyli "system ostrzegawczy obrony rakietowej") należącego do US Air Force. MIDAS 3 prowadził testy związane z obserwacjami Ziemi w promieniach podczerwonych w celu wykrywania startów radzieckich rakiet balistycznych.
Udana misja satelity została zakończona z powodu wyczerpania się baterii zasilających. Satelita pozostaje na orbicie okołoziemskiej, której żywotność szacuje się na 100 tys. lat. Skonstruowała go firma Lockheed Missiles and Space Division (obecnie Lockheed Martin Missiles and Space), w ramach rządowego kontraktu.
Ładunek.
Wyposażenie satelity było takie same jak jego poprzednika, MIDAS 2, z tą różnicą, że konstrukcja statku została oparta o człon Agena B, a nie Agena A.

</doc>
<doc id="697720" url="https://pl.wikipedia.org/wiki?curid=697720" title="Fort Wayne Pistons">
Fort Wayne Pistons



</doc>
<doc id="697721" url="https://pl.wikipedia.org/wiki?curid=697721" title="Boselaphus tragocamelus">
Boselaphus tragocamelus



</doc>
<doc id="697723" url="https://pl.wikipedia.org/wiki?curid=697723" title="Elżbietowo">
Elżbietowo

Elżbietowo (kaszb. "Elżbétowò") – nieistniejąca kolonia kaszubska w Polsce położona w województwie pomorskim, w powiecie kartuskim, w gminie Żukowo. Wieś wchodziła w skład sołectwa Żukowo-Wieś. Miejscowość została zniesiona z dniem 1 stycznia 2015.
W latach 1975–1998 miejscowość należała administracyjnie do województwa gdańskiego.
Wieś graniczyła z miastem Żukowo.

</doc>
<doc id="697727" url="https://pl.wikipedia.org/wiki?curid=697727" title="HUF">
HUF



</doc>
<doc id="697729" url="https://pl.wikipedia.org/wiki?curid=697729" title="CNY">
CNY



</doc>
<doc id="697730" url="https://pl.wikipedia.org/wiki?curid=697730" title="San Diego Rockets">
San Diego Rockets



</doc>
<doc id="697732" url="https://pl.wikipedia.org/wiki?curid=697732" title="MXN">
MXN



</doc>
<doc id="697733" url="https://pl.wikipedia.org/wiki?curid=697733" title="Nowy Świat (województwo pomorskie)">
Nowy Świat (województwo pomorskie)

Nowy Świat (dodatkowa nazwa w j. kaszub. Nowi Swiat) – osada kaszubska w Polsce położona w województwie pomorskim, w powiecie kartuskim, w gminie Żukowo granicząca bezpośrednio z dzielnicą Gdańska – Osową. Leży na trasie kolejowej magistrali węglowej (Maksymilianowo-Kościerzyna-Gdynia).
Do końca 2008 r. miejscowość była częścią sołectwa Rębiechowo; w roku następnym rozbudowująca się wieś stała się samodzielnym sołectwem. Miejscowości nie należy mylić z osiedlem o tej samej nazwie w gdańskiej dzielnicy Osowa.
W latach 1975–1998 miejscowość administracyjnie należała do województwa gdańskiego.

</doc>
<doc id="697740" url="https://pl.wikipedia.org/wiki?curid=697740" title="Miasteczko Studenckie">
Miasteczko Studenckie



</doc>
<doc id="697743" url="https://pl.wikipedia.org/wiki?curid=697743" title="Leopold Eugeniusz Starzeński">
Leopold Eugeniusz Starzeński

Leopold Eugeniusz Starzeński herbu Lis (ur. 13 grudnia 1835 w Tarnopolu, zm. 26 sierpnia 1904 w Podkamieniu) – hrabia, pisarz dramatyczny, publicysta i myśliwy, właściciel dóbr Romanówka, Tudorów i Jajkowiec w powiecie żydaczowskim.
Był synem Józefa i Julii z Gromnickich h. Prawdzic, oraz wnukiem Leopolda Ludwika Starzeńskiego i Jana Tadeusza Gromnickiego. Mąż Leontyny z Baworowskich h. Prus, ojciec Henryka i Leonarda.

</doc>
<doc id="697745" url="https://pl.wikipedia.org/wiki?curid=697745" title="MIC (farmakologia)">
MIC (farmakologia)



</doc>
<doc id="697747" url="https://pl.wikipedia.org/wiki?curid=697747" title="Ebhausen">
Ebhausen

Ebhausen – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Calw, wchodzi w skład wspólnoty administracyjnej Nagold. Leży w północnym Schwarzwaldzie, nad rzeką Nagold, ok. 15 km na południe od Calw, przy drodze krajowej B28.

</doc>
<doc id="697748" url="https://pl.wikipedia.org/wiki?curid=697748" title="Rohrdorf (powiat Calw)">
Rohrdorf (powiat Calw)

Rohrdorf – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Calw, wchodzi w skład wspólnoty administracyjnej Nagold. Leży w północnym Schwarzwaldzie, nad rzeką Nagold, ok. 18 km na południe od Calw, przy drodze krajowej B28.

</doc>
<doc id="697750" url="https://pl.wikipedia.org/wiki?curid=697750" title="Pierkunowo">
Pierkunowo

Pierkunowo (niem. "Pierkunowen", 1935–1945 "Perkunen") – osada w Polsce położona na Mazurach, w województwie warmińsko-mazurskim, w powiecie giżyckim, w gminie Giżycko. Wieś leży na wschodnim brzegu jeziora Kisajno. 
We wsi bezstylowy dwór i zabudowania folwarczne z końca XIX w.
Historia.
A było to tak:
Jakub Reiff zwany Walterem, piastujący w Giżycku urząd prokuratora zamku, nadał w 1505 roku trzy włóki sołeckie Jankowi Skomli i zobowiązał go do założenia tutaj wsi czynszowej na dwudziestu siedmiu włókach. w tymże roku Skomla sprzedał włóki sołeckie braciom Janowi, Piotrowi i Grzegorzowi Górnickim. 
W 1539 roku gospodarzyło w Pierkunowie dwóch sołtysów i dziewiętnastu chłopów pańszczyźnianych, poza tym kołodziej i dwóch zagrodników.
Nazwa wsi nawiązywała do Perkuna, bóstwa pogańskich Prusów i Litwinów, w połowie XVI wieku jednakże w Pierkunowie mieszkali prawie sami Polacy.
W 1561 roku mieszkańcy wsi przenieśli się do Fuledy, odstępując ziemię skarbowi państwa. W latach 1715–1721 dzierżawiła Pierkunowo Polska rodzina szlachecka Biberstejnów. Chłopi z dwóch sąsiednich wsi odrabiali tu pańszczyznę. W 1808 roku nie było dzierżawcy na ten majątek, chciano go więc sprzedać, ale nie było kupca. Podobna sytuacja powtórzyła się w roku 1833. Strony te były ubogie i brakowało tutaj ludzi z większym kapitałem. Pierkunowo pozostało więc przez dalsze dziesięciolecia majątkiem państwowym, mającym obszar 882 ha. Znajdowała się tu gorzelnia - czynna do dziś. Do Pierkunowa należały dwa folwarki: Poganty i Róg Pierkunowski
W latach 1975–1998 miejscowość należała administracyjnie do województwa suwalskiego.

</doc>
<doc id="697751" url="https://pl.wikipedia.org/wiki?curid=697751" title="Leopold Ludwik Starzeński">
Leopold Ludwik Starzeński

Leopold Ludwik Starzeński herbu Lis (ur. 27 sierpnia 1787 w Psarach, zm. 19 marca 1860 we Lwowie) – hrabia, ziemianin, członek Sejmu Stanowego i Stanów Galicyjskich z grona magnatów, dziad dramatopisarza Leopolda Eugeniusza.
Życiorys.
Był synem hrabiego Stanisława Ludwika (1761–1812), starosty mogielnickiego, oraz Pelagii z Bąkowskich (1766–1842), damy Krzyża Gwiaździstego, wnukiem Macieja Maurycego, bratankiem Michała Hieronima.
W 1809 znalazł się w armii Księstwa Warszawskiego Leopold tak jak jego starszy brat Leonard (zginął w lipcu 1809 w walkach pod Tarnopolem), wstąpił do formowanego przez Adama Potockiego 11. pułku ułanów. Po klęsce Napoleona i śmierci ojca, osiadł z pierwszą żoną w odziedziczonej Mogielnicy. 
Po wybuchu powstania listopadowego, wszedł w maju 1831 do powstałego we Lwowie Komitetu Polskiego złożonego z przedstawicieli ziemian galicyjskich, celem Komitetu było zbieranie środków finansowych, wysyłanie do Królestwa Polskiego ochotników, broni oraz pozyskiwanie Austrii dla powstania. Po klęsce powstania Komitet działał dalej jako instytucja charytatywna, udzielająca pomocy powstańcom, którzy szukali schronienia w Galicji albo mieli zamiar emigrować na Zachód Europy. 
9 stycznia 1834 został członkiem Stanów Galicyjskich z grona magnatów; ponownie wszedł do Sejmu 10 września 1839, ale nie uczestniczył aktywnie w jego pracach. Jako przedstawiciel cyrkułu tarnopolskiego został wybrany w 1845 przez Sejm Stanowy do 18-osobowej komisji mającej przygotować projekt uregulowania włościańskich ksiąg gruntowych. 
Od 30 czerwca 1846 był Leopold członkiem powstałego rok wcześniej Galicyjskiego Towarzystwa Gospodarskiego wypowiadał się wielokrotnie na jego posiedzeniach publikując te wystąpienia w "Rozprawach c.k. Galicyjskiego Towarzystwa Gospodarskiego". 
W czasie Wiosny Ludów został wraz z synem Józefem i Kazimierzem Grocholskim wybrany na członka obwodowej Rady Narodowej w Tarnopolu. Po uwłaszczeniu chłopów w Galicji w 1848 rozwinął produkcję gorzelniczą; uważał potem, że dzięki niej uratował swój majątek przed bankructwem. 
Był też aktywnym uczestnikiem życia kulturalnego Lwowa: pełnił funkcję kuratora honorowego Towarzystwa Muzycznego.

</doc>
<doc id="697752" url="https://pl.wikipedia.org/wiki?curid=697752" title="Colegio Stella Maris">
Colegio Stella Maris

Colegio Stella Maris (pl. "Kolegium Gwiazdy Morza") – prywatna katolicka, koedukacyjna szkoła średnia założona przez braci szkolnych pochodzących z Irlandii. Położona w dzielnicy Carrasco w Montevideo szkoła rozpoczęła działalność w 1955.

</doc>
<doc id="697753" url="https://pl.wikipedia.org/wiki?curid=697753" title="Piękna Góra">
Piękna Góra

Piękna Góra (niem. "Schönberg") – osada w Polsce położona na Mazurach, w województwie warmińsko-mazurskim, w powiecie giżyckim, w gminie Giżycko przy drodze wojewódzkiej nr 592.
Miejscowość ma charakter turystyczny. Jest położona nad jeziorami Kisajno i Tajty, które na terenie wsi połączone są Kanałem Piękna Góra. Terytorium wsi obejmuje również Półwysep Mały Ostrów (zwany również Łabędzim Ostrowiem), wdzierający się w głąb Jeziora Kisajno. W bliskim sąsiedztwie miejscowości na Jeziorze Kisajno znajduje się wyspa-rezerwat Duży Ostrów – wchodząca w skład archipelagu wysp-rezerwatów na Jeziorze Kisajno, w okolicach których przebiega turystyczny szlak wodny "Łabędzi szlak" objęty strefą ciszy. W Pięknej Górze znajdują się liczne przystanie jachtowe i ośrodki wypoczynkowe, w tym między innymi ośrodek wczasowy Akademii Wychowania Fizycznego w Warszawie.
W latach 1975–1998 miejscowość należała administracyjnie do województwa suwalskiego.

</doc>
<doc id="697754" url="https://pl.wikipedia.org/wiki?curid=697754" title="Enzklösterle">
Enzklösterle

Enzklösterle – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Calw, wchodzi w skład wspólnoty administracyjnej Bad Wildbad. Leży w północnym Schwarzwaldzie, nad rzeką Enz, ok. 20 km na południowy zachód od Calw. 88% obszaru gminy jest zalesione.

</doc>
<doc id="697755" url="https://pl.wikipedia.org/wiki?curid=697755" title="Enzklosterle">
Enzklosterle



</doc>
<doc id="697756" url="https://pl.wikipedia.org/wiki?curid=697756" title="Enzkloesterle">
Enzkloesterle



</doc>
<doc id="697757" url="https://pl.wikipedia.org/wiki?curid=697757" title="Upałty Małe">
Upałty Małe

Upałty Małe (niem. "Klein Upalten") – osada w Polsce położona na Mazurach, w województwie warmińsko-mazurskim, w powiecie giżyckim, w gminie Giżycko.
Wieś leży około 8 km na wschód Giżycka 
W latach 1975–1998 miejscowość należała administracyjnie do województwa suwalskiego.
Inne miejscowości o nazwie Upałty: Upałty

</doc>
<doc id="697758" url="https://pl.wikipedia.org/wiki?curid=697758" title="Oryx">
Oryx



</doc>
<doc id="697759" url="https://pl.wikipedia.org/wiki?curid=697759" title="Maciej Maurycy Starzeński">
Maciej Maurycy Starzeński

Maciej Maurycy Starzeński herbu Lis (ur. 24 lutego 1717 w Iłowcu, zm. 28 listopada 1787 w Olejowie) – podstoli podlaski w latach 1746-1752, pisarz grodzki brański w latach 1745-1748, starosta brański w latach 1752-1774, sekretarz hetmana Jana Klemensa Branickiego, hrabia galicyjski od 1780, pisarz wojskowy koronny w 1752 roku.
Poseł na sejm 1752 roku z ziemi bielskiej. Poseł na sejm 1760 roku z ziemi bielskiej. Poseł ziemi bielskiej na sejm konwokacyjny 1764 roku.
18 stycznia 1754 roku podpisał we Lwowie manifest przeciwko podziałowi Ordynacji Ostrogskiej.

</doc>
<doc id="697760" url="https://pl.wikipedia.org/wiki?curid=697760" title="Bystry (powiat giżycki)">
Bystry (powiat giżycki)

Bystry (niem. "Biestern") – duża osada w Polsce położona na Mazurach, w województwie warmińsko-mazurskim, w powiecie giżyckim, w gminie Giżycko, przy drodze krajowej nr 63. 
W latach 1975–1998 miejscowość należała administracyjnie do województwa suwalskiego. Miejscowość jest byłym osiedlem dla pracowników pobliskiego PGR-u i SKR-u Bystry. Sąsiedztwo graniczącego z nią Giżycka powoduje praktycznie coraz szybsze przekształcanie się miejscowości w południowo-wschodnie przedmieście tego miasta.

</doc>
<doc id="697761" url="https://pl.wikipedia.org/wiki?curid=697761" title="Höfen an der Enz">
Höfen an der Enz

Höfen an der Enz – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Calw, wchodzi w skład wspólnoty administracyjnej Bad Wildbad. Leży w północnym Schwarzwaldzie, nad rzeką Enz, ok. 15 km na północny zachód od Calw, przy drodze krajowej B294 i linii kolejowej (Bad Wildbad–Pforzheim)

</doc>
<doc id="697763" url="https://pl.wikipedia.org/wiki?curid=697763" title="Hofen an der Enz">
Hofen an der Enz



</doc>
<doc id="697764" url="https://pl.wikipedia.org/wiki?curid=697764" title="Hoefen an der Enz">
Hoefen an der Enz



</doc>
<doc id="697765" url="https://pl.wikipedia.org/wiki?curid=697765" title="Zielony Gaj (powiat giżycki)">
Zielony Gaj (powiat giżycki)

Zielony Gaj (niem. "Spiergsten-Grünwalde", 1938–1945 "Spirgsten-Grünwalde") – osada w Polsce położona na Mazurach, w województwie warmińsko-mazurskim, w powiecie giżyckim, w gminie Giżycko.
W latach 1975–1998 miejscowość należała administracyjnie do województwa suwalskiego.

</doc>
<doc id="697770" url="https://pl.wikipedia.org/wiki?curid=697770" title="Nowe Sołdany">
Nowe Sołdany

Nowe Sołdany (niem. "Neu Soldahnen") – osada w Polsce położona na Mazurach, w województwie warmińsko-mazurskim, w powiecie giżyckim, w gminie Giżycko.
W latach 1975–1998 miejscowość należała administracyjnie do województwa suwalskiego.
We wsi parterowy, neoklasycystyczny dwór z XIX w. z dwiema facjatkami na osi, w pobliżu zrujnowany folwark.
Inne miejscowości o nazwie Sołdany: Sołdany.

</doc>
<doc id="697771" url="https://pl.wikipedia.org/wiki?curid=697771" title="Milwaukee Bucks">
Milwaukee Bucks

Milwaukee Bucks – amerykański klub koszykarski, grający w lidze NBA, mający swoją siedzibę w Milwaukee w stanie Wisconsin. Klub istnieje od 1968. Jego właścicielem był senator Herb Kohl. Kohl kupił Milwaukee Bucks od Jima Fitzgeralda w 1985 roku za 18 milionów dolarów, aby zespół pozostał w Milwaukee. W 2003 roku rozważał ofertę sprzedaży zespołu byłej gwieździe NBA, Jordanowi, ale postanowił zachować własność. 16 kwietnia 2014 roku Kohl zgodził się sprzedać Bucks za 550 milionów dolarów nowojorskim miliarderom Wesleyowi Edens i Markowi Lasry.
Bucks zdobyli dwa razy w swej historii tytuł mistrza NBA. Pierwszy w roku 1971, pokonując w finale Baltimore Bullets. Najsłynniejszym zawodnikiem mistrzowskiej drużyny był Oscar Robertson. W 1974 drugi raz w swojej historii drużyna zagrała w finale ligi, przegrywając z Boston Celtics, w tej drużynie najsłynniejszym zawodnikiem był Kareem Abdul-Jabbar, sprzedany rok później do Los Angeles Lakers. Drugi tytuł mistrzowski drużyna zdobyła w roku 2021, pokonując w finale Phoenix Suns (4:2). Drużyna odniosła cztery zwycięstwa z rzędu w finale, odrabiając stratę z 0:2 na 4:2. Najlepszym zawodnikiem finałów został Janis Andetokunmbo.
Zawodnicy.
Kadra w sezonie 2022/23.
"Stan na 5 marca 2023"
Trenerzy.
"Stan na koniec sezonu 2020/21"
Milwaukee Bucks: Osiągnięcia trenerskie
Zastrzeżone numery.
"Stan na 3 października 2019"
Włączeni do Koszykarskiej Galerii Sławy.
Julius Erving został wybrany w drafcie 1972 roku przez Bucks, nie rozegrał żadnego spotkania w barwach zespołu z Milwaukee.

</doc>
<doc id="697773" url="https://pl.wikipedia.org/wiki?curid=697773" title="Rynna subglacjalna">
Rynna subglacjalna



</doc>
<doc id="697774" url="https://pl.wikipedia.org/wiki?curid=697774" title="Fuleda">
Fuleda

Fuleda (niem. "Faulhöden") – osada w Polsce położona na Mazurach, w województwie warmińsko-mazurskim, w powiecie giżyckim, w gminie Giżycko.
Fuledę założono w 1505 r. jako jedną z nielicznych wsi królewskich na Mazurach. W 1561 roku zasiedlili ją chłopi z Pierkunowa, którzy ziemię posiadaną w tamtej wsi odstąpili państwu. W 1668 roku książę Fryderyk Wilhelm nadał Fuledę Johannowi Dietrichowi von Tettau. Jakiś czas gospodarzyli tu Łosiowie, polska szlachta. Przed 1945 rokiem majątek znajdował się w rękach barona von Schenk zu Tautenberg z Doby. Szkołę założono w Fuledzie w 1857 roku. Niemiecka nazwa wsi brzmiała "Faulhöden", natomiast po II wojnie światowej początkowo miejscowość nazywała się "Sokolnik".
Obecnie na terenie Fuledy znajdują się gospodarstwa rolne oraz ogródki działkowe. Wieś położona jest na półwyspie Fuledzki Róg nad brzegiem jeziora Dobskiego, stanowiącego w całości unikatowy rezerwat przyrody. W pobliżu rezerwat przyrody nieożywionej „Głazowisko Fuledzki Róg” z kompleksem kilku tysięcy głazów narzutowych.
W latach 1975–1998 miejscowość należała administracyjnie do województwa suwalskiego.

</doc>
<doc id="697775" url="https://pl.wikipedia.org/wiki?curid=697775" title="Kosarz ścienny">
Kosarz ścienny

Kosarz ścienny ("Opilio parietinus") – gatunek pajęczaka z rzędu kosarzy, z rodziny Phalangiidae.
Morfologia.
Kosarz ścienny ma ciało jajowatego kształtu o długości ok. 5–8 mm. oraz 4 pary cienkich, długich odnóży krocznych, których rozpiętość dochodzi do kilkunastu cm. Poza odnóżami krocznymi posiada też szczękoczułki i nogogłaszczki. Nie ma gruczołów jadowych.
Występowanie.
Kosarz ścienny zamieszkuje głównie zabudowania. Spotkać go można w Europie (w tym w Polsce), środkowej Azji i na Kaukazie, w Ameryce Północnej oraz na Tasmanii.
Tryb życia.
Kosarz ścienny prowadzi nocny tryb życia; podczas dnia pozostaje w ukryciu. Nie przędzie sieci, a ofiary atakuje z ukrycia. Jego pożywieniem są drobne owady i roztocze. Kosarze zjadają też pokarm roślinny.

</doc>
<doc id="697776" url="https://pl.wikipedia.org/wiki?curid=697776" title="Berezów (Suchedniów)">
Berezów (Suchedniów)

Berezów – dzielnica miasta Suchedniowa w woj. świętokrzyskim, w powiecie skarżyskim. Dawniej samodzielna wieś i ośrodek przemysłowy od XVII wieku. Obecnie zakłady przemysłu ceramicznego „Marywil” przy ulicy Sportowej. Dzielnica jest punktem początkowym niebieskiego szlaku turystycznego prowadzącego do Suchedniowa, przez rezerwat przyrody Kamień Michniowski.
W Berezowie znajduje się przystanek PKP na trasie Kielce–Skarżysko-Kamienna, w miejscu gdzie ma swój początek niebieski szlak turystyczny.
Historia.
Berezów w latach 1867–1954 należał do gminy Suchedniów w powiecie kieleckim w guberni kieleckiej. W II RP przynależał do woj. kieleckiego, gdzie 2 listopada 1933 wraz z wsią Jędrów utworzył gromadę o nazwie "Berezów" w gminie Suchedniów.
Podczas II wojny światowej włączony do Generalnego Gubernatorstwa, nadal jako gromada w gminie Suchedniów, licząca 713 mieszkańców.
Po wojnie w województwa kieleckim, jako jedna z 20 gromad gminy Suchedniów W Berezowie mieściła się po wojnie siedziba gminy Suchedniów.
W związku z reformą znoszącą gminy jesienią 1954 roku, Berezów włączono do nowo utworzonej gromady Suchedniów
1 stycznia 1956 gromadę Suchedniów zniesiono w związku z nadaniem jej statusu osiedla, przez co Berezów stał się integralną częścią Suchedniowa. 18 lipca 1962 osiedlu Suchedniów nadano status miasta, przez co Berezów stał się obszarem miejskim.
Zabytki.
Warto także zobaczyć halę sportową i stadion MKS Orlicz Suchedniów.

</doc>
<doc id="697777" url="https://pl.wikipedia.org/wiki?curid=697777" title="Dziewiszewo">
Dziewiszewo

Dziewiszewo (niem. "Kühnort", po 1945 r. "Kinort") – osada w Polsce położona na Mazurach, w województwie warmińsko-mazurskim, w powiecie giżyckim, w gminie Giżycko.
W latach 1975–1998 miejscowość należała administracyjnie do województwa suwalskiego.

</doc>
<doc id="697779" url="https://pl.wikipedia.org/wiki?curid=697779" title="Guzy jajników">
Guzy jajników



</doc>
<doc id="697780" url="https://pl.wikipedia.org/wiki?curid=697780" title="Gorazdowo (województwo warmińsko-mazurskie)">
Gorazdowo (województwo warmińsko-mazurskie)

Gorazdowo (niem. "Thiemau") – osada w Polsce położona na Mazurach, w województwie warmińsko-mazurskim, w powiecie giżyckim, w gminie Giżycko.
W latach 1975–1998 miejscowość należała administracyjnie do województwa suwalskiego.
We wsi dwór z połowy XIX w. położony na wysokim wzniesieniu.
Inne miejscowości o nazwie Gorazdowo: Gorazdowo

</doc>
<doc id="697782" url="https://pl.wikipedia.org/wiki?curid=697782" title="Kożuchy Małe (powiat giżycki)">
Kożuchy Małe (powiat giżycki)

Kożuchy Małe (niem. "Klein Kosuchen") – osada w Polsce położona na Mazurach, w województwie warmińsko-mazurskim, w powiecie giżyckim, w gminie Giżycko.
W latach 1975–1998 miejscowość należała administracyjnie do województwa suwalskiego.

</doc>
<doc id="697783" url="https://pl.wikipedia.org/wiki?curid=697783" title="Suwalska Fudżijama">
Suwalska Fudżijama



</doc>
<doc id="697785" url="https://pl.wikipedia.org/wiki?curid=697785" title="Suwalska Fujijama">
Suwalska Fujijama



</doc>
<doc id="697786" url="https://pl.wikipedia.org/wiki?curid=697786" title="Kalinowo (powiat giżycki)">
Kalinowo (powiat giżycki)

Kalinowo (niem. "Kallinowen") – osada w Polsce położona na Mazurach, w województwie warmińsko-mazurskim, w powiecie giżyckim, w gminie Giżycko przy drodze wojewódzkiej nr 592.
W latach 1975–1998 miejscowość należała administracyjnie do województwa suwalskiego.
Inne miejscowości o nazwie Kalinowo: Kalinowo

</doc>
<doc id="697791" url="https://pl.wikipedia.org/wiki?curid=697791" title="Klaudia Kulon">
Klaudia Kulon

Klaudia Teresa Kulon (ur. 13 marca 1992 w Koszalinie) – polska szachistka, arcymistrzyni od 2014, mistrzyni Polski w szachach w 2021 roku.
Kariera szachowa.
Szachową karierę rozpoczęła w wieku 7 lat w koszalińskim klubie „Hetman Politechnika Koszalińska”, w krótkim czasie osiągając szereg sukcesów w szachach młodzieżowych. W roku 2002 zwyciężyła w mistrzostwach kraju juniorek do lat 10, rozegranych w Kołobrzegu. Rok później, w kategorii do lat 12, zdobyła w Wiśle medal brązowy. W bardzo udanym dla niej roku 2004 zdobyła dwa złote medale: triumfowała w mistrzostwach świata juniorek w Heraklionie oraz w mistrzostwach Polski juniorek, rozegranych w Kołobrzegu (oba złote medale w kategorii do lat 12). Rok później zdobyła tytuł mistrzyni Polski juniorek do lat 14 (w Janowie Lubelskim). Rok 2006 był kolejnym bogatym w medalowe sukcesy: po raz drugi została mistrzynią świata juniorek (do lat 14, w Batumi), triumfowała po raz drugi z rzędu w mistrzostwach kraju do lat 14 (w Bęsii) oraz zdobyła złoty medal w mistrzostwach Polski kobiet w szachach błyskawicznych (w Koszalinie). W 2007 zdobyła w Środzie Wlkp. tytuł mistrzyni kraju do lat 20, natomiast w Łebie – w kategorii do lat 16. W 2007 zadebiutowała również w finale mistrzostw Polski seniorek, zajmując w Barlinku VII miejsce. W kolejnym finałowym turnieju (Kraków, 2008) zajęła VI miejsce. W tym samym roku zdobyła w Łebie tytuły mistrzyni kraju do lat 16 oraz wicemistrzyni świata do 16 lat (w Vung Tau). W 2009 zdobyła w Chotowej brązowy medal MP do 18 lat, złoty medal w DMP kobiet oraz srebrny w indywidualnych MP w szachach błyskawicznych (w Bydgoszczy). W 2010 sięgnęła po kolejny tytuł mistrzyni Polski, zwyciężając w Karpaczu w grupie do 18 lat, natomiast w Batumi zdobyła tytuł wicemistrzyni Europy juniorek do 18 lat. W 2012 w Katowicach, wraz z drużyną Politechniki Poznańskiej, zdobyła w AMP brązowy medal (złoty wśród uczelni technicznych). Została również, po raz kolejny, srebrną medalistką indywidualnych MP w szachach błyskawicznych (w Bydgoszczy). W 2013 (ponownie w Bydgoszczy) zdobyła brązowy medal MP w szachach błyskawicznych, natomiast w Kazaniu – brązowy medal letniej uniwersjady (w klasyfikacji drużynowej). W 2014 zdobyła (w Katowicach) złoty medal akademickich mistrzostw Polski, jak również brązowy medal indywidualnych mistrzostw Polski kobiet (w Warszawie), złoty medal Indywidualnych Mistrzostw Polski Kobiet w szachach szybkich w Trzciance oraz dwa złote medale (w klasyfikacji kobiet i klasyfikacji drużynowej) akademickich mistrzostw świata (w Katowicach). Również w 2014 zwyciężyła w memoriale Krystyny Radzikowskiej we Wrocławiu. W 2015 drugi raz z rzędu zdobyła złoty medal akademickich mistrzostw Polski. W 2016 zdobyła srebrny medal indywidualnie oraz złoty drużynowo z Uniwersytetem Ekonomicznym w Poznaniu na akademickich Mistrzostwach Polski, pierwsze miejsce w kategorii kobiet na nieoficjalnych MP w szachach superbłyskawicznych oraz srebrny na Mistrzostwach Polski Kobiet w szachach błyskawicznych. We wrześniu osiągnęła najważniejszy sukces w swojej karierze: srebrny medal drużynowo na olimpiadzie szachowej w Baku oraz brązowy indywidualnie na czwartej szachownicy. Rok 2017 zaczęła od dwóch tytułów mistrzyni Polski – w szachach szybkich (w Zgierzu) oraz akademickich (w Lublinie). Drugi rok z rzędu zdobyła pierwsze miejsce w kategorii kobiet na nieoficjalnych MP w szachach superbłyskawicznych.
W 2021 roku została mistrzynią Polski.
Reprezentowała Polskę w turniejach drużynowych, między innymi:
Najwyższy ranking w dotychczasowej karierze osiągnęła 1 października 2016, z wynikiem 2401 punktów zajmowała 62. miejsce na światowej liście FIDE, jednocześnie zajmując 4. miejsce wśród polskich szachistek.

</doc>
<doc id="697792" url="https://pl.wikipedia.org/wiki?curid=697792" title="Strzelce (Wilkasy)">
Strzelce (Wilkasy)

Strzelce – przysiółek wsi Wilkasy w Polsce, położony w województwie warmińsko-mazurskim, w powiecie giżyckim, w gminie Giżycko. Przysiółek leży na zachodnim brzegu jeziora Niegocin. 
W latach 1975–1998 przysiółek należał administracyjnie do województwa suwalskiego.

</doc>
<doc id="697793" url="https://pl.wikipedia.org/wiki?curid=697793" title="Stanisław Ciołek (wojskowy)">
Stanisław Ciołek (wojskowy)

Stanisław Ciołek (ur. 1952) – komandor pilot Marynarki Wojennej RP.
W 1973 roku rozpoczął służbę w Siłach Zbrojnych PRL, którą kontynuował zarówno w lotnictwie Marynarki Wojennej, Wojsk Lotniczych i Obrony Powietrznej, jak i Wojsk Lądowych. Dowodził 37 pułkiem śmigłowców transportowych, 1 pułkiem szwoleżerów i 56 pułkiem śmigłowców bojowych. W 2006 roku objął stanowisko dowódcy Brygady Lotnictwa Marynarki Wojennej. Jest pilotem klasy mistrzowskiej z nalotem ponad 2600 godzin.
Wykształcenie.
Stanisław Ciołek urodził się w 1952 roku w Sieradzu. W okresie od 1973 do 1977 roku ukończył Wyższą Oficerską Szkołę Lotniczą w Dęblinie. Jest również absolwentem studiów podyplomowych na Wydziale Lotnictwa i Obrony Powietrznej Akademii Sztabu Generalnego Wojska Polskiego w Warszawie (lata 1984–1987) oraz Studiów Polityki Obronnej na Wydziale Strategiczno-Obronnym Akademii Obrony Narodowej w Warszawie (2004–2005).
Służba wojskowa.
Na pierwsze stanowisko służbowe skierowano go do 28 eskadry ratowniczej Marynarki Wojennej w Darłowie, gdzie został pilotem-nawigatorem, a później starszym pilotem klucza śmigłowców ratowniczych. W 1982 roku objął dowodzenie kluczem śmigłowców zwalczania okrętów podwodnych. Jeszcze w tym samym roku rozpoczął służbę w 16 pułku lotnictwa specjalnego w Siemirowicach, w którym pełnił obowiązki dowódcy eskadry (lata 1982–1984) i zastępcy dowódcy pułku (lata 1987–1988). Od 1988 od 1989 roku dowodził eskadrą w 7 pułku lotnictwa specjalnego Marynarki Wojennej w Siemirowicach.
Następnie przeniesiono go z Marynarki Wojennej do Wojsk Lotniczych i Obrony Powietrznej. W dowództwie 37 pułku śmigłowców transportowych w Łęczycy był kolejno starszym oficerem nawigatorem, zastępcą dowódcy pułku oraz dowódcą pułku. Po przekazaniu jednostki do Wojsk Lądowych i przeformowaniu na 1 pułk szwoleżerów pozostał jej dowódcą. W 1998 roku został szefem Szkolenia Lotniczego – zastępcą dowódcy 25 Dywizji Kawalerii Powietrznej im. Księcia Józefa Poniatowskiego w Tomaszowie Mazowieckim, od 1999 roku 25 Brygady Kawalerii Powietrznej. W 2001 roku objął stanowisko dowódcy 56 „Kujawskiego” pułku śmigłowców bojowych w Inowrocławiu. Od 1 stycznia 2006 roku do 7 października 2011 dowodził „Gdyńską” Brygadą Lotnictwa Marynarki Wojennej im. kmdr. pil. Karola Trzaski-Durskiego.
Podczas służby wykonywał loty na śmigłowcach: Mi-1, Mi-2, Mi-14, Mi-8, Mi-17 i PZL W-3WA „Sokół”.

</doc>
<doc id="697797" url="https://pl.wikipedia.org/wiki?curid=697797" title="Tetrasomia chromosomu X">
Tetrasomia chromosomu X

Tetrasomia chromosomu X, zespół XXXX − zespół polegający na obecności dwóch dodatkowych chromosomów X u kobiety. Ta bardzo rzadka aneuploidia została zidentyfikowana po raz pierwszy w 1961 roku. W sumie na całym świecie stwierdzono dotąd około stu tego typu przypadków. Kobiety z tetrasomią chromosomu X mają po trzy ciałka Barra w komórkach somatycznych. Przyczyną tetrasomii chromosomu X, tak jak i innych aneuploidii dotyczących tego chromosomu - zespołu Turnera (45,X0) i trisomii chromosomu X - są zaburzenia w koniugacji i segregacji chromosomów podczas procesu mejozy.

</doc>
<doc id="697800" url="https://pl.wikipedia.org/wiki?curid=697800" title="Niesulów">
Niesulów

Niesulów – wieś w Polsce położona w województwie łódzkim, w powiecie radomszczańskim, w gminie Gidle.
W latach 1975–1998 miejscowość administracyjnie należała do województwa częstochowskiego.

</doc>
<doc id="697802" url="https://pl.wikipedia.org/wiki?curid=697802" title="Ojrzeń (województwo łódzkie)">
Ojrzeń (województwo łódzkie)

Ojrzeń – wieś w Polsce położona w województwie łódzkim, w powiecie radomszczańskim, w gminie Gidle.
W latach 1975–1998 miejscowość administracyjnie należała do województwa częstochowskiego.

</doc>
<doc id="697803" url="https://pl.wikipedia.org/wiki?curid=697803" title="Nabłonek pokrywający">
Nabłonek pokrywający



</doc>
<doc id="697804" url="https://pl.wikipedia.org/wiki?curid=697804" title="Gruczoł prosty">
Gruczoł prosty

Gruczoł prosty – gruczoł składający się z jednego odcinka wydzielniczego. Gruczoł ten charakteryzuje się krótkim przewodem wyprowadzającym lub jego brakiem, w związku z czym ściana odcinków wydzielniczych łączy się bezpośrednio z nabłonkiem pokrywającym.
Ze względu na kształt gruczoły proste pojedyncze dzielimy na:

</doc>
<doc id="697806" url="https://pl.wikipedia.org/wiki?curid=697806" title="Gruczoły proste">
Gruczoły proste



</doc>
<doc id="697808" url="https://pl.wikipedia.org/wiki?curid=697808" title="Seattle SuperSonics">
Seattle SuperSonics

Seattle SuperSonics (popularnie znany jako Sonics) – amerykański klub koszykarski z siedzibą w Seattle w stanie Waszyngton, działający w latach 1967 do 2008.
Historia.
Nazwę zespołu wyłoniono z blisko 25 000 propozycji. Ostatecznie najlepszy okazał się pomysł nauczyciela Howarda E. Schmidta i jego syna Brenta, którzy wymyślili nazwę SuperSonics (Ponaddźwiękowcy), ze względu na to, iż w tym mieście w latach 60. fabryka Boeing Company prowadziła prace nad głośnym w owym czasie projektem samolotu SST – Boeing 2707, który miał przewozić pasażerów z ponaddźwiękową prędkością.
Sonics zdobyli jeden raz w swej historii tytuł mistrza NBA, w 1979 roku, zwyciężając w finale Washington Bullets. Najsłynniejszym zawodnikiem mistrzowskiej drużyny był Dennis Johnson, wybrany MVP finałów. Wcześniej, w 1978, drużyna pierwszy raz w swojej historii zagrała w finale ligi, gdzie przegrała z Washington Bullets. W 1996 Sonics prowadzeni przez Gary Paytona, z Shawnem Kempem, Detlefem Schrempfem i Samem Perkinsem w składzie, zanotowali trzeci występ w finale, przegrywając z powracającymi na tron mistrzowski Chicago Bulls.
Od czerwca 2006 właścicielem klubu był biznesmen z Oklahoma City – Clay Bennett. Na początku lipca 2008 roku Bennett postanowił przenieść zespół do jego rodzinnego miasta – Oklahoma City, gdyż radni miasta Seattle nie zdecydowali się odnowić hali Sonics KeyAreny. Tym samym zespół z Seattle przestał istnieć, gdyż władze miasta postanowiły zatrzymać ze sobą długoletnią tradycję zespołu wraz z jego nazwą oraz logo. Bennett musiał zapłacić 45 milionów dolarów (niektóre źródła podają 60) władzom miasta oraz kolejne 30 milionów jeśli do 2010 roku w Seattle nie powstanie nowy zespół NBA.

</doc>
<doc id="697809" url="https://pl.wikipedia.org/wiki?curid=697809" title="Husky (zespół muzyczny)">
Husky (zespół muzyczny)

Husky – polski zespół muzyczny z gatunku muzyki klubowej/avant-pop.
Duet Husky powstał w 2001 r. we Wrocławiu. Autorem muzyki zespołu jest Jacek Dojwa (Aural Planet), wokalistką jest Patrycja Hefczyńska – DJ Patrisia (Őszibarack, s.a.d.).

</doc>
<doc id="697810" url="https://pl.wikipedia.org/wiki?curid=697810" title="Wiłkokuk (leśniczówka)">
Wiłkokuk (leśniczówka)

Wiłkokuk (lit. "Vilkakukis") – osada leśna w Polsce, położona w województwie podlaskim, w powiecie sejneńskim, w gminie Giby.
W latach 1975–1998 osada administracyjnie należała do województwa suwalskiego.

</doc>
<doc id="697811" url="https://pl.wikipedia.org/wiki?curid=697811" title="Krzyżak łąkowy">
Krzyżak łąkowy

Krzyżak łąkowy ("Araneus quadratus") – gatunek pająka z rodziny krzyżakowatych.
Opis.
Krzyżak łąkowy ma ciało o długości osiągającej ok. 2,5 cm. Odwłok ma kształt kulisty lub owalny, a na nim 4 jasne plamki, a czasem znak krzyża. Wielkość zależy od płci osobnika: samice osiągają średnicę do 20 mm (spotykano okazy 25 milimetrowe), zaś samce do 8 mm. Masa ciała odpowiednio 1,5 i 0,1 g.
Występowanie.
Krzyżak łąkowy żyje na obrzeżach lasów, w zaroślach, parkach itd. na znacznej części Europy oraz w północnej Azji. Pająki te występują na terenach poniżej 2000 m n.p.m.
Tryb życia.
Pająki te na niewielkiej wysokości (poniżej 1 m) plotą duże okrągłe sieci łowne (pajęczyny), w które łowią owady, będące ich głównym pokarmem.

</doc>
<doc id="697812" url="https://pl.wikipedia.org/wiki?curid=697812" title="Chylinki">
Chylinki

Chylinki – mała osada leśna w Polsce położona w województwie podlaskim, w powiecie sejneńskim, w gminie Giby. Leży nad Czarną Hańczą.
W latach 1975–1998 miejscowość administracyjnie należała do województwa suwalskiego.

</doc>
<doc id="697816" url="https://pl.wikipedia.org/wiki?curid=697816" title="Mariusz Ujek">
Mariusz Ujek

Mariusz Ujek (ur. 6 grudnia 1977 w Lubinie) – polski piłkarz grający na pozycji napastnika. Wychowanek Zagłębia Lubin.
Kariera klubowa.
Ujek swoją karierę rozpoczynał w Zagłębiu Lubin. W jego barwach zadebiutował w pierwszej lidze. Zaliczył również krótkie epizody w Stali Chocianów, Chrobrym Głogów, BKSie Bolesławiec, FC Singen 04, RKSie Radomsko, Kuźni Jawor, Górniku Polkowice i Odrze Opole. Grając w Zagłębiu Sosnowiec został oskarżony o udział a aferze korupcyjnej. Po przyznaniu się do winy wrócił do piłki. Od lipca 2005 występował jako zawodnik GKS Bełchatów. Po sezonie 2009/2010 klub nie doszedł do porozumienia z zawodnikiem i opuścił on drużynę z Bełchatowa, w której zagrał w 116 oficjalnych spotkaniach strzelając 20 bramek. 27 sierpnia 2010 podpisał roczny kontrakt z Polonią Bytom. W lipcu 2011 związał się kontraktem z Wartą Poznań. W klubie rozegrał dziesięć spotkań, w których zdobył jedną bramkę. 31 grudnia 2011 klub poinformował o rozwiązaniu kontraktu z napastnikiem. Od lata 2012 roku był zawodnikiem III ligowego Włókniarza Zelów, w którym występując w 10 spotkaniach strzelił 4 bramki. W grudniu 2012 odszedł z klubu. W sezonie 2013/2014 reprezentował barwy, grającego w piotrkowskiej klasie okręgowej, klubu Zjednoczeni Gmina Bełchatów.
Od 8 stycznia 2013 roku do sierpnia 2014 Mariusz Ujek reprezentował barwy MKS Polonii Warszawa.

</doc>
<doc id="697828" url="https://pl.wikipedia.org/wiki?curid=697828" title="Artur Prokop">
Artur Prokop

Artur Prokop (ur. 18 grudnia 1972 w Tarnowie), polski pomocnik. Wychowanek Tarnovii Tarnów. W barwach klubów Hutnik Kraków, RKS Radomsko i Górnik Zabrze rozegrał 106 spotkań w polskiej ekstraklasie, strzelając w nich 6 bramek (stan na 4.06.2010). Aktualnie broni barw Tuchovii Tuchów, gdzie jest grającym trenerem. Pochodzi ze sportowej rodziny: ojciec był przez wiele lat kierownikiem Tarnovii Tarnów, a bracia również byli zawodnikami okolicznych klubów.

</doc>
<doc id="697829" url="https://pl.wikipedia.org/wiki?curid=697829" title="Rosyjska Narodowa Armia Ludowa">
Rosyjska Narodowa Armia Ludowa

Rosyjska Narodowa Armia Ludowa (ros. Русская Национальная Народная Армия, RNNA) – kolaboracyjna formacja zbrojna w służbie III Rzeszy złożona z Rosjan podczas II wojny światowej.
13 marca 1942 r. w wiosce Osintorf koło Orszy rozpoczęto formowanie pod auspicjami niemieckiego wywiadu wojskowego Abwehra jednostki wojskowej złożonej z Rosjan pod nazwą 203 ochotniczy oddział do zwalczania partyzantki w liczbie 100–150 żołnierzy. W ciągu 4 miesięcy przy sztabie Grupy Armii „Środek” zorganizowano sztab jednostki, pułk piechoty (trzy bataliony po ok. 200 ludzi), kompanie rozpoznawczą, karabinów maszynowych i gospodarczą, plutony samochodowy, saperów, łączności i sztabowy, dywizjon artylerii oraz kurs szkoleniowy kadry dowódczej. Ponadto w Szkłowie sformowano samodzielny batalion strzelecki. Miały one na uzbrojeniu 225 karabinów maszynowych, 24 moździerze, kilka dział polowych, 2 samochody. Cała broń pochodziła ze zdobyczy na Armii Czerwonej. Oddziały składały się z rosyjskich jeńców wojennych z obozów jenieckich w Borysowie, Smoleńsku, Rosławiu i Wiaźmie. 
Początkowo starano się prowadzić nabór ochotników jedynie spośród przeciwników władzy stalinowskiej, ale ostatecznie zaczęto brać wszystkich zgłaszających się. Z biegiem czasu Niemcy zaczęli nazywać jednostkę Verband Graukopf, a następnie Oddziałem Doświadczalnym „Środek” (Versucheband „Mitte”) lub Osintorf Brigade. Na jej czele stanęli początkowo rosyjscy biali emigranci: płk Konstantin G. Kromiadi, odpowiedzialny za sprawy polityczne i płk Igor K. Sacharow, odpowiedzialny za sprawy wojskowe. Przyjęli oni pseudonimy: płk K. G. Kromiadi – „Sanin”, zaś płk I. K. Sacharow – „Lewin”. Odpowiedzialnym ze strony niemieckiej był ppłk Abwehry von Hetting-Seeburg. Rosyjscy dowódcy RNNA zamierzali rozwinąć swoją formację do wielkości dywizji, wysłać ją na front do walki z Armią Czerwoną, doprowadzić do masowych dezercji i w ten sposób sformować armię rosyjską walczącą z reżimem bolszewickim. Celem ostatecznym było ustanowienie nowej Rosji. Jednakże Niemcy zamierzali wykorzystać jednostkę głównie do celów sabotażowo-dywersyjnych na tyłach wojsk sowieckich, które to działania miały prowadzić pojedyncze plutony i kompanie, a także walki z partyzantką. Mijało się to z celami rosyjskich dowódców RNNA. 
Już w maju 1942 r. żołnierze RNNA przeszli chrzest bojowy. Niemcy skierowali ich do walki z działającym na tyłach niemieckich w rejonie Wiaźmy i Dorohobuża I Gwardyjskim Korpusem Kawaleryjskim gen. P. A. Biełowa. Oddział liczący ok. 300 żołnierzy przebranych w mundury sowieckie miał przeniknąć do sztabu korpusu i wziąć go do niewoli. W trakcie działań ok. 100 żołnierzy przeszło na stronę sowiecką, zaś ok. 70 zginęło. Około 120 powróciło do swoich pozycji wraz z pewną liczbą sowieckich dezerterów. Latem kilka grup żołnierzy liczących po 150–200 ludzi zostało przez Niemców przerzuconych przez linię frontu. Pozostałe oddziały RNNA uczestniczyły 4-krotnie w operacjach antypartyzanckich. Działania te spowodowały odpowiedź dowództwa sowieckiego, które skierowało swoich agentów w szeregi RNNA. W rezultacie w sierpniu 1942 r. na stronę partyzantów przeszło ok. 200 żołnierzy i oficerów RNNA z bronią w ręku. W tej sytuacji Niemcy zwolnili rosyjskich oficerów RNNA i odesłali ich do Berlina, zastępując ich oficerami Armii Czerwonej, którzy dostali się do niewoli i zadeklarowali współpracę. 
Od 1 września 1942 r. za sprawy polityczne RNNA zaczął odpowiadać gen. mjr Gieorgij N. Żylenkow, a dowództwo wojskowe objął płk Władimir I. Bojarski. Niemieckie dowództwo wiązało z jednostką duże nadzieje polityczne i dlatego przemianowało ją na Rosyjską Narodową Armię Ludową. Liczyła ona ok. 1,5 tys. żołnierzy. Rozpoczęto nawet wydawać własne pismo „Rodina”. W październiku 1942 r. dowództwo RNNA przedstawiło stronie niemieckiej plan powołania komitetu wyzwolenia ojczyzny i sformowania rosyjskiej armii narodowej, aby jeszcze latem 1943 r. zniszczyć ZSRR. Pod koniec listopada dowództwo Grupy Armii „Środek” zdecydowało zreorganizować RNNA, dostosowując strukturę organizacyjną jej batalionów do organizacji batalionów piechoty Wehrmachtu. W rezultacie bataliony RNNA składały się z trzech kompanii strzeleckich, plutonów rozpoznawczego, saperów, łączności, przeciwpancernego (3 działka ppanc. 45 mm) i artylerii (2 działa polowe 76 mm). Cała RNNA nazwana Brygadą Bojarskiego miała mieć pięć batalionów strzeleckich, batalion sztabowy i batalion techniczny. Na początku grudnia 1, 2 i 3 bataliony (w niemieckiej nomenklaturze 633, 634 i 635 Ostbataliony) były ukompletowane w 75%, bataliony sztabowy i techniczny – w 60%, zaś 4 i 5 batalion (636 i 637 Ostbataliony) – jedynie w 15-20%. Liczebność całej jednostki dochodziła do 4 tys. ludzi. Pomimo tego w połowie grudnia osiągnęła ona gotowość bojową. 16 grudnia wizytował ją feldmarszałek Günther von Kluge, będąc zadowolonym z organizacji. Rozkazał dwa bataliony przenieść w rejon Berezy do walki z partyzantką. Operacja zakończyła się niepowodzeniem. Kolejne trzy niepełne bataliony zostały przerzucone pod Wielkie Łuki do odblokowania okrążonego zgrupowania niemieckiego. Podczas walki rozproszyły się, a wielu żołnierzy poległo. W tej sytuacji Niemcy usunęli z dowódczych funkcji gen. G. N. Żylenkowa i płk. W. I. Bojarskiego, mianując nowym dowódcą b. majora Armii Czerwonej Rudolfa F. Rila, mianowanego na stopień podpułkownika. Faktycznie dowodził jednak niemiecki oficer płk Karetti, zaś przy sztabie jednostki powstał niemiecki sztab. 
RNNA została przemianowana na 700 Wschodni Pułk Specjalnego Przeznaczenia. Rosyjscy oficerowie i żołnierze coraz gorzej reagowali na te wszystkie zmiany, coraz częściej dezerterując do partyzantów. Po ucieczce do lasu 130 żołnierzy Niemcy w maju 1943 r. aresztowali ppłk. W. F. Rila. Następnie rozformowali sztab pułku, zaś poszczególne bataliony poprzenosili do różnych garnizonów. W ten sposób pułk przestał istnieć.
Ciekawostką jest fakt, że od początku sierpnia 1942 r. przy 4 batalionie RNNA istniał pododdział złożony z b. sowieckich pilotów wojskowych. Na ich czele stali mjr Fiłatow, kpt. Ripuszinski i por. Pliuszczow. Przekazali oni dowódcy 4 batalionu płk. Kobziewowi plan utworzenia oddziału lotniczego. Dowództwo RNNA ze sceptycyzmem podeszło do tego pomysłu, ale ostatecznie poparło go. Niemcy zgodzili się na utworzenie szkoleniowo-treningowej grupy lotniczej na czele z mjr. Fiłatowem. Jej liczebność wynosiła 22 ludzi. Na początku września 1942 r. rozpoczęły się zajęcia z zakresu teorii awiacji, lotów, działań szturmowych. Po zmianie dowództwa RNNA nowy dowódca płk W. I. Bojarski postanowił o zakończeniu szkolenia lotniczego. Faktycznie przygotowania członków grupy lotniczej trwały aż do lutego 1943 r., czyli rozformowania RNNA. Następnie mjr Fiłatow i kpr. Ripuszinski zostali skierowani do Mohylewa, zaś pozostali lotnicy do szkoły oficerskiej 1 Wschodniego Pułku Zapasowego w Bobrujsku.

</doc>
<doc id="697831" url="https://pl.wikipedia.org/wiki?curid=697831" title="Arkbalista">
Arkbalista

Arkbalista, arkabalista (łac. "arcuballista") – rzymska i średniowieczna machina oblężnicza, ciężka kusza umieszczana na podwoziu (dwukołowej lawecie).
Przystosowana była do strzelania bełtami i belkami; mogła również miotać kamienie, kule oraz naczynia napełnione płonącą smołą lub nieczystościami (co w porze gorącej miało wywołać w obleganej twierdzy zarazę). W czasach rzymskich stosowano ją jako broń lekką w pierwszej linii legionu wraz z ręcznymi manubalistami. Cięciwę napinano przy pomocy kołowrotu. Zasięg arkbalisty wynosił ok. 900 metrów, a z odległości 200 m jej bełt o masie 0,5 kg przebijał drewnianą deskę. 
W średniowiecznej Europie antyczne arkbalisty ostatecznie wyparły ciężkie kusze wałowe nieefektywne podczas walki w polu, rozpowszechniając się zarówno w Europie zachodniej, jak i wschodniej. Dla zwiększenia skuteczności zwykle stosowano kilka arkbalist ustawionych szeregowo.
Jako machiny oblężnicze wykorzystywano ich większe odmiany, zwane espringolami, w których rozpiętość łuku sięgała 12 metrów, a zasięg dochodził do ok. 1100 metrów. Przeznaczone były do rażenia siły żywej nieprzyjaciela i niszczenia słabszych elementów umocnień za pomocą cięższych bełtów.

</doc>
<doc id="697838" url="https://pl.wikipedia.org/wiki?curid=697838" title="Gorazdowo">
Gorazdowo

2 miejscowości w Polsce:

</doc>
<doc id="697839" url="https://pl.wikipedia.org/wiki?curid=697839" title="Midas (ujednoznacznienie)">
Midas (ujednoznacznienie)



</doc>
<doc id="697841" url="https://pl.wikipedia.org/wiki?curid=697841" title="Dariusz Pietrasiak">
Dariusz Pietrasiak

Dariusz Pietrasiak (ur. 12 lutego 1980 w Sandomierzu) – polski piłkarz grający na pozycji obrońcy oraz trener, Reprezentant Polski. Mistrz Polski w sezonie 2011/2012 i wicemistrz Polski w sezonie 2006/2007.
Życie prywatne.
Dariusz Pietrasiak urodził się 12 lutego 1980 roku w Sandomierzu. Ma 186 centymetrów wzrostu i waży 81 kilogramów. Dzieciństwo spędził we Włostowie. Ukończył Technikum Hutniczo-Mechaniczne w Ostrowcu Świętokrzyskim.
Życiorys.
Kariera klubowa.
Początki kariery (1998-2003).
Dariusz Pietrasiak rozpoczynał karierę piłkarską w Cukrowniku Włostów. Z zespołem tym występował w sezonie 1998/99 w klasie okręgowej. Po zakończeniu rozgrywek podpisał kontrakt z klubem KSZO Ostrowiec Świętokrzyski. W pierwszym sezonie występów w nowym zespole zdobył 5 bramek. W sezonie 2000/01 także zdobył 5 goli, a KSZO awansował do ówczesnej pierwszej ligi. W pierwszej lidze zadebiutował 21 lipca 2001 roku w spotkaniu przeciwko Wiśle Kraków, w którym grał do 72. minuty, kiedy to został zmieniony przez Marcina Wróbla. W sezonie 2001/02 zagrał łącznie w 18. spotkaniach ligowych, w których nie zdobył bramki. Wystąpił także w pierwszym spotkaniu barażowym o utrzymanie w pierwszej lidze, a jego zespół wygrał oba mecze barażowe z Górnikiem Łęczna i utrzymał się w lidze. W kolejnym sezonie wystąpił w 16. spotkaniach ligowych, a jego zespół zajął w tabeli 15. miejsce i spadł z ligi. Pietrasiak strzelił wówczas swojego pierwszego gola w pierwszej lidze. W przegranym 1-2 meczu przeciwko Odrze Wodzisław Śląski, rozegranym 17 maja 2003, zdobył bramkę w 78. minucie gry. W rozegranym blisko miesiąc wcześniej spotkaniu przeciwko Pogoni Szczecin Pietrasiak po raz pierwszy wykonywał rzut karny, jednak nie zdobył bramki, a KSZO przegrał 0-1. W rundzie jesiennej sezonu 2003/2004 występował w rozgrywkach drugiej ligi w barwach KSZO. W 14. spotkaniach ligowych zdobył 2. bramki&lt;ref name="2003/04"&gt;&lt;/ref&gt;, jednak zespół z Ostrowca Świętokrzyskiego po zakończeniu rundy wycofał się z rozgrywek.
GKS Bełchatów (2004-2010).
Po wycofaniu się z rozgrywek ligowych KSZO, Pietrasiak przeniósł się do innego drugoligowego wówczas klubu, GKS-u Bełchatów, gdzie został podstawowym zawodnikiem. W rundzie wiosennej wystąpił w 12. spotkaniach ligowych, w których nie zdobył gola, a jego klub zajął 4. miejsce w tabeli, przegrywając miejsce w barażach o pierwszą ligę gorszym bilansem meczów bezpośrednich z Cracovią. W kolejnym sezonie Pietrasiak zagrał w 24. meczach ligowych, zdobywając po bramce w spotkaniach z Arką Gdynia, Górnikiem Polkowice oraz Szczakowianką Jaworzno, a GKS Bełchatów, w którym występował, zajął w tabeli 2. miejsce i awansował do ówczesnej pierwszej ligi. W sezonie 2005/06 wystąpił w 18. meczach ligowych, w których nie zdobył żadnego gola. W przegranym spotkaniu przeciwko Legii Warszawa, rozegranym 3 marca 2006 roku, zdobył pierwszą bramkę samobójczą w historii jego występów w pierwszej lidze. W kolejnym sezonie był podstawowym zawodnikiem GKS-u Bełchatów, z którym zdobył wicemistrzostwo Polski oraz został finalistą Pucharu Ekstraklasy. Pietrasiak wystąpił łącznie w 29. spotkaniach ligowych, w których zdobył cztery gole. W spotkaniu przeciwko Dyskobolii Grodzisk Wielkopolski, rozegranym 16 września 2006, po raz drugi w karierze zdobył bramkę samobójczą. 19 lipca 2007 roku, podczas meczu Pucharu UEFA z gruzińskim Ameri Tbilisi, zadebiutował w europejskich pucharach. Strzelił dwa gole, a jego zespół wygrał 2-0. Były to także pierwsze bramki w historii występów GKS-u Bełchatów w europejskich pucharach. W sezonie 2007/08 Pietrasiak wystąpił w 24 spotkaniach ligowych, w których zdobył jedną bramkę. W kolejnym sezonie do 22. kolejki spotkań był podstawowym zawodnikiem GKS-u, w którego barwach zagrał w 21. meczach ligowych i nie zdobył gola. W kwietniu 2009 roku, podczas treningu, odniósł poważną kontuzję (złamanie palca u nogi), w wyniku której na boisko powrócił dopiero w 3. kolejce sezonu 2009/10&lt;ref name="2009/10"&gt;&lt;/ref&gt;. W sezonie 2009/10 wystąpił w 28. meczach ligowych, w których zdobył dwa gole, oba z rzutów karnych. Wiosną 2012 usłyszał - jak podaje blog Piłkarska Mafia - zarzut ustawiania meczów GKS Bełchatów.
Polonia Warszawa (2010-2011).
1 czerwca 2010 roku podpisał kontrakt z Polonią Warszawa. W nowym klubie zadebiutował 6 sierpnia, podczas spotkania ligowego z Górnikiem Zabrze. W sumie rozegrał w Polonii Warszawa 18 meczów w sezonie 2010/2011 i zdobył jedną bramkę.
Śląsk Wrocław (2011-16.05.2012).
27 czerwca 2011 roku podpisał dwuletni kontrakt z drużyną ówczesnego wicemistrza Polski. W pierwszym sezonie otrzymał w klubie numer 14. W sezonie 2011/2012 ze Śląskiem wywalczył mistrzostwo Polski. 16 maja 2012 rozwiązano umowę za porozumieniem stron. De facto mistrzowie (2011/2012) wyrzucili obrońcę za postawione mu zarzuty korupcji.
Maccabi Netanja (2012).
16 lipca dołączył do klubu z Izraela. W październiku rozwiązał kontrakt z izraelskim klubem.
Podbeskidzie Bielsko-Biała (2012-2014).
W październiku 2012 podpisał kontrakt z ostatnią drużyną ekstraklasy Podbeskidziem Bielsko-Biała. Zadebiutował w ligowym meczu ze swoim byłym klubem GKS-em Bełchatów. Wiosną sezonu 2014/2015 grał w rezerwach, a następnie odszedł z klubu.
KSZO 1929 Ostrowiec Świętokrzyski (2016-).
Od rundy wiosennej sezonu 2015/16 do jesieni 2016/17 występował w III-ligowym KSZO.
Kariera reprezentacyjna.
W maju 2010 roku Dariusz Pietrasiak znalazł się na liście rezerwowej powołań do reprezentacji Polski na mecze towarzyskie z Finlandią, Serbią i Hiszpanią, jednak nie zagrał w żadnym z tych spotkań. 30 sierpnia 2010 roku został powołany do reprezentacji Polski na towarzyskie mecze z Ukrainą i Australią. Ostatecznie w reprezentacji zadebiutował 7 września 2010 roku, podczas przegranego 1-2 meczu z Australią. W spotkaniu tym wystąpił w podstawowym składzie, a w 70. minucie gry został zmieniony przez Euzebiusza Smolarka. Występ Pietrasiaka został jednak, przez polską prasę, oceniony bardzo nisko: Przegląd Sportowy przyznał mu notę 4 w dziesięciostopniowej skali, a Gazeta Wyborcza oceniła jego grę na 1+ w sześciostopniowej skali. 27 września 2010 roku ponownie został powołany do reprezentacji Polski, tym razem na mecze ze Stanami Zjednoczonymi i Ekwadorem. 10 października 2010 roku rozegrał całe spotkanie przeciwko Amerykanom, jednak jego występ ponownie został oceniony bardzo nisko: tygodnik Futbol News wystawił mu notę 2 w sześciostopniowej skali, a portal SportoweFakty.pl 4,5 w dziesięciostopniowej skali.
Kariera trenerska.
Swoją pracę jako trener Pietrasiak rozpoczął w A-klasowym OKS Opatów, jednocześnie grając w KSZO. W grudniu 2016 roku objął funkcję trenera III-ligowego KSZO 1929 Ostrowiec, zastąpił na tym stanowisku Tadeusza Krawca. Funkcję tę piastował do 6 kwietnia 2017 roku. W końcówce sezonu wrócił do OKS Opatów, gdzie wraz z Mariuszem Kadelą poprowadził zespół w trzech ostatnich kolejkach sezonu oraz meczach barażowych, w których opatowska drużyna wywalczyła awans do klasy okręgowej. W czerwcu 2017 roku Pietrasiak został trenerem IV-ligowego Alitu Ożarów, gdzie zastąpił Piotra Choraba. Drużyna zakończyła rozgrywki na 4. miejscu. 22 czerwca 2018 roku został trenerem III-ligowej Wisły Sandomierz, na tym stanowisku zastąpił Grzegorza Wesołowskiego.

</doc>
<doc id="697844" url="https://pl.wikipedia.org/wiki?curid=697844" title="Szlamy">
Szlamy

Szlamy – mała osada leśna w Polsce położona w województwie podlaskim, w powiecie sejneńskim, w gminie Giby, w pobliżu trójstyku granic Polski z Litwą i Białorusią. Leży nad rzeką Szlamicą, łączącą jeziora Szlamy i Głebokie.
W latach 1975–1998 miejscowość administracyjnie należała do województwa suwalskiego.

</doc>
<doc id="697845" url="https://pl.wikipedia.org/wiki?curid=697845" title="Ojrzeń">
Ojrzeń

2 miejscowości w Polsce:

</doc>
<doc id="697846" url="https://pl.wikipedia.org/wiki?curid=697846" title="Batalion rozpoznania skażeń">
Batalion rozpoznania skażeń



</doc>
<doc id="697847" url="https://pl.wikipedia.org/wiki?curid=697847" title="Gruczoły rozgałęzione">
Gruczoły rozgałęzione



</doc>
<doc id="697854" url="https://pl.wikipedia.org/wiki?curid=697854" title="Krystian Kalkstein Stoliński">
Krystian Kalkstein Stoliński



</doc>
<doc id="697858" url="https://pl.wikipedia.org/wiki?curid=697858" title="Wilczy Dół (osada)">
Wilczy Dół (osada)

Wilczy Dół (też: "Wilczyska") – mała osada śródleśna w Polsce położona w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość administracyjnie należała do województwa gorzowskiego.

</doc>
<doc id="697862" url="https://pl.wikipedia.org/wiki?curid=697862" title="Napad padaczkowy">
Napad padaczkowy

Napad padaczkowy – przejściowe zaburzenie czynności mózgu, będące wynikiem gwałtownych wyładowań bioelektrycznych grupy komórek nerwowych aktywujących określone układy strukturalno-czynnościowe mózgu. Napady mogą mieć różne nasilenie, od krótkich i prawie niezauważalnych, po długie, silne wstrząsy. W przebiegu padaczki powtarzają się i nie mają bezpośredniej przyczyny, ale też mogą pojawić się na skutek konkretnego bodźca niezwiązanego z tą chorobą.
Wyróżnia się wiele rodzajów napadów padaczkowych dzielonych na częściowe i pierwotnie uogólnione.
Napady częściowe.
Napady, w czasie których wyładowania ograniczają się, przynajmniej początkowo, jedynie do ogniska padaczkowego:
Napady pierwotnie uogólnione.
Napady, w których nie da się dokładnie zlokalizować ogniska padaczkowego (bez umiejscowionego początku). Zawsze przebiegają z utratą świadomości, ponieważ wyładowania bioelektryczne obejmują od razu cały mózg.

</doc>
<doc id="697864" url="https://pl.wikipedia.org/wiki?curid=697864" title="Batalion zabiegów specjalnych">
Batalion zabiegów specjalnych



</doc>
<doc id="697868" url="https://pl.wikipedia.org/wiki?curid=697868" title="Podszkle (województwo lubuskie)">
Podszkle (województwo lubuskie)

Podszkle – mała osada Polsce położona w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość administracyjnie należała do województwa gorzowskiego.

</doc>
<doc id="697873" url="https://pl.wikipedia.org/wiki?curid=697873" title="Mostniki">
Mostniki

Mostniki (niem. "Neubrück") – mała osada leśna w Polsce położona w województwie lubuskim, w powiecie strzelecko-drezdeneckim, w gminie Dobiegniew.
W osadzie znajduje się ceglana leśniczówka z początku XX wieku - obiekt piętrowy, podpiwniczony na planie prostokąta, wykończony licowaną cegłą, z murowanym gankiem od frontu. Ma tu siedzibę Obwód Ochronny "Kamienna". Oprócz tego na terenie osady funkcjonuje gospodarstwo agroturystyczne.
W latach 1975–1998 miejscowość administracyjnie należała do województwa gorzowskiego.

</doc>
<doc id="697874" url="https://pl.wikipedia.org/wiki?curid=697874" title="Cerro El Ávila">
Cerro El Ávila

Cerro El Ávila – szczyt górski w środkowo-północnej Wenezueli. Góra wznosi się w pobliżu stolicy państwa Caracas i oddziela miasto od Morza Karaibskiego.

</doc>
<doc id="697876" url="https://pl.wikipedia.org/wiki?curid=697876" title="Two Liberty Place">
Two Liberty Place

Two Liberty Place – budynek w Filadelfii w USA. Budynek ten został zaprojektowany przez Murphy/Jahn, Inc. Architects, Zeidler Partnership Architects. Jego budowa zakończyła się w 1990. Ma 258 m wysokości i 58 pięter. Jest wykorzystywany w celach biurowych. Został on wykonany w stylu postmodernistycznym. Całkowita powierzchnia użytkowa wynosi 111,483 m². Jest to obecnie drugi co do wysokości wieżowiec w Filadelfii, zaraz po One Liberty Place. W trakcie budowy jest prawie 300-metrowej wysokości Comcast Center, dlatego też po jego ukończeniu Two Liberty Place spadnie na trzecie miejsce. Nigdy nie był na pierwszym miejscu. W czerwcu 2002 został nabyty przez Shorenstein Company. Cena osiągnęła podobno 200 milionów dolarów amerykańskich.

</doc>
<doc id="697877" url="https://pl.wikipedia.org/wiki?curid=697877" title="Koło małe">
Koło małe

Koło małe – koło powstałe przez przecięcie kuli płaszczyzną nie przechodzącą przez jej środek. W polskim piśmiennictwie używa się tego terminu niekonsekwentnie także w odniesieniu do okręgów małych, czyli okręgów powstałych przez przecięcie sfery płaszczyzną nie przechodzącą przez jej środek. W piśmiennictwie anglosaskim używa się jednak terminu "small circle" (okrąg mały) a nie "small disk".
Koła małe w odróżnieniu od kół wielkich nie są prostymi geometrii sferycznej, gdyż nie wskazują najkrótszych dróg pomiędzy punktami. Przykładami takich kół na sferze niebieskiej są koła łączące punkty o tej samej wysokości nad horyzontem (almukantary) bądź koła stałej deklinacji.

</doc>
<doc id="697879" url="https://pl.wikipedia.org/wiki?curid=697879" title="Gruczoły złożone">
Gruczoły złożone



</doc>
<doc id="697881" url="https://pl.wikipedia.org/wiki?curid=697881" title="Bokserki">
Bokserki

Bokserki – rodzaj męskiej bielizny, spodenki, które są noszone jako krótkie spodnie. Luźne szorty, które są noszone jako bielizna przez mężczyzn i chłopców. Angielskie określenie "boxer-shorts" zostało odnotowane w 1944 roku. Słownik języka polskiego: "bokserki" → rodzaj bielizny męskiej, luźne spodenki męskie, z krótkimi nogawkami. Inna nazwa to krótkie kalesony. Słownik mody męskiej: "bokserki" rodzaj męskiej bielizny. Krojem przypominają krótkie spodenki bokserskie. Mogą być luźne lub przylegające, obcisłe. Słownik onomazjologiczny: "bokserki" → rzeczownik, rodzaj bielizny męskiej, odzież dolna, nogawice ukryte połączone. Są to spodenki luźno osadzone na korpusie i pokrywa ciało do od pasa do połowy uda, zakrywając genitalia i pośladki. Zwykle posiadają rozporek, który może być zamykany na guziki, ale nie dotyczy to wszystkich modeli. Górna cześć jest wykończona gumką. W Polsce używa się wyłącznie słowa "bokserki". Słownik synonimów zawiera 4 wyrazy bliskoznaczne: "szorty", "spodenki", "krótkie spodnie", "bermudy". Natomiast jeszcze w latach 70. XX wieku na metce tego, co dziś określa się często jako "bokserki", widniała nazwa "kalesony" i ewentualnie "krótkie kalesony," zaś na długich właśnie "kalesony długie". Nazwa ta pochodzi prawdopodobnie z języka francuskiego od słowa "calcif" (kalsif), co w dosłownym tłumaczeniu oznacza „bokserki”. Początkowo nazwa "bokserki" była zarezerwowana jedynie dla luźnych spodenek. Dziś jest używana także dla obcisłej bielizny z krótkimi nogawkami – a więc "krótkich kalesonów". Cytowana definicja występuje w Słowniku języka polskiego PWN z 1978 roku, a w ogóle nie ma tam hasła „bokserki”.
Bokserki męskie swoją nazwę wywodzą od krótkich spodenek używanych przez bokserów. Przede wszystkim takie spodenki musiały zapewniać swobodę ruchów, być wygodne i naturalnie leżeć. Z czasem również inni sportowcy zaczęli używać tego typu krótkich spodenek. Niedługo po tym pojawiły się również modele męskiej bielizny odwołującej się właśnie do takiego wzoru. Przede wszystkim bokserki gwarantowały znacznie większą swobodę ruchów, były również znacznie bardziej luźne niż tradycyjne slipy. Wyróżniały je także krótkie nogawki, które sprawiały, że nawet bardziej wstydliwi mężczyźni mogli pokazywać się w bieliźnie obcym osobom bez większego dyskomfortu. To właśnie ta swoboda i ten “luz” bokserek spopularyzowały ten rodzaj bielizny. W ciągu lat różne firmy zajmujące się produkcją odzieży przygotowały wiele bardzo różnych modeli i rodzajów bokserek męskich – jedne były bardziej luźne i dłuższe, inne krótsze i bardziej obcisłe.
Historia.
Krój i wygląd bielizny zależał w dużej mierze od klimatu, środowiska i kultury. W ciepłym środowisku bielizna była używana głównie przez żołnierzy, którzy potrzebowali chronić delikatne partie ciała przed ciężką metalową zbroją. Dlatego w starożytnym Rzymie legioniści nosili spodenki sięgające kolan wykonane z płótna. Chodziło głównie o poprawienie komfortu noszenia pancerzy, aby zminimalizować ryzyko otarć. W średniowieczu bielizna męska była bardziej rozbudowana. Należała do niej biała, lniana koszula z długim rękawem i luźne, długie, również lniane, spodenki wiązane w pasie. Z biegiem czasu, w XV wieku spodenki te stopniowo skracały się i stawały się bardziej dopasowane.
W 1925 roku Jacob Golomb, założyciel przedsiębiorstwa Everlast, zaprojektował bokserki z elastyczną talią. Zastąpiły one bokserki skórzane noszone przez bokserów do tej pory. Golomb zdawał sobie sprawę, że skóra nie jest wygodna. Jego projekt obejmował szorty z szerokimi nogawkami, tak, aby umożliwić większą swobodę ruchu bokserów w na ringu. Zastosował również elastyczny pas, który zastąpił dotychczasowe zwykłe skórzane sznurki do mocowania spodni w pasie. W tamtym okresie była to wielka innowacja. Majtki te, nazwane „boxer shorts”, natychmiast stały się popularne. W 1935 roku bokserki straciły nieco na popularności ponieważ pojawił się konkurent – slipy firmy Jockey. Około 1947 roku, bokserki zaczęły zyskiwać na popularności ponownie, gdy włączono je do sortów mundurowych żołnierzy US Army. Od tej pory stały się obok slipek Jockey stałym wyposażeniem munduru letniego. Do tej pory, bielizna była uważana za rzecz bardzo osobistą, która nie powinna interesować opinii publicznej. W Stanach Zjednoczonych zmieniło się to dopiero w połowie lat 50. XX w. po wywiadzie przeprowadzonym z senatorem Josephem McCarthym. Wywiad miał miejsce w programie prowadzonym przez gwiazdę TV Edwarda R. Murrowa pt. "Person to Person". Formuła programu zakładała przeprowadzanie wywiadu ze sławnymi ludźmi polityki, ekranu i biznesu w ich domach. Tak było w przypadki McCarthy’ego, który w wywiadzie Deana Achesona sekretarza stanu w Białym Domu określi jako „pompatycznego dyplomatę w bokserkach”. Wywołało to poważne uliczne protesty. W pruderyjnym kraju, jakim były wówczas Stany Zjednoczone Ameryki tego typu występek był uważany za skandaliczny. Niemniej wtedy to właśnie bokserki stały się popularne bardziej niż kiedykolwiek wcześniej. Ogromny wpływ na popularność bokserek w Europie miała sesja zdjęciowa dla nowej bielizny Levi Strauss &amp; Co. z 1985 roku ze zdjęciem angielskiego modela i muzyka Nicka Kamena, który został sfotografowany w białych bokserkach. Notabene szerszą popularność przyniósł bokserkom udział Kamena w reklamie telewizyjnej dżinsów Levi’s w tym samym roku – zainteresowanie wzbudziła scena, w której model ubrany był jedynie w białe bokserki. Była to jedna z najbardziej sugestywnych reklam w historii. Szczególnie jej pierwsze sekundy, gdy model Nick Kamen wchodzi do samoobsługowej pralni, zdejmuje całe ubranie, w tym dżinsy 501, wsadza je do pralki i zostaje w samych bokserkach "sunspel". Reklama była ustawiona tak, aby odtwarzała obraz Ameryki z lat 50. XX w. Było w tym dużo dowcipu, seksapilu i sporo nostalgii. Obraz ten nazwano "Lauderette. a" pokazano po raz pierwszy podczas "Boxing Day 1985". Reklama była dziełem Johna Hegarty’ego i Barbary Noakes z BBH. Dzięki niej Levi osiągnął status ikony w Wielkiej Brytanii. W 2000 roku reklama ta zajęła 4. miejsce w plebiscycie na 100 najlepszych reklam wszech czasów i przyczyniła się do gwałtownego wzrostu popularności tego typu bielizny.
Bokserki typu "boxer-briefs" z Y-frontem były dziełem Arthura Kneiblerga z przedsiębiorstwa Jockey International Inc, który 21 lutego 1941 roku wzór takiej bielizny męskiej zgłosił Urzędu Patentowego USA (US Patent 2232950 A). W opisie patentowym można przeczytać: „"Niniejszy wynalazek dotyczy bielizny, szczególne bielizny męskiej, takiej jak spodenki. Głównym celem niniejszego wynalazku jest uzyskanie odzieży dopasowanej do anatomii ciała, opiętej, gładkiej, wraz z układem wspierającym część krokową w sposób łagodny dla użytkownika, posiadającej przedni otwór, który będzie miał tendencję do utrzymania się zamknięciu"”.
Za twórcę bokserek typu "trunks" uważa się projektanta Johna Varvatosa, pracującego w latach 1990–1995 dla Calvina Kleina jako szef zespołu projektowania odzieży męskiej. Ten typ bielizny rozsławiła seria reklam prasowych prezentujących Marka Wahlberga ubranego w krótkie obcisłe bokserki. Miało to miejsce w 1992 roku. Kampania okazał się sukcesem a przychody ze sprzedaży zostały nazwane „jednym z największych obrotów w branży odzieżowej stulecia”. W 2010 roku Varvatos powiedział: „"My po prostu obcięliśmy parę kalesonów i okazało się, że może to być fajne"…”.
W połowie 2005 roku firmy Olaf Benz i Manstore zaproponowali model bokserek "Apropo" zwane też "hot-boksers". Bokserki te charakteryzują się bardzo krótkimi nogawkami, niemal jak w slipach, oraz ostrymi wcięciami w dolnych częściach pośladków. Przez niektórych bielizna ta jest uważana za erotyczną.
Fason bokserek.
Bokserki męskie, to rodzaj bielizny preferowany przez młodych mężczyzn. Poszczególne modele mogą się różnić od siebie zarówno dopasowaniem, jak i długością nogawki. Wyróżnia się bokserki obcisłe, jak i luźne. Ten pierwszy rodzaj daje pewien komfort, ponieważ ściśle przylegając do ciała przytrzymuje również męskie genitalia. Szczególnie istotne jest to dla mężczyzn aktywnych. Bokserki obcisłe zazwyczaj sięgają nieco poza pośladki, ale występują różne długości. Bawełna z której są wykonane zazwyczaj posiada domieszkę elastanu, bądź innego włókna syntetycznego. Bokserki luźne często są nieco dłuższe, sięgają nieco powyżej połowy uda. Nie przylegają i lubią się podwijać do góry. Do ich zalet należy duża przewiewność oraz to, że zazwyczaj wykonane są w 100% z bawełny. Bywają również bardziej eleganckie wersje z materiału satynowego, bądź wersje erotyczne, z różnymi nadrukami. Większość modeli posiada krój, z rozpinanymi guziczkami z przodu.
Dobrze dopasowane bokserki powinny przylegać do ciała, pozostawiając jednak swobodę ruchu. Nie mogą się rolować na udach (= za małe), niewygodnie uciskać pośladki czy uda (= za małe), zsuwać się przy gwałtowniejszym ruchu (= za duże), wisieć przy pośladkach (= za duże) lub zwijać w pasie (= za małe).
Kolorystyka bokserek.
Początkowo białe, współcześnie występują w różnorodnych kolorach, przy czym stosunkowo rzadko w jednolitym białym kolorze. Często dostępne są wzory w kolorach: czarnym, szarym, niebieskim, czy czerwonym. Podczas gdy tradycyjne majtki wykonywane są zwykle bez żadnego nadruku czy wzorku, bokserki mają różnorodne kreacje graficzne. Przykładowo Playboy produkuje jasne czerwone bokserki z logo króliczka Playboya, NFL – logo swojej drużyny itp.
Rodzaje bokserek.
Wyróżnia się trzy typy bokserek ze względu na długość nogawek: z nogawkami minimalnej długości (trunks), zwykłe (boxer-shorts) i z dłuższymi nogawkami (long boxer-briefs lub midway-briefs).
Boxer-briefs, czyli Trunks – to bokserki typu mini (bardziej opięte). Posiadają charakterystyczne dla bokserek krótkie nogawki, jednak nie są one luźne – materiał ściśle przylega do ciała zapewniając ciepło oraz stabilizację podobną do slipek. Rozporek w tej wersji bokserek pojawia się rzadziej i zwykle nie jest zapinany. Krótkie bokserki najczęściej wykonane są z elastycznych materiałów, które odpowiednio dopasowują się do ciała i gwarantują wysoki poziom komfortu. To bielizna uniwersalna, zalecana do ubrania pod garnitur. Bokserki te nie odznaczają się ani nie podwijają. Są również wskazane do noszenia latem do krótkich spodenek. Sprawdzają się pod obcisłymi spodniami, przy których zwykłe bokserki mogłoby niewygodnie się układać. Dzięki temu, że są dość obszerne, stanowią też dobrą ochronę przed chłodem w zimie. Wadą bardziej obszernych jest to, że podchodzą do góry w trakcie uprawiania sportu. Ten model bielizny powstał w 1992 roku.
Bokserki klasyczne, czyli boxer-shorts – najpopularniejszy model bielizny męskiej i zarazem najstarszy – powstał 1925 roku. Są dość luźne i nie krępują ruchu. Ich dodatkową zaletą jest przewiewność, która sprawdza się idealnie w letnie dni. Nie powodują też ucisku, który często wywołuje duży dyskomfort u osób z siedzącą pracą. Większość bokserek świetnie nadaje się do spania i użytku domowego. Długie bokserki dobrze sprawdzają się pod jeansami, jednak w niektórych sytuacjach mogą powodować dyskomfort – w trakcie uprawiania sportów lub bardziej intensywnych zajęć zbyt luźne bokserki mogą prowadzić do obtarć. Są dość obszerne. Posiadają długie nogawki (często sięgającej nawet 8 cm), oraz rozporek zapinany najczęściej na 2 lub 3 guziki.
Long boxer-briefs lub Midwai-briefs – są to mocno opięte, dopasowane bokserki męskie, których nogawka została przedłożona do połowy uda. Zazwyczaj posiadają gumowy pas oraz rozporek typu Y-front. Są to bokserki typowo sportowe, które dokładnie opinają ciało i podtrzymują genitalia.
Tkaniny do produkcji bokserek.
Bokserki męskie wykonane z bawełny są naturalne i przyjemne w dotyku. Domieszka tworzyw sztucznych, albo w całości wykonanie ich z takiego materiału obniża komfort. Rodzaj tkaniny ma wpływ na wymagania dotyczące temperatury prania czy stosowanego detergentu.

</doc>
<doc id="697883" url="https://pl.wikipedia.org/wiki?curid=697883" title="Eugeniusz Faber">
Eugeniusz Faber

Eugeniusz Faber (ur. 6 kwietnia 1939 w Chorzowie, zm. 24 września 2021 w Liévin) – polski piłkarz, grał na pozycji napastnika.
Życiorys.
Dwukrotnie sięgał po mistrzostwo Polski z Ruchem Chorzów w 1960 (2 bramki w 22 meczach) i 1968 roku (15 bramek w 26 meczach), wystąpił w 36 meczach reprezentacji Polski, strzelając 11 bramek. Debiutował w wygranym meczu z Finlandią (6:2) w Chorzowie 8 listopada 1959. Olimpijczyk z Rzymu, król strzelców Ligue 2 (grupa A) z sezonu 1972/73.
Zmarł w Liévin we Francji w dniu 24 września 2021 roku, w wieku 82 lat.

</doc>
<doc id="697884" url="https://pl.wikipedia.org/wiki?curid=697884" title="Gruczoł złożony">
Gruczoł złożony

Gruczoł złożony – gruczoł składający się z większej liczby gruczołów rozgałęzionych, których przewody uchodzą do wspólnego przewodu wyprowadzającego.
Gruczoły złożone, podobnie jak gruczoły proste i gruczoły rozgałęzione możemy podzielić na:

</doc>
<doc id="697885" url="https://pl.wikipedia.org/wiki?curid=697885" title="Radfan">
Radfan

Radfan, Wzgórza Radfan – region Republiki Jemeńskiej. Najwyższym szczytem jest Jebel Huriyah (1867 m n.p.m.).
W latach 60. XX wieku obszar ten był częścią brytyjskiego protektoratu Dhala (członka Federacji Arabii Południowej) i miejscem intensywnych walk podczas konfliktu adeńskiego. W kwietniu 1964 komandosi SAS prowadzili tam wojnę przeciwko powstańcom Kutajbi.

</doc>
<doc id="697888" url="https://pl.wikipedia.org/wiki?curid=697888" title="Bell Atlantic Tower">
Bell Atlantic Tower

Bell Atlantic Tower (znany też pod nazwą Verizon Tower) – budynek w Filadelfii w USA. Budynek ten został zaprojektowany przez Kling Lindquist Partnership. Jego budowa zakończyła się w 1991 roku. Ma 225 metrów wysokości i 55 pięter. Jest wykorzystywany w celach biurowych. Został on wykonany w stylu postmodernistycznym. Jest to obecnie czwarty co do wysokości wieżowiec w Filadelfii, zaraz po Mellon Bank Center. W trakcie budowy jest prawie 300-metrowej wysokości Comcast Center, dlatego też niedługo Bell Atlantic Tower spadnie na 5 pozycję. Nigdy nie był na pierwszym miejscu.

</doc>
<doc id="697889" url="https://pl.wikipedia.org/wiki?curid=697889" title="Służba materiałów pędnych i smarów">
Służba materiałów pędnych i smarów

Służba materiałów pędnych i smarów – w ludowym Wojsku Polskim służba wchodząca w skład kwatermistrzostwa, powołana do zaopatrywania sił zbrojnych w materiały pędne, oleje, smary i płyny specjalne, stosowane we wszelkich pojazdach mechanicznych i wozach bojowych, samolotach i śmigłowcach, jednostkach pływających marynarki wojennej, agregatach spalinowych, do eksploatacji, zabiegów konserwacyjnych i napraw technicznego sprzętu wojskowego. Służba mps dysponowała składnicami, warsztatami remontu sprzętu i urządzeń, transportem rurociągowym, laboratoriami, ośrodkami naukowo-badawczymi itp. Kierowniczym organem służby mps był Departament Służby MPS WP podległy Głównemu Kwatermistrzostwu Wojska Polskiego.

</doc>
<doc id="697897" url="https://pl.wikipedia.org/wiki?curid=697897" title="Caracas FC">
Caracas FC

Caracas Fútbol Club – wenezuelski klub piłkarski założony 12 grudnia 1967, z siedzibą w mieście Caracas.
Historia.
We wczesnych latach 80. XX wieku klub, zwany wówczas Yamaha, grał z powodzeniem w kilku mistrzostwach amatorskich. W 1984 klub zmienił nazwę na Caracas-Yamaha i przystąpił do rozgrywek wenezuelskiej ligi zawodowej biorąc udział w mistrzostwach drugiej ligi. Błyskawicznie awansował do pierwszej ligi, gdzie już w latach 90. stał się czołowym klubem Wenezueli. Przydomek klubu "Los Rojos del Avila" (Czerwoni z Avila) pochodzi zarówno od czerwonych koszulek jak i od góry Cerro El Ávila, wznoszącej się w pobliżu Caracas.

</doc>
<doc id="697900" url="https://pl.wikipedia.org/wiki?curid=697900" title="Ad-Dali">
Ad-Dali

Ad-Dali (arab. الضالع, "Aḑ-Ḑalī‛", znane też jako Dhala) – stolica muhafazy Ad-Dali w południowo-zachodnim Jemenie. Miasto położone jest na wysokości około 1500 m n.p.m. Według spisu ludności w 2004 roku liczyło 18 352 mieszkańców. W mieście znajduje się port lotniczy Ad-Dali.

</doc>
<doc id="697902" url="https://pl.wikipedia.org/wiki?curid=697902" title="Caracas Fútbol Club">
Caracas Fútbol Club



</doc>
<doc id="697904" url="https://pl.wikipedia.org/wiki?curid=697904" title="Akumulator cynkowo-powietrzny">
Akumulator cynkowo-powietrzny

Akumulator cynkowo-powietrzny – rodzaj akumulatora elektrycznego, opartego na ogniwach galwanicznych zbudowanych z elektrody cynkowej, porowatej membrany z węgla aktywnego oraz stężonego roztworu wodnego wodorotlenku potasu, spełniającego rolę elektrolitu.
Akumulator cynkowo-powietrzny jest stosunkowo nowym typem akumulatora, będącym wciąż w fazie badań. Budowa jest zbliżona do jednorazowych ogniw cynkowo-powietrznych, stosowanych masowo jako źródło prądu w aparatach słuchowych i urządzeniach przywoławczych.
Konstrukcja i działanie.
Klasyczny akumulator cynkowo-powietrzny składa się z zestawu wymiennych elektrod cynkowych spełniających rolę anody, oraz porowatej membrany z węgla aktywnego, będącego jednocześnie przegrodą między elektrolitem a powietrzem atmosferycznym. Każde ogniwo generuje siłę elektromotoryczną równą 1,65 V.
Moc pojedynczego ogniwa zależy od sumarycznej powierzchni elektrod cynkowych. 
W ogniwie tym, w trakcie poboru prądu zachodzą następujące reakcje chemiczne na elektrodach:
anoda (utlenianie):
katoda (redukcja):
sumarycznie:
W trakcie ładowania zachodzą takie same reakcje w przeciwnym kierunku.
Katodą w procesie rozładowania jest atmosferyczny tlen absorbowany na membranie z węgla aktywnego i ulegający reakcji w kontakcie ze środowiskiem elektrolitu. Stan całkowitego rozładowania akumulatora polega na całkowitym przekształceniu elektrody cynkowej w wodorotlenek cynku. W procesie ładowania, z akumulatora jest uwalniany tlen do atmosfery.
Akumulator ten pracuje w systemie otwartym, tj. do jego pracy wymagany jest dostęp powietrza. 
Akumulatory te są bardzo obiecujące pod względem ilości magazynowanej energii – w kilogramie masy akumulatora potrafią zgromadzić 2–3 razy więcej energii niż obecnie (2006) najpopularniejsze akumulatory litowo-polimerowe. Sprawność akumulatora zależy od powierzchni kontaktu tlenu z elektrodą węglową oraz wielkości elektrody cynkowej (większa powierzchnia ułatwia wymianę elektronów z elektrolitem).
Obecnie prace badawcze koncentrują się na wersjach rozwojowych tego akumulatora – obecnie produkuje się wyłącznie jednorazowe ogniwa cynkowo-powietrzne używane przede wszystkim w aparatach słuchowych i urządzeniach przywoławczych.

</doc>
<doc id="697905" url="https://pl.wikipedia.org/wiki?curid=697905" title="Lampa rtęciowo-żarowa">
Lampa rtęciowo-żarowa



</doc>
<doc id="697906" url="https://pl.wikipedia.org/wiki?curid=697906" title="Ad-Dali (muhafaza)">
Ad-Dali (muhafaza)

Ad-Dali (arab. الضالع) – jest muhafazą w Jemenie ze stolicą w mieście Ad-Dali. Położona w południowo-zachodniej części kraju. Według danych na rok 2017 muhafazę zamieszkiwało 673 000 osób.

</doc>
<doc id="697907" url="https://pl.wikipedia.org/wiki?curid=697907" title="Konflikt adeński">
Konflikt adeński

Konflikt adeński (znany również jako powstanie w Jemenie Południowym) – powstanie przeciwko rządom brytyjskim w Federacji Arabii Południowej, trwające w latach 1963–1967.
Opis.
W roku 1963 doszło do wybuchu powstania w Protektoracie Adeńskim skierowanego przeciwko władzom brytyjskim. 14 października doszło do pierwszej potyczki z wojskami brytyjskimi. Następnie powstańcy opanowali rejon miasta Ad-Dali, gdzie atakowali brytyjskie posterunki wojskowe. W odpowiedzi Brytyjczycy wprowadzili do walki lotnictwo, z pomocą którego wyparli partyzantów w góry. Równocześnie ludność cywilna rozpoczęła akcje protestacyjne w Adenie, organizując zamachy na brytyjskich żołnierzy i urzędników. Ruch nacjonalistyczny został zdominowany przez Jemeński Front Wyzwolenia Narodowego i Front Wyzwolenia Okupowanego Jemenu Południowego. Obie grupy czerpały z ideologii socjalizmu arabskiego Nasera, a w ich kierownictwie znalazły się osoby o marksistowskich poglądach. Mimo zbieżności ideologicznej obie grupy zwalczały się wzajemnie. Walki trwały do roku 1967. W tym samym roku wybuchły walki w Adenie, gdzie władzę objął Front Wyzwolenia Narodowego (NLF). Dnia 26 sierpnia 1967 r. pod naciskiem opinii publicznej Brytyjczycy ewakuowali z kraju swoje wojska. 30 listopada proklamowano niepodległość Ludowej Republiki Jemenu.

</doc>
<doc id="697911" url="https://pl.wikipedia.org/wiki?curid=697911" title="Andrzej Litwornia">
Andrzej Litwornia

Andrzej Litwornia (ur. 5 października 1943, zm. 16 marca 2006 w Udine (Włochy)) – polski historyk literatury, eseista.
Absolwent Uniwersytetu Wrocławskiego (uczeń Czesława Hernasa), asystent i adiunkt w Instytucie Filologii Polskiej Uniwersytetu Wrocławskiego. Od 1979 roku we Włoszech, profesor uniwersytetów w Udine i Pizie, znawca kultury włoskiej, propagator kultury polskiej i polskiego dziedzictwa literackiego we Włoszech. Współpracował z Instytutem Badań Literackich PAN. Zaprzyjaźniony z Gustawem Herlingiem-Grudzińskim i rodziną jego żony - córki Benedetto Croce, był realizatorem i współautorem scenariusza polskiego filmu dokumentalnego "Herling – Fiołki w Neapolu" – reż. Tomasz Orlicz (2003).

</doc>
<doc id="697913" url="https://pl.wikipedia.org/wiki?curid=697913" title="Jędrzychów (Zielona Góra)">
Jędrzychów (Zielona Góra)

Jędrzychów (do 1945 niem. "Heinersdorf") – dzielnica miasta Zielona Góra, zlokalizowana w południowej części miasta, wokół ulicy Jędrzychowskiej – trasy wylotowej do Kożuchowa (droga wojewódzka nr 283).
Historia.
Dawniej samodzielna wieś o niemieckiej nazwie "Heinersdorf" (także "Heinrichesdorff, Heinrichsdorf, Klein Heinersdorf") pochodzącej przypuszczalnie od imienia fundatora. Jędrzychów wymienia się po raz pierwszy w dokumencie z 1302 wystawionym przez ówczesnego właściciela – Hermana von Bonsch. Jędrzychów jest tam opisany jako miejscowość znajdująca się w pobliżu Zielonej Góry. Należy więc domniemywać, że ta ostatnia miała już w tym okresie znaczny status. Wspomniany dokument przekazywał wieś w posiadanie klasztoru w Bytomiu Odrzańskim. W 1314 klasztor zostaje przeniesiony do Szprotawy, lecz Jędrzychów pozostaje własnością kościelną aż do kasaty zakonu w 1810 roku.
Z powodu bliskości większego ośrodka wieś nigdy nie posiadała własnego kościoła, lecz tylko kaplicę cmentarną z drewnianą wieżą (według spisu z 1686 r.). Po włączeniu wsi w granice Zielonej Góry w Jędrzychowie ustanowiono parafię pod wezwaniem Matki Bożej Nieustającej Pomocy, która przez pewien czas działała w , a od 2015 roku w nowym kościele przy ul Szmaragdowej.
W 1911 przeprowadzono przez wieś linię Kolei Szprotawskiej. Przystanek osobowy znajdował się w okolicach dzisiejszej ulicy Kąpielowej. Linia to została zlikwidowana po II wojnie światowej. Jedynymi pozostałościami po niej są niektóre ciągi drogowe i piesze oraz rampa znajdująca się w lesie za ulicą Mieczykową.
W latach pięćdziesiątych Jędrzychów został połączony z miastem jedną z pierwszych linii autobusowych,od 1954 r. wieś należała i była siedzibą gromady Jędrzychów, a 1 stycznia 1962 został włączony w granice Zielonej Góry. Od lat osiemdziesiątych trwa budowa nowych osiedli mieszkaniowych zmieniających dawny charakter wsi.
Podział.
W Jędrzychowie przeważa zabudowa jednorodzinna oraz niska wielorodzinna (domy szeregowe) oraz pozostałości zabudowy wiejskiej. W skład Jędrzychowa wchodzi pięć osiedli: 
Nazwy niektórych nowo powstałych ulic w ich obrębie odpowiadają nazwom tych osiedli np. Nagietkowa i Liliowa, Nobla, Łukasiewicza i Domeyki, Kopciuszka i Pinokia, Nowojędrzychowska, Wronia.
Obiekty.
W miejscowości znajdują się:

</doc>
<doc id="697914" url="https://pl.wikipedia.org/wiki?curid=697914" title="Goclenius (krater księżycowy)">
Goclenius (krater księżycowy)

Goclenius – krater uderzeniowy na Księżycu, położony na wschodniej krawędzi Mare Fecunditatis. Leży na południowy wschód od zalanego lawą krateru Gutenberg i na północ od krateru Magelhaens. Od północno-zachodniego brzegu krateru w kierunku północnym biegnie system szczelin zwanych Rimae Goclenius. Ta formacja rozciąga się na długości 240 km.
Zewnętrzna ściana krateru jest zniszczona i nieregularna, przypominająca kształtem jajo. Wnętrze jest zalane lawą, a powierzchnię przecinają szczeliny należące do "Rimae Goclenius". Podobne szczeliny przecinają krater Gutenberg, co sugeruje że powstały w tym samym czasie, po utworzeniu się kraterów.

</doc>
<doc id="697919" url="https://pl.wikipedia.org/wiki?curid=697919" title="Żądłówki">
Żądłówki

Żądłówki (Aculeata) – infrarząd w podrzędzie stylikowców (Apocrita). Jest to grupa monofiletyczna.
Charakterystyka.
Cechą charakterystyczną owadów należących do tej grupy jest występowanie u samic żądła, które na drodze ewolucji wykształciło się z pokładełka ("ovipositor"), pierwotnie służącego do składania jaj. 

</doc>
<doc id="697922" url="https://pl.wikipedia.org/wiki?curid=697922" title="Wskaźnik oddawania barw">
Wskaźnik oddawania barw



</doc>
<doc id="697924" url="https://pl.wikipedia.org/wiki?curid=697924" title="Seweryn Pollak">
Seweryn Pollak

Seweryn Pollak (ur. 10 stycznia 1907 w Warszawie, zm. 23 grudnia 1987 w Sopocie) – polski filolog polski, poeta, eseista i tłumacz, laureat nagrody Polskiego PEN Clubu (1966) za przekłady poezji rosyjskiej na język polski.
Życiorys.
Podczas okupacji niemieckiej uczestnik podziemnego życia kulturalnego Warszawy. Publikował pod pseudonimem „Andrzej Poleski”. Walczył w powstaniu warszawskim na Mokotowie (tym wydarzeniom poświęcił wiersz "Mokotów" publikowany w prasie powstańczej 24 września 1944). Jako tłumacz specjalizował się w literaturze rosyjskiej (Puszkin, Majakowski, Gorki, Babel, M. Sałtykow-Szczedrin).
W 1974 w związku z jubileuszem tzw. Polski Ludowej odznaczony Krzyżem Kawalerskim Orderu Odrodzenia Polski.
W styczniu 1976 roku podpisał list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej. W 1978 był jednym z członków założycieli Towarzystwa Kursów Naukowych i należał do jego rady programowej.
Życie prywatne.
Jego żoną była poetka Wanda Grodzieńska, a córką Joanna Pollakówna. Drugą żoną była pisarka Eugenia Siemaszkiewicz.
Pochowany na cmentarzu Powązkowskim (kwatera 96-6-13).

</doc>
<doc id="697926" url="https://pl.wikipedia.org/wiki?curid=697926" title="Fate/stay night">
Fate/stay night

 – japońska powieść wizualna dla dorosłych, stworzona przez Type-Moon i wydana w 2004 roku na komputery osobiste. W wersji od lat 15, pod nazwą "Fate/stay night Réalta Nua", została wydana 19 kwietnia 2007 na konsolę PlayStation 2, a później w dystrybucji cyfrowej na komputery z systemem Windows jako trylogia, zawierająca trzy główne scenariusze. 
W 2006 roku Studio Deen wyprodukowało serial anime, którego fabułę stanowi w większości pierwszy z trzech scenariuszy gry ("Fate"), łącząc go z elementami pozostałych ścieżek. Na podstawie drugiej ścieżki fabularnej Studio Deen stworzyło w 2010 roku film "Unlimited Blade Works". W październiku 2014 roku rozpoczęła się emisja nowej ekranizacji tej ścieżki w postaci serialu anime, wykonanego przez studio Ufotable. Studio to stworzyło również trzy filmy na podstawie scenariusza "Heaven's Feel ." 
W 2005 roku firma Type-Moon wydała sequel gry pod nazwą "Fate/hollow ataraxia", którego akcja rozgrywa się pół roku po wydarzeniach "Fate/stay night". Seria light novel, będąca prequelem do serii, była publikowana od 2006 do 2007 roku pod tytułem "Fate/Zero". 
Fabuła.
Po raz kolejny wybucha Wojna o Święty Graal (jap. "Seihai Sensou") – krwawy rytuał w którym uczestniczy siedmiu magów wybranych przez Święty Graal – Mistrzów ("Master"), którzy przywołują do walki Sługi ("Servant") – bohaterów przeszłości, przybywających pod postacią siedmiu klas ("Saber", "Archer", "Lancer", "Rider", "Caster", "Assassin", "Berserker"). Ich celem jest zdobycie owego artefaktu, który spełnia życzenie swojego posiadacza.
Akcję Fate/stay night stanowi dwutygodniowy okres z życia Shirō Emiyi – mechanika amatora, uczęszczającego do Akademii Homurahara (jap. "Homurahara Gakuen") w mieście Fuyuki City. Dziesięć lat wcześniej, Shirō stał się jedną z ofiar olbrzymiego pożaru, który pozbawił życia jego ojca, matkę i pochłonął większą część miasta. Chłopiec zapewne podzieliłby los rodziców, gdyby nie pomoc nieznanego człowieka, który odnalazł go na pogorzelisku. Człowiek ów, Kiritsugu Emiya, ratuje mu życie i decyduje się go zaadoptować. Pewnego wieczoru, podczas rozmowy pod domem, Shirō dowiaduje się, że jego ojczym jest magiem. Kiritsugu przekazuje mu podstawy sztuki magicznej, jednak jego powolne postępy zostają całkowicie zatrzymane przez śmierć ojczyma. Przez lata Shirō rozwija swoje niewielkie umiejętności, mieszkając niemal zupełnie sam w wielkim domu, który odziedziczył.
Pewnego dnia, gdy Shirō, po wyczyszczeniu dojo klubu strzeleckiego, opuszcza teren szkoły, jest świadkiem brutalnej walki pomiędzy dwoma Sługami. Przerażony próbuje uciec, jednak zostaje śmiertelnie zraniony przez jednego z nich, Lancera. Umarłby, gdyby nie pomoc Rin Tōsaki – wybitnej uczennicy szkoły, która również okazuje się być magiem, jednym z siedmiu Mistrzów w Wojnie Świętego Graala. Shirō, nie rozumiejąc co się stało, wraca do domu, jednak zostaje ponownie zaatakowany przez Lancera. Zbiega do swojego warsztatu, jednak zostaje schwytany. Shirō spodziewał się już najgorszego, gdy przed nim zmaterializowała się młoda kobieta w alabastrowej zbroi i przepędziła napastnika. Wybawczyni przedstawia się jako Saber – jedna z siedmiu Sług. Shirō, który przypadkiem ją przyzwał, stał się zatem Mistrzem w Wojnie Świętego Graala.
W dalszej kolejności wydarzenia dzielą się na trzy równoległe ścieżki fabularne, Fate, Unlimited Blade Works, oraz Heaven's Feel. Każda z tych trzech ścieżek charakteryzuje się innym zainteresowaniem miłosnym głównego bohatera oraz równolegle uzupełniającymi się wydarzeniami oraz informacjami; ponadto każda z nich skupia się na innym aspekcie ideałów głónego bohatera. Zostały one zaprojektowane tak, aby w ramach oryginalnego wydania zostały przeczytane w dokładnie tej kolejności.

</doc>
<doc id="697927" url="https://pl.wikipedia.org/wiki?curid=697927" title="Poligon Doświadczalny i Treningowy Nellis">
Poligon Doświadczalny i Treningowy Nellis



</doc>
<doc id="697928" url="https://pl.wikipedia.org/wiki?curid=697928" title="Gogolin (stacja kolejowa)">
Gogolin (stacja kolejowa)

Gogolin – stacja kolejowa w Gogolinie na trasie z Opola do Kędzierzyna-Koźla. Na stacji rozpoczynała się również linia Gogolin – Prudnik, jednak od powodzi w 1997 roku, kiedy został zerwany most na Odrze, była ona przejezdna od tej strony jedynie do stacji Krapkowice Otmęt i w efekcie bezużyteczna.
W roku 2017 stacja obsługiwała 500–699 pasażerów na dobę. W roku 2020 było to 300-499 pasażerów.

</doc>
<doc id="697931" url="https://pl.wikipedia.org/wiki?curid=697931" title="Roundoff">
Roundoff



</doc>
<doc id="697932" url="https://pl.wikipedia.org/wiki?curid=697932" title="Jean-Claude Pascal">
Jean-Claude Pascal

Jean-Claude Pascal, właśc. Jean-Claude Roger Henri Villeminot (ur. 24 października 1927 w Paryżu, zm. 5 maja 1992 tamże) – francuski aktor, piosenkarz i pisarz.
Pierwszy amant francuskiego kina lat 50., zdobywca nagrody Victor w 1954 i Prix Femina w 1959. Zagrał w 43 filmach kinowych i telewizyjnych, wystąpił w siedmiu sztukach teatralnych, z których dwie sam reżyserował, w pięciu serialach i niezliczonej liczbie widowisk telewizyjnych. Jako piosenkarz nagrał ponad 350 piosenek i wydał 53 solowe płyty. Zwycięzca 6. Konkursie Piosenki Eurowizji w 1961. Napisał także osiem książek, z czego dwie nagrodzone prestiżowymi francuskimi nagrodami literackimi.
Najmłodszy francuski żołnierz (18 lat) odznaczony Krzyżem Wojennym 1939-1945. Kawaler Legii Honorowej, odznaczony za propagowanie języka i kultury francuskiej.
Jego życiowe motto brzmiało: "Jestem gotów robić wszystko, z wyjątkiem byle czego".
Dzieciństwo.
Urodził się w luksusowym paryskim apartamencie u stóp wieży Eiffla. Jego rodzice, Arlette i Roger Villeminot, pochodzili z rodzin należących do grona najznamienitszych rodów arystokracji i wielkiej burżuazji francuskiej. Znalazło to wyraz w sposobie wychowywania oraz jego późniejszym stylu bycia. Roger Villeminot zmarł w wieku 24 lat, kiedy jego syn miał półtora roku. Fakt, że Jean-Claude wychował się bez ojca, zaważył na całym jego życiu, co sam przyznawał w wywiadach. Dwaj kolejni ojczymowie nie byli w stanie zastąpić mu ojca.
Letnie miesiące wczesnego dzieciństwa spędzał w posiadłościach swych dziadków w Normandii i w pobliżu Paryża. Był chorowitym, delikatnym i wrażliwym chłopcem. W tym okresie jego osobowość kształtowały piękne krajobrazy francuskiej wsi oraz troskliwa opieka matki, dziadków i stryjów. Do szkoły powszechnej chodził w stolicy. Dalsze nauki pobierał w rozsianych niemal po całej Francji liceach z internatami. Nigdzie dłużej nie zagrzewał miejsca – często relegowano go za przeszkadzanie na lekcjach. Uczył się właściwie tylko dla własnej przyjemności – dobrze radził sobie ze znajomością historii, geografii i języka francuskiego, słabo znał matematykę. Już wtedy przedkładał samotność nad towarzystwo swych rówieśników.
Żołnierz.
Wybuch wojny na krótko przerwał jego edukację. Wraz z rodziną uciekł na Prowincję. Po powrocie do okupowanego Paryża, podjął naukę w szkole handlowej, a praktyki odbywał w słynnym domu handlowym Galeries Lafayette, gdzie wnosił bele materiałów z piwnicznych magazynów na piętro. Już w wieku 15 lat miał 1,80 m wzrostu. Spowodowało to, że dwukrotnie był zatrzymywany do dyspozycji Urzędu do spraw Pracy Przymusowej, co groziło mu wywózką na roboty do Niemiec. Za każdym razem rodzinie udawało się go uratować, ale w końcu matka ukryła go na wsi z kategorycznym zakazem utrzymywania jakichkolwiek kontaktów z domem. Zobaczyli się dopiero w sierpniu 1944, po wyzwoleniu Paryża przez oddziały pancerne generała Leclerca. Miał niespełna 17 lat. 1 września 1944 zawiadomił zszokowaną rodzinę o swej nieodwołalnej decyzji ochotniczego wstąpienia do wojska. Okłamał oficera werbunkowego co do swojego wieku i otrzymał przydział do pułku spahisów marokańskich z dywizji wyzwolicieli stolicy. Znał doskonale angielski, został motocyklistą-łącznikiem między Dywizją Leclerca a 7. armią generała Pattona. 6 października 1944 znalazł się na froncie w Wogezach. Ok. 20 listopada jako pierwszy Francuz wszedł do okupowanego przez Niemców Strasburga. To dzięki jego informacjom miasto zostało wyzwolone szybciej i z mniejszym wysiłkiem, niż przewidywano. W grudniu jego batalion został zdziesiątkowany na polu minowym. Na ochotnika zgłosił się do znoszenia z zaminowanego pobojowiska rannych i zabitych kolegów. Doszedł do końca szlaku bojowego Dywizji, aż do Monachium.
Za swoją odwagę dostał sześć pochwał w raportach dowódców i jako najmłodszy francuski żołnierz został odznaczony Krzyżem Wojennym 1939-1945, dwoma medalami amerykańskimi oraz odznaczeniem angielskim. W 1988 w wywiadzie powiedział dziennikarzowi: "Naprawdę trzeba o tym mówić? Krzyżem Wojennym odznaczono mnie, bo pierwszy wszedłem do Strasburga. Zresztą przez zupełny przypadek. A Patton dał mi amerykański krzyż za odbycie tylu jazd po polach minowych bez „wylecenia” na nich".
Projektant.
W październiku 1945 został zdemobilizowany. Dziadek wysłał go do fabryki swego kuzyna w Argenton-sur-Creuse, gdzie przez niemal pół roku zajmował się chronometrażem pracy, by lepiej poznać etapy produkcji – kroju i szycia konfekcji. To tam zaczął rysować stroje "haute couture", tam też spróbował stworzyć mały zespół teatralny. Następnie podjął administracyjną pracę w paryskiej siedzibie rodzinnego interesu. Tymczasem jego projekty damskiej mody publikował tygodnik „Elle”. Znudzony monotonną i nudną pracą w biurze, po rodzinnej awanturze postanowił w pełni się usamodzielnić. Podczas pobytu w Cannes spotkał Christiana Diora, który planował otwarcie własnego domu mody. Wiosną 1947 został projektantem-rysownikiem Diora, jednak niedługo później przeniósł się do innego renomowanego kreatora – Pigueta.
Aktor.
Po jakimś czasie porzucił tę pracę i zajął się projektowaniem swetrów, a popołudnia i wieczory spędzał za kulisami pobliskiego teatru, dzięki czemu rozwijał swoje zainteresowanie aktorstwem. Po długich namysłach zrezygnował z pracy w trykotażach i postanowił zapisać się na aktorskie kursy u René Simona, do czego namówił go przyjaciel z lat szkolnych, znany już wtedy aktor Michel Auclair. Po kolejnej rodzinnej awanturze przyjął artystyczny pseudonim Jean-Claude Pascal, z którego nie zrezygnował do końca życia i pod którym został pochowany na cmentarzu Montparnasse. W szkole teatralnej wreszcie poczuł się w swoim żywiole, choć wrodzona nieśmiałość sprawiała mu wiele kłopotów. Po zaledwie półrocznych studiach znalazł się na przesłuchaniu do roli Armanda Duvala w "Damie kameliowej". Główną rolę w sztuce grała ówczesna gwiazda francuskiego teatru – Edwige Feuillère. Dostał tę rolę, ku swemu ogromnemu zdziwieniu i mimo bardzo silnej konkurencji. Jeszcze przed teatralną premierą, pod koniec 1949 zagrał swą pierwszą rolę filmową.
Rok 1954 przyniósł mu dwie nagrody: Victora (zwanego „Oscarem francuskiego kina”) dla najpopularniejszego aktora roku oraz "Cytrynę" gazety „Ici Paris” przyznawaną za złe stosunki z prasą. Będąc u szczytu sławy, jako pierwszy amant francuskiego kina (17 filmów w pięć lat) i najbardziej kasowy z aktorów na łamach poczytnego tygodnika filmowego „Cinémonde” (1955) przedstawił się z właściwą sobie autoironią: "Oto mój „dokument tożsamości”: Jean-Claude Villeminot, zwany Jean-Claude Pascalem, urodzony 24 października 1927 w Paryżu... Wzrost: 1 m 88 cm; waga: 80 kg; oczy: piwne; włosy: ciemnobrązowe; nos: „najpiękniejszy nos Paryża”, jak mówią piękne dziennikarki; zawód: „komediant”, jak nie mówią piękne gwiazdy kina; miejsce stałego zamieszkania: trzy okna i drzewa; stan cywilny: samotny...". "(...) Chcę wyraźnie powiedzieć, że nawet tuż przed osiągnięciem 28. roku życia nie czuję się dobrze w epoce atomu. Wolałbym, i to jak jeszcze, urodzić się w 1815 i umrzeć nim narodziła się... wieża Eiffla".
Piosenkarz.
Jego przygoda z piosenką zaczęła się w połowie lat 50. W 1953 można było go usłyszeć z dużego ekranu w filmie "La Rage au corps", w którym zagrał amatorsko śpiewającego włoskiego robotnika. Wkrótce potem zadebiutował na małym ekranie u boku Maurice’a Chevaliera. Przypadek zdecydował o tym, że zaczął śpiewać zawodowo. Przyjął zaproszenie Radia Luksemburg na wieczorny koncert w Boże Narodzenie 1953. Wykonana przez niego piosenka „Parlez-moi d’amour” wywołała lawinę telefonów od zachwyconych radiosłuchaczy. Wysłuchał go wtedy również Maurice Tézé, dyrektor artystyczny wytwórni płytowej Pathé-Marconi, który natychmiast wystąpił z propozycją podpisania kontraktu. Pascal odczuwał już wówczas narastającą frustrację z powodu nieustannego obsadzania go w mało go pociągających rolach bohaterskich amantów, dlatego zainteresował się bliżej możliwością pracy w nowym zawodzie. Będąc z natury perfekcjonistą, zaczął od zera uczyć się śpiewu, choć jeszcze nie zakładał, że piosenkarstwo stanie się przyszłością jego artystycznej kariery.
Dysponował ciepłym barytonem, starannie dobierał repertuar, a piosenkom nadawał oryginalne interpretacje. W marcu 1955 wydał swój debiutancki album, zawierający dwie piosenki, w tym jedną napisaną dla niego przez Charles’a Aznavoura. Płyta podbiła rynek, a wytwórnia nie była w stanie dostarczyć żądanej przez sprzedawców liczby jej egzemplarzy. Sukces był bezsporny, ale przyniósł też negatywne skutki: zarówno środowisko filmowe, jak i estradowe miało Pascalowi za złe rozpoczynanie kariery piosenkarza, w chwili kiedy jego pozycja jako aktora była już ugruntowana. Niemal natychmiast zainteresował się Pascalem Bruno Coquatrix, który zaproponował mu kontrakt do Olympii na warunkach takich, jak dla Édith Piaf. Liczył na dochody wywołane przez skandal, jaki wybuchnie po rewiowych koncertach najbardziej kasowego wówczas amanta francuskiego kina, jakim był Pascal. Piosenkarz zdecydowanie odmówił, ponieważ nie czuł się gotowy do zostania gwiazdą Olympii, nie chciał też wykorzystywać w tym celu swej ekranowej sławy. Miał już bliskie kontakty ze sławnymi twórcami i odtwórcami piosenek – Charles’em Aznavourem, Gilbertem Bécaudem czy Serge’em Gainsbourgiem, którzy pisali dlań piosenki i wspierali go w pracy nad ich interpretacją. Grał nadal w bardzo wielu filmach. Dzięki roli walczącego z ciemnogrodem położnika ("Les Enfants de l’Amour") otrzymał w 1959 Prix Femina – belgijską doroczną nagrodę dla najlepszego aktora. W tym czasie nagrywał już płyty. Nie przestawał jednak doskonalić swego piosenkarskiego warsztatu. Kolejne nagrania płytowe odnosiły sukcesy, natomiast filmy były niezbyt udane pod względem kasowym. Pascal coraz intensywniej zajmował się śpiewaniem. W końcu wyruszył z koncertami po Francji, by już z wyrobioną renomą móc wystąpić w Paryżu.
Kariera międzynarodowa.
W 1961 zakończył pełnowymiarową karierę filmową, skupiając się na międzynarodowej kariery wokalnej. W marcu, reprezentując Luksemburg z utworem „Nous, les amoureux”, zwyciężył w finale 6. Konkursu Piosenki Eurowizji, zdobywszy największe poparcie komisji jurorskiej. Potem nastąpił triumf recitalu w paryskim Bobino. W 1962 został laureatem nagrody "Grand Prix Du Disque Académie Charles-Cros". W 1965 przyjechał do Niemiec jako „ambasador piosenki”. W latach 1960-1965 sprzedano w Niemczech dwie jego płyty w liczbie 800 tys. egzemplarzy, ogromnej jak na owe czasy i jego styl. Z występu na występ (także w telewizji), z płyty na płytę rosły zastępy niemieckich fanów, oczarowanych jego osobowością i interpretacjami. Oferty grania w filmie i teatrze stawały się coraz rzadsze i coraz mniej interesujące, rosła natomiast jego sława jako gwiazdy estrady. Koncertował ze swą orkiestrą na całym świecie. Będąc poliglotą, śpiewał i nagrywał utwory wykonywane po angielsku, włosku oraz niemiecku. Jednocześnie pozostawał aktorem, wystąpił w sumie w pięciu serialach. W 1970 robił pastisze oper dla hamburskiej telewizji, uczestniczył w galowych koncertach na rzecz UNICEF-u w Paryżu i w Niemczech, odbył tournée po Finlandii, wziął udział w obchodach 100-lecia "Folies Bergère", a w wiedeńskim Hofburgu obwieszczał nadejście Nowego Roku. Cieszył się już wówczas światową sławą, która przyniosła mu w końcu uznanie w ojczyźnie. W 1978 został odznaczony Legią Honorową za osiągnięcia artystyczne i propagowanie języka francuskiego na świecie.
Z czasem opatrzył melodiami kilka wierszy swych przyjaciół, potem zaczął pisać piosenki dla siebie. W 1982 zaoferowano mu wyreżyserowanie "Bereniki", która została wystawiona od 28 do 30 czerwca 1982 na Międzynarodowym Festiwalu Sztuki. W 1983 ukazała się płyta, na której umieścił szereg autorskich tekstów. Początek lat 80. to schyłek jego kariery piosenkarskiej.
Pisarz.
Pisał już od lat 50., ale długo nie czuł się dojrzałym do ogłaszania swych prac drukiem. Miał w szufladzie ponad tuzin powieści. W czerwcu 1985 został uhonorowany Orderem Sztuki i Literatury ("Ordre des Arts et des Lettres") pierwszej klasy, odznaczeniem przyznawanym przez francuskiego ministra kultury za wybitne osiągnięcia w dziedzinie sztuk pięknych. Miłośnik literatury, ale i z zamiłowania historyk, dopiero teraz poświęcił się intensywnej pracy literackiej i badawczej. W 1986 wydał książkę autobiograficzną pt. "Le Beau Masque", która przyniosła mu nagrodę Bruno Coquatrixa.
Filmy.
1950 – "Le Jugement de Dieu, Raymonda Bernarda."
1951 – "Ils étaint cinq", Jacques’a Pinoteau; "Quatre Roses rouges", Malassomy; "Un grand patron", Yves'a Ciampi;"" Le Rideau cramoisi", Alexandra Astruca.
1952 – "La Forêt de l’adieu", Ralpha Abiba; "Le Plus Heureux des hommes", Yves'a Ciampi; "Un caprice de Caroline", Jeana Devaivre’a.
1953 – "Alerte au Sud", Jeana Devaivre’a; "Le Grand Jeu", Roberta Siodmaka; "Le Chevalier de la nuit", Jeana Anouilha; "Les Enfants de l’amour", Leonide’a Moguya; "Si Versailles m’était conté", Sachy Guitry; "La Rage au corps", Ralpha Abiba.
1954 -" Les Trois Voleurs", Felliniego; "Syn kochanej Karoliny", Jeana Devaivre’a.
1955 – "Les Mauvaises Rencontres", Alexandra Astruca; "Milord d’arsouille", André Hagueta.
1956 – "Le Salaire du péché", Denisa de La Patellière’a; "La Châtelaine du Liban", Richarda Pottiera.
1957 – "Les Lavandières du Portugal", P. Gaspard-Huita.
1958 – "Guinguette", Jeana Delannoy; "Le Fric", Maurice’a Cloche’a; "Pêcheur d’Islande", Pierre’a Schoendorffera.
1959 – "Préméditations", Berthomieu; "La Belle et l’Empereur", Axela Von Ambasserra; "Les Arrivistes", Luisa Daquina; "L’Homme de la frontière", według scenariusza Jeana Claude’a Pascala.
1961 – "Le Rendez-vous", Jeana Dalannoy.
1962 – "La Salandre d’or", Maurice’a Régameya.
1963 – "Sans merveille"", Michela Mitrami.
1964 – " Le Faux pas", Antoine’a d’Ormessona.
1966 – "Flower of evil", Terence’a Younga.
1967 – "Les Quatre Mariages de Marisol", Luisa Lucii; "Angelika i sułtan", Bernarda Boderiego.
1969 – "Les Toits de Saint-Paul", Alfreda Weidmana.
Publikacje.
W jego pisarskim dorobku opublikowanym w latach 1986-1991, poza wspomnianą autobiografią, są dwa poważne i cenione przez fachowców dzieła historyczne:
dwie powieści obyczajowe:
oraz cykl trzech pisanych z przymrużeniem oka powieści sensacyjnych:

</doc>
<doc id="697935" url="https://pl.wikipedia.org/wiki?curid=697935" title="Brygada chemiczna">
Brygada chemiczna

Brygada chemiczna – związek taktyczny przeznaczony do samodzielnego wykonywania zadań rozpoznania oraz likwidacji skażeń na korzyść innych związków taktycznych (oddziałów), a także jednostek i urządzeń tyłowych. 
Pododdziały brygady chemicznej prowadzą rozpoznanie skażeń promieniotwórczych i chemicznych oraz przeprowadzają zabiegi specjalne uzbrojenia, sprzętu bojowego i środków transportowych oraz zapasów materiałowych, przeprowadzają zabiegi sanitarne wojsk, dezaktywują i dezynfekują teren, drogi, organizują kontrolę stopnia skażenia uzbrojenia, sprzętu bojowego oraz zapasów środków materiałowych.
W skład brygady chemicznej wchodzą:

</doc>
<doc id="697958" url="https://pl.wikipedia.org/wiki?curid=697958" title="Tropokolagen">
Tropokolagen

Tropokolagen – złożony biopolimer, zbudowany z trzech cząsteczek kolagenu, tworzących potrójną helisę o ścisłej budowie. Stanowi strukturalną podstawę budowy włókien kolagenowych o większej grubości, wydzielany do przestrzeni międzykomórkowej polimeryzuje w grubsze włókna o różnej grubości. Długość splotu tropokolagenu wynosi 260 nm, grubość 1,5 nm o skoku 0,3 nm. Syntetyzowany jest przede wszystkim przez fibroblasty w tkance łącznej.

</doc>
<doc id="697962" url="https://pl.wikipedia.org/wiki?curid=697962" title="UGiW">
UGiW



</doc>
<doc id="697970" url="https://pl.wikipedia.org/wiki?curid=697970" title="Sandy West">
Sandy West

Sandy West (ur. 10 lipca 1959 w Long Beach, zm. 21 października 2006 w San Dimas) – amerykańska perkusistka rockowa, była założycielka oraz członkini zespołu glamrockowego/punkrockowego The Runaways.
Swój pierwszy zespół, The Runaways założyła w 1975 roku, wspólnie z gitarzystką Joan Jett i niedoszłą wokalistką Kari Krome, z pomocą producenta Kima Fowleya. Inspiracją dla perkusistki byli John Bonham z Led Zeppelin oraz Roger Taylor z grupy Queen.

</doc>
<doc id="697974" url="https://pl.wikipedia.org/wiki?curid=697974" title="Chrapanie">
Chrapanie

Chrapanie – wibracja języczka i podniebienia miękkiego podczas wdechu. Najczęściej występuje podczas snu. Choć nie zagraża życiu, może być objawem groźnego bezdechu sennego. Chrapanie może utrudniać sen osobie dotkniętej tym problemem i innym, śpiącym w pobliżu. Ocenia się, że około 30% dorosłych ludzi chrapie.
Przyczyną chrapania jest utrudniony przepływ powietrza przez drogi oddechowe, co powoduje turbulencje wprawiające podniebienie i języczek w drgania. Utrudnienia te mogą wynikać z alergii (obrzęk ścian dróg oddechowych), otyłości (ucisk tkanki tłuszczowej na gardło) lub osłabienia mięśniówki gardła.

</doc>
<doc id="697975" url="https://pl.wikipedia.org/wiki?curid=697975" title="Żądłówka">
Żądłówka



</doc>
<doc id="697976" url="https://pl.wikipedia.org/wiki?curid=697976" title="Mellon Bank Center (Filadelfia)">
Mellon Bank Center (Filadelfia)

Mellon Bank Center – budynek w Filadelfii w USA, zaprojektowany przez Kohn Pedersen Fox Associates PC. Jego budowa zakończyła się w 1990 roku. Ma 241 metrów wysokości i 54 piętra. Jest wykorzystywany w celach biurowych. Został wykonany w stylu postmodernistycznym.
Budynek otrzymał w 1991 roku Certificate of Engineering Excellence od New York Association of Consulting Engineers. W 1992 roku został odznaczony Commerce Bank/Philadelphia Business Journal Building Excellence Award

</doc>
<doc id="697982" url="https://pl.wikipedia.org/wiki?curid=697982" title="Independent Women Part I">
Independent Women Part I

 
Independent Women Part I – singel amerykańskiego zespołu Destiny’s Child z roku 2000 roku. Utwór promuje album "Survivor" z 2001 roku.
Twórcami piosenki są Beyoncé Knowles, Sam Barnes, Jean-Claude Olivier, Cory Rooney.
Piosenka została napisana przez członkinię grupy – Beyoncé Knowles. Nagranie pojawiło się również na albumie ze z 2000 roku.
Oryginalnie „Independent Women Part II” była oficjalną wersją, a „Independent Women Part I” była znana pod nazwą „Pasadena Remix”.

</doc>
<doc id="697987" url="https://pl.wikipedia.org/wiki?curid=697987" title="Klaksvík">
Klaksvík

Klaksvík (duń. "Klaksvig") – drugie co do wielkości miasto na archipelagu Wysp Owczych, siedziba władz administracyjnych regionu Norðoyar, obejmującym północne wyspy tego duńskiego terytorium zależnego. Leży na wyspie Borðoy, zamieszkuje je 4 565 mieszkańców.
Klaksvík jest ośrodkiem Klaksvíkar kommuny. Jest to także najważniejszy port turystyczno-handlowy w tamtym obszarze. W mieście jest jeden szpital, zdolny pomieścić 40 pacjentów jednocześnie.
Geografia.
Położenie.
Klaksvík leży na wyspie Borðoy, ściślej w jej południowo-zachodniej części, należącej do Wysp Północnych ("Norðoyar"). Jest położone na płaskim odcinku terenu między zatoką Borðoyarvík na południu i miejscem, w którym wody cieśniny Haraldssund mieszają się z tymi wypływającymi z Kalsoyarfjørður od północy. Miasto zawdzięcza swój szybki rozwój właśnie między innymi dogodnemu położeniu - port jest całkowicie osłonięty przez otaczające go ze wszystkich stron lądy. Od strony zachodniej do miasta przylegają góry Klakkur (413 m n.p.m.) i Hálgafelli (502 m n.p.m.) połączone przełęczą Hálsur, gdzie zorganizowano punkt widokowy, z którego doskonale widać całe znajdujące się w dolinie miasto. Od wschodu znajduje się zaś Myrkjanoyrarfjall (689 m n.p.m.). Góry te są sprawcami częstych osuwisk i lawin przez co zniszczonych zostało wiele budynków.
Najbliższymi osiedlami są: niemal przyległe Ánir (24 osoby), Norðoyri (87 osób) i Árnafjørður (50 osób), do którego można dostać się tunelem z Ánir.
Klimat.
Podobnie jak na całych Wyspach Owczych w Klaksvíku panuje klimat umiarkowany, chłodny w odmianie morskiej. Temperatura rzadko przekracza tam +20°C, a opady roczne utrzymują się zazwyczaj na poziomie powyżej 1 000 mm. Występują tam niewielkie roczne amplitudy temperaturowe. Klimat może być nieco przystępniejszy od pozostałej części wysp - od porywistych wiatrów osłaniają bowiem miasto wzniesienia i wyspa Kunoy.
Informacje ogólne.
Populacja.
Znaczna większość mieszkańców Klaksvíku to Farerczycy - rdzenni mieszkańcy Wysp Owczych. Społeczeństwo miasta jest bardzo młode, największa grupę tworzą osoby w wieku od 0 do 9 lat (684 osób), a także od 10 do 19 lat (664 osoby). Ponad 600 jest także ludzi w przedziale od 40 do 49 lat (618). W 2011 liczba mieszkańców w porównaniu do poprzedniego spadła o 2 osoby. Największą liczbę ludności w Klaksvík odnotowano w 1989, kiedy było tam 4 845 ludzi. Od tamtego czasu liczba ludności gwałtownie spadła by znów nieco wzrosnąć, ostatecznie jednak pozostała na dość niskim w porównaniu do 1989 poziomie. Podobnie jak w pozostałych osadach Wysp Owczych liczba mężczyzn jest większa od liczby kobiet, w tym przypadku ich stosunek wynosi 2 383 do 2 207 mężczyzn "(1 XII 2010)".
Edukacja.
Poza kilkoma szkołami podstawowymi, odpowiednikami polskich gimnazjów oraz liceami, w Klaksvíku działają też dwa technika (ekonomiczne i techniczne), szkoła muzyczna, a także szkoła kucharska. Znajduje się tak także kilka szkół morskich. Do szkoły muzycznej w roku szkolnym 2006/2007 uczęszczało 388 osób natomiast do Szkoły Morskiej w 2006 uczęszczało 23 studentów. To w tym mieście w 1899 Símun av Skarði założył Føroya Fólkaháskúlin, która to uczelnia ludowa została później przeniesiona do Tórshavn.
Transport.
Klaksvík to jeden z głównych portów archipelagu Wysp Owczych. Prócz licznych kutrów rybackich przypływa tutaj także prom łączący miasto z położonym na Kalsoy Syðradalur. Promy należą do państwowej firmy Strandfaraskip Landsins oferującej przeprawy wewnątrz archipelagu, ale także przejazdy autobusowe niebieskich linii Bygdaleiðir. W Klaksvíku swoje przystanki mają cztery linie: nr 400 biegnąca ze stolicy Wysp Owczych - Tórshavn, nr 410 kursująca na trasie Klaksvík-Norðragøta-Fuglafjørður, nr 500 łącząca miasto z osadą Viðareiði na wyspie Viðoy oraz nr 504, której autobusy docierają do miejscowości Kunoy.
Do 2006 kursował jeszcze prom wiodący do Leirvík na Eysturoy, jednak zawieszono jego działalność po wybudowaniu 5,6 km tunelu Norðoyatunnilin wiodącego obecnie z południowej części miasta właśnie do Leirvík. Do oficjalnego otwarcia tego miejsca doszło 29 kwietnia. Podróż samochodem z Tórshavn ma od tamtego czasu zajmować ok. 1 godz.
Sport.
Podobnie jak na całym archipelagu w Klaksvíku bardzo popularną dyscypliną jest piłka nożna. Znajduje się tam siedziba klubu piłkarskiego KÍ Klaksvík istniejącego od 1904. Zespół ma do dyspozycji boisko będące częścią kompleksu sportowego, w którego skład wchodzi jeszcze pływalnia. Obecnie stadion może pomieścić 3 000 osób, na 2009 planowano jednak modernizacja i rozbudowa całego kompleksu. W mieście ma też siedzibę klub szachowy, Klaksvíkar Talvfelag.
Historia.
Osadnictwo w rejonie Klaksvíku sięga jeszcze czasów wikińskich. W średniowieczu na nizinnym terenie w obrębie dzisiejszego miasta założono pięć farm, do których szybko zaczęli napływać nowi mieszkańcy by osiedlić się w okolicach. Niewiele później osadnictwo to dało początek pięciu wsiom - Myrkjanoyri, Gerðar, Uppsalir, Vágur i Norðori określane czasami przez mieszkańców południowej części archipelagu wspólną nazwą Norðuri í Vági ("na Północy w Zatoce") zaś przez tych, którzy zamieszkiwali północne rejony - í Bø ("na Polu"). Po raz pierwszy opisano je w 1584. Wszelkie rozmowy o sprawach rejonu odbywały się w budynku miejscowego "thingu". Nie przetrwał on jednak do współczesnych czasów, został zniszczony przez 2 lawiny w połowie XVIII wieku. Dziś na jego miejscu stoi pomnik.
Wymiana towarowa w mieście zaczęła się rozwijać kiedy ustanowiono tam placówkę duńskiego monopolu handlowego jakim objęto całe wyspy w pierwszej połowie XIX wieku. Stało się do dokładnie w 1838. Budynek ten jest obecnie jedynym funkcjonującym muzeum w mieście. Prócz tego w tamtym okresie wszystkie gminy rejonu północnego połączyły się w jedną, mającą swoje centrum właśnie we współczesnym Klaksvíku. To również przyczyniło się do znacznego wzrostu populacji w mieście, która w 1908, kiedy 5 oddzielnych osad połączyło się w jedno miasto, wynosiła nie więcej niż 1 000 osób. Wtedy też nadano mu nazwę Klakksvík, miejscowość stała się też tamtego czasu oddzielną gminą. Z czasem nazwa miejscowości przekształciła się w dzisiejsze Klaksvík.
16 kwietnia 1915 wyszedł pierwszy numer gazety Norðlýsið ("Światło Północy") będącej jednocześnie pierwszą gazetą w tamtym regionie. Zajmowała się ona sprawami całego regionu Norðoyar, a że populacja Klaksvíku już wtedy stanowiła większość w tym obszarze pismo opisywało głównie sprawy związane z miastem. Początkowo ukazywała się ona z czcionką wykorzystująca duński alfabet, przez co trzeba było zastąpić literę "ð" znakiem "đ". Gazeta funkcjonuje do dnia dzisiejszego.
Ogromnym sukcesem dla miasta były lata 30. XX wieku, kiedy zaczęło powstawać współczesne nadbrzeże i nowe osiedla ludzkie. Okres ten trwał aż do lat 60., kiedy Klaksvík stał się najlepiej rozwiniętym portem rybnym na Wyspach Owczych i osiągnął 4 000 mieszkańców. Miasto stało się centrum przemysłowym i kulturowym regionu. Jego rozwój zwolnił od tamtej pory znacząco. Na początku lat 90. cały archipelag odczuł poważnie kryzys gospodarczy. Uderzyło to także w Klaksvík, który w przeciągu kilku lat stracił prawie pół tysiąca z 4,8 tys. mieszkańców. Miasto do dziś nie odrobiło tej straty demograficznej.
Do dziś rybołówstwo w Klaksvíku odgrywa znaczącą rolę w gospodarce całego kraju. Działają tam największe firmy w tej branży dostarczające ponad 20% całego dochodu z produkcji ryb na archipelagu. Nieco na północ otworzono giełdę rybną, a największy stacjonujący tam trawler-przetwórnia "Næraberg" jest jednocześnie największa tego typu farerską jednostką. W mieście ma siedzibę browar Föroya Bjór.

</doc>
<doc id="697997" url="https://pl.wikipedia.org/wiki?curid=697997" title="Gimnazjum Polskie w Bytomiu">
Gimnazjum Polskie w Bytomiu



</doc>
<doc id="697998" url="https://pl.wikipedia.org/wiki?curid=697998" title="Datownik">
Datownik

Datownik – rodzaj stempla skonstruowanego w ten sposób, aby możliwe było w nim takie ustawienie czcionek, aby odcisk tego stempla pokazywał datę. Datownik to także, oprócz samego stempla, jego odcisk na papierze.
Zastosowanie.
Nazwa powszechnie używana w stosunku do stempli używanych w urzędach pocztowych, używane są jednak w licznych innych instytucjach i biurach, wszędzie tam, gdzie ważne jest oznakowanie dokumentu datą: najczęściej jest to data przyjęcia i zarejestrowania dokumentu lub przesyłki. Przy pomocy datownika dokonuje się także zazwyczaj „skasowanie” znaczka pocztowego, tzn. przez odbicie na nim stempla datownika oznakowuje się go trudnozmywalnym tuszem w celu uniemożliwienia powtórnego jego wykorzystania po odklejeniu od dostarczonej przesyłki i przyklejenie do innej.
W niektórych datownikach oprócz daty (dzień, miesiąc i rok) możliwe jest także przestawianie godzin. Datowniki z ustawianą godziną, zazwyczaj używane są na poczcie, ale także na przykład na niektórych przejściach granicznych (tam, gdzie istnieje potrzeba stemplowania paszportów albo dokumentów przewozowych datownik z godziną umożliwia dosyć precyzyjne określenie pory przekroczenia granicy przez podróżnego lub przez transportowany ładunek).
Poczta często wydaje specjalne datowniki okazjonalne, z okazji rocznic i niektórych świąt, z ozdobnym rysunkiem.

</doc>
<doc id="697999" url="https://pl.wikipedia.org/wiki?curid=697999" title="Związek Zawodowy Pracowników Rolnictwa w RP">
Związek Zawodowy Pracowników Rolnictwa w RP

Związek Zawodowy Pracowników Rolnictwa w RP (ZZPR) – związek pracowników gospodarki rolnej i spożywczej, założony w 1991 r. bazujący na tradycjach pierwszych polskich rolniczych kół zawodowych. Związek zrzesza 25 tysięcy członków, jego przewodniczącym jest Grzegorz Wysocki.
Celem związku jest ochrona godności, praw i interesów materialnych, pracowników rolnictwa oraz emerytów i rencistów, bezrobotnych i ich rodzin. ZZPR w swojej działalności kieruje się zasadami demokracji, pluralizmu politycznego oraz tolerancji światopoglądowej, współpracuje ze wszystkim związkami zawodowymi oraz organizacjami i związkami zawodowymi rolników indywidualnych w Polsce.

</doc>
<doc id="698000" url="https://pl.wikipedia.org/wiki?curid=698000" title="Kutajbi">
Kutajbi

Kutajbi (arabski: قطيبي [Quţaybī]) albo Szejkanat Kutajbi (arabski: مشيخة القطيبي [Mashyakhat al Quţaybī]) był administracją państwową w zachodniej części Protektoratu Adeńskiego. Był obszarem zależnym od Emiratu Dhala, teraz stanowi część Republiki Jemenu. W roku 1964 podczas Konfliktu Adeńskiego współplemiennicy Kutajbi zaatakowali brytyjskie wojsko na Wzgórzach Radfan. Za swe okrucieństwo w walce nazwani zostali "Czerwonymi Wilkami".

</doc>
<doc id="698003" url="https://pl.wikipedia.org/wiki?curid=698003" title="Nasty Girl">
Nasty Girl

„Nasty Girl” – ostatni singiel promujący płytę "Survivor" zespołu Destiny’s Child. Piosenkę napisały Beyoncé Knowles i Kelly Rowland.
Teledysk.
Teledysk zaczyna się od kobiety w różowej futrzanej kurtce, wysokich obcasach i blond włosach. Idzie ona przez sąsiedztwo, gdzie zwracają na nią uwagę wszyscy mieszkańcy. Nagle zapada się, w czasie, gdy Beyoncé śpiewa „Change don't come your way it will come back to you”. Po refrenie scena zmienia się. Dwie dziewczyny wychodzące z narożnego sklepu i idące za facetem z kanapką. Dwaj kolesie chcą popchnąć kolegę na dziewczyny, ale zamiast tego jeden z chłopaków zaczyna rozmawiać z jedną z nich. Dziewczyna oplata sobie gumę wokół palca, ale ta zaczepia o jej włosy. Scena znowu się zmienia. Teraz kobieta tańczy z facetem, któremu nie podoba się styl jej tańca. Próbuje ją uspokoić, ale ona uderza go łokciem w twarz. Nie patrząc na to, co zrobiła obojętnie odchodzi. Scena znowu zmienia się. Tym razem w jednym pokoju znajdują się wszystkie wymienione dziewczyna, a w pokoju stoi maszyna o nazwie „NastyZapper”. Przemienia ona wszystkie te niegustowne dziewczyny w dobrze ubrane kobiety. Destiny’s Child są w pokoju o złotych ścianach. Są też pokazane, jak jedzą popcorn w ciemnoniebiesko-złotych sukienkach, oglądając każdą z kobiet. Zmienione kobiety dołączają do DC.

</doc>
<doc id="698010" url="https://pl.wikipedia.org/wiki?curid=698010" title="Front stacjonarny">
Front stacjonarny

Front stacjonarny – strefa przejściowa pomiędzy ciepłą i zimną masą powietrza, nie przemieszczająca się lub poruszająca się z prędkością mniejszą niż 2 m/s.
Oznaczenie na mapach.
Na mapach synoptycznych front stacjonarny oznacza się linią z czerwonymi półokręgami skierowanymi w stronę masy powietrza chłodnego i niebieskimi trójkątami w stronę powietrza ciepłego (oznaczają one, jaki charakter będzie miał front, gdy ruszy we wskazaną stronę).

</doc>
<doc id="698011" url="https://pl.wikipedia.org/wiki?curid=698011" title="I Bóg stworzył kobietę">
I Bóg stworzył kobietę

I Bóg stworzył kobietę – francusko-włoski film fabularny z roku 1956, zaliczany do klasyki filmowej. W rolach głównych wystąpili Brigitte Bardot i Curd Jürgens. Reżyserem oraz autorem scenariusza był ówczesny mąż Bardot – Roger Vadim.
Obsada.
gościnnie:
Opis fabuły.
Młoda osiemnastoletnia Juliete Hardy (Brigitte Bardot) jest sierotą i mieszka u swych opiekunów w Saint-Tropez. Piękną dziewczynę na wychowanie przyjęło starzejące się bezdzietne małżeństwo. Juliete pracuje w księgarni. Dziewczyna nie zadaje sobie żadnego trudu, by ukrywać przed mężczyznami prowokacyjną urodę. Interesuje się nią 40-letni Eric Carradine (Curd Jürgens), bogaty właściciel jachtu. Dziewczyna niewiele sobie robi z jego propozycji luksusowego życia i wychodzi za mąż za młodego Michela Tardieu. Wkrótce jednak sytuacja się komplikuje.

</doc>
<doc id="698013" url="https://pl.wikipedia.org/wiki?curid=698013" title="Soldier (singel)">
Soldier (singel)

„Soldier” – drugi singiel promujący płytę "Destiny Fulfilled" zespołu Destiny’s Child. Wydany w 2005 roku. Piosenkę napisali Beyoncé Knowles, Kelly Rowland, Michelle Williams, Rich Harrison, Clifford Harris, Dwayne Carter oraz Sean Garrett.

</doc>
<doc id="698018" url="https://pl.wikipedia.org/wiki?curid=698018" title="Kaldbaksbotnur">
Kaldbaksbotnur

Kaldbaksbotnur – wieś na wyspie Streymoy, na Wyspach Owczych, licząca obecnie (I 2015 r.) 9 stałych mieszkańców. Kod pocztowy miejscowości FO-185.
Demografia.
Według danych Urzędu Statystycznego (I 2015 r.) jest 107. co do wielkości miejscowością Wysp Owczych.

</doc>
<doc id="698019" url="https://pl.wikipedia.org/wiki?curid=698019" title="Rosyjski Ruch Narodowosocjalistyczny">
Rosyjski Ruch Narodowosocjalistyczny

Rosyjski Ruch Narodowosocjalistyczny () – rosyjskie nazistowskie ugrupowanie polityczne działające na emigracji w Niemczech w latach 1933–1939.
Rosyjski Ruch Narodowo-Socjalistyczny powstał w lutym 1933 roku, krótko po dojściu do władzy Narodowosocjalistycznej Niemieckiej Partii Robotników (NSDAP) i Adolfa Hitlera. Jego założycielem był rosyjski emigrant Andriej Swietozarow. Ugrupowanie współpracowało ściśle z NSDAP, wzorując się na jej programie oraz zewnętrznej symbolice i stylu działania niemieckich nazistów. Jego członkowie nosili na lewym ramieniu czerwoną opaskę z białą swastyką na błękitnym tle. Kolorystyka ta nawiązywała do przedrewolucyjnych barw Rosji. Wkrótce na czele partii stanął książę Paweł Bermondt-Awałow. Jego wpływy zostały rozszerzone poza granice Niemiec: otwarto filie w Paryżu, Pradze, Belgradzie i Londynie. Nawiązano współpracę z, między innymi, powstałym w Belgradzie w 1932 roku rosyjskim Narodowym Związkiem Pracujących, z którym podpisano pakt braterstwa. Rosyjscy faszyści działali w duchu zwalczania bolszewizmu, rozprzestrzeniającego się na całą Europę.
Po podpisaniu, 23 sierpnia 1939 roku, paktu Ribbentrop-Mołotow władze niemieckie oficjalnie zdelegalizowały Rosyjski Ruch Narodowo-Socjalistyczny – w rzeczywistości jednak ograniczyły się tylko do wydania zakazu publicznych wystąpień jego członków, a zwłaszcza udziału w ulicznych demonstracjach. Działalność partii stopniowo zamarła, oprócz sekcji ukraińskiej (współpracującej z abwerą na obszarze zachodniej Ukrainy, anektowanym przez ZSRR).

</doc>
<doc id="698024" url="https://pl.wikipedia.org/wiki?curid=698024" title="Lista najwyższych budynków w Baltimore">
Lista najwyższych budynków w Baltimore

Baltimore – miasto na wschodnim wybrzeżu USA. W mieście tym znajduje się 20 budynków przekraczających 100 metrów wysokości. Liczba ta wynosiła by 21 gdyby nie wyburzenie Tower Building. W trakcie budowy są dwa nowe budynki nieprzekraczające 150 metrów. 

</doc>
<doc id="698028" url="https://pl.wikipedia.org/wiki?curid=698028" title="Imiennik – Miecz i pastorał">
Imiennik – Miecz i pastorał

Imiennik – Miecz i pastorał – powieść Karola Bunscha należąca do cyklu „Powieści Piastowskie”, druga część powieści "Imiennik" (pierwszą stanowi "Śladem Pradziada"). Opowiada o ostatnich latach panowania Bolesława II, gdy był on u szczytu swej potęgi – większej od cesarskiej, zdolnej nadawać trony. Opowiada o koronacji Bolesława na króla, o zaangażowaniu militarnym na Rusi, Węgrzech, w Czechach jak i o buncie, który zniweczył jego dorobek i poddał kraj w obcą zależność. Przybliża również historię konfliktu Bolesława z biskupem krakowskim Stanisławem i jego wpływ na obalenie króla.
Historia zaczyna się, gdy Bolesław u szczytu swej potęgi, najsilniejszy sprzymierzeniec papieża Grzegorza VII, powraca z udanej wyprawy na Ruś i Węgry. Przywozi skarby, jakich lud nie widział od czasów Chrobrego. Witany jest z wielkim uznaniem. Jedynie biskup Stanisław nie okazuje należnego mu szacunku. Dalej - wierny Doman i najbardziej zaufany doradca księcia Nawój stają się świadkami zaogniającego się, zgubnego konfliktu. Biskup Stanisław w swej pysze nie zauważa, że jest narzędziem w rękach Sieciecha, który od lat przygotowuje podwaliny buntu. Doman przeżywa coraz głębsze rozdwojenie – serce chce być blisko ukochanej Bietki, ale jako jeden z najbardziej zaufanych księcia nie może sobie na to pozwolić. Bolesław zdaje sobie sprawę, iż jest coraz bliższy królewskiej korony, mocniej angażuje się w politykę za granicami swego państwa nie dostrzegając dążeń Sieciecha do skupienia władzy w rękach Władysława Hermana. 

</doc>
<doc id="698029" url="https://pl.wikipedia.org/wiki?curid=698029" title="Częstochowa Raków">
Częstochowa Raków

Częstochowa Raków – przystanek kolejowy w dzielnicy Częstochowy, Rakowie, w Polsce. Na przystanku zatrzymują się pociągi osobowe oraz przyspieszone. Od 2013 roku czynny jest tam biletomat, który ma zastępować nieczynne kasy.
W roku 2017 przystanek obsługiwał 300–499 pasażerów na dobę.
W 2018 rozpoczęła się przebudowa linii kolejowej nr 1 na odcinku Częstochowa - Zawiercie, która zakładała m.in. przebudowę przystanku Częstochowa Raków: od nowa postawiono i podwyższono perony, zbudowano windy dla osób niepełnosprawnych, wyremontowano też przejście podziemne.

</doc>
<doc id="698030" url="https://pl.wikipedia.org/wiki?curid=698030" title="Protektorat Adeński">
Protektorat Adeński

Protektorat Adeński (ang. "Aden Protectorate", arabski: عدن حماية / "Himāyah Adan") był brytyjskim protektoratem w południowej Arabii, istniejącym w latach 1886-1963. Administracyjnie dzielił się na dwie części: "Zachodni Protektorat Adenu" z największym miastem Lahidż (na północ od miasta Aden) i "Wschodni Protektorat Adenu" z głównym ośrodkiem w porcie Al-Mukalla. Obejmował prawie całe terytorium Jemenu Południowego, oprócz obszaru Kolonii Adeńskiej. Obecnie część Jemenu.
Historia.
Protektorat Adeński powstał na obszarach formalnie poddanych zwierzchności osmańskiej, a w praktyce rządzonych samodzielnie przez miejscowych arabskich feudałów, którym Brytyjczycy (usadowieni od 1839 w Adenie) stopniowo narzucili uzależniające traktaty. Do 1917 protektorat podlegał władzom kolonialnym Indii Brytyjskich, następnie bezpośrednio brytyjskiemu Foreign Office. Składał się z kilkunastu niezależnych od siebie sułtanatów, kilku emiratów, szejkanatów i związków plemiennych, spośród których sześć (Sułtanat Audhali, Emirat Beihan, Emirat Dhala, Sułtanat Fadhli, Sułtanat Dolnej Yafy, Szejkanat Górnego Aulaqi) w lutym 1959 połączyło się w Federację Arabskich Emiratów Południa. W wyniku dalszych procesów integracyjnych Protektorat Adeński został rozwiązany, a na jego obszarze w latach 1963-1967 funkcjonowały dwa odrębne organizmy państwowe pod protekcją brytyjską: Protektorat Arabii Południowej i Federacja Arabii Południowej. 

</doc>
<doc id="698031" url="https://pl.wikipedia.org/wiki?curid=698031" title="Minas">
Minas

 
Minas − miasto w Urugwaju, stolica departamentu Lavalleja. W 2004 populacja miasta wynosiła 37,925 osób.
Obecnie w mieście znajduje się największy konny pomnik na świecie. 
Rzeźba przedstawia największego bohatera narodowego kraju Jose Artigasa.

</doc>
<doc id="698036" url="https://pl.wikipedia.org/wiki?curid=698036" title="Czołg pływający">
Czołg pływający

Czołg pływający − czołg, który ze względu na swoją konstrukcję i przeznaczenie zaliczany jest niekiedy do amfibii. 
Najczęściej zalicza się go do grupy czołgów specjalnych, których zadaniem jest wspieranie nacierających wojsk podczas forsowania przeszkód wodnych oraz desantów morskich. Ze względu na małą masę i słabe uzbrojenie zalicza się je do czołgów lekkich, a ze względu na rodzaj wykonywanego zadania - do czołgów rozpoznawczych. Pływanie umożliwia im szczelny kadłub oraz napęd wodny (ruch gąsienic lub pędniki wodne). Typowym czołgiem pływającym będącym na wyposażeniu LWP był PT-76.

</doc>
<doc id="698037" url="https://pl.wikipedia.org/wiki?curid=698037" title="Komórki mioepitelialne">
Komórki mioepitelialne



</doc>
<doc id="698038" url="https://pl.wikipedia.org/wiki?curid=698038" title="Dąb kaukaski">
Dąb kaukaski

Dąb kaukaski ("Quercus macranthera" Fisch. &amp; C.A.Mey. ex Hohen.) – gatunek drzewa z rodziny bukowatych ("Fagaceae"). Zasięg obejmuje rejon Kaukazu od Turcji poprzez Armenię i Azerbejdżan po północny Iran.
Biologia i ekologia.
Rośnie w lasach, na wysokości między 1000 a 1900 m n.p.m. Mrozoodporny, dobrze znosi suszę i warunki miejskie.
Zmienność.
W obrębie tego gatunku oprócz podgatunku nominatywnego wyróżniono jeden podgatunek:

</doc>
<doc id="698045" url="https://pl.wikipedia.org/wiki?curid=698045" title="Lista najwyższych budynków w Pittsburghu">
Lista najwyższych budynków w Pittsburghu

W Pittsburghu, mieście w USA, znajdują się obecnie 24 budynki o wysokości ponad 100 metrów. Aktualnie nie trwa budowa żadnego innego wysokiego budynku. Są to przeważnie stare budowle liczące nierzadko ponad 50 lat, a niektóre nawet i ponad 70 lat. 

</doc>
<doc id="698050" url="https://pl.wikipedia.org/wiki?curid=698050" title="Podszkle">
Podszkle

2 miejscowości w Polsce:

</doc>
<doc id="698053" url="https://pl.wikipedia.org/wiki?curid=698053" title="Czołg powietrznodesantowy">
Czołg powietrznodesantowy

Czołg powietrznodesantowy – słabo opancerzony czołg lekki o masie do 20 t, co umożliwia jego transport samolotem, śmigłowcem (w tym także w pozycji podwieszonej). Uzbrojony jest zazwyczaj w armatę przeciwpancerną lub działo bezodrzutowe średniego kalibru. Służy jako środek wsparcia wojsk powietrznodesantowych. Lżejsze modele mogą być zrzucane na pole walki przy użyciu spadochronów.
Przykładem może być AMX-13.

</doc>
<doc id="698057" url="https://pl.wikipedia.org/wiki?curid=698057" title="Shantymen">
Shantymen

Shantymen (czyt. "szantymen") – lubelski szantowy kwartet wokalno-instrumentalny. Założony w 1985 roku przez Tomasza Misztala. Wykonuje tradycyjną i współczesną muzykę żeglarską. Specjalizuje się w wykonaniach oryginalnych szant śpiewanych a capella. Shantymen zdobył ponad 20 nagród na ogólnopolskich i międzynarodowych festiwalach piosenki morskiej. Wydał 3 płyty CD: "Take Me Back", "W porcie i na morzu" oraz "Shantymen - Live". Ta ostatnia płyta została nagrana na żywo podczas koncertu zorganizowanego z okazji 18. urodzin zespołu.
Shantymen gra w 7 językach. Podczas swoich tournée zagranicznych odwiedził Belgię, Białoruś, Holandię, Finlandię, Francję, Niemcy i Szwecję.
25 czerwca 2020 zmarł wieloletni gitarzysta basowy i wokalista zespołu Remigiusz Pik.

</doc>
<doc id="698058" url="https://pl.wikipedia.org/wiki?curid=698058" title="Skowronki (województwo pomorskie)">
Skowronki (województwo pomorskie)

Skowronki (kaszb. "Skowronkë", ) – osada w Polsce, położona w województwie pomorskim, w powiecie nowodworskim, w gminie Sztutowo. Do końca 2017 roku była to część wsi Kąty Rybackie. Skowronki leżą na Mierzei Wiślanej przy drodze wojewódzkiej nr 501. Miejscowość wchodzi w skład sołectwa Kąty Rybackie.
Wieś należąca do Mierzei Wiślanej terytorium miasta Gdańska położona była w drugiej połowie XVI wieku w województwie pomorskim. W latach 1975–1998 Skowronki administracyjnie należały do województwa elbląskiego.
Do 1945 Skowronki znajdowały się na trasie Żuławskiej Kolei Dojazdowej prowadzącej do Krynicy Morskiej.
W okolicy Skowronek powstaje port Nowy Świat i kanał przez Mierzeję Wiślaną, mający ułatwić dostęp do portu w Elblągu.

</doc>
<doc id="698062" url="https://pl.wikipedia.org/wiki?curid=698062" title="Komórki koszyczkowe">
Komórki koszyczkowe



</doc>
<doc id="698064" url="https://pl.wikipedia.org/wiki?curid=698064" title="San José de Mayo">
San José de Mayo

San José de Mayo − miasto w Urugwaju, stolica departamentu San José. W 2004 populacja miasta wynosiła 36 339 osób.
San José de Mayo położone jest w centralnej części departamentu, na prawym brzegu rzeki 
San José. Miasto leży na 96 kilometrze linii kolejowej Montevideo-Colonia del Sacramento.
Przez San José przebiegają ponadto drogi krajowe nr 3 i 11.
Miasto pełni funkcję regionalnego centrum gospodarczego, będącego ośrodkiem usługowym dla rolnictwa szczególnie mleczarstwa.
Znajdują się tu także zakłady przemysłu chemicznego.
San José de Mayo zostało założone 1 czerwca 1783. W XIX wieku miasto było nazywane małym Montevideo ("Montevideo chico"), ponieważ pełniło istotną rolę centrum kulturalnego czego symbolem do dziś pozostaje Teatro Macció.
Mieszkańcy San José de Mayo nazywani są "maragato/maragata". Urodził się tu Luis Serra – urugwajski kolarz, olimpijczyk.

</doc>
<doc id="698070" url="https://pl.wikipedia.org/wiki?curid=698070" title="Lord strażnik Pięciu Portów">
Lord strażnik Pięciu Portów

Lord strażnik Pięciu Portów (ang. "Lord Warden of the Cinque Ports") – angielski urząd ceremonialny. Jego początki datowane są na XII wiek, ale sam urząd może być starszy. Zajmował się sprawami pięciu portów na południowym wybrzeżu Anglii (tzw. "Cinque Ports") – Hastings, New Romney, Hythe, Dover i Sandwich. Urząd ten był zwykle łączony z urzędem konstabla zamku Dover.

</doc>
<doc id="698072" url="https://pl.wikipedia.org/wiki?curid=698072" title="Atlas Agena B">
Atlas Agena B

Atlas LV-3A Agena B – wojskowa amerykańska rakieta nośna wywodząca się z rakiet SM-65 Atlas i RM-81 Agena. Była modyfikacją rakiety Atlas Agena A, w której ostatni człon Agena A zmieniono na Agena B.
Mimo licznych awarii, zasłużona dla eksploracji Układu Słonecznego poprzez wyniesienie sond z serii Mariner i Ranger. Wynosiła także satelity ostrzegania przed rakietami balistycznymi serii MIDAS i SAMOS.

</doc>
<doc id="698073" url="https://pl.wikipedia.org/wiki?curid=698073" title="Pocisk balistyczny">
Pocisk balistyczny

Pocisk balistyczny – rodzaj pocisku, którego najistotniejszymi cechami konstrukcyjnymi są lot po parabolicznej krzywej balistycznej z napędem silnikowym jedynie w części trasy oraz wyposażenie w układ kontroli i naprowadzania. Na etapie wznoszenia lot odbywa się dzięki napędowi za pomocą jednego bądź więcej silników rakietowych, dalsze etapy lotu odbywają się dzięki wykorzystaniu energii nadanej pociskowi w fazie silnikowej i dzięki grawitacji ziemskiej. Pociski balistyczne mogą przenosić w głowicy bojowej broń konwencjonalną bądź masowego rażenia na duże odległości.
Geneza.
Pierwsze prace teoretyczne związane z balistyczną odmianą pocisku rakietowego, związane są z badaniami Konstantego Ciołkowskiego. W roku 1903 ten rosyjski uczony polskiego pochodzenia w artykule „Badanie przestrzeni świata przy pomocy urządzeń odrzutowych” ("Issledowanije mirowych prostranstw rieaktiwnymi priborami") wyłożył teorię lotu rakiety z uwzględnieniem zmiany masy. W roku 1929 Ciołkowski opracował teorię ruchu rakiet wielostopniowych w ziemskim polu grawitacyjnym, sformułował podstawy teorii silnika rakietowego na paliwo ciekłe, zastosowanie w rakietach stabilizatorów żyroskopowych, chłodzenie komory spalania silnika rakietowego składnikami paliwa oraz zaprojektował wiele rakietowych mieszanek paliwowych.
W roku 1917 Robert Goddard z Smithsonian Institution w USA opatentował wynalazek poprawiający w znaczny sposób wydajność zespołu napędowego przez dodanie do silnika rakietowego na paliwo ciekłe dyszy de Lavala. Rozwiązanie to podwajało ciąg silnika rakietowego przez zwiększenie prędkości gazów wylotowych i wywarło wielki wpływ na nieco późniejsze prace czołowych twórców napędu rakietowego – Hermanna Obertha i zespołu Wernhera von Brauna.
W latach dwudziestych XX wieku, zespoły naukowe kilku krajów prowadziły badania i eksperymenty nad technologiami rakietowymi. Dzięki eksperymentom związanym z napędem rakietowym na paliwo ciekłe oraz systemami naprowadzania, na czoło badań nad technologiami balistycznymi wysunęły się jednak Niemcy. Prace zespołu Wernhera von Brauna, pozwoliły Niemcom na opracowanie kompletnej technologii i wdrożenie do produkcji rakietowego pocisku balistycznego V2 ("Vergeltungswaffe-2"), który został pierwszym w historii rakietowym urządzeniem balistycznym, które nie tylko wdrożone zostało do produkcji, lecz także – w trakcie II wojny światowej – wykorzystane bojowo. Pocisk ten stał się następnie bazą i podstawą dalszego rozwoju cywilnych rakiet nośnych oraz balistycznych pocisków rakietowych zarówno w ZSRR jak i w Stanach Zjednoczonych, które wkrótce stały się liderami rozwoju tych technologii. 
Po zakończeniu wojny duża grupa naukowców i konstruktorów programu V-2 została aresztowana, wielu z nich – w tym kierujący programem Wernher von Braun – zostało przewiezionych do USA, gdzie stanowili następnie trzon personalny programu balistycznego US Army. Związek Radziecki dla przechwyconych przez siebie niemieckich specjalistów programu V-2 utworzył pierwotnie ośrodek naukowo-badawczy Instytut Rabe w Bleicherode koło Nordhausen, gdzie mieli kontynuować swoją pracę. W ośrodku tym, obok Siergieja Korolowa, pod nadzorem pracował także jeden z przełożonych niemieckiego programu rakietowego w ośrodku "Heeresversuchsanstalt" w Peenemünde – Helmut Gröttrup. 22 października 1946 roku NKWD aresztowało jednak niemieckich naukowców wraz z rodzinami oraz specjalistami innych dziedzin techniki wojskowej i tę grupę około pięciu tysięcy osób wywieziono w głąb ZSRR, gdzie mieli kontynuować swoje prace pod ścisłym nadzorem.
W konsekwencji, niemieccy konstruktorzy V-2 wnieśli znaczący wkład do rozwoju zarówno amerykańskich, jak i radzieckich programów balistycznych. Rywalizacja między tymi dwoma państwami wkrótce stała się najsilniejszym motorem rozwoju technologii rakietowych pocisków balistycznych.
Podział pocisków balistycznych.
Rakietowe pociski balistyczne kategoryzowane są w zależności od ich zasięgu, rozumianego jako maksymalny dystans od punktu startu do celu, mierzony po powierzchni ziemi. Wiele krajów stosuje własne podziały w tym zakresie, jednakże dominującą role pełnią podziały stosowane w Stanach Zjednoczonych oraz Rosji, przy czym podział amerykański jest najpowszechniej rozpoznawalny. Pociski można sklasyfikować także ze względu na różne platformy wystrzeliwania
Podział amerykański.
Podział amerykański pocisków balistycznych wyróżnia 4 podstawowe grupy pocisków uszeregowane według zasięgu oraz jedną klasę pocisków wystrzeliwanych z pokładów okrętów podwodnych:
W podziale amerykańskim istnieje także dodatkowa kategoria – pociski odpalane z pokładu okrętu podwodnego "Submarine-launched Ballistic Missile" (SLBM). Z uwagi na zasięg należałoby zakwalifikować je do kategorii ICBM, jednakże z uwagi na szczególną rolę tych pocisków, wynikającą z bardzo wysokiej zdolności przetrwania pierwszego uderzenia przeciwnika oraz ze skrytości ich przenoszenia, w tym także w pobliże granic państwa stanowiącego ich cel (a co za tym idzie, możliwością wykonania pierwszego obezwładniającego uderzenia atomowego), klasyfikuje się je jako odrębną grupę. Określone wyżej dystanse dostępne dla poszczególnych klas dotyczą maksymalnych zasięgów pocisków, które mogą być wykorzystane również do ataku na krótsze odległości, dotyczy to zwłaszcza klasy SLBM.
Podział rosyjski.
Klasyfikacja rosyjska wyróżnia 5 grup pocisków:
Lot pocisku balistycznego.
Podstawową zasadą i warunkiem działania pocisku balistycznego jest nadanie mu takiej prędkości, która umożliwi wejście w najwyższe warstwy atmosfery, mniejszej jednak od pierwszej prędkości kosmicznej, która dla Ziemi wynosi 7,91 km/s. Przekroczenie pierwszej prędkości kosmicznej spowodowałoby jego wejście na orbitę okołoziemską i okrążanie planety zamiast sprowadzenia siłą grawitacji ku celowi.
Rakietowy pocisk balistyczny porusza się po parabolicznej krzywej balistycznej ze szczytem w najwyższej, egzosferycznej warstwie atmosfery ziemskiej, przy czym jego lot składa się z trzech etapów.
Czasami podział powyższy uzupełniany jest „podfazami”: poststartową ("post-boost phase") oraz postśrodkową ("post-midcourse phase"). Pierwsza z nich następuje pomiędzy fazą startową a środkową po zakończeniu pracy silników startowych i odłączeniu się od ostatniego członu napędowego "post-boost vehicle", czyli pojazdu mającego za zadanie wyprowadzenie głowic na właściwe dla nich trajektorie i uwolnienie ich wraz z urządzeniami wspierającymi przenikanie przez systemy obrony antybalistycznej ("penetration aids").
Każdy z tych etapów cechuje się różnym czasem trwania, w zależności od zasięgu pocisku oraz jego założeń konstrukcyjnych, także parabola krzywej balistycznej może mieć charakter mniej lub bardziej płaski. W nowoczesnych pociskach ICBM czas trwania fazy startowej nie przekracza 180 sekund (300 s. przy mniej nowoczesnych), w systemach zaś krótkiego zasięgu, o znacznie bardziej płaskiej trajektorii, czas trwania fazy startowej jest znacznie krótszy. Przykładowo, w pocisku SRBM o zasięgu 600 km faza startowa trwa 90 sekund; faza silnikowa pocisku pośredniego zasięgu (IRBM) do 5 500 km trwa do 120 sekund.
Podobnie, jak w fazie startowej ("boost phase"), także czas lotu w fazie środkowej ("midcourse phase") uzależniony jest od zasięgu pocisku. W pociskach ICBM jest to najdłuższy odcinek drogi, trwający od 20 do 30 minut, w którym oddzielona od ostatniego członu napędowego głowica bojowa porusza się po obu stronach szczytu paraboli lotu dzięki energii nadanej jej w fazie startowej przez człony napędowe.
Czas trwania fazy powrotnej uzależniony jest zarówno od zasięgu pocisku, jak też stopnia technicznego zaawansowania pocisku w zakresie jego zdolności do przenikania obrony antybalistycznej. W fazie tej pocisk, bądź jego głowica, powraca w gęste warstwy atmosfery i pokonując stawiany przez nie opór oraz rosnącą temperaturę, dokonuje ostatecznego naprowadzenia się na założony cel, atakując go za pomocą ładunku konwencjonalnego bądź masowego rażenia.
Rodzaje napędu.
Rakietowe pociski balistyczne mogą być napędzane różnymi typami silników. Zasadniczo wyróżnia się w tym zakresie 3 kategorie: napęd na paliwo ciekłe, napęd na paliwo stałe oraz napęd hybrydowy. Zwykłe chemiczne silniki rakietowe korzystają z paliwa oraz utleniacza, czasami z dodatkiem katalizatorów w celu przyspieszenia reakcji chemicznej pomiędzy paliwem a utleniaczem. Każdy z rodzajów napędów ma zarówno wady jak i zalety, czyniące je właściwym dla określonych zastosowań i bezużytecznym dla innych.
Napęd na paliwo ciekłe.
Silniki napędowe na paliwo ciekłe, w celu wytworzenia ciągu, spalają dwa osobno przechowywane ciekłe materiały chemiczne – paliwo i utleniacz.
Napęd na paliwo stałe.
W rakietach z napędem na paliwo stałe spalanie mieszanki paliwa i utleniacza następuje w komorze, w której się znajdują. Silniki tego rodzaju są najstarszymi i najprostszymi rodzajami napędu, stosowanymi już w średniowiecznych Chinach. W komorze spalania następuje zapłon zmagazynowanej w niej mieszaniny napędowej, zaś rozprężające się gorące gazy odprowadzane są do dysz, w celu uzyskania pożądanego ciągu.
Krytycznym czynnikiem tego rodzaju napędu jest powierzchnia płonącego paliwa, determinująca siłę wytwarzanego ciągu. W celu jej zwiększenia, w zgromadzonym paliwie wykonuje się nacięcia – rowki i szpary zwiększające powierzchnię paliwa podlegającego ekspozycji na działanie ognia. Wymaga to jednak dużej precyzji, gdyż zbyt wielka liczba nacięć – a co za tym idzie zbyt duża powierzchnia palenia się – może doprowadzić do zbyt wielkiego ciśnienia wewnątrz komory spalania i eksplozji silnika.
Silniki na paliwo stałe posiadają szerokie spektrum zastosowań, począwszy od lekkich pocisków przeciwpancernych, aż po długie na 45,36 metrów (3,7 m średnicy) rakiety dodatkowe na paliwo stałe (ang. Solid Rocket Booster – SRB) amerykańskich promów kosmicznych.
Napęd hybrydowy.
Napęd hybrydowy jest próbą zastosowania zalet obu rodzajów napędów: na paliwo ciekłe oraz paliwo stałe. Konstrukcja takiego układu napędowego opiera się na zastosowaniu analogicznej do silnika na paliwo stałe wewnętrznej komory spalania, wypełnionej materiałem stałym (zwykle paliwem), powyżej zaś znajduje się zbiornik zawierający uzupełniający ciekły materiał pędny – zazwyczaj utleniacz. Obydwa składniki posiadają charakter hipergolowy i kiedy płynny składnik zostaje wtryśnięty do komory spalania, zawierającej materiał stały, następuje samozapłon i produkcja ciągu. Poprzez kontrolę ilości wtryskiwanego ciekłego składnika pędnego, ten sposób napędu pozwala na regulację siły ciągu, a także zatrzymanie i restart pracy silnika.
Innymi zaletami tego sposobu napędu jest większa ilość uzyskiwanej energii niż przy standardowym napędzie na paliwo stałe, ograniczenie o połowę ilości urządzeń niezbędnych do przesyłu paliwa ciekłego, możliwość przechowywania paliwa stałego jak przy klasycznym napędzie tego rodzaju. Dzięki możliwości kontroli ilości wtryskiwanego składnika ciekłego, mniejsze znaczenie posiada wielkość powierzchni płonącego paliwa stałego.
Silniki hybrydowe znajdują się w tej chwili (2008) na etapie rozwojowym i nie zostały jeszcze wprowadzone do operacyjnego użytku.
Systemy naprowadzania (kierowania).
System naprowadzania każdego rakietowego pocisku balistycznego składa się z "systemu kontroli wysokości" oraz "systemu kontroli ścieżki lotu". Zadaniem systemu kontroli wysokości jest kontrola i korekcja założonego pułapu lotu na założonej trajektorii przez kontrolę zgodności z maksymalną założoną na danym etapie lotu wysokością. System ten sterowany jest przez autopilota i działa na zasadzie niwelowania powstających odchyleń od założeń. Zadaniem systemu jest utrzymywanie takiej wysokości lotu w płaszczyźnie pionowej, która umożliwi trafienie pocisku w osi równoległej do toru lotu pocisku oraz prawidłowe naprowadzanie przez system kontroli ścieżki lotu w osi poprzecznej. Analogiczne zadania wykonuje system kontroli ścieżki lotu, z tą jednakże różnicą, iż działa w osi poprzecznej względem kierunku lotu pocisku, jego zadaniem zaś jest doprowadzenie pocisku do trafienia w cel w osi poprzecznej. Punkt przecięcia osi poprzecznej i równoległej stanowi cel pocisku, na który naprowadzają go obydwa systemy.
System naprowadzania rakietowych pocisków balistycznych opiera się dotychczas na trzech rodzajach naprowadzania: bezwładnościowym (inercjalnym), opartym o pozycje względem ciał niebieskich (astronawigacyjnym) oraz naprowadzaniu komendowym.
Naprowadzanie bezwładnościowe.
Naprowadzany bezwładnościowo pocisk zostaje przed startem zaprogramowany na lot po określonej trajektorii. W trakcie lotu, jego zgodność z wprowadzonymi wcześniej informacjami kontrolowana jest przez akcelerometr na platformie żyroskopowej. Wszelkie przyśpieszenia w trakcie lotu są odnotowywane i mierzone, a system kontroli generuje odpowiednie sygnały do systemu sterującego mające doprowadzić do korekty kursu na właściwą trajektorię.
Naprowadzanie w oparciu o układ gwiazd.
Naprowadzanie w oparciu o nawigację na podstawie układu ciał niebieskich (astronawigacja, ang. "Celestial Reference" lub "Stellar Guidance") jest systemem przeznaczonym dla pocisków o z góry założonej trajektorii, które kurs i pozycję określają w oparciu o układ stałych, nieruchomych względem Ziemi gwiazd. System opiera się na znanej pozycji gwiazd i innych ciał niebieskich z uwzględnieniem określonego punktu na powierzchni Ziemi w danym momencie. Nawigacja tego rodzaju jest szczególnie korzystna dla pocisków dalekiego zasięgu, gdyż ich dokładność nie jest uzależniona od zasięgu. Pocisk wykorzystujący tego rodzaju nawigacje musi być wyposażony w poziomą lub pionową matrycę porównawczą układu ciał niebieskich wobec powierzchni Ziemi, teleskop automatycznie śledzący układ gwiazd i system porównujący go z matrycą, w celu określenia własnej pozycji. Prawidłowe ustalenie tej pozycji pozwala na dokładne, bieżące naprowadzanie pocisku na cel. Wadą tego systemu jest konieczność przenoszenia przez pocisk całego skomplikowanego systemu służącego do określania własnej pozycji. Systemy tego rodzaju używane są aktualnie przez pociski ICBM i SLBM, a także bezzałogowe pojazdy kosmiczne odbywające loty międzyplanetarne do Marsa i Wenus.
Naprowadzanie komendowe.
Opiera się na zdalnym sterowaniu pociskiem za pomocą sygnałów radiowych. System działa w oparciu o nadajniki radiowe umieszczone w pobliżu miejsca wystrzelenia pocisku, na bieżąco korygujące jego lot. System ten został zarzucony przez państwa dysponujące zaawansowanymi technologiami rakietowymi z powodu podatności na zakłócenia, a także przez samo uruchomienie ostrzegające przeciwnika o starcie pocisku.
Naprowadzanie satelitarne.
W najnowszych amerykańskich pociskach następnej generacji typu LGM-30H Minuteman IV, których wejście do służby przewidziane jest na lata 2020-2040, zastosowane mają zostać nowe rodzaje naprowadzania za pomocą systemów Global Positioning System (GPS) oraz telewizyjnych. Możliwość wprowadzenia naprowadzania optycznego oraz systemem GLONASS przewiduje także program rozwojowy rosyjskich pocisków balistycznych krótkiego zasięgu Iskander.
Niektóre źródła kwestionują możliwość zastosowania systemów GPS i GLONASS do naprowadzania pocisków balistycznych, podnosząc, że systemy te prawdopodobnie nigdy nie będą mogły być zastosowane do celów balistycznych. Według sceptyków koncepcji GPS w systemach balistycznych, najlepsza wojskowa wersja odbiornika GPS określa pozycję z dokładnością do dziesiątych części centymetra. Jeśli pocisk balistyczny wyposażony zostanie w dwa takie odbiorniki w odległości 10 metrów od siebie, najlepsza – jak twierdzą – rozdzielczość kątowa wyniesie z grubsza kilka centymetrów, podczas gdy już pociski taktyczne (krótkiego zasięgu) wymagają rozdzielczości kątowej rzędu kilku milimetrów dla dokładnego naprowadzenia pocisku na cel oddalony o kilkadziesiąt kilometrów i więcej. Twierdzą jednakże, iż systemy pozycjonujące doskonale zdadzą egzamin w przypadku pocisków taktycznych wyposażonych w pojazd fazy post-startowej ("post-boost vehicle") dla celów wyprowadzania pocisku na właściwą trajektorię.
Głowice.
Po zakończeniu silnikowej fazy lotu, typowy pocisk wyrównuje lot, bezwładnościowo stabilizuje i uwalnia jedną lub więcej balistyczną głowicę bojową ("Re-entry vehicle" – RV) na trajektorię prowadzącą do zaprogramowanego wcześniej celu. Głowica ta, tracąc stopniowo energię nadaną jej przez działający wcześniej system napędowy pocisku, wchodzi ponownie w gęste warstwy atmosfery ściągana przez siłę grawitacji ziemskiej, gdzie narażona jest na działanie wysokich temperatur związanych ze wzrastającym oporem gęstniejących warstw powietrza atmosferycznego. Głowice chroni się przed zniszczeniem przez wysoką temperaturę za pomocą systemu ochrony termicznej ("Thermal Protection System" – TPS).
Głowice poruszają się w gęstniejących warstwach atmosfery z różnymi prędkościami, zasadniczo w zależności od zasięgu pocisku, dochodzącymi do Ma = 25. Obiekt poruszający się z taka prędkością posiada olbrzymią energię kinetyczną, która w miarę wzrostu oporu stawianego przez gęstniejącą atmosferę zamieniana jest na energię cieplną, sama zaś głowica wyhamowywana do ok. Ma = 1 na poziomie celu. Głowica Mk 21 pocisku ICBM Minuteman III powracając do atmosfery wchodzi w nią z prędkością ponad Ma = 20 w temperaturze 15 000°F (8 315 °C). Temperatury te w najgorętszej części głowicy podczas przechodzenia przez gęste warstwy atmosfery mogą jednak przekroczyć 11 100 °C. W rzeczywistości jednak, sama głowica nigdy nie rozgrzewa się do tak wysokich temperatur, bowiem ogromna fala uderzeniowa atmosfery rozprasza ok. 90% tej energii, pozwalając w ten sposób przetrwać głowicy, a zwłaszcza jej wewnętrznym układom. Powracająca do atmosfery głowica, jest też wyhamowywana z olbrzymią siłą przeciążenia przekraczającą 50g. Z tych powodów niebagatelne znaczenie ma kształt głowicy determinujący zarówno wielkość oporu powietrza, jak również czas i drogę przejścia przez atmosferę, a także wybór koncepcji czoła głowicy. Głowica z ostrym zakończeniem zmniejsza jej przekrój radarowy ("Radar Cross Section"), przez co czyni ją trudniejsza do wykrycia za pomocą radarowych systemów wczesnego ostrzegania jak też dzięki dużej prędkości zmniejsza ilość czasu w dyspozycji systemów antybalistycznych. Z drugiej strony, duża prędkość głowicy w powrotnej, atmosferycznej fazie lotu zwiększa i tak ekstremalnie wysokie temperatury w jej otoczeniu, co rodzi implikacje w zakresie niezbędnych do użycia materiałów. Materiały te nie mogą bowiem parować pod wpływem ekstremalnie wysokiej temperatury, czy też umożliwiać powstawanie jakichkolwiek ubytków w ich strukturze – zwłaszcza nierównomiernych, konsekwencją bowiem tego byłoby zboczenie z właściwego kursu.
Głowice pocisków balistycznych mogą mieć postać:
Głowice pocisków balistycznych, przenosić mogą różnorodne rodzaje ładunków bojowych, zarówno konwencjonalne ładunki odłamkowe lub burzące, jak i ładunki jądrowe o różnej mocy, bojowe środki chemiczne, bądź broń biologiczną. Spotyka się również głowice elektromagnetyczne, które poprzez działanie impulsu elektromagnetycznego zakłócać mają działanie, bądź nawet niszczyć systemy elektryczne i elektroniczne przeciwnika. Rozważano także wyposażenie pocisków balistycznych w głowice niezawierające jakiegokolwiek ładunku bojowego, których zadaniem jest niszczenie obiektów przeciwnika poprzez dostarczenie im gigantycznej, własnej energii kinetycznej.
Penetration Aids.
Na wyposażeniu niektórych nowoczesnych pocisków balistycznych znajdują się środki techniczne mające za zadanie ułatwienie pociskowi przedostanie się przez systemy obrony antybalistycznej kraju stanowiącego cel ataku. Środki te przybierają przede wszystkim postać urządzeń utrudniających systemom antyrakietowym atakowanego kraju wybór właściwego celu, poprzez stosowanie trudnych do identyfikacji i odróżnienia w kosmosie od właściwej głowicy bojowej, zestawów głowic pozornych i balonów. Penetration aids wynoszone są w przestrzeń i uwalniane przez pojazd fazy post-startowej ("post-boost vehicle") wraz z głowicą bojową i poruszają się wraz z nią po jej trajektorii, aby następnie ulec najczęściej spaleniu przy powrocie głowicy w gęste warstwy atmosfery.
Innym rodzajem środków utrudniających przechwycenie głowicy, jest otoczenie jej „chmurami” metalowych dipoli silnie odbijających fale radarowe, pomiędzy którymi właściwa głowica pozostaje niewidoczna, a więc trudna do namierzenia, śledzenia i w konsekwencji do przechwycenia. W fazie terminalnej natomiast, gdy pozbawiona już penetration aids fazy środkowej głowica zmierza w atmosferze ku Ziemi, pokonywanie przez nią systemów obrony antybalistycznej może być wspierane przez eksplozje w wysokich warstwach atmosfery odrębnych ładunków jądrowych, na chwilę „oślepiające” naziemne systemy antybalistyczne, co pozwala właściwej głowicy pokonać w tym czasie znaczny dystans, z ewentualnym powtórzeniem całej operacji w niższej warstwie, co ostatecznie da systemom obronnym bardzo niewiele czasu na wyśledzenie, namierzenie i przechwycenie właściwej głowicy bojowej. W praktyce jednak ten system nie nadaje się do zastosowania na szersza skalę.
Platformy startowe.
Pociski balistyczne mogą być rozmieszczone przed startem na kilku rodzajach stanowisk (platform). Każda z nich posiada wady i zalety, stąd też państwa dysponujące arsenałami broni balistycznej starają się opracować skuteczne i bezpieczne systemy platform ich bazowania. Prowadzi to do ścierania się różnego rodzaju koncepcji, czasem wręcz „ogólnonarodowych” debat wśród specjalistów nad wyborem optymalnej platformy balistycznej. Przykładem takiej debaty była debata zmierzająca do wyboru najlepszego sposobu bazowania dla nowego pocisku "Missile-X" (MX), która przetaczała się przez Stany Zjednoczone przez całe lata siedemdziesiąte dwudziestego wieku i na początku lat osiemdziesiątych. Zasadniczo, wyróżnia się dwie podstawowe grupy platform, choć w ich ramach wciąż istnieją różne koncepcje:
Platformy stałe.
Dominującą dziś (2008) w zakresie pocisków ICBM platformę stanowią podziemne silosy stanowiące jednocześnie wyrzutnie znajdujących się w określonym stanie gotowości bojowej pocisków. W krajach dysponujących tymi platformami mogą przybrać formę zgrupowań określonej dużej ilości silosów w jednej chronionej bazie, bądź też pojedynczych albo rozmieszczonych w niewielkich zgrupowaniach silosów, ze względów bezpieczeństwa rozsianych po terytorium kraju. To ostatnie rozwiązanie podyktowane jest w pierwszej kolejności potrzebą ochrony pocisków przed pierwszym uderzeniem jądrowym przeciwnika na stałe wyrzutnie pocisków, którego skuteczność pozbawiłaby kraj możliwości jądrowej odpowiedzi za ich pomocą. Z drugiej strony, duże bazy grupujące dużą liczbę mieszczących pociski balistyczne silosów są łatwiejsze do aktywnej obrony za pomocą systemów obrony antybalistycznej, w tym terminalnej obrony antybalistycznej za pomocą rozmieszczonych wokół bazy rakietowych systemów antybalistycznych. Przykładem takiego rozwiązania był amerykański system antybalistyczny Safeguard rozmieszczony w Nekoma w Dakocie Północnej, za pomocą pocisków Spartan i Sprint chroniący bazę pocisków Minuteman w Grand Forks w tym samym stanie. Z uwagi jednak na wynikającą z niskiego poziomu technologicznego w owym czasie oraz konieczność użycia głowic jądrowych nad własnym terytorium do obrony przed atakiem jądrowym, system ten został zarzucony po zaledwie ośmiu miesiącach od jego uruchomienia. W Stanach Zjednoczonych porażka systemu aktywnej obrony stałych baz pocisków balistycznych spowodowała rozwój technologii budowy silosów, poprzez ich super utwardzenie celem jak najlepszego zabezpieczenia przed zniszczeniem pobliskim wybuchem jądrowym, w Związku Radzieckim natomiast rozwinęła się koncepcja mobilnych wyrzutni rakietowych.
Platformy mobilne.
Rozwój platform mobilnych podyktowany jest koniecznością uchronienia arsenałów jądrowych przed zniszczeniem za pomocą wykonanego przez przeciwnika pierwszego uderzenia. W odróżnieniu od systemów stałych wśród których dominują systemy silosów, systemy mobilne występują w wielu wariantach, z których najpowszechniejsze są dziś systemy pocisków balistycznych SLBM przenoszonych przez atomowe, strategiczne okręty podwodne oraz systemy balistyczne na mobilnych wyrzutniach drogowych.
Zastosowanie pocisków balistycznych.
Rakietowe pociski balistyczne posiadają szereg zastosowań zarówno o charakterze militarnym, jak i politycznym. Obok oczywistego zastosowania broni balistycznej jako elementu nuklearnego odstraszania, pociski tego rodzaju służyć mogą zarówno do celów taktycznych jako środki niszczenia ściśle określonych obiektów na terytorium przeciwnika, jak również dla celów terroru społecznego i politycznego, co miało miejsce w trakcie pierwszej wojny w Zatoce Perskiej. W zakresie zastosowań stricte militarnych, rakietowe pociski balistyczne służyć mogą do niszczenia centrów dowodzenia i komunikacyjnych (informacyjnych) przeciwnika, jego węzłów komunikacyjnych (transportowych), ważnych obiektów infrastruktury militarnej i gospodarczej przeciwnika, a także – co budzi największe kontrowersje wokół tego rodzaju broni – centrów populacyjnych ludności cywilnej.
Rozwój technologii naprowadzania pocisków i głowic balistycznych prowadzi do poszerzania spektrum zastosowań tego rodzaju broni. Ostatnie chińskie próby z głowicami typu MaRV dowodzą zdolności niszczenia za pomocą pocisków balistycznych celów nawet ruchomych – jak okręty w ruchu na pełnym morzu. Bezwzględną zaleta broni balistycznej jest jednak przede wszystkim możliwość niszczenia celów na głębokim zapleczu przeciwnika, przy braku ryzyka dla własnych wojsk oraz szybkość i skuteczność ataku.
Proliferacja pocisków balistycznych.
Liczba krajów starających się aktualnie o wejście do klubu państw posiadających własne rakietowe technologie balistyczne – według różnych szacunków – oscyluje między 15 a dwadzieścia pięć państw. Przewiduje się, że w przyszłości grupa ta może rozrosnąć się do około osiemdziesięciu, co razem z krajami już posiadającymi rozwinięte technologie tego typu, da ogólną liczbę blisko stu krajów, z których większość to kraje zaliczane współcześnie do państw Trzeciego Świata. Istotny jest przy tym fakt, iż poza traktatami międzynarodowymi ograniczającymi w pewnych zakresach powstawanie nowych rodzajów pocisków pomiędzy Stanami Zjednoczonymi i Rosją, brak jest dziś międzynarodowego prawa ograniczającego rozwój tego typu technologii, jedyne zaś prawne ograniczenia istnieją wobec transferu technologii balistycznych pomiędzy krajami.
Elementy wiedzy o technologiach balistycznych przekazywane są dziś na wielu uniwersytetach krajów wysoko rozwiniętych technologicznie, w ramach normalnych programów studiów akademickich. Interdyscyplinarna wiedza akademicka przekazywana jest na tak wysokim poziomie, iż jej opanowanie przez studentów zagranicznych pozwala na stworzenie pełnych i kompletnych technologii balistycznych przez kraje z których studenci pochodzą. Staje się to jednym z poważnych źródeł proliferacji technologii balistycznych. Według informacji amerykańskich tylko w Stanach Zjednoczonych liczby zagranicznych studentów uczelni technicznych mogących w ramach studiów mieć dostęp do wiedzy o technologiach balistycznych, w zależności od kraju pochodzenia począwszy od roku 1984 wynoszą:

</doc>
<doc id="698076" url="https://pl.wikipedia.org/wiki?curid=698076" title="Mazama ruda">
Mazama ruda

Mazama ruda ("Mazama americana") – gatunek ssaka z rodziny jeleniowatych (Cervidae).
Występowanie i biotop.
Południowa część Ameryki Północnej, Ameryka Południowa i Ameryka Środkowa (po północną Argentynę). Zamieszkuje tereny zalesione, gęste lasy i zarośla.
Charakterystyka ogólna.
Wygląd.
Długość ciała 135 cm, wysokość w kłębie 75 cm, masa ciała 16-25 kg. Żółtoruda sierść z jaśniejszym brzuchem. Proste poroże o długości 10-13 cm, u starszych osobników może być rozwidlone.
Tryb życia.
Żerują na skraju lasów i na nadrzecznych łąkach. Na wielu obszarach przystosowały się do bytowania w agroekosystemach sąsiadujących z lasami, podobnie jak polna populacja sarny europejskiej.

</doc>
<doc id="698078" url="https://pl.wikipedia.org/wiki?curid=698078" title="Mazama americana">
Mazama americana



</doc>
<doc id="698087" url="https://pl.wikipedia.org/wiki?curid=698087" title="Wiatr balistyczny">
Wiatr balistyczny

Wiatr balistyczny - umowna wartość wiatru (kierunku i prędkości) przyjmowana dla określonych wysokości atmosfery, powodująca takie odchylenie pocisku od tabelarycznego toru lotu, jak przy wietrze rzeczywistym zmieniającym się w zależności od wysokości.

</doc>
<doc id="698088" url="https://pl.wikipedia.org/wiki?curid=698088" title="Balistyka końcowa">
Balistyka końcowa

Balistyka końcowa – dział balistyki zajmujący się zjawiskami wywoływanymi działaniem pocisku w celu.
Do zjawisk tych możemy zaliczyć: przebijalność pocisku wraz z jego wnikaniem w przeszkodę, proces odkształcenia się pocisku i materiału przeszkody w którą trafił, efekt burzący i skuteczność działania odłamkowego.

</doc>
<doc id="698089" url="https://pl.wikipedia.org/wiki?curid=698089" title="Say My Name">
Say My Name

„Say My Name” – trzeci singiel promujący płytę The Writing’s on the Wall zespołu Destiny’s Child. Piosenkę napisali Rodney Jerkins, Fred Jerkins III, LaShawn Daniels, Beyoncé Knowles, LeToya Luckett, LaTavia Roberson, Kelly Rowland.
O piosence.
Rodney Jerkins, amerykański autor i producent piosenek, zajmował się produkcją The Writing’s on the Wall. Była to jego pierwsza współpraca z Destiny’s Child. Kiedy napisali „Say My Name”, Beyoncé się nie spodobało, twierdziła, że piosenka jest jak „dżungla”.
W trakcie sesji fotograficznej do albumu, ojciec i menadżer Beyoncé, Matthew Knowles, wszedł do studia i powiedział córce, że Jerkins napisał „Say My Name” jeszcze raz. Poprosił ją o przesłuchanie piosenki i wsłuchanie się w nią.
Treść piosenki.
Piosenka opowiada o dziewczynie, która dzwoni do swojego narzeczonego, podejrzewając go o zdradę. Prosi go aby powiedział dwie kwestie: jej imię i „Kochanie, kocham Cię”. Facet ociąga się z wypowiedzeniem tych kilku wyrazów, najprawdopodobniej dlatego, aby nie usłyszała go dziewczyna, z którą zdradza narzeczoną. W piosence Beyoncé śpiewa główny tekst, LaTavia śpiewa echa słów Beyoncé, LeToya śpiewa wysokie dźwięki w refrenie, a Kelly śpiewa refren. Jest to jedna z niewielu piosenek z "The Writing’s on the Wall", w której śpiewa cała grupa. Od 2001 roku wszystkie piosenki wykonuje cały zespół.
Teledysk.
Teledysk został nakręcony w 1999 roku, jeszcze za czasów, gdy LaTavia i LeToya pracowały z Destiny’s Child. W grudniu 1999 Matthew Knowles zatrudnił Farrah Franklin i Michelle Williams. Nakręcono teledysk po raz drugi. LeToya i LaTavia zostały w nim zastąpione przez Michelle i Farrah. Kiedy teledysk zadebiutował w 2000 roku, fani byli zaskoczeni tą zamianą.
Sprawa w sądzie.
LaTavia i LeToya nie wiedziały, że Matthew Knowles już ich nie chce w Destiny’s Child, dopóki nie zobaczyły nowej wersji teledysku do „Say My Name”. Wniosły pozew do sądu i rozpoczął się proces przeciw Knowles, Rowland i Matthew Knowlesowi, który on chciał wykorzystać jako powód do zrujnowania kariery Luckett i Roberson. Pod koniec roku dziewczyny uznały, że nie będą obarczać winą Beyoncé i Kelly, ale utrzymały sprzeciw przeciwko menadżerowi grupy.
Lista utworów.
US Promo CD Single
US Maxi CD Single
German CD Single
International CD Single

</doc>
<doc id="698090" url="https://pl.wikipedia.org/wiki?curid=698090" title="Filogenetyka">
Filogenetyka

Filogenetyka – dział biologii zajmujący się badaniem drogi rozwojowej (filogenezą) organizmów. Przedmiotem zainteresowania filogenetyki są organizmy żyjące współcześnie oraz kopalne, ich pochodzenie i relacje pokrewieństwa. W swoich badaniach korzysta z osiągnięć paleontologii, genetyki i innych nauk przyrodniczych.
Poprzez badania rozwoju osobniczego organizmów niemiecki badacz Ernst Haeckel, sformułował tezę mówiącą, że ontogeneza powtarza filogenezę, co oznacza, że we wcześniejszych etapach rozwoju organizmu występują cechy fenotypowe charakterystyczne dla jego filogenetycznych przodków. Prawo to znane jest jako teoria biogenetyczna. Obecnie koncepcja ta ma status historyczny, ukazując pewne analogie między ontogenezą a filogenezą, nie będąc jednak teorią naukową według standardów nauk przyrodniczych ani tym bardziej prawem naukowym.
Osiągnięcia genetyki molekularnej pozwoliły lepiej poznać filogenezę, ponieważ umożliwiły analizę materiału genetycznego a nie, tak jak wcześniej, efektów fenotypowych które mogą być modyfikowane przez środowisko.

</doc>
<doc id="698092" url="https://pl.wikipedia.org/wiki?curid=698092" title="DDPA">
DDPA



</doc>
<doc id="698099" url="https://pl.wikipedia.org/wiki?curid=698099" title="Squarepusher">
Squarepusher

Squarepusher, właśc. Tom Jenkinson (ur. 17 stycznia 1975) – brytyjski muzyk tworzący awangardową muzykę elektroniczną, związany z wytwórnią Warp Records.
W swojej twórczości, łączącej elektronikę z jazzem wykorzystuje także żywe instrumenty; sam gra m.in. na perkusji i gitarze basowej. Większość jego nagrań jest zaliczana do gatunków takich jak IDM, drill'n'bass, drum’n’bass, breakbeat.

</doc>
<doc id="698100" url="https://pl.wikipedia.org/wiki?curid=698100" title="Liga Maedhrosa">
Liga Maedhrosa



</doc>
<doc id="698101" url="https://pl.wikipedia.org/wiki?curid=698101" title="Balistyka wewnętrzna">
Balistyka wewnętrzna

Balistyka wewnętrzna – dział balistyki zajmujący się badaniem zjawisk zachodzących podczas strzału w lufie broni palnej i w jej otoczeniu oraz określeniem głównych parametrów silników rakietowych i ich wpływu na lot pocisku.
Wyróżniamy tutaj balistykę klasyczną (zajmuje się zagadnieniami napędu pocisków w przewodach luf broni palnej) której głównym zadaniem jest określanie zależności między ciśnieniem gazów prochowych, prędkością i drogą pocisku w przewodzie lufy. Mamy również balistykę rakietową (zajmuje się pracą silników rakietowych na paliwo stałe) polegająca na określaniu ciśnienia w komorze spalania i ciągu silników rakietowych na paliwo stałe i ich zmian w czasie.
Przedmiotem zainteresowań są również badania warunków i czynników jakie mają wpływ na proces wystrzału i pracę silnika rakietowego, ustalanie zależności opisujących proces wystrzału z broni lufowej i rakietowej, metodyki badań doświadczalnych i opracowanie metod obliczeniowych. Balistykę dzielimy na teoretyczną i doświadczalną. W doświadczalnej wykonuje się pomiary ciśnienia gazów prochowych, prędkości pocisku w przewodzie lufy (prędkości wylotowej), ciągu silników rakietowych, określenie charakterystyki energetycznej prochów i stałych paliw rakietowych oraz szybkość spalania i jej zależności od różnych czynników. 
Poszczególne zadania balistyki są rozwiązywane przez wyspecjalizowane działy takie jak: pirostatyka, pirodynamika, balistyczne projektowanie broni. Wyniki badań, analiz i obliczeń stanowią podstawę przy konstruowaniu broni i amunicji oraz ich elementów.

</doc>
<doc id="698102" url="https://pl.wikipedia.org/wiki?curid=698102" title="Przebrno">
Przebrno

Przebrno (niem. "Pröbbernau") – część miasta Krynica Morska, w województwie pomorskim, położona na Mierzei Wiślanej, nad Zalewem Wiślanym.
Informacje ogólne.
Przebrno jest oddalone o około 3,5 km na południowy zachód od centrum Krynicy Morskiej.
Około 800 m na północny wschód od Przebrna znajduje się rezerwat przyrody Buki Mierzei Wiślanej, natomiast około 3,1 km na zachód leży wieś Skowronki.
W Przebrnie odbywają się obozy letniskowe dla dzieci i młodzieży.
Historia.
Wieś należąca do Mierzei Wiślanej terytorium miasta Gdańska położona była w drugiej połowie XVI wieku w województwie pomorskim. 
W latach 1920–1939 koło osady przebiegała granica między Niemcami a Wolnym Miastem Gdańsk. Podczas II wojny światowej na obszarze miejscowości znajdował się podobóz (Pröbbernau) niemieckiego obozu koncentracyjnego Stutthof. Jego więźniowie w latach 1939–1945 zbudowali obok miejscowości Polder Przebrno chroniący mierzeję przed powodziami sztormowymi na Zalewie Wiślanym.
W 1948 roku wprowadzono urzędowo polską nazwę "Przebrno" w miejsce niemieckiej "Pröbbernau".
Do 1990 roku Przebrno było wsią w gminie Sztutowo.
W 1991 roku Przebrno wraz z innymi miejscowościami utworzyły miasto Krynica Morska.

</doc>
<doc id="698108" url="https://pl.wikipedia.org/wiki?curid=698108" title="Bootylicious">
Bootylicious

Bootylicious – trzeci singiel amerykańskiej grupy Destiny’s Child. Utwór pochodzi z albumu "Survivor" z 2001 roku. Piosenkę napisali Beyoncé Knowles, Rob Fusari, Faltone Moore i Stevie Nicks. Ta piosenka otwierała galę BET Awards (w 2001).
Lista utworów.
European CD single
European CD maxi single
Extras

</doc>
<doc id="698110" url="https://pl.wikipedia.org/wiki?curid=698110" title="Ludwik Tomiałojć">
Ludwik Tomiałojć

Ludwik Tomiałojć (ur. 1 stycznia 1939 w Michałkoniach k. Wilna, zm. 26 czerwca 2020 we Wrocławiu) – polski zoolog, profesor zwyczajny w Muzeum Przyrodniczym Uniwersytetu Wrocławskiego, członek Państwowej Rady Ochrony Przyrody, członek Rady Programowej Zielonego Instytutu, Komitetu Ochrony Przyrody PAN, działacz partii Zieloni i jej członek założyciel.
Życiorys.
Młodość spędził na Mazurach. Studia rozpoczął w Toruniu, ale przeniósł się do Wrocławia, gdzie znajduje się ważny w Polsce ośrodek ornitologiczny. W pracy doktorskiej (1968) opisał strukturę zgrupowań ptaków lęgowych w Legnicy. Tytuł profesora nauk przyrodniczych uzyskał w 1987 roku. Badał zasoby i rozmieszczenie krajowej awifauny. Wspólnie ze specjalistami z Cambridge dokonał oceny stopnia zagrożenia egzystencji ptaków Europy. Od 1961 roku do przejścia na emeryturę w 2010 roku był pracownikiem Muzeum Przyrodniczego na Wydziale Nauk Przyrodniczych Uniwersytetu Wrocławskiego.
Był członkiem wielu zagranicznych towarzystw ornitologicznych i Międzynarodowego Komitetu Ornitologicznego oraz współautorem programu naukowego światowego kongresu ornitologicznego w Nowej Zelandii oraz sympozjów w Moskwie i Ottawie. Był członkiem Rady Ekologicznej przy Prezydencie RP Lechu Wałęsie. Do 2003 był przewodniczącym polskiego komitetu Międzynarodowej Unii Ochrony Przyrody i Jej Zasobów (IUCN).
W 2004 z listy Zielonych 2004 kandydował w wyborach do Parlamentu Europejskiego, ale nie uzyskał mandatu.
Główne osiągnięcia naukowe.
Profesor Tomiałojć był zafascynowany przyrodą od wczesnych lat życia. Szczególnie pasjonowały go ptaki (już w wieku piętnastu lat zaczął je systematycznie obserwować). Przyroda stanowiła dla niego wartość samą w sobie, godną szacunku i ochrony. W jednym z wystąpień mówił: "Dzika przyroda jest szerszą „moją rodziną”, tak jak węższą jest społeczność ogólnoludzka. Wszyscy się wywodzimy z tej pierwszej". Prowadził badania naukowe po to, by poznać i zrozumieć procesy przyrodnicze.
Poznanie awifauny Polski.
Profesor Ludwik Tomiałojć był autorem pierwszego pełnego wykazu ptaków stwierdzonych w Polsce, który scalał wyrywkową wiedzę ujętą w powojennych granicach kraju (pierwsze wydanie w roku 1972). Gruntownie rozszerzone II wydanie monografii ukazało się w r. 1990, a trzecim etapem było 2-tomowe dzieło "„Awifauna Polski”" współautorskie z profesorem Tadeuszem Stawarczykiem (r. 2003). Monografie te wraz z opracowaniem syntetycznym wykonanym razem z profesorem Zbigniewem Głowacińskim (2006) podsumowały wiedzę o rozmieszczeniu dzikich ptaków, liczebności i jej zmianach na dzisiejszym obszarze Polsce w okresie prawie 200 lat.
Profesor Tomiałojć doprowadził do powstania w r. 1972 Komisji Faunistycznej, Sekcji Ornitologicznej Polskiego Towarzystwa Zoologicznego, której przez 25 lat przewodniczył.
Badania awifauny Europy.
Wraz z zagranicznymi współautorami lub współedytorami Profesor Tomiałojć dokonał zasymilowania dorobku polskiej awifaunistyki w "„”", "„”", "“”". Profesor był współedytorem książki "“Birds in Europe – their conservation status”" (1994). Dzięki temu polskie wyniki awifaunistyczne są już uwzględniane w europejskich atlasach ptaków.
Prowadził również badania terenowe zakończone publikacjami w Wielkiej Brytanii, Francji, na Płw. Iberyjskim, w Kalifornii oraz Rosji. Ponadto profesor opisał również prawidłowości w rozmieszczeniu różnorodności gatunkowej zespołów ptaków lęgowych (bogactwo gatunkowe) na kontynencie europejskim (Tomiałojć 2000 Acta Orn.), którą to pracę przetłumaczono z angielskiego i wydano we Francji (Tomialojc 2001 w: Bull. Ass. Natur. Vallée Loin).
Synantropizacja i synurbizacja ptaków.
Od połowy lat 1960. profesor Tomiałojć badał przystosowywanie się ptaków do życia w osadach ludzkich, przygotowując jedną z pierwszych w świecie ilościowych charakterystyk gradientu zespołów ptasich od naturalnego lasu do centrum miasta, na przykładzie rejonu Legnicy (rozprawa doktorska). Następnie, analizował przyczyny obfitego występowania pewnych gatunków w sąsiedztwie człowieka, na przykładzie gołębia grzywacza (pr. habilit. z r. 1980). Dodatkowo, profesor sformułował ogólne prawidłowości w przebiegu urbanizowania się ptaków Europy (1976, 1985) odtworzył geograficzny przebieg procesu synurbanizowania się modelowego gatunku ptaka – gołębia grzywacza (1976).
Badania niezaburzonego zespołu ptaków w pierwotnym lesie Białowieskiego Parku Narodowego.
Profesor Ludwik Tomiałojć wraz z zespołem w latach 1974–1975 rozpoczął, trwające do dziś badania ekologii rozrodu ptaków lęgowych w Białowieskim Parku Narodowym. To jeden z czterech w świecie tak długofalowych programów badawczych skoncentrowanych na leśnych ptakach. Obecnie jest kontynuowany przez zespół z Uniwersytetu Wrocławskiego (prof. Tomasz Wesołowski, dr hab. Grzegorz Neubauer) oraz Uniwersytetu Przyrodniczo-Humanistycznego w Siedlcach (dr hab. Dorota Czeszczewik)
Dzięki temu programowi opisano po raz pierwszy:
Badania presji drapieżników na populacje ofiar.
W kwestii czynników wpływających na liczebność populacji ptaków jako ofiar (na przykładzie gołębia grzywacza i kosa) profesorowi Tomiałojciowi udało się udowodnić, że presja drapieżnictwa jest w warunkach naturalnych jednym z najważniejszych czynników limitujących (prace 1980, 1993/1995, 1999, 2007), oraz że drapieżniki-kręgowce mogą skutecznie ograniczać liczebność ofiar. Podważyło to tezę Amerykanina Erringtona o drapieżnikach niszczących tylko nadmiar populacyjny ofiary. Wyniki te z badań ekologii rozrodu seminaturalnych i miejskich populacji gołębia grzywacza są nieco inaczej omawiane w podstawowym dziele I. Newtona "“Population limitation in birds”" (1998) wydanym w Wielkiej Brytanii, a którą to interpretację profesor uważał za opartą tylko na semantycznej różnicy.
Metodyka cenzusów ptaków lęgowych.
Od r. 1968 brał udział w kształtowaniu międzynarodowo zestandaryzowanej metodyki liczenia ptaków lęgowych – metody kartograficznej (sześć publikacji w latach 1968–2004). W tym celu Profesor uczestniczył w 8 międzynarodowych konferencjach, współorganizując dwie z nich. W r. 1990 w Kalifornii porównywał dokładność dwóch metod liczenia ptaków (Tomiałojć i Verner 1990) oraz podejście europejskie i amerykańskie w tym zakresie. W polemicznych artykułach Profesor przeciwstawiał się wprowadzaniu niesprawdzonych empirycznie wariantów głównych metod, jako wnoszących zamieszanie i podrywających zaufanie do wyników badań terenowych (1999, 2010ab).
Ochrona przyrody i środowiska przyrodniczego.
W latach 1992–2005 Ludwik Tomiałojć współorganizował kilkanaście krajowych konferencji poświęconych sprawom ochrony przyrody i jej styku z gospodarką. W czterech pokonferencyjnych zbiorowych tomikach (1992, 1993, 1995, 2005) wydanych pod szyldem Komitetu Ochrony Przyrody PAN jako redaktor i współautor podsumował wiedzę na styku teorii ochrony przyrody i praktycznej działalności trzech grup zawodowych: hodowców dzikich zwierząt, hydrotechników/meliorantów oraz leśników. Podobnie, ze współredaktorami z Cambridge dokonał pierwszej oceny stopnia zagrożenia wszystkich rzadszych gatunków ptaków naszego kontynentu (książka współautorska z r. 1994 "„The Birds in Europe”").
Działalność organizacyjna w nauce.
Ważniejsze funkcje w działalności krajowej.
W różnych okresach uczestniczył w pracach 13 ciał doradczych, w tym jako członek dwóch (czasem trzech) komitetów naukowych PAN oraz 4-6 rad naukowych instytutów naukowych, parków narodowych i muzeów. W tym:
Prace redakcyjne.
W różnych latach uczestniczył w składzie redakcji lub rad redakcyjnych polskich czasopism naukowych jak: ACTA ORNITHOLOGICA, THE RING (9 lat jako redaktor prowadzący), NOTATKI ORNITOLOGICZNE i Wiadomości Ekologiczne.
Dydaktyka i popularyzacja.
Kształcenie kadr.
Promotor 22 ukończonych prac magisterskich oraz 5 doktorskich (w tym jednej z Ukrainy).
Recenzje 37 dysertacji, w tym krajowych: 8 prac doktorskich, 6 habilitacji, 9 superrecenzji habilitacyjnych oraz 11 wniosków na profesora, oraz zagranicznych: doktorskiej (Francja), habilitacyjnej (Litwa) oraz jednego dorobku profesorskiego (Wlk. Brytania).
Dydaktyka studencka.
Wykładowca na kierunkach Biologia, potem Ochrona Środowiska.
Prowadził wykłady z:
Dydaktyka społeczna.
W latach 2006–2009 w różnych ośrodkach akademickich kraju (w tym na trzech politechnikach) profesor Tomiałojć wygłosił ok. 30 wykładów na temat ocieplenia klimatu, jego skutków dla ochrony przyrody, a także o sposobach jego hamowania (m.in. poprzez rozwój energetyki odnawialnej).
Działalność społeczna na polu krajowej ochrony przyrody i środowiska.
Działalność społeczna na polu krajowej ochrony przyrody i środowiska głównie po r. 1990, była wsparta publikacjami popularnymi (ok. 100) w czasopismach gospodarczo-społecznych, jak: AURA, Wyd. Biura Informacji i Dokumentacji Kancelarii Senatu RP, Chrońmy Przyrodę Ojczystą, Czysta energia, Gospodarka Wodna, Ekoprofit, Forum Ekologiczne, Kosmos, ODRA, Przegląd, Przegląd Leśniczy, Dzikie Życie, Zielone Brygady.
W ramach pracy społecznej głównie pod szyldem Komitetu Ochrony Przyrody PAN Profesor przyczynił się do doskonalenia aktów prawnych, takich jak:
Szczególnie intensywnie profesor zajmował się staraniami o powiększenie Białowieskiego Parku Narodowego (c. 10 wypowiedzi opublikowanych).
Inna działalność.
Działalność związkowa.
Dawniej aktywność w Związku Nauczycielstwa Polskiego (1967-1977), była reakcją na trudną sytuację bytową młodej kadry naukowej oraz na ówczesny „feudalizm” w stosunkach międzyludzkich, m.in.:
Działalność polityczna.
Bezpartyjny, dopiero od r. 2006 członek Rady Krajowej partii ZIELONI 2004.

</doc>
<doc id="698112" url="https://pl.wikipedia.org/wiki?curid=698112" title="Balistyka zewnętrzna">
Balistyka zewnętrzna

Balistyka zewnętrzna – dział balistyki zajmujący się badaniem praw ruchu pocisku w powietrzu od chwili jego wylotu z przewodu lufy lub od momentu powylotowego działania gazów prochowych do chwili uderzenia w cel oraz badający zjawiska od których ruch ten zależy.
Jej podstawowym zadaniem jest określanie współrzędnych i prędkości środka masy pocisku, określenie stabilizacji obrotowej i brzechwowej pocisku oraz różnych czynników wpływających na jego lot. Dzieli się ona na teoretyczną i doświadczalną. Do działań balistyki teoretycznej należy formułowanie i rozwiązywanie równań ruchu brył materialnych w ośrodku gazowym. Doświadczalna bada opływ ciał w tunelach aerodynamicznych, mierzy prędkość lotu i współrzędne toru pocisku, określa współczynnik sił aerodynamicznych i ich zależność od kształtu pocisku. Wyniki wykorzystuje się przy projektowaniu broni i amunicji, sporządzaniu tablic strzelniczych oraz obliczaniu poprawek balistycznych i meteorologicznych.

</doc>
<doc id="698122" url="https://pl.wikipedia.org/wiki?curid=698122" title="Imiennik – Śladem pradziada">
Imiennik – Śladem pradziada

Imiennik – Śladem pradziada – powieść Karola Bunscha z 1949 roku, należąca do cyklu „Powieści Piastowskie”, pierwsza część powieści "Imiennik" (drugą stanowi "Miecz i Pastorał"). "Śladem Pradziada" opowiada o czasach z początku panowania Bolesława II Śmiałego. Głównym bohaterem powieści jest Doman - syn woja, który niegdyś uratował życie Kazimierzowi Odnowicielowi. Ten fakt związuje życie Domana z Bolesławem. Bolesław jest przedstawiony jako książę mocno inspirowany potęgą swojego wielkiego pradziada Chrobrego, starający się (z powodzeniem) być godnym jego imiennikiem. Bunsch łączy fakty historyczne z fikcyjnymi, wyraźnie zarysowując profile charakterologiczne postaci historycznych i przedstawiając swoje uzasadnienia podejmowanych przez nich decyzji. W tło historyczne wplecione są losy zwykłych ludzi, którzy związani byli z Bolesławem. Powieść przybliża również początek konfliktu Bolesława z biskupem krakowskim Stanisławem.
Akcja powieści rozpoczyna się, gdy zgodnie z przedśmiertną prośbą ojca Kazimierza, Bolesław nakazuje sprowadzić na swój dwór syna człowieka, który w wojnie z Mojsławem uratował Kazimierzowi życie. Tak zaczyna się historia Domana, którego życie na długo zostaje związane z życiem przyszłego króla. Niechętnie przyjęty w drużynie Doman znajduje przyjaciela w oszpeconym Nawoju. Przyjaciele stają się bezpośrednimi świadkami ważnych dla kraju wydarzeń, stają się świadkami jak dzielnością, nieograniczoną ambicją, ale i często lekkomyślnością, książę wskrzesza potęgę państwa. Jednocześnie wśród części możnych zaczyna narastać niezadowolenie z powodu rosnącej siły bezkompromisowego księcia.

</doc>
<doc id="698135" url="https://pl.wikipedia.org/wiki?curid=698135" title="Forsowanie">
Forsowanie

Forsowanie - natarcie połączone z pokonaniem bronionej przez przeciwnika przeszkody wodnej. 
Przeszkody wodne do 50 m pokonuje się je z zasady w bród, na pływających wozach bojowych i środkach desantowo-przeprawowych oraz pod wodą. Do przeprawy wojsk wykorzystuje się również mosty towarzyszące i niskowodne. Przeszkody średnie 50–150 m i szerokie 150–300 m pokonuje się je z reguły na pływających wozach bojowych, środkach desantowo-przeprawowych i promach. Posiadając wystarczającą liczbę środków pontonowych, buduje się mosty pontonowe i kombinowane. Prędkość prądu wody ponad 2 m/s uznawana jest w praktyce za uniemożliwiające organizowania przepraw .

</doc>
<doc id="698139" url="https://pl.wikipedia.org/wiki?curid=698139" title="Rudawa (Bodzanów)">
Rudawa (Bodzanów)

Rudawa (niem. "Rothfest") – część wsi Bodzanów, położona w Polsce, w województwie opolskim, w powiecie nyskim, w gminie Głuchołazy .
W latach 1975–1998 Rudawa administracyjnie należała do ówczesnego województwa opolskiego.
Nazwa.
1 czerwca 1948 r. nadano jej, będącej wówczas administracyjnie związanej z Bodzanowem, polską nazwę Rudawa.

</doc>
<doc id="698141" url="https://pl.wikipedia.org/wiki?curid=698141" title="Forsowanie demonstracyjne">
Forsowanie demonstracyjne



</doc>
<doc id="698143" url="https://pl.wikipedia.org/wiki?curid=698143" title="Frealaf">
Frealaf



</doc>
<doc id="698144" url="https://pl.wikipedia.org/wiki?curid=698144" title="Prezydenci Rwandy">
Prezydenci Rwandy



</doc>
<doc id="698147" url="https://pl.wikipedia.org/wiki?curid=698147" title="Henryk Schliemann">
Henryk Schliemann



</doc>
<doc id="698149" url="https://pl.wikipedia.org/wiki?curid=698149" title="Premierzy Rwandy">
Premierzy Rwandy



</doc>
<doc id="698150" url="https://pl.wikipedia.org/wiki?curid=698150" title="Czerwienica prawdziwa">
Czerwienica prawdziwa

Czerwienica prawdziwa, choroba Vaqueza (łac. "polycythemia vera") – pierwotna choroba mieloproliferacyjna, przebiegająca ze zwiększeniem liczby erytrocytów, granulocytów i płytek krwi, z przewagą erytropoezy.
Epidemiologia.
Występuje z częstością 2:100 000, częściej u mężczyzn po 50. roku życia.
Etiopatogeneza.
Nie do końca poznana. Czasem może przechodzić w przewlekłą białaczkę szpikową.
Rozpoznanie.
Kryteria rozpoznania czerwienicy prawdziwej według WHO 2016:
Kryteria większe
Kryteria mniejsze
Do rozpoznania czerwienicy prawdziwej niezbędne jest stwierdzenie wszystkich trzech kryteriów większych "lub" pierwszych dwóch kryteriów większych i kryterium mniejszego.
Rokowanie.
Średni czas przeżycia chorego nieleczonego wynosi 2 lata. U chorego leczonego wydłuża się do 15 lat.

</doc>
<doc id="698151" url="https://pl.wikipedia.org/wiki?curid=698151" title="Dom pomocy społecznej">
Dom pomocy społecznej

Dom pomocy społecznej (skr. "DPS") lub Dom Opieki – placówka świadcząca usługi bytowe, opiekuńcze, wspomagające i edukacyjne osobom wymagającym całodobowej opieki z powodu wieku, choroby lub niepełnosprawności.
Domy, w zależności od tego, dla kogo są przeznaczone dzielą się na domy dla:
lub prowadzone łącznie dla:
Uprawnieni do prowadzenia domów.
Zgodnie z ustawą o pomocy społecznej z 12 marca 2004 roku domy pomocy społecznej
mogą prowadzić:
Zezwolenia.
Organem wydającym zezwolenie na prowadzenie DPS-u jest wojewoda właściwy ze względu na położenie domu.
Zezwolenie jest wydawane wówczas, jeśli ubiegający się o nie:
Takowe zezwolenie wydaje się na czas nieokreślony po wizytacji obiektu.

</doc>
<doc id="698155" url="https://pl.wikipedia.org/wiki?curid=698155" title="Prezydenci Sudanu">
Prezydenci Sudanu

Lista Prezydentów Sudanu:

</doc>
<doc id="698158" url="https://pl.wikipedia.org/wiki?curid=698158" title="Polycythemia vera">
Polycythemia vera



</doc>
<doc id="698159" url="https://pl.wikipedia.org/wiki?curid=698159" title="Cukiernictwo">
Cukiernictwo

Cukiernictwo – dział wytwórczości obejmujący wyrób produktów cukierniczych trwałych, pieczywa cukierniczego trwałego, oraz produktów cukierniczych nietrwałych. 
Przemysł cukierniczy produkuje trwałe wyroby, czyli takie, które nie ulegają istotnym zmianom chemicznym i fizycznym w okresie, co najmniej 1 miesiąca od daty wyprodukowania.

</doc>
<doc id="698162" url="https://pl.wikipedia.org/wiki?curid=698162" title="Włamanie na śniadanie">
Włamanie na śniadanie

Włamanie na śniadanie ("Bandits") – amerykańska komedia kryminalna z 2001 roku w reżyserii Barry’ego Levinsona.
Fabuła.
Joe Blake (Bruce Willis) i Terry Collins (Billy Bob Thornton) są słynnymi specami od rabowania banków. Mają całkiem oryginalną metodę obrabiania banków – spędzają noc w domu pracownika banku, który ma dostęp do skarbca, a rano jadą z nim i biorą łup. Jednak po latach ciężkiej pracy coraz częściej myślą o przejściu na emeryturę. Ostatni w karierze napad na bank ma sfinansować zakup pensjonatu, w którym chcą nareszcie zaznać spokoju i nacieszyć się życiem.
Sprawy się skomplikują, gdy na ich horyzoncie z piskiem opon pojawia się pewna kobieta, sfrustrowana swoim dotychczasowym życiem w roli gospodyni domowej. Obaj wspólnicy zaczynają powoli ulegać jej urokowi.
Nagrody i nominacje.
Złote Globy 2001

</doc>
<doc id="698175" url="https://pl.wikipedia.org/wiki?curid=698175" title="Ja realne">
Ja realne

Ja realne – obszar wiedzy o sobie, który dotyczy tego kim się jest. Można wyróżnić jeszcze ja idealne (wiedzę na temat tego, jakim chciałbym być) i ja powinnościowe (wiedzę na temat tego, jakim powinienem być, przekonania o obowiązkach i powinnościach).
Każdy człowiek definiuje te trzy obszary w nieco odmiennych terminach i kategoriach. Tory Higgins jest autorem rozróżnienia między ja realnym, idealnym i powinnościowym. Eksperymenty dowiodły, że im większa jest rozbieżność między ja realnym a ja idealnym, tym więcej jest uczuć o zabarwieniu depresyjnym typu apatia, smutek, rozczarowanie (także jeśli jedynie chwilowo wzbudzimy świadomość rozbieżności między tymi obszarami ja).
Im więcej rozbieżności między ja realnym a ja powinnościowym, tym więcej silniejszych, negatywnych uczuć, takich jak poczucie winy, wstyd, niepokój, lęk.
W polskiej kulturze ja idealne zawiera zwykle treści związane z własnymi umiejętnościami i sprawnościami. Ja powinnościowe zaś raczej z treściami moralnymi i normami kulturowymi.
Definicja ja jest trudna, bowiem zawiera ono bardzo różne obszary wiedzy: o własnym ciele, tożsamości, cechach i właściwościach, zdolnościach, wartościach, samoregulacji, zawiera także pewne elementy tożsamości innych ludzi (tak jak gdybyśmy definiowali swoją osobę poprzez to, jakimi osobami się otaczamy, jakich ludzi cenimy, a jakich potępiamy), a także normy kulturowe, z którymi się identyfikujemy oraz wartości kultury, do której należymy.
Można także mówić o ja fenomenologicznym – fragmencie ja realnego uświadamianego sobie w danym momencie.

</doc>
<doc id="698181" url="https://pl.wikipedia.org/wiki?curid=698181" title="Marquee">
Marquee

Marquee – niestandardowy znacznik blokowy w HTML pozwalający na animację tekstu, grafiki, bądź obrazów. Został wprowadzony jako rozszerzenie interpretowane przez przeglądarkę Internet Explorer i nie był oraz nie jest częścią standardu HTML, nie został też uwzględniony w XHTML. Znacznik jest przestarzały i używanie go przy tworzeniu stron jest błędem. Podobny efekt można uzyskać za pomocą JavaScript lub CSS.
Efekty.
Znacznik sprawia, że objęty nim element przesuwa się („przewija”) w poziomie. Efekt ten może występować w trzech odmianach:
Składnia.
Znacznik &lt;marquee&gt; może przybrać następujące charakterystyczne dla siebie atrybuty:
Oprócz tego znacznik może przybrać inne atrybuty charakterystyczne innych znaczników (np. class, style, width, height, lang itd.). Znacznik wymaga „zamknięcia”, czyli &lt;/marquee&gt;.
Przykładowe zastosowanie:
 &lt;marquee scrollamount="2" style="background: red;"&gt;Przesuwający się o dwa piksele tekst na czerwonym tle&lt;/marquee&gt;
Historia.
Znacznik został wprowadzony przez Microsoft pod przeglądarkę Internet Explorer, jednak większość przeglądarek, m.in. Opera, Safari czy Mozilla Firefox również wyświetla animacje marquee.
Marquee było powszechnie stosowane na stronach typu home-page oraz blogach w charakterze „ozdobnika”.

</doc>
<doc id="698184" url="https://pl.wikipedia.org/wiki?curid=698184" title="Antrachinon">
Antrachinon

Antrachinon – organiczny związek chemiczny z grupy chinonów, pochodna antracenu zawierająca dwie grupy karbonylowe w położeniach 9 i 10. Jest to żółta substancja nierozpuszczalna w wodzie, rozpuszczalna w benzenie. Tworzy krystaliczne igły. Służy jako półprodukt do produkcji wielu barwników, w tym m.in. alizaryny. Występuje w korze rośliny kruszyny pospolitej (') oraz ożanki czosnkowej (').

</doc>
<doc id="698186" url="https://pl.wikipedia.org/wiki?curid=698186" title="Ciastkarstwo">
Ciastkarstwo

Ciastkarstwo – dział wytwórczości ściśle związany z piekarstwem i cukiernictwem, zajmujący się głównie produkcją tzw. pieczywa cukierniczego nietrwałego, np. drożdżowego (strucla, baba wielkanocna, placek) oraz innych nietrwałych produktów, takich jak ciastko, tort, keks itp.
Wyrobem ciastkarskim jest pieczywo cukiernicze nietrwałe, w którego skład wchodzą surowce inne niż mąka, w ilości nie mniejszej niż 40% masy wszystkich surowców, a którego okres przydatności do spożycia wynosi od kilku do 30 dni.
W klasyfikacji wyrobów ciastkarskich wyróżnia się następujące grupy wyrobów i półproduktów ciastkarskich:

</doc>
<doc id="698194" url="https://pl.wikipedia.org/wiki?curid=698194" title="Eder (dopływ Fuldy)">
Eder (dopływ Fuldy)

Eder – rzeka w Niemczech w dorzeczu Wezery; 177 kilometrów długości. Jedna z najczystszych rzek Hesji.

</doc>
<doc id="698197" url="https://pl.wikipedia.org/wiki?curid=698197" title="Friedrich Wilhelm Grundman">
Friedrich Wilhelm Grundman



</doc>
<doc id="698198" url="https://pl.wikipedia.org/wiki?curid=698198" title="Lilia Osterloh">
Lilia Osterloh

Lilia Osterloh (ur. 7 kwietnia 1978 w Columbus) – amerykańska tenisistka, zwyciężczyni trzech turniejów WTA w grze podwójnej, reprezentantka kraju w igrzyskach panamerykańskich.
W 2000 roku wygrała w Szanghaju swój pierwszy turniej WTA razem z Tajką Tamarine Tanasugarn. Kolejny tytuł zdobyła w 2008 roku w Auckland, razem z Ukrainką Mariją Korytcewą. Trzeci turniej wygrała, w 2010 roku, w Osace, w parze z Chang Kai-chen.

</doc>
<doc id="698200" url="https://pl.wikipedia.org/wiki?curid=698200" title="Black Metal (album)">
Black Metal (album)

Black Metal – drugi album studyjny brytyjskiej grupy metalowej Venom, wydany w 1982. Od jego nazwy wywodzi się termin black metal, określający jedną z później powstałych ekstremalnych odmian heavy metalu. Płyta jest powszechnie uważana za istotny czynnik kształtujący te odmiany, głównie thrash metal, death metal i black metal. Niezależnie od tego, muzyka zawarta na albumie jest inna od obecnie rozumianego black metalu.
Lista utworów.
Autorami utworów, oprócz wymienionych, są: Conrad Lant, Jeff Dunn i Tony Bray.

</doc>
<doc id="698203" url="https://pl.wikipedia.org/wiki?curid=698203" title="Sympozjon">
Sympozjon

Sympozjon (gr. "Συμπόσιον" "symposion" - wspólne picie) – w starożytnej Grecji część zebrania towarzyskiego - uczty, która następowała po głównym posiłku. 
Geneza.
Sympozjon zrodził się w VI wieku p.n.e., prawdopodobnie pod wpływem fenickim, chociaż uczty władców greckich i ich dworzan sięgały korzeniami do czasów prehistorycznych, czego wyrazem są poematy Homera opisujące biesiadujących wojowników.
Organizatorzy.
Uczty organizowały pojedyncze osoby, organizowane były też przez uczestników zrzeszeń ("tiazos"), którzy ucztowali na wspólny koszt. Przeważnie sympozjony były improwizowane, zdarzało się jednak, że były świadomie organizowane o określonym czasie, np. w Sybaris zaproszenia na sympozjon były ogłaszane z rocznym wyprzedzeniem.
Uczestnicy.
Biesiadnikami byli wyłącznie mężczyźni o podobnym statusie społecznym. Obsługiwali ich młodzi urodziwi niewolnicy obojga płci. Na sympozjonach bywały także kobiety, zwane heterami, które tańczyły, grały na aulosie, a także świadczyły usługi seksualne. Inne wolno urodzone kobiety nie brały w niej udziału, co było konsekwencją odsunięcia greckiej kobiety od uczestnictwa w życiu politycznym wspólnoty. 
Przebieg.
Ucztę rozpoczynała "propoma", a więc wypicie przez gości czary aromatyzowanego wina. Wino podawano sobie lub było roznoszone i wypijane przez zaproszonych po kolei. Później następowała zasadnicza część spotkania, która składała się z dwóch etapów: 
Przyjęcie mógł kończyć "komos", pijacka procesja z pochodniami ku czci Dionizosa, boga wina.
Zasady.
Sympozjon przebiegał według określonych zasad. Zaproszeni goście zdejmowali obuwie, a niewolnicy myli im stopy. Następnie goście przystrajali się kwiatami i zajmowali miejsca na sofach, które były ustawiane dookoła stołu (lub stołów), miejsca honorowe znajdowały się w pobliżu pana domu. Ucztujący na wpół leżeli podparci na lewym łokciu na wzór fenicki. W sali znajdowało się zazwyczaj 7-15 podwójnych miejsc do leżenia. Następnie niewolnicy przynosili naczynia z wodą i misy, by goście mogli umyć dłonie, a ponieważ nie znano i nie używano ręczników, wycierano dłonie w trakcie uczty w miękisz chleba, jak również w noszoną odzież, chyba że pojawiały się ponownie misy z wodą. 
Podczas właściwego sympozjonu jeden z biesiadników wybierany był sympozjarchą, „mistrzem uczty”, przewodniczącym sympozjonu, i decydował o kolejności rozrywek. Sympozjarcha mógł zarządzić również nietypowe mieszanie wody i wina w równych proporcjach; picie wina niezmieszanego z wodą uważano za niezdrowe. Mógł też karać dowcipnie tych, którzy ociągali się z opróżnianiem pucharów bądź byli w jakiś sposób nieposłuszni. 
Wino ucztujący czerpali z krateru wystawionego pośrodku sali, a pierwsze krople zawsze przeznaczano na ofiarę dla bogów (libacja), przede wszystkim na cześć Dionizosa; wypijano i ofiarowywano bogu niewielką ilość wina wygłaszając przy tym inwokacje, które często stawały się hymnami na jego cześć. Wino spijano z płaskiej i szerokiej czary (kyliksu), z której można było pić w pozycji wpół leżącej. 
Podczas sympozjonu odbywały się również flirty o charakterze homoseksualnym zarówno wśród gości, jak i między gośćmi a niewolnikami. Do rozrywek należały także gry, np. "kottabos", polegająca na wylewaniu z pucharu szybkim ruchem resztek wina do specjalnego naczynia, tak aby nie uronić ni kropli, oraz zawody w śpiewie z akompaniamentem aulosu (stąd wywodzi się grecki utwór poetycki, zwany elegią). Bez wątpienia uczty nabierały barwniejszego charakteru, w miarę jak ich uczestnicy stawali się pijani - w malarstwie wazowym zdarzają się sceny ukazujące hetery wchodzące na posłania gości.
Znaczenie.
Sympozjon stał się najważniejszą formą życia towarzyskiego mężczyzn z greckiej arystokracji. Jedynie bogatych było stać na ich urządzanie. Sympozjony stanowiły scenerię dyskusji filozoficznych oraz politycznych, kształtowały gusty, były okazją do oceniania twórczości poetów. Towarzyszące im homoseksualne czy biseksualne rozrywki oraz dysputy intelektualne należały do zachowań, stanowiących wyznacznik przynależności do elity. Wśród sympozjonistów przeważali zwolennicy stronnictwa konserwatywnego; podczas uczty miało się rodzić poczucie przynależności do elity. W Atenach i innych miastach rządzonych przez demokracje takie spotkania silnej mniejszości mogły mieć charakter wywrotowy. Spiski arystokratyczne w celu obalenia demokracji ateńskiej w 457, 411 i 404 p.n.e. z pewnością zostały zawiązane podczas sympozjonów. Taki podwójny, intelektualno-seksualny charakter sympozjonu ukazuje w sposób wyidealizowany Platon w dialogu „Uczta”. Utwór jest fikcyjny, choć występują w nim postaci prawdziwe: Sokrates, Arystofanes, Alkibiades i inni wielcy Ateńczycy V wieku p.n.e., którzy spotykają się, aby pić wino i dyskutować o naturze miłości i seksu. Zjawisko „sympozjonu” nie ograniczało się więc jedynie do wspólnych posiłków, ale miało wymiar znacznie szerszy: religijny, społeczny, polityczny i kulturowy. Sceny uczt były też częstym tematem przedstawień na greckich wazach.

</doc>
<doc id="698205" url="https://pl.wikipedia.org/wiki?curid=698205" title="Towarzystwo Polsko-Izraelskie">
Towarzystwo Polsko-Izraelskie

Towarzystwo Polsko-Izraelskie "Nadzieja-Hatikvah" - to organizacja pozarządowa posiadająca status organizacji pożytku publicznego założona w 2000 r. przez studentów studiów międzynarodowych Uniwersytetu Wrocławskiego. Działa również jako Koło Naukowe Polsko-Izraelskie "Nadzieja-Hatikvah" w ramach Instytutu Studiów Międzynarodowych Uniwersytetu Wrocławskiego.
Misja.
Celem Towarzystwa jest działanie na rzecz propagowania wszechstronnych stosunków pomiędzy społeczeństwami, organizacjami społecznymi i narodami. Szczególna uwaga poświęcona jest szerzeniu wiedzy na temat Państwa Izrael, wspieraniu dobrych stosunków polsko-izraelskich oraz walce z antysemityzmem.
Historia powstania i rozwój.
Towarzystwo założone zostało w 2000 r. z inicjatywy studentów i pracowników naukowych Uniwersytetu Wrocławskiego oraz młodych członków Gminy Wyznaniowej Żydowskiej we Wrocławiu. Początkowo funkcjonowało ono jedynie jako studenckie Koło Naukowe "Nadzieja-Hatikvah" przy Instytucie Studiów Międzynarodowych UWr. W 2001 r. zostało oficjalnie zarejestrowane jako stowarzyszenie.
Struktura.
Organizacja podzielona jest na 3 sekcje tematyczne:
Działalność.
W ramach działań statutowych Towarzystwo:
Członkowie.
Towarzystwo liczy obecnie około 30 członków, w większości studentów, doktorantów i absolwentów Wydziału Nauk Społecznych Uniwersytetu Wrocławskiego.

</doc>
<doc id="698207" url="https://pl.wikipedia.org/wiki?curid=698207" title="Zespoły mieloproliferacyjne">
Zespoły mieloproliferacyjne

Zespoły mieloproliferacyjne (ang. myeloproliferative syndrome, MPS) – grupa chorób charakteryzujących się nadprodukcją jednego lub kilku składników morfotycznych krwi. Nazwa została po raz pierwszy wprowadzona w 1951 roku przez Williama Damesheka.

</doc>
<doc id="698210" url="https://pl.wikipedia.org/wiki?curid=698210" title="Zespół mieloproliferacyjny">
Zespół mieloproliferacyjny



</doc>
<doc id="698211" url="https://pl.wikipedia.org/wiki?curid=698211" title="Ost-in-Edhil">
Ost-in-Edhil

Ost-in-Edhil (sin. „forteca Elfów”) – miasto ze stworzonej przez J.R.R. Tolkiena mitologii Śródziemia.
Miasto zostało założone w Drugiej Erze, około 750 roku, przy ujściu Sirannonu do Glanduiny. Stolica Eregionu (Hollinu) i siedziba bractwa Gwaith-i-Mírdain. Stamtąd biegła droga do zachodniej bramy Khazad-dûmu.
Przyjmuje się, że władzę w Ost-in-Edhil sprawował Celebrimbor syn Curufina (wnuk Fëanora). W wyniku działalności Saurona, który podburzył Celebrimbora oraz Gwaith-i-Mirdain między rokiem 1350 a 1400 DE, nastąpił bunt w Eregionie przeciw Galadrieli i Celebornowi – ówczesnym władcom tej krainy. Zaskutkowało to opuszczeniem Eregionu przez Galadrielę, która udała się przez Morię do Lórinandu. Celeborn, lekceważony przez Celebrimbora, pozostał w mieście aż do jego upadku.
Tam około 1500 roku DE Mirdainowie rozpoczęli wykuwanie Pierścieni Władzy.
W 1695 roku D.E. Sauron najechał na Eriador i pomaszerował na stolicę Eregionu. Odnalazł tam Dziewięć Pierścieni. Następnie miasto zostało spustoszone i zniszczone. Nigdy nie podniosło się z ruin, a cały Eregion opustoszał.
W pobliżu ruin Ost-in-Edhil przechodziła w styczniu roku 3019 TE Drużyna Pierścienia

</doc>
<doc id="698215" url="https://pl.wikipedia.org/wiki?curid=698215" title="Schömberg (powiat Calw)">
Schömberg (powiat Calw)

Schömberg – miejscowość i gmina uzdrowiskowa w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Calw. Leży w północnym Schwarzwaldzie, ok. 10 km na północny zachód od Calw, pomiędzy Bad Wildbad a Bad Liebenzell.
Dzielnice.
Gmina dzieli się na pięć dzielnic: Bieselsberg, Langenbrand, Oberlengenhardt i Schwarzenberg.

</doc>
<doc id="698216" url="https://pl.wikipedia.org/wiki?curid=698216" title="Parcelacja">
Parcelacja

Parcelacja – dokonanie podziału większych posiadłości ziemskich (latyfundium, folwark, wspólnota gminna) na mniejsze działki (parcele) i oddanie ich w użytkowanie indywidualnym gospodarstwom w drodze sprzedaży; także unormowany ustawą podział większych gospodarstw rolnych poprzez sprzedaż bądź nadanie.
W Polsce pierwszych parcelacji dokonano w XVIII wieku. Były to sporadyczne parcelacje związane z oczynszowaniem chłopów. Jedna z takich parcelacji przeprowadzona została przez ks. Józefa Poniatowskiego w starostwie wieluńskim. Parcelacje na masową skalę rozpoczęły się po uwłaszczeniu chłopów w 1864 roku. W okresie II Rzeczypospolitej w wyniku reformy rolnej rozparcelowano około 2 650 000 hektarów ziemi, która trafiła w ręce chłopów. Parcelacji dokonywano obowiązkowo na podstawie planu parcelacyjnego ustalonego na każdy rok przez Radę Ministrów na podstawie ustawy z dnia 28 grudnia 1925 r. o wykonaniu reformy rolnej. Parcelowana ziemia pochodziła z własności Skarbu Państwa, majątków tzw. martwej ręki, i innych nieruchomości ziemskich, nie wyłączając ordynacji rodowych i była przeznaczana w pierwszej kolejności na uzupełnianie gospodarstw karłowatych, a następnie na tworzenie nowych.

</doc>
<doc id="698223" url="https://pl.wikipedia.org/wiki?curid=698223" title="Alfabet etiopski">
Alfabet etiopski



</doc>
<doc id="698227" url="https://pl.wikipedia.org/wiki?curid=698227" title="Droga wojewódzka nr 501">
Droga wojewódzka nr 501

Droga wojewódzka nr 501 (DW501) – droga wojewódzka w woj. pomorskim o długości 78 km łącząca Gdańsk przez Przejazdowo z Krynicą Morską. Droga przebiega przez 3 powiaty: Gdańsk, gdański i nowodworski. W ciągu drogi znajduje się przeprawa promowa przez Przekop Wisły ze Świbna do Mikoszewa otwarta od wiosny do jesieni.
22 września 2018 oddano do użytku biegnącą w pasie drogowym DW501 ścieżkę rowerową z Przejazdowa do Sobieszewa.
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu B-19.
Do 13 marca 2021 r..
Wcześniej droga wojewódzka nr 501 była objęta ograniczeniami dopuszczalnego nacisku pojedynczej osi:

</doc>
<doc id="698231" url="https://pl.wikipedia.org/wiki?curid=698231" title="Bridget Fonda">
Bridget Fonda

Bridget Jane Fonda (ur. 27 stycznia 1964 w Los Angeles) – amerykańska aktorka.
Życiorys.
Pochodzi z aktorskiej rodziny. Jej dziadek Henry był laureatem Oscara, ojciec Peter dwukrotnie został do tej nagrody nominowany. Aktorką jest także jej ciotka Jane. Ona sama zaczynała od gry w szkolnych przedstawieniach. Pierwszą, niewielką rolę filmową zagrała w 1982 ("Partners"), regularnie na ekranie zaczęła się pojawiać 5 lat później. Najbardziej znane filmy z jej udziałem to "Ojciec chrzestny III" (1990), "Kryptonim Nina" (1993, amerykańska wersja "Nikity" Luca Bessona), "Dwa miliony dolarów napiwku" (1994), "Jackie Brown" (1997), "Prosty plan" (1998) i "Pocałunek smoka" (2001).
W 2003 roku doznała urazu kręgosłupa w wypadku samochodowym.

</doc>
<doc id="698232" url="https://pl.wikipedia.org/wiki?curid=698232" title="Dyrektywy paradoksalne">
Dyrektywy paradoksalne

Dyrektywy paradoksalne – technika psychoterapeutyczna, w której zaleca się pacjentowi podtrzymywanie objawu, namawia do jego utrzymania i powtarzania.
Technika ta ma na celu:
Technika paradoksalna ma wiele twórczych odmian. Na przykład ludzi, którzy są przekonani, że słyszą głosy wydobywające się z kontaktów, umieszcza się w pokojach, w których rzeczywiście zamontowane są głośniczki w kontaktach i wydobywają się z nich głosy. Wielu chorych w takich warunkach uczy się odróżniać swoje halucynacje (i fantazje) od świata realnego.
Mistrzem stosowania technik paradoksalnych był m.in. Milton Erickson.

</doc>
<doc id="698233" url="https://pl.wikipedia.org/wiki?curid=698233" title="Elektret">
Elektret

Elektret – dielektryk, w którym w sposób trwały utrzymuje się polaryzacja dipolowa lub stan naładowania elektrycznego. Elektret wytwarza zewnętrzne pole elektryczne i w tym sensie jest elektrostatycznym odpowiednikiem magnesu trwałego.
Historia.
W 1919 r. fizyk japoński M. Eguchi wyprodukował pierwszy elektret z wosku karnauba. Bardzo długo stan elektronowy wiązano z trwałym uporządkowaniem orientacji dipoli elektrycznych i oddziaływaniem rzeczywistych ładunków wstrzykniętych w procesie ładowania z polaryzacją dipolową. Wytwarzane elektrety, głównie z dielektryków dipolowych, miały grubości rzędu centymetrów. Dopiero pod koniec lat sześćdziesiątych zaczęto wytwarzać elektrety z folii polimerowych wstrzykując z zewnętrznych źródeł rzeczywisty ładunek elektryczny.
Rodzaje elektretów.
Termoelektrety.
Termoelektrety dipolowe otrzymać można poprzez polaryzowanie dielektryków w silnym zewnętrznym polu elektrycznym w podwyższonej temperaturze (w której możliwy jest obrót dipoli molekularnych) i "zamrożenie" uporządkowania dipoli elektrycznych przez ochłodzenie dielektryka. Ładunek na powierzchni elektretu zaraz po jego wytworzeniu pochodzi przede wszystkim od polaryzacji dipolowej, ma więc znak przeciwny do znaku polarności elektrod (heteroładunek). W procesie wytwarzania elektretów zostaje jednak również do dielektryka wstrzyknięty ładunek rzeczywisty z przestrzeni pomiędzy elektrodami a dielektrykiem (homoładunek). Efektywny ładunek powierzchniowy elektretu jest więc sumą tych obydwu ładunków. Ponieważ czasowe zmiany gęstości takich ładunków są różne, termoelektret wykazuje zaraz po wytworzeniu na powierzchniach heteroładunek, który maleje do zera, a następnie pojawia się homoładunek który rośnie do maksimum i dalej zmienia się w czasie bardzo powoli.
Termoelektrety można otrzymać również z dielektryków niedipolowych, gdy rozłożone izotropowo w objętości ładunki elektryczne zostaną uporządkowane przez pole polaryzujące w podwyższonej temperaturze i uporządkowany stan zostanie "zamrożony".
Przykładem klasycznego materiału termoelektretowego jest wosk karnauba.
Fotoelektrety i Radioelektrety.
Fotoelektrety wytwarzane są z dielektryków wykazujących fotoprzewodnictwo. Nośniki prądu, pod wpływem światła zostają wzbudzone do pasma przewodnictwa i spułapkowane w pobliżu elektrod o odpowiedniej polarności. Przyczynia się to do pojawienia się warstwy ładunku przestrzennego. Podobny jest mechanizm wytwarzania polaryzacji w radioelektretach, z tym że wzbudzenie wywołane jest promieniowaniem jonizującym. 
Elektrety foliowe.
Elektrety foliowe są to elektrety powstałe z cienkich folii polimerowych, w których zgromadzono duże gęstości ładunku przez implantowanie go z różnych zewnętrznych źródeł.
Elektrety foliowe wytwarza się na cztery główne sposoby:
Inne rodzaje elektretów.
W skali laboratoryjnej otrzymano elektrety poprzez ogrzewanie dielektryków do temperatury mięknięcia, a następnie chłodzenie w silnym polu magnetycznym. Również plastyczne odkształcenia niektórych polimerów mogą prowadzić do powstania elektretu.
Zastosowanie.
Pierwszym zastosowaniem elektretów na szeroką skalę jest kserografia (podstawy opracowano w latach 30 i 40 XX wieku). Elektret (zwykle fotoelektret) formuje się w cienkiej warstwie na podłożu metalowym, a następnie wystawia na działanie obrazu świetlnego, co powoduje rozładowanie elektretu w jasnych partiach. Pozostały w ciemnych miejscach ładunek przyciąga drobny proszek toneru, który jest następnie przenoszony na papier.
Elektrety znalazły również zastosowanie jako element konstrukcyjny mikrofonów elektretowych, oraz filtrów elektrostatycznych.

</doc>
<doc id="698239" url="https://pl.wikipedia.org/wiki?curid=698239" title="Balistyczny wiatr">
Balistyczny wiatr



</doc>
<doc id="698240" url="https://pl.wikipedia.org/wiki?curid=698240" title="Spider Rico">
Spider Rico



</doc>
<doc id="698245" url="https://pl.wikipedia.org/wiki?curid=698245" title="Oryx gazella">
Oryx gazella



</doc>
<doc id="698248" url="https://pl.wikipedia.org/wiki?curid=698248" title="Grażyna (poemat)">
Grażyna (poemat)

Grażyna. Powieść litewska – klasycystyczny poemat epicki Adama Mickiewicza wydany po raz pierwszy w drugim tomie "Poezyj" z 1823 roku; często określany również jako powieść poetycka.
Fabuła "Grażyny" − pod względem tematyki oraz realiów historycznych pokrewna wydanemu w pięć lat później "Konradowi Wallenrodowi" − oparta jest na motywie zaczerpniętym z "Iliady" Homera: pierwowzorem zagniewanego Litawora jest Achilles, zaś Grażyny – Patroklos. Tematem dzieła jest waleczny czyn „niewiasty z wdzięków, a bohatera z ducha”, dokonany w imię wyższości racji ogólnej nad indywidualną oraz tragiczne dzieje małżeństwa Grażyny i Litawora. "Grażyna" porusza również problem „pamięci o przeszłości i tradycji”, co zbliża powieść do drugiej części "Dziadów".
Powstanie "Grażyny" bezpośrednio łączy się z rosnącą w pierwszej połowie XIX wieku popularnością eposów w stylu Torquatoa Tassa oraz ze skrzętnymi studiami autora nad obyczajowością i tradycją pogańskiej Litwy (zwłaszcza rodzimego Nowogródka), co czyni z utworu swoisty „poemat archeologiczny”. Forma dzieła została ponadto stylizowana na język staropolski.
"Grażyna", zarówno treścią jak i szesnastowieczną formą, stanowi swego rodzaju kontynuację napisanej wcześniej przez Mickiewicza powiastki "Żywila" (1819).
Tytuł.
Z zachowanych rękopisów wynika, że w pierwotnym zamyśle Mickiewicza utwór miał nosić tytuł "Korybut, książę Nowogródka. Poema z dziejów litewskich"; ostatecznie jednak autor postanowił zatytułować swój utwór tak, aby jego centralną postacią uczynić kobietę − bohaterską Grażynę.
Na potrzeby poematu Mickiewicz sam utworzył imię głównej bohaterki; słowo "graži" oznacza po litewsku „piękna”. Jak bowiem napisał autor w wersach 490-491 powieści: „Z cór nadniemeńskich pierwsza krasawica, zwana Grażyną, czyli piękną księżną”. Piękno głównej bohaterki przejawia się zarówno w opisach jej wyglądu cielesnego jak i w doskonałości etycznej, rycerskiej cnocie oraz bohaterstwie czynów przez nią dokonywanych. Poeta tym samym kontynuuje klasycystyczną tendencję poematów homeryckich − tzw. kalokagatię ( "kalokagathia", od "kalos kagathos" – dosł. „piękny i dobry”), czyli obdarzanie bohaterów wybitnymi, pół-boskimi walorami fizycznymi i duchowymi.
&lt;poem&gt;
&lt;/poem&gt;
Postać Grażyny, podobnie jak pokrewna jej Żywila z wczesnej opowiastki Mickiewicza pod tym samym tytułem, utrzymana została ponadto w Plutarchowym ideale kobiety-obywatelki.
Forma poematu.
Mickiewicz nazwał swój poemat „powieścią litewską”, tym samym wskazując na pewną przynależność "Grażyny" do powieści poetyckiej. Takie ujęcie utworu przyjęło się. Mimo to nie odnajdujemy w utworze żadnej z właściwości tego gatunku; choć akcja poematu jest dość zagmatwana, autor dokłada starań aby wszelkie niejasności wyjaśnić, urealnić oraz połączyć logicznym ciągiem przyczynowo-skutkowym. "Grażyna" nie wykazuje przy tym typowej dla romantycznej powieści poetyckiej swobody kompozycyjnej ani nawet fragmentaryczności akcji − wręcz przeciwnie, pomimo pewnego emocjonalnego „cienia romantycznego”, poemat cechuje klasyczna klarowność i konwencjonalność formy oraz precyzyjnie wyznaczone granice utworu. Akcja jest ponadto poprowadzona chronologicznie. Autor zastosował więc w "Grażynie" szereg zabiegów wprost przeciwstawnych w stosunku do romantycznego nurtu fantastyki i sposobu prowadzenia akcji, łącznie z eliminacją tak charakterystycznego dla polskiej powieści poetyckiej bohatera bajronicznego oraz niejasności spowijającej psychologiczne umotywowania działań bohaterów.
Mickiewicz, nie odwołując się do romantycznej fantazji, jednocześnie zrewidował również klasycystyczne wyobrażenia o epice. Klasyczną harmonię burzy pewna ograniczona kompletność narracji tekstu głównego, uzupełniona jednak w kończącym powieść "Epilogu wydawcy". Zanika również narrator autorytatywny; Mickiewicz kontynuuje tym samym tradycję "Ballad i romansów" przedstawiając różne, często niepełne czy wręcz sprzeczne spojrzenia na opowiadaną historię, a nawet w "Epilogu" oddając głos „gawiedzi”. Obraz rzeczywistości w "Grażynie" został przez autora ograniczony indywidualną wiedzą o nim i mentalnością narratorów.
Choć "Grażyna" jest dziełem, które − jak stwierdził Mieczysław Jastrun − godzi „jasność klasyczną z cieniem romantycznym”, styl powieści bliższy jest raczej sztywnym kanonom XVIII wiecznego klasycyzmu niż nowej poetyki wyłożonej w "Romantyczności". W samym stylu powieści znaleźć można jednak pewne znamiona "doktryny" „czucia i wiary”, choćby w zastosowanym języku bardziej plastycznym i naturalniejszym "niż na to pozwala elegancja klasyczna".
"Epilog wydawcy" i "[Przypisy]".
Osobnym materiałem badań dla interpretatorów "Grażyny" stał się wierszowany epilog kończący powieść, a także zbiór odautorskich przypisów. Oba dodatki posłużyć miały Mickiewiczowi do uwiarygodnienia opowiadanej historii, wpisując się tym samym w popularny w okresie wczesnego romantyzmu chwyt „znalezionego rękopisu”, znany choćby z "Pieśni Osjana" Jamesa Macphersona, czy też wcześniejszego, prekursorskiego względem nowej epoki "Rękopisu znalezionego w Saragossie" Jana Potockiego. W "Epilogu" bowiem autor ujawnia się na chwilę w roli wydawcy, który „rękopis wziął po nieboszczyku”, a następnie aby uzupełnić "Grażynę" o potrzebny komentarz krytyczny, sięgnął po żywe relacje Nowogródzian i „spisował, widząc, iż powieści wiążą się do podanej od autora treści”.
"Grażyna" w oczach krytyki literackiej.
Swego czasu utwór ceniony był zwłaszcza ze względu na walory estetyczne; doskonałość formalną oraz nawiązanie do języka staropolskiego. Wśród starszego pokolenia uznanie budził również klasycyzm utworu; Mickiewicza pochwalił wówczas choćby profesor Borkowski, ganiąc jednocześnie zanurzone w nowej szkole romantycznej pozostałe utwory "Poezyj II". Maurycy Mochnacki w swojej krytycznej rozprawie "O literaturze polskiej wieku XIX" tak pisał o "Grażynie" (ostro krytykując "Konrada Wallenroda"):
Znamienny jest tu również fakt, iż konkluzją Mochnackiego nad całością nowej poezji były słowa: „Gdybyśmy tylko mieli "Marię" i "Grażynę" – rzekł Michał Grabowski w dzienniku Ordyńca – mielibyśmy już oryginalną literaturę. Ten młody krytyk powiedział prawdę”.
Nieco później Mieczysław Jastrun uzupełnił tę opinię w swojej pracy monograficznej na temat Mickiewicza:
Podobne słowa uznania w stosunku do poematu stały się udziałem krytyki zachodniej, zwłaszcza francuskiej:
Upamiętnienie.
W roku 1886 na Plantach w Krakowie w rejonie ul. Poselskiej ustawiony został pomnik Grażyny z Litaworem, wzniesiony ku czci Adama Mickiewicza. Fundatorem pomnika był dr Henryk Jordan, a jego autorem Alfred Daun. Ustawiony na niewielkim wzniesieniu monument składa się z postumentu i ustawionej na nim figuralnej grupy rzeźbiarskiej. Obszerny postument zdobi stylizowany relief, przedstawiający antyczny hełm oraz skrzyżowane miecz i kądziel. Pod tymi atrybutami dziewczyny i zarazem wojownika widnieje napis "Grażyna". Na postumencie znajdują się posągi półleżącego Litawora i lekko pochylonej nad nim Grażyny.

</doc>
<doc id="698250" url="https://pl.wikipedia.org/wiki?curid=698250" title="Anchnesmerire I">
Anchnesmerire I

Anchnesmerire I (Anchnespepi I) – żona władcy starożytnego Egiptu Pepiego I z VI dynastii.
Była córką dostojnika górnoegipskiego, prawdopodobnie nomarchy z Abydos. Jej młodszą siostrą była Anchnesmerire II, bratem – Dżau.
Była drugą żoną władcy po Nubunet, która została oskarżona o zainicjowanie spisku haremowego przeciwko swojemu mężowi. Ślub ten był wynikiem dążenia Pepiego do mocniejszego związania ze sobą arystokracji Górnego Egiptu, a tym samym zapewnienia stabilizacji państwu w niespokojnych czasach. Niewykluczone też, że był wyrazem wdzięczności władcy dla ojca panny młodej za poparcie udzielone w czasie dochodzenia do władzy i w okresie późniejszym. Ze związku tego urodził się syn, późniejszy władca Merenre I, oraz córka Neit, późniejsza żona Pepiego II.
Niektórzy przypuszczają, że pierwotnym imieniem królowej było Chui, które zostało zmienione po koronacji na Anchnesmerire (egip. Merire-żyje-dla-niej) oraz że zmarła ona przed swoim mężem, który wtedy poślubił jej młodszą siostrę ("Schneider"). Inni twierdzą, że Chui to imię ojca królowej, a sama królowa przeżyła swojego męża i przez cały okres panowania swojego syna Merenre I, z powodu jego niepełnoletności, sprawowała urząd regentki, rządząc w jego imieniu ("Kwiatkowski"). W tej wersji obie siostry miały zostać poślubione jednocześnie przez Pepiego I wbrew zakazom kapłanów z Heliopolis.
Anchnesmerire została pochowana prawdopodobnie w piramidzie w Sakkarze.

</doc>
<doc id="698251" url="https://pl.wikipedia.org/wiki?curid=698251" title="Kot Ik!">
Kot Ik!

Kot Ik! (ang. "Eek! The Cat", 1992-1997) – kanadyjsko-amerykański serial animowany.
Tytułowy bohater jest fioletowym kotem, który przeżywa fantastyczne przygody. Jednak jego pomysły nie zawsze się udają, bowiem często przytrafiają mu się wypadki. Jego miłością jest piękna kotka Annabelle. Największym wrogiem bohatera jest zły rekinopies Sharky.
Wcześniej można go było obejrzeć w Fox Kids / Jetix i TV4 oraz Jetix Play.
Od drugiego sezonu serial został wzbogacony o przygody Straszliwych Gromozaurów (ang. "The Terrible Thunderlizards"), wśród których są: Doc, Squatt i Kutter, a którzy polują na dwóch ludzi: Billa i Scootera.
Od trzeciego sezonu został zmieniony tytuł na Ik!strawagancja (ang. "Eek!stravaganza").
W czwartym sezonie do Ik!strawagancji dołącza kolejna kreskówka – Rupieć, w której to Ryan z Wade’em, niemogąc mieć żadnych zwierząt, z uwagi na alergię ich ojca, przypadkowo ożywiają stertę „rupieci”, przy pomocy wyładowań elektrostatycznych. Innymi bohaterami są: Sandee – siostra Ryana i Wade’a, ponadto Vanna i Kopp.
Wersja polska.
Opracowanie wersji polskiej: START INTERNATIONAL POLSKAReżyseria: Joanna WizmurDialogi polskie:
Teksty piosenek:
Kierownictwo muzyczne: Marek Klimczuk Dźwięk i montaż: 
Kierownik produkcji: 
Piosenki śpiewali:
W wersji polskiej udział wzięli:
i inni

</doc>
<doc id="698252" url="https://pl.wikipedia.org/wiki?curid=698252" title="Choroba Vaqueza">
Choroba Vaqueza



</doc>
<doc id="698258" url="https://pl.wikipedia.org/wiki?curid=698258" title="Nadkrwistość prawdziwa">
Nadkrwistość prawdziwa



</doc>
<doc id="698260" url="https://pl.wikipedia.org/wiki?curid=698260" title="Mickey Goldmill">
Mickey Goldmill



</doc>
<doc id="698263" url="https://pl.wikipedia.org/wiki?curid=698263" title="Mieczysław Batsch">
Mieczysław Batsch

Mieczysław Józef Batsch (ur. 1 stycznia 1900 we Lwowie, zm. 27 września 1977 w Przemyślu) – polski piłkarz występujący na pozycji napastnika, reprezentant Polski w latach 1923–1926, olimpijczyk.
Życiorys.
Syn Jana i Marii z d. Kogut. Treningi piłkarskie zaczął co prawda w gimnazjalnym klubie Hellada Lwów, jednak jest powszechnie uważany za wychowanka lwowskiej Pogoni, do której przeszedł w 1916 i grał w jej pierwszej drużynie aż do 1929 (w wielu źródłach figuruje pod spolszczonym nazwiskiem Bacz). Z klubem tym czterokrotnie (1922, 1923, 1925, 1926) wywalczył piłkarskie mistrzostwo Polski, a w 1923 dodatkowo został królem strzelców z 17 bramkami na koncie. Następnie, przez 3 sezony występował w nowo utworzonej centralnej lidze o mistrzostwo Polski (1927 – 4. miejsce, 1928 – 6. miejsce, 1929 – 9. miejsce). Wraz z Wacławem Kucharem i Józefem Garbieniem był członkiem słynnego tercetu lwowskiej Pogoni.
W kwietniu 1920 uczestniczył w zgrupowaniu przedolimpijskim polskiej reprezentacji przed Igrzyskami w Antwerpii, lecz trwająca wojna polsko-bolszewicka uniemożliwiła start. 18 grudnia 1921 był zawodnikiem rezerwowym podczas pierwszego oficjalnego meczu seniorskiej kadry piłkarskiej przeciwko Węgrom w Budapeszcie. Formalnie w kadrze narodowej zadebiutował więc 2 września 1923 w spotkaniu z Rumunią we Lwowie (1:1).
W 1924 wziął udział w Igrzyskach Olimpijskich w Paryżu, grając w przegranym 0:5 meczu z Węgrami. Po igrzyskach osiągnął najwyższą formę sportową, stając się symbolem mistrzowskiej Pogoni Lwów. 8 sierpnia 1926 zdobył 4 gole w zwycięskim meczu z Finlandią (7:1) w Poznaniu (do 1959 było to najwyższe zwycięstwo Polaków w spotkaniach międzynarodowych). Łącznie, w 11 meczach reprezentacyjnych strzelił 8 bramek. Uważany za piłkarza przebojowego, walecznego, doskonale wyszkolonego technicznie i o ogromnych umiejętnościach strzeleckich, co zjednało mu szerokie grono entuzjastów w całym kraju.
W 1937 roku był członkiem sądu honorowego klubu LKS Pogoń Lwów. W 1957 roku w Warszawie wystąpił w meczu piłkarskim byłych zawodników Pogoni Lwów z Polonią Warszawa, rozegranym z okazji jubileuszu 50-lecia kariery sportowej Wacława Kuchara.
Z wykształcenia inżynier-mechanik, absolwent Wydziału Mechanicznego Politechniki Lwowskiej (1931). Po studiach pracował w PKP, najpierw jako maszynista i kierownik parowozowni w Przemyślu, a następnie naczelnik dyrekcji w Medyce-Żurawicy. Zmarł w Przemyślu, 27 września 1977 (choć wiele źródeł podaje błędne daty 19 września 1977 lub 28 września 1977).

</doc>
<doc id="698269" url="https://pl.wikipedia.org/wiki?curid=698269" title="Ćwiczenie zgrywające">
Ćwiczenie zgrywające

Ćwiczenia zgrywające – odmiana ćwiczeń z wojskami, w toku których realizowany jest jako główny cel – zgrywanie wojsk (dowództwa, sztabu i wojsk) w realizacji zadań taktycznych i operacyjnych na polu walki.
Formy ćwiczeń zgrywających.
Ćwiczenia zgrywające stanowią końcowy etap przygotowania do bardziej skomplikowanych ćwiczeń wojskowych. Mogą być prowadzone jako:

</doc>
<doc id="698270" url="https://pl.wikipedia.org/wiki?curid=698270" title="Rasa biała">
Rasa biała



</doc>
<doc id="698272" url="https://pl.wikipedia.org/wiki?curid=698272" title="Federacja Arabii Południowej">
Federacja Arabii Południowej

Federacja Arabii Południowej – historyczna struktura państwowa pod protekcją brytyjską. Utworzona 4 kwietnia 1962 roku z 15 stanów Federacji Arabskich Emiratów Południa. 18 stycznia 1963 roku nastąpiło połączenie z kolonią Aden. W czerwcu 1964 roku dołączył jeszcze Górny Sułtanat Aulaqi, tworząc 17. stan. Federacja przestała istnieć 30 listopada 1967 roku po uzyskaniu niepodległości wraz z Protektoratem Arabii Południowej i przekształciła się w Ludowo-Demokratyczną Republikę Jemenu.

</doc>
<doc id="698277" url="https://pl.wikipedia.org/wiki?curid=698277" title="Six Flags Great America">
Six Flags Great America

Six Flags Great America – jeden z największych parków rozrywki w Stanach Zjednoczonych, położony w miejscowości Gurnee, w stanie Illinois. Park został otwarty w 1976 roku z okazji dwusetnej rocznicy odzyskania niepodległości Stanów Zjednoczonych pod nazwą Marriott's Great America. W 1984 r. kompleks został przejęty przez sieć Six Flags, jako siódmy obiekt tego typu w barwach sieci. Obecnie składa się z dwunastu stref tematycznych, parku wodnego o powierzchni ok. 8 ha oraz dwóch stref dziecięcych. 
Park położony jest w odległości 60 km od miasta Chicago. Co roku odwiedzany jest przez blisko 3 miliony gości. Najwięcej wizyt odnotowuje się zazwyczaj w lipcu, sierpniu oraz w październikowe weekendy.
Historia.
Era Marriott.
Korporacja Marriott zaczęła budować park w 1974 roku i otworzyła go 29 maja 1976 roku pod nazwą "Marriott's Great America". Oryginalnie park liczył 6 stref tematycznych:
Era Shapiro.
Gdy tylko sieć parków "Six Flags" została przejęta przez grupę "Red Zone LLC", zmieniła się polityka parku. "Six Flags Great America" jest teraz parkiem, w którym obowiązuje całkowity zakaz palenia. Dla palaczy wyznaczono 9 miejsc.
Era Webera.
W maju 2010 roku Mark Shapiro zrezygnował z funkcji CEO tuż po tym, jak sieć "Six Flags" zwolniła jego pracodawcę, Snydera. Na jego miejsce umieszczono Jima Webera, byłego CEO sieci parków "Paramount", w których powstawały atrakcje oparte na filmach Paramount Pictures.
W roku 2011 w parku miała powstać kolejka górska pod nazwą "Green Lantern," jednakże Weber zrezygnował z tej opcji i przeniósł kolejkę do "Six Flags Great Adventure". W tym samym roku powstała nowa strefa parku wodnego "Six Flags Hurricane Harbor" pod nazwą "Riptide Bay".
Atrakcje.
Park posiada w swojej ofercie ponad 60 atrakcji dla gości w różnym wieku, w tym 14 kolejek górskich i 4 atrakcje wodne.
Kolejki górskie.
Czynne.
W 2018 roku w parku było czynnych 14 kolejek górskich:
Nieczynne.
W 2018 roku 8 z 22 kolejek górskich wybudowanych w całej historii parku było nieczynnych.
Six Flags Hurricane Harbor Chicago.
"Six Flags Hurricane Harbor Chicago" to park wodny w stylu karaibskim, otwarty w 2005 roku. Cena wstępu do parku wodnego jest wliczona w cenę biletu do "Six Flags Great America". Znajduje się w nim 25 różnych zjeżdżalni wodnych, sztuczna rzeka, basen ze sztuczną falą, największy na świecie wodny plac zabaw i wiele innych mniejszych atrakcji.

</doc>
<doc id="698287" url="https://pl.wikipedia.org/wiki?curid=698287" title="Młynek (powiat radomszczański)">
Młynek (powiat radomszczański)

Młynek – wieś w Polsce położona w województwie łódzkim, w powiecie radomszczańskim, w gminie Gidle przy drodze wojewódzkiej nr 785.
W latach 1975–1998 miejscowość administracyjnie należała do województwa częstochowskiego.
Zobacz też inne miejscowości o nazwie Młynek.

</doc>
<doc id="698288" url="https://pl.wikipedia.org/wiki?curid=698288" title="Limfocyty T regulatorowe">
Limfocyty T regulatorowe

Limfocyty T regulatorowe (Treg), dawniej określane jako supresorowe (Ts) – subpopulacja limfocytów odpowiedzialna za tłumienie zbyt nasilonej lub autoreaktywnej odpowiedzi immunologicznej w sposób swoisty lub nieswoisty dla danego antygenu, jednak nie wywołujący ogólnego upośledzenia odporności. Limfocyty T regulatorowe mogą należeć do limfocytów Tγδ, jak i limfocytów Tаβ. Występują wśród limfocytów T charakteryzujących się ekspresją cząsteczek CD4 lub CD8, mogą także nie wykazywać obecności żadnej z nich. W wąskim znaczeniu limfocyty T regulatorowe to komórki, które wykazują silne działanie hamujące na odpowiedź odpornościową oraz charakteryzują się ekspresją czynnika transkrypcyjnego Foxp3. Jeżeli nie zaznaczono inaczej, w tekście artykułu zastosowano takie właśnie znaczenie terminu „limfocyt Treg”.
Mechanizmów działania limfocytów Treg jest wiele – przez wydzielanie hamujących cytokin, supresyjne działanie przez receptory błonowe lub uśmiercenie komórek efektorowych. Ogólnie, komórki Treg odgrywają kluczową rolę w regulacji procesów odpornościowych oraz w rozwoju i utrzymaniu tolerancji immunologicznej, zarówno na poziomie poszczególnych tkanek, jak i na poziomie całego organizmu.
Historia odkryć.
Pod koniec lat 60. XX wieku odkryto, że usunięcie grasicy u noworodków myszy powoduje zahamowanie rozwoju jajników. Początkowo uważano, że efekt ten jest związany z wydzielaniem przez grasicę hormonów regulujących morfogenezę tych narządów, wkrótce wykazano jednak, że zjawisko to ma podłoże w postaci reakcji autoimmunologicznej. W 1970 roku udowodniono związek chorób autoimmunizacyjnych i wytwarzania tolerancji z limfocytami T, co potwierdziły późniejsze badania na wielu innych modelach doświadczalnych. Odkrycia te zapoczątkowały w latach 70. XX wieku poszukiwania limfocytów T odpowiedzialnych za wytworzenie stanu tolerancji immunologicznej, które określono mianem „limfocytów T supresorowych”. W ciągu kilku lat zidentyfikowano limfocyty T supresorowe jako zależne od ekspresji genu I-J na komórkach prezentujących antygen. Limfocyty T supresorowe podzielono w dalszej kolejności na subpopulacje Ts1 (wykazujące obecość białka CD4 na powierzchni), Ts2 i Ts3 (obydwie subpopulacje wykazywały obecność białka CD8), które miały hamować różne etapy odpowiedzi odpornościowej. Burzliwy rozwój badań nad limfocytami T supresorowymi został przerwany w połowie lat 80., kiedy okazało się, że locus I-J nie jest związane z immunosupresją. Dodatkowo wykazano związek między wydzielaniem immunosupresyjnych cytokin, takich jak IL-10 i TGF-β, przez niektóre limfocyty T (oznaczone odpowiednio jako Tr1 i Th3), co doprowadziło do spadku zainteresowania limfocytami T supresorowymi jako osobną linią rozwojową limfocytów T. Od połowy lat 80. zaczęto wręcz rozpatrywać supresorowe limfocyty T w kategoriach błędnej interpretacji wyników wcześniejszych badań. W tym przypadku uważano, że limfocyty Ts to w rzeczywistości normalne limfocyty Tc, które zabijały własne komórki odpowiedzialne za rozwój odpowiedzi odpornościowej, ale nie różniły się w niczym od limfocytów CD8+ atakujących np. komórki zakażone wirusem. Termin „limfocyt T supresorowy” stał się szybko pojęciem kłopotliwym, a badania na polu zidentyfikowania limfocytów T zdolnych do swoistego hamowania odpowiedzi odpornościowej utknęły w miejscu na okres niemalże dekady.
Mimo tych trudności, niektóre grupy badawcze wciąż pracowały nad określeniem cech limfocytów T zdolnych do hamowania odpowiedzi odpornościowej. Rozwój technologii przeciwciał monoklonalnych oraz cytometrii przepływowej pozwolił na coraz dokładniejsze określenie cech limfocytów T supresorowych na podstawie ekspresji określonych białek na powierzchni komórki. W ten sposób zidentyfikowano limfocyty Ts jako populację o niskiej ekspresji białek CD5, CD45RB i CD45RC. Problemem jednak pozostawał fakt, iż każda z tych populacji zawierała również komórki efektorowe, tak więc niska ekspresja tych cząsteczek była jedynie skorelowana z właściwościami supresorowymi, ale nie określała żądanej populacji limfocytów T w sposób jednoznaczny. Przełom nastąpił w 1995 roku, kiedy opublikowana została praca Shimona Sakaguchi i współpracowników wskazująca, że za efekt supresorowy odpowiadają limfocyty T CD4+ wykazujące wysoką ekspresję białka CD25, stanowiącego receptor dla IL-2. Dane te były spójne z obserwacjami, że IL-2 i jej receptory są niezbędne dla rozwoju tolerancji immunologicznej. Odkrycia te doprowadziły do rewitalizacji idei limfocytów T supresorowych i wznowienia badań nad hamowaniem odpowiedzi odpornościowej przez limfocyty T. Ze względu na niesławne znaczenie poprzednio używanego terminu, nowo opisane komórki stopniowo zaczęto określać jako „limfocyty T regulatorowe” (w języku angielskim na polu immunologii słowo „regulatory” oznacza zwykle regulację negatywną, czyli hamowanie określonego efektu). Kolejnym istotnym wydarzeniem było odkrycie genu i białka Foxp3. Białko to, początkowo nazwane „skurfiną” ( – łuszczyć się), zostało odkryte jako mutacja odpowiedzialna za fenotyp szczepu myszy Scurfy, które charakteryzują się m.in. rozwojem szeregu chorób autoimmunizacyjnych. Białko Foxp3 szybko zostało powiązane z limfocytami T regulatorowymi o wysokiej ekspresji CD25. Wraz z kolejnymi odkryciami okazało się, że niedobór limfocytów Treg odgrywa zasadniczą rolę w chorobach alergicznych i autoimmunizacyjnych, zaś ich nadmierne wytwarzanie powiązane jest np. z patogenezą nowotworów. W związku z tym nastąpił znaczny wzrost zainteresowania supresją wywieraną przez limfocyty T – na początku XXI wieku zagadnienia związane z powstawaniem i mechanizmami działania limfocytów Treg są jednymi z podstawowych tematów badań immunologii.
Nomenklatura.
Limfocyty T regulatorowe to niejednorodna populacja, na którą składają się komórki o różnorodnym immunofenotypie. W najszerszym znaczeniu lifmocyty Treg to limfocyty T wykazujące zdolność do hamowania reakcji odpornościowej. Można tutaj wyróżnić następujące subpopulacje:
W węższym znaczeniu określenie "limfocyt T regulatorowy" obejmuje jedynie komórki hamujące odpowiedź odpornościową i wykazujące ekspresję czynnika transkrypcyjnego Foxp3 – są to pierwsze dwie pozycje na powyższej liście. Takie traktowanie terminu „limfocyt Treg” jest też najczęściej stosowane w literaturze specjalistycznej. Dzieje się tak, ponieważ limfocyty T regulatorowe są jasno zdefiniowane poprzez cechy funkcjonalne oraz obecność charakterystycznego czynnika transkrypcyjnego, co w immunologii jest podstawą wyróżniania głównych populacji limfocytów. Ponadto stanowią one osobną linię rozwojową, wywodzącą się bezpośrednio z grasicy. Limfocyty Treg Foxp3+ można w dalszej kolejności podzielić na dwie mniejsze subpopulacje ze względu na pochodzenie:
Należy zwrócić uwagę na fakt, że limfocyty Treg uzyskiwane w sposób sztuczny (w warunkach in vitro) mogą różnić się właściwościami od komórek regulatorowych występujących w organizmie.
Rozwój limfocytów T regulatorowych.
Limfocyty Treg mogą powstawać zarówno w grasicy, jako osobna linia rozwojowa, jak również w tkankach obowodowych z limfocytów konwencjonalnych. W zależności od miejsca powstawania, warunki niezbędne do uzyskania fenotypu komórki T regulatorowej są różne.
Rozwój limfocytów Treg w grasicy.
Podobnie jak wszystkie pozostałe limfocyty T, komórki Treg powstają w grasicy, rozwijając się ze wspólnej komórki progenitorowej limfocytów. Początkowo rozwój limfocytów konwencjonalnych i regulatorowych jest podobny – zróżnicowanie linii następuje na etapie selekcji negatywnej. Proces ten ma na celu wyeliminowanie takich limfocytów, które mogą reagować na własne antygeny organizmu. Możliwe są tutaj trzy scenariusze:
Widać więc, że lifmocyty Treg pochodzące z grasicy (tzw. limfocyty Treg naturalne) mają zdolność do rozpoznawania własnych antygenów, ale efektem ich pobudzenia będzie zahamowanie odpowiedzi odpornościowej. W ten sposób limfocyty nTreg stanowią jeden z poziomów zabezpieczenia organizmu przed autoagresją układu odpornościowego.
Oprócz powinowactwa TCR do antygenów, na rozwój lifocytów Treg w grasicy wpływają dodatkowe czynniki, takie jak obecność odpowiednich cytokin, sygnałów kostymulujących oraz określonych populacji komórek mikrośrodowiska grasicy.
Jeśli chodzi o cytokiny, już od połowy lat 90. XX wieku wiadomo, że uszkodzenie genu kodującego IL-2 prowadzi do spontanicznego rozwoju chorób autoimmunizacyjnych. W 2002 roku odkryto, że IL-2 jest niezbędna do rozwoju komórek Treg, co logicznie wiązało się z konstytutywną ekspresją CD25, receptora dla IL-2, na powierzchni komórek Treg. U myszy pozbawionych funkcjonalnych genów dla IL-2 lub CD25 dochodzi do znacznego obniżenia produkcji limfocytów Treg. IL-2 niezbędna do rozwoju limfocytów Treg w grasicy najprawdopodobniej jest produkowana przez inne limfocyty T oraz komórki prezentujące antygen. Drugą cytokiną potencjalnie ważną dla rozwoju limfocytów nTreg jest TGF-β. Brak sygnału od TGF-β w trakcie selekcji negatywnej prowadzi do zwiększonej ekspresji białek odpowiedzialnych za apoptozę i zwiększonej śmiertelności komórek Treg, a co za tym idzie, niższym poziomem ich wytwarzania. Rola TGF-β jest jednak niejasna, bowiem inny zespół badawczy wykazał, że cytokina ta jest istotna głównie w powstawaniu limfocytów T regulatorowych na obwodzie, ale nie w grasicy.
Spośród sygnałów kostymulujących kluczową rolę odgrywa oddziaływanie CD28 z CD80/CD86. Już w 2000 roku zidentyfikowano szlaki inicjowane przez CD28 jako jeden z pierwszych sygnałów niezbędnych do wytwarzania komórek Treg. Prawdopodobnie sygnał biegnący od CD28 może rekompensować lub całkowicie zastępować brak sygnału cytokin, szczególnie IL-2. Rola CD28 polega na wzmacnianiu sygnału biegnącego od TCR. Jest to zbieżne z obserwacjami dotyczącymi wysokiego powinowactwa TCR komórek nTreg do autoantygenów, bowiem stymulacja poprzez CD28 wzmacnia sygnał TCR. Innymi cząsteczkami kostymulatorowymi, które zdają się odgrywać rolę w rozwoju grasiczych limfocytów Treg, są CD154 oraz CD27.
Elementami komórkowymi środowiska grasicy stymulującymi rozwój limfocytów Treg są komórki nabłonkowe rdzenia grasicy (mTEC) wykazujące ekspresję czynnika transkrypcyjnego AIRE oraz komórki dendrytyczne.
Rozwój limfocytów Treg w tkankach obwodowych.
W wyniku pobudzenia konwencjonalnych limfocytów T dochodzi nie tylko do wytworzenia komórek stymulujących odpowiedź odpornościową, ale także do powstania limfocytów Treg z ekspresją Foxp3 (limfocyty Treg indukowane, iTreg). Podobnie jak w przypadku limfocytów nTreg, także w przypadku wytwarzania komórek iTreg niezbędny jest sygnał biegnący od TCR i wydaje się, że również tutaj istotną rolę odgrywa wysokie powinowactwo TCR do antygenu.
Jednym z głównych czynników niezbędnych dla wytworzenia limfocytów iTreg jest obecność w środowisku TGF-β. Pozytywny efekt TGF-β na rozwój limfocytów iTreg jest jednak widoczny przy jednoczesnym braku IL-1, IL-6 i IL-21, cytokiny te bowiem wspomagają rozwój innej, nietolerogennej subpopulacji komórek T – limfocytów Th17. Szczególnie istotna jest IL-6, ponieważ współdziała ona z TGF-β w przekierowaniu rozwoju do komórek Th17. Także IL-2 jest istotna dla generowania peryferycznych komórek Treg i wydaje się, że współdziała ona w tym procesie z TGF-β. Cytokina ta pobudza również komórki Treg do proliferacji, a następnie stanowi czynnik zapobiegający ich apoptozie. Wytwarzanie limfocytów iTreg jest również stymulowane lub wzmacniane przez kwas retinowy (tretynoinę), metabolit witaminy A, wydzielany między innymi przez tolerogenne komórki dendrytyczne w jelicie.
W odróżnieniu od limfocytów nTreg, komórki iTreg nie wymagają kostymulacji ze strony CD28, wydaje się natomiast, że ważną rolę może odgrywać przekazywanie sygnału przez cząsteczkę supresorową CTLA-4, której ekspresja jest wzbudzana przez TGF-β.
Spośród komórek prezentujących antygen grupą biorącą udział w generowaniu limfocytów Treg są komórki dendrytyczne CD205+. Różne subpopulacje komórek dendrytycznych mogą brać udział w wytwarzaniu limfocytów iTreg w zależności od narządu lub układu doświadczalnego. Przykładowo, w jelitach są to głównie komórki CD103+, w skórze są to komórki wykazujące ekspresję langeryny i białka RelB, zaś w przeszczepie serca wykazano rolę plazmacytoidalnych komórek dendrytycznych. Rola innych komórek prezentujących antygen w wytwarzaniu komórek iTreg nie jest dokładnie poznana, jednak wiadomo, że np. makrofagi płuc, produkujące TGF-β i kwas retinowy, również mogą pełnić funkcję komórek tolerogennych.
Szacuje się, że limfocyty iTreg stanowią przeciętnie ok. 4–7% limfocytów Treg w organizmie (reszta to komórki nTreg), jednak w niektórych tkankach indukcja limfocytów Treg może być większa. Najlepiej zbadanym przykładem jest jelito grube, gdzie przynajmniej 50% komórek Treg stanowią komórki iTreg. W przypadku jelita rola komórek Treg polega na hamowaniu odpowiedzi odpornościowej na naturalnie występujące w jelicie bakterie komensalne. Z tego względu generowanie tych komórek bezpośrednio w tkance jelita ma duże znaczenie i następuje nie tylko pod wpływem komórek dendrytycznych CD103+, ale także w wyniku kontaktu z produktami metabolizmu bakterii, takimi jak kwas propionowy czy kwas mlekowy.
Mechanizmy działania limfocytów T regulatorowych.
Limfocyty T regulatorowe wywierają swoje działanie za pośrednictwem szeregu mechanizmów, które mogą być antygenowo swoiste lub nieswoiste. Mechanizmy te mogą zależeć od bezpośredniego kontaktu limfocytu Treg z komórką docelową, ale możliwa jest też regulacja za pośrednictwem czynników rozpuszczalnych. Należy również podkreślić, że wpływ limfocytów Treg rozciąga się na różne populacje komórek – inne limfocyty T, komórki prezentujące antygen, komórki NK czy też limfocyty B. Mimo że większość mechanizmów supresyjnych ma szerokie działanie, nie należy ich uogólniać – określone działanie może odnosić skutek np. w zależności od tkanki. Przykładowo, IL-10 wydzielana przez limfocyty Treg hamuje wydzielanie interferonu gamma przez limfocyty T w skórze, ale nie wywiera efektu hamującego w węzłach chłonnych.
Wydzielanie cytokin immunosupresyjnych.
Jedną z charakterystycznych cech limfocytów Treg jest produkcja cytokin immunosupresyjnych, szczególnie TGF-β, IL-10 i IL-35.
IL-10 jest cytokiną oddziałującą supresyjnie na wiele populacji leukocytów, nie tylko limfocyty, ale także granulocyty, mastocyty czy też komórki prezentujące antygen. IL-10 wydzielana przez limfocyty Treg odgrywa szczególną rolę w regulacji procesów zapalnych w tkankach bezpośrednio kontaktujących się z patogenami: skórze i jelicie. Z tego względu rola IL-10 wydzielanej przez komórki Treg została opisana głównie w kontekście zapaleń jelita. Cytokina ta nie odgrywa roli w chorobach autoimmunizacyjnych ogólnoukładowych. Oprócz limfocytów Treg wykazujących ekspresję czynnika Foxp3, IL-10 jest wydzielana także przez limfocyty T nie wykazujące ekspresji Foxp3 – jest to subpopulacja komórek regulatorowych oznaczona symbolem Tr1, a sekrecja IL-10 stanowi ich podstawowy mechanizm działania.
Udział TGF-β w supresorowym efekcie limfocytów Treg jest dyskusyjny, bowiem wyniki opublikowane przez różne zespoły badawcze są sprzeczne. Wiadomo, że myszy z uszkodzonym genem kodującym TGF-β zapadają na choroby autoimmunizacyjne i podobny efekt widoczny jest również u zwierząt, u których gen TGF-β jest uszkodzony jedynie w limfocytach T. Wskazuje to, że wydzielanie TGF-β przez limfocyty Treg jest istotne, co potwierdzono także w innych badaniach. Problematyczne jednak okazały się wyniki innych grup badawczych, w których nie zaobserwowano związku pomiędzy hamującym efektem limfocytów Treg i TGF-β. Uważa się, że w odróżnieniu od IL-10, która wykazuje działanie na wiele rodzajów komórek, TGF-β oddziałuje silnie wybiórczo, co powoduje, że efekt tej cytokiny może zależeć od składu komórek w danej tkance, w związku z tym może być on wyraźny w niektórych modelach doświadczalnych i zupełnie niezauważalny w innych. W przypadku układów doświadczalnych, w których wykazano istotną rolę TGF-β w funkcjonowaniu limfocytów Treg, postuluje się dwojakie działanie tej cytokiny. Pierwszy mechanizm polega na wydzielaniu TGF-β, dzięki czemu limfocyt Treg oddziałuje na komórki znajdujące się w pobliżu. Drugi mechanizm polega na ekspresji TGF-β związanego z błoną komórkową limfocytu Treg. W tym wypadku limfocyt musi wejść w bezpośredni kontakt z komórką docelową. Jednym z efektów takiego oddziaływania z innym limfocytem T jest powstanie tzw. tolerancji infekcyjnej: hamowany limfocyt T konwencjonalny reaguje na TGF-β związany z błoną komórki T regulatorowej i w efekcie sam staje się limfocytem regulatorowym, hamującym funkcje kolejnych limfocytów.
Trzecią cytokiną, której produkcja jest istotna dla działania limfocytów Treg jest IL-35. U myszy jest ona konstytutywnie produkowana przez limfocyty Treg, jednak u człowieka jej wytwarzanie zaczyna się dopiero po długotrwałej stymulacji antygenem. Efektem działania IL-35 jest wytworzenie subpopulacji limfocytów T regulatorowych oznaczonych symbolem iTR35, które wydzielają duże ilości IL-35 i silnie hamują odpowiedź odpornościową.
Regulacja sygnału aktywującego w limfocytach konwencjonalnych.
Aktywacja limfocytów T rozpoczyna się w momencie rozpoznania antygenu przez TCR i polega na skomplikowanej serii reakcji biochemicznych, prowadzących do aktywacji genów związanych z proliferacją i produkcją cytokin. Limfocyty T regulatorowe, kontaktując się z limfocytami konwencjonalnymi, szybko i efektywnie hamują aktywujący sygnał biegnący od TCR. Wykazano, że supresja zachodzi na kilku poziomach: dotyczy regulacji napływu wapnia do komórki, zahamowania szlaków NF-kB, NFAT i kinaz MAP.
Cytoliza komórek docelowych.
Limfocyty Treg mają zdolność do zabijania aktywowanych komórek układu odpornościowego. Mogą tego dokonać za pośrednictwem granzymu B, który jest wytwarzany przez większość limfocytów Treg oraz perforyny i granzymu A, po uprzednim otrzymaniu sygnału za pośrednictwem cząsteczki CD46.
Produkcja adenozyny.
Komórki T regulatorowe posiadają na swojej powierzchni dwa białka zdolne do enzymatycznego wytwarzania adenozyny, która wywiera efekt supresorowy. Białko CD39 umożliwia rozkład ATP do ADP lub AMP. Drugim istotnym elementem jest cząsteczka CD73, która z kolei przetwarza AMP do adenozyny. Adenozyna łączy się z kolei ze swoistym receptorem znajdującym się na powierzchni konwencjonalnych limfocytów T, komórek prezentujących antygen oraz granulocytów, co skutkuje hamowaniem ich funkcji. Mechanizm ten jest zależny od dostępności substratów – ATP i AMP są obecne w przestrzeni międzykomórkowej tylko w przypadku uszkodzenia tkanki, np. podczas uszkodzenia mechanicznego czy niedotlenienia.
Sekwestracja i regulacja ekspresji interleukiny 2.
IL-2 jest cytokiną kluczową dla limfocytów T. Stymuluje ona ich proliferację i podtrzymuje przy życiu po aktywacji. Ponieważ limfocyty Treg charakteryzują się wysoką ekspresją CD25 – receptora dla IL-2 – możliwe jest zatem, że CD25 będzie wiązać IL-2 na powierzchni limfocytów Treg, tym samym obniżając stężenie tej cytokiny w mikrośrodowisku. Taki mechanizm może prowadzić do apoptozy efektorowych limfocytów T. Inne badania wykazały jednak brak związku między poziomem ekspresji CD25 i sekwestracją IL-2 a supresorowym działaniem komórek Treg. Wiadomo natomiast, że limfocyty Treg mogą powodować zmniejszenie stężenia IL-2 poprzez hamowanie produkcji tej cytokiny przez inne limfocyty T. Ograniczenie dostępności IL-2 przez komórki Treg wydaje się być natomiast istotnym mechanizmem hamującym aktywność komórek NK.
Wykazano również, że IL-2 wzmacnia hamujące właściwości komórek T regulatorowych, tym samym jej wiązanie przez te limfocyty może działać na zasadzie negatywnego sprzężenia zwrotnego. Wydaje się, że podobnie jak w przypadku TGF-β, również efekt supresyjny poprzez wiązanie IL-2 może być silnie zależny od warunków w miejscu zapalenia, co dodatkowo komplikuje złożona kinetyka wydzielania tej cytokiny, więc jej rola jest mniej lub bardziej istotna w zależności od etapu reakcji zapalnej.
Supresja za pośrednictwem cAMP.
Cykliczny AMP jest wytwarzany w dużych ilościach przez limfocyty Treg i przedostaje się do komórek docelowych w wyniku bezpośredniego kontaktu. Tworzone są wtedy połączenia (kanały typu „neksus”) pomiędzy komórkami i cAMP przedostaje się do cytoplazmy hamowanej komórki. cAMP hamuje nie tylko limfocyty, ale także komórki dendrytyczne i w tym drugim przypadku współdziała z IL-10. We wnętrzu komórki docelowej dochodzi do utworzenia kompleksu cAMP z białkiem ICER, który działa hamująco na ekspresję różnych genów, w tym genów kodujących cytokiny, np. IL-4 i IL-10.
Supresja za pośrednictwem cząsteczek powierzchniowych.
Obok związanego z błoną TGF-β oraz enzymatycznych cząsteczek CD39 i CD73, limfocyty Treg posiadają również inne białka powierzchniowe, mające charakter receptorów lub ligandów, które mogą oddziaływać na komórki kontaktujące się z limfocytem regulatorowym. Przykłady takich molekuł to:
Znaczenie medyczne.
Limfocyty T regulatorowe mają zdolność do hamowania odpowiedzi odpornościowej i związane są z tolerancją immunologiczną, z tego też względu ich udział w procesach chorobowych może pożądany lub nie, w zależności od etiologii danego schorzenia. Tak więc w przypadku chorób o podłożu zapalnym, jak choroby autoimmunizacyjne czy choroby alergiczne, napływ komórek Treg i wygaszanie zapalenia wiąże się z zahamowaniem rozwoju choroby, podczas gdy w przypadku chorób związanych z immunosupresją, jak np. w chorobach nowotworowych, obecność limfocytów Treg nasila objawy choroby i przyspiesza jej rozwój. Wydaje się również, że niedobór lub nadmiar limfocytów Treg może być jedną z przyczyn zarówno chorób zapalnych, jak i chorób wynikających z immunosupresji.
Choroby autoimmunizacyjne.
Znaczenie limfocytów Treg, zwłaszcza nTreg, w utrzymaniu centralnej tolerancji immunologicznej powoduje, że komórki te odgrywają zasadniczą rolę w patogenezie chorób o podłożu autoimmunizacyjnym. Chorobą tego typu, związaną bezpośrednio z upośledzeniem wytwarzania komórek Treg, jest zespół IPEX – choroba charakteryzująca się wielonarządowymi zmianami zapalnymi. Podłożem IPEX jest mutacja w genie Foxp3, co powoduje brak limfocytów Treg i objawy podobne do tych, które obserwuje się u myszy szczepu "scurfy". Niedobór limfocytów Treg lub ich funkcji opisano także w przypadku innych układowych chorób autoimmunizacyjnych. Obniżoną liczbę komórek Treg w porównaniu z osobami zdrowymi zaobserwowano u osób z reumatoidalnym zapaleniem stawów, zaś u zwierząt doświadczalnych obarczonych tą chorobą zaobserwowano pogorszenie się objawów po usunięciu limfocytów Treg z organizmu. Podobnie w przypadku tocznia rumieniowatego układowego: pacjenci wykazujący objawy choroby cechują się niższą liczbą komórek Treg we krwi, ich podwyższenie następuje w wyniku terapii, zaś usunięcie limfocytów Treg u zwierząt doświadczalnych powoduje zaostrzenie objawów analogicznego schorzenia. W przypadku tocznia pokazano również, że limfocyty Treg izolowane od pacjentów wykazują obniżoną ekspresję czynnika Foxp3 i upośledzone funkcje regulatorowe.
Związek komórek Treg z chorobami autoimmunizacyjnymi zademonstrowano również w wielu badaniach dotyczących chorób narządowych, m.in. w cukrzycy typu 1 oraz stwardnieniu rozsianym.
Choroby zakaźne i pasożytnicze.
Rola limfocytów Treg w chorobach zakaźnych może być z punktu widzenia gospodarza pożądana. W przebiegu zapalenia ostrego, które prowadzi do eliminacji patogenu, limfocyty Treg mogą regulować odpowiednie natężenie reakcji odpornościowej. W modelach zwierzęcych usunięcie komórek Foxp3+ prowadzi do zwiększonej śmiertelności zwierząt w wyniku zakażenia wirusem opryszczki, wirusem zachodniego Nilu lub wirusem dengi. Podobne zjawisko zaobserwowano w przypadku chorób pasożytniczych i grzybic. We wszystkich tych przypadkach rola komórek Treg polega na hamowaniu nadmiernego rozwoju zapalenia, które może prowadzić do śmierci – limfocyty regulatorowe stanowią zatem rodzaj ujemnego sprzężenia zwrotnego, rozwijającego się równolegle do procesu zapalnego.
W odróżnieniu od odporności przeciwwirusowej i przeciwpasożytniczej, rola limfocytów Treg w odpowiedzi przeciwbakteryjnej jest niejasna. W ostrej fazie zakażenia bakteryjnego zwiększenie liczby komórek regulatorowych związane jest z nasileniem objawów chorobowych, prawdopodobnie ze względu na hamowanie rozwoju odpowiedzi swoistej. W początkowej fazie odpowiedzi przeciwbakteryjnej produkty drobnoustrojów hamują limfocyty Treg, z drugiej jednak strony w późniejszych etapach mogą one wzmacniać właściwości supresyjne tych limfocytów, co pozwala na wygaszanie odpowiedzi przeciwbakteryjnej po jej zakończeniu. Jeżeli odpowiedź odpornościowa na ostre zakażenie bakteryjne nie przynosi rezultatu w postaci pozbycia się patogenu, dochodzi do zakażenia przewlekłego. W tym przypadku ustala się specyficzna równowaga pomiędzy patogenem, którego populacja jest kontrolowana przez układ odpornościowy gospodarza, a gospodarzem, który nie może całkowicie pozbyć się patogenu. Limfocyty Treg są jednym z czynników hamujących dalszą odpowiedź na patogen. Takie działanie komórek regulatorowych po raz pierwszy opisano w przypadku inwazji "Leishmania major" w skórze. W takiej sytuacji limfocyty Treg działają za pośrednictwem wielu mechanizmów, szczególnie poprzez wydzielanie IL-10. Podobne zjawisko wykazano też w przypadku przewlekłego zakażenia bakteriami "Salmonella" i "Mycobacterium tuberculosis".
W przypadku sepsy, czyli ogólnoustrojowego zapalenia wywołanego przez bakterie, rola komórek Treg również jest słabo zdefiniowana, głównie ze względu na użycie różnych modeli doświadczalnych dających sprzeczne wyniki. Sepsa charakteryzuje się między innymi upośledzeniem funkcji limfocytów T, które ulegają masowej apoptozie oraz anergii. W wyniku tego dochodzi do zaburzenia funkcjonowania układu odpornościowego, co przyczynia się do obrazu chorobowego samej sepsy oraz skutkuje późniejszymi powikłaniami, niemal równie groźnymi, jak wstrząs septyczny. Limfocyty Treg, będąc czynnikiem immunosupresorowym, mogą brać udział w kształtowaniu wadliwej odpowiedzi odpornościowej w trakcie sepsy. U ludzi wysoka frekwencja limfocytów Treg jest złym prognostykiem dla pacjentów z sepsą, zaś obniżenie poziomu komórek regulatorowych u myszy skutkuje ich wyższą przeżywalnością. Należy jednak zauważyć, że w niektórych modelach zwierzęcych zwiększenie liczby limfocytów Treg lub ich transfer do organizmu chorych osobników przyśpiesza usunięcie patogenu i zwiększa ich przeżywalność lub w ogóle nie wpływa na przebieg choroby.
Choroby nowotworowe.
Według teorii nadzoru immunologicznego rolą układu odpornościowego nie jest jedynie zwalczanie patogenów, ale również eliminowanie komórek nowotworowych. Zgodnie z tym poglądem, aktywność niektórych populacji leukocytów, szczególnie komórek NK i limfocytów Tc, jest kluczowa dla powstrzymania rozwoju nowotworów, natomiast zahamowanie tej aktywności może ułatwić wzrost guza. Liczne badania potwierdziły, iż rzeczywiście w obrębie nowotworów dochodzi do wytworzenia środowiska hamującego przeciwnowotworową odpowiedź odpornościową. Już na początku lat 80. XX wieku wykazano, że upośledzenie mechanizmów nadzoru immunologicznego wynika m.in. z faktu, że wśród limfocytów T występują komórki o charakterze przeciwdziałającym odpowiedzi skierowanej względem komórek nowotworowych. Ze względu na immunosupresyjne właściwości komórek Treg podjęto liczne badania nad ich udziałem w hamowaniu odpowiedzi przeciwnowotworowej. Pod koniec lat 90. wykazano, że usunięcie limfocytów T wykazujących ekspresję CD25 prowadzi do usunięcia nowotworów wszczepionych myszom. Limfocyty T regulatorowe występują w guzach nowotworowych, a ich liczba jest pozytywnie skorelowana ze stadium nowotworu – im bardziej zaawansowana choroba, tym więcej komórek Treg. W niektórych chorobach nowotworowych oraz zwierzęcych modelach doświadczalnych zwiększoną frekwencję limfocytów Treg obserwuje się również we krwi oraz w węzłach chłonnych zbierających limfę drenującą guz. W przypadku większości chorób nowotworowych napływ komórek regulatorowych do guza związany jest ze złym rokowaniem, jednak w niektórych przypadkach (np. rak jelita grubego) zwiększona ich liczba jest dobrym prognostykiem.
Choroby alergiczne.
W chorobach alergicznych w odpowiedzi na nieszkodliwy antygen dochodzi do wytworzenia złożonej odpowiedzi odpornościowej, zależnej od mastocytów, bazofilów, przeciwciał klasy IgE oraz cytokin produkowanych przez limfocyty Th2. Wydaje się, że komórki T regulatorowe mogą wpływać na większość zjawisk w przebiegu alergii oraz innych rodzajów nadwrażliwości, osłabiając je. Dzieje się tak, ponieważ pobudzenie limfocytów T alergenami powoduje również powstanie limfocytów Treg.
Limfocyty Treg hamują inicjację odpowiedzi alergicznej poprzez wygaszenie funkcji mastocytów. Następuje to w wyniku bezpośredniego kontaktu między komórkami, a efekt jest oparty na mechanizmie zależnym od produkcji cAMP. Wykazano, że limfocyty Treg oraz komórki Tr1 osłabiają także wydzielanie przeciwciał IgE przez limfocyty B, jednocześnie stymulując produkcję przeciwciał IgG4 charakteryzujących odpowiedź odpornościową typu Th1. Negatywna regulacja wydzielania cytokin typu Th2, szczególnie IL-4, została udowodniona w przypadku limfocytów Tr1, natomiast podanie limfocytów Treg myszom obarczonym chorobą alergiczną powoduje zarówno obniżenie ekspresji IL-4, jak i IL-10, czemu towarzyszy obniżenie produkcji przeciwciał IgE i zahamowanie objawów choroby. Limfocyty Treg CD4+CD25+ mogą ograniczać napływ komórek zapalnych do miejsca kontaktu z antygenem. Badania pacjentów wykazujących alergię na białka mleka krowiego wskazują również, że nabycie tolerancji na te alergeny pokarmowe jest związane z obecnością limfocytów Treg w błonie śluzowej jelita oraz we krwi.
Niedobór limfocytów Treg może być związany z rozwojem alergii. Badania wykazały, że obniżona liczba limfocytów Treg we krwi pępowinowej jest skorelowana ze zwiększoną zapadalnością noworodków na alergię pokarmową w ciągu pierwszego roku życia. Z drugiej strony, skutecznej immunoterapii chorób alergicznych towarzyszy podwyższenie poziomu limfocytów Treg w tkankach podatnych na kontakt z alergenem.
Transplantologia.
Ze względu na silny efekt immunosupresyjny, limfocyty Treg szybko znalazły się w polu zainteresowania badaczy zajmujących się zagadnieniami związanymi z przeszczepianiem narządów. Udział limfocytów CD4+ w wytwarzaniu tolerancji infekcyjnej po przeszczepieniu narządu został potwierdzony już w 1993 roku. Potwierdzono także, iż podanie myszom limfocytów Treg zapobiega odrzuceniu alloprzeszczepów, zaś polimorfizm genu Foxp3 jest powiązany z utrzymaniem przeszczepu. Efekt ten może opierać się nie tylko na oddziaływaniach limfocytów Treg z innymi limfocytami, ale także na wzmocnieniu wytwarzania tolerogennych komórek prezentujących antygen, które będą stymulować powstawanie kolejnych komórek T regulatorowych lub wytwarzaniu egzosomów hamujących odpowiedź odpornościową. Badania na zwierzętach wskazują również, że terapia zapobiegająca odrzucaniu przeszczepów wiąże się ze zwiększeniem frekwencji limfocytów Treg. Transfuzja krwi dawcy również wywołuje powstawanie komórek Treg, co może tłumaczyć, dlaczego transfuzja przed operacją przeszczepienia narządu pozytywnie wpływa na tolerancję przeszczepu.
Wydawać by się mogło, że napływ limfocytów T regulatorowych do przeszczepionej tkanki powinien być związany z tolerancją. Wykazano to w niektórych modelach doświadczalnych, jednak zwykle jest inaczej – obecność komórek Treg wynika z rozpoczętego procesu zapalnego związanego z odrzucaniem przeszczepu. W przypadku przeszczepu nerki związek ten jest widoczny nie tylko na poziomie samej tkanki, ale zaznacza się również podwyższonym poziomem mRNA dla czynnika Foxp3 w moczu. Wydaje się zatem, że obecność limfocytów Treg w organizmie biorcy, szczególnie we krwi, wiąże się z utrzymaniem stanu tolerancji względem antygenów dawcy, jednak ich obecność w przeszczepionej tkance może być objawem odrzucania.
Specyficznym przypadkiem reakcji odpornościowej związanej z przeszczepem szpiku kostnego jest choroba przeszczep przeciwko gospodarzowi (GVHD). O ile w przypadku innych przeszczepów głównym problemem jest atak układu odpornościowego biorcy na tkanki dawcy, o tyle w przypadku przeszczepu szpiku głównym problemem może być agresja komórek dawcy względem tkanek biorcy – jest to właśnie GVHD. Limfocyty Treg, dzięki swoim immunosupresyjnym właściwościom, mają zdolność do hamowania reakcji GVHD, stąd też ich obecność w przypadku przeszczepów szpiku jest wysoce pożądana.

</doc>
<doc id="698290" url="https://pl.wikipedia.org/wiki?curid=698290" title="Gazella thomsonii">
Gazella thomsonii



</doc>
<doc id="698292" url="https://pl.wikipedia.org/wiki?curid=698292" title="Spalastry">
Spalastry

Spalastry – część wsi Michałopol w Polsce, położona w województwie łódzkim, w powiecie radomszczańskim, w gminie Gidle.
W latach 1975–1998 Spalastry administracyjnie należały do województwa częstochowskiego.

</doc>
<doc id="698295" url="https://pl.wikipedia.org/wiki?curid=698295" title="Tusculum">
Tusculum

Tusculum – dawna miejscowość w środkowych Włoszech, w rejonie Lacjum, położona 5 kilometrów od Rzymu.
Założone w starożytności przez Latynów, zostało podbite przez Rzymian. W czasach starożytnych miasto stało się modne jako ośrodek wypoczynkowy. Z Tusculum wywodziły się takie rody rzymskie jak Mamiliusze, Fulwiusze, Fontejusze, Juwencjusze, Oppiusze, Manliusze, Furiusze i Porcjusze Kato (Kato Starszy). Bywał tam między innymi Cyceron, który właśnie tam napisał swoje dzieło "Rozmowy tuskulańskie". 17 kwietnia 1191 miasto zostało zburzone. 
W 1806 rozpoczęły się pierwsze wykopaliska na szczycie wzgórza Tuscolo zainicjowane przez Lucjana Bonaparte. W 1825 archeolog markiz Luigi Biondi (1776-1839), zaangażowany przez królową Marią Krystynę Sycylijską, żonę króla Karola Feliksa Sardyńskiego, odkrył Tusculum. Podczas wykopalisk znaleziono ruiny amfiteatru, forum oraz wille patrycjuszowskie. W latach 1839-1840 architekt i archeolog Luigi Canina (1795-1856), zaangażowany również przez królową, odkrył teatr. Odkryte starożytne dzieła sztuki odesłano do królewskiej rezydencji w Agliè w Piemoncie.

</doc>
<doc id="698299" url="https://pl.wikipedia.org/wiki?curid=698299" title="Protoceratops">
Protoceratops

Protoceratops – rodzaj niewielkiego ceratopsa z rodziny Protoceratopsidae. Występował pod koniec kredy na terenach Azji. Nazwa rodzajowa tego dinozaura składa się z greckich słów "proto" – pierwszy, "cerat" – róg i "ops" – twarz, a więc oznacza „pierwsze rogate oblicze”, natomiast nazwa gatunkowa gatunku typowego, "andrewsi", honoruje Roya Chapmana Andrewsa – amerykańskiego paleontologa.
Budowa.
Protoceratops był prymitywnym, czworonożnym ceratopsem. Osiągał około 1,8 m długości i 0,8 m wysokości oraz masę do 180 kg. Był roślinożerny, miał mocne szczęki zakończone twardym dziobem i zęby, służące do żucia twardego pokarmu roślinnego. Protoceratops miał dość duże oczodoły, mające 50 mm średnicy. Różnice w budowie kości czaszki protoceratopsów o podobnych rozmiarach mogą świadczyć o dymorfizmie płciowym. Protoceratops nie miał długich, dobrze widocznych rogów typowych dla bardziej zaawansowanych ceratopsów, natomiast miał już dobrze wykształconą kostną kryzę. Duże ilości szkieletów tych dinozaurów są często znajdowane w jednym miejscu, co sugeruje, że protoceratops prowadził stadny tryb życia. Były one na tyle pospolite, że bywają nazywane "owcami okresu kredowego".
Protoceratops miał czteropalczaste stopy i był palcochodny.
Analizy cech anatomicznych protoceratopsa i ruchliwości kręgosłupa świadczą, że prowadził półwodny tryb życia.
Badania Ericksona i współpracowników (2017) nad skamieniałymi zarodkami "P. andrewsi" sugerują, że okres inkubacji jaj u tego dinozaura wynosił co najmniej 83 dni.
Historia odkryć.
Pierwsze szczątki protoceratopsa zostały znalezione przez fotografa J.B. Shackelforda podczas ekspedycji na pustynię Gobi, mającą na celu znalezienie szczątków praludzkich. Wprawdzie podczas tej wyprawy nie znaleziono żadnych szczątków ludzkich, ale za to odkryto liczne szczątki protoceratopsów oraz teropodów – owiraptorów i welociraptorów. Odkrycie protoceratopsa rzuciło światło na pochodzenie późniejszych, znacznie większych gatunków ceratopsów.
W 1922 Roy Chapman Andrews odkrył na pustyni Gobi pierwsze znane jaja dinozaura. Każde jajo miało średnio 20,32 cm. Ze względu na to, że jaja znaleziono w pobliżu szkieletów dorosłych protoceratopsów, uznano je za należące do tego rodzaju. Obok znaleziono też zgniecioną czaszkę, należącą do niewielkiego nieznanego wcześniej nauce teropoda. Uznano, że to szczątki rabusia jaj, który został zabity przez matkę pilnującą gniazda. Został on nazwany owiraptorem ("Oviraptor philoceratops", czyli "złodziej jaj lubiący ceratopsy"). Badania embrionów w jajach przeprowadzone w 1993 dowiodły, że jaja te nie należały do protoceratopsa, tylko do owiraptora.
W 1971 na pustyni Gobi znaleziono splecione szczątki welociraptora i protoceratopsa, które padły w trakcie walki. Oba zwierzęta odniosły ciężkie rany i zginęły w czasie burzy piaskowej lub zostały pokryte osypującą się wydmą. W popularnonaukowym programie pt. "Dinozaury zabójcy" ("The Truth About Killer Dinosaurs") produkcji BBC zasymulowano starcie welociraptora z protoceratopsem. Ustalono, że szpon drapieżnika nie był w stanie wypruć wnętrzności protoceratopsa, a tylko przekłuć skórę.
W 1975 roku polskie paleontolożki Teresa Maryańska i Halszka Osmólska opisały nowy gatunek protoceratopsa – "P. kozlowskii". Jednak został on opisany na podstawie niekompletnych szczątków, należących do młodego osobnika i obecnie jest uważany za synonim "Bagaceratops rozhdestvenskyi". W 2001 w formacji Bayan Mandahu znaleziono szczątki nowego gatunku protoceratopsa, "P. hellenikorhinus".
Klasyfikacja.
Od nazwy "Protoceratops" pochodzi także nazwa rodziny, do której on należy – Protoceratopsidae. Należą do niej ceratopsy bardziej zaawansowane od psitakozaurów, ale mniej zaawansowane od przedstawicieli rodziny Ceratopsidae. Członkowie tej rodziny ogólnie wyglądem przypominają Ceratopsidae, ale nie mają dobrze widocznych rogów, a ich kończyny mają inne proporcje. Według definicji filogenetycznej przedstawionej w 1998 roku przez Paula Sereno do Protoceratopsidae należą zwierzęta bliżej spokrewnione z protoceratopsem niż z triceratopsem. Tradycyjnie oprócz protoceratopsa zalicza się do niej rodzaje "Bagaceratops", "Breviceratops", "Graciliceratops", "Lamaceratops", "Magnirostris", "Platyceratops" i "Serendipaceratops", jednak nie wszyscy uczeni są zgodni co do przynależności tych rodzajów do Protoceratopsidae.
Paleoekologia.
Protoceratops żył na rozległych pustynnych terenach Mongolii w późnej kredzie, ok. 80 mln lat temu. Te same tereny zamieszkiwały także dinozaury takie jak welociraptor, owiraptor, citipati czy szuwuja. Ponieważ był najliczniejszym roślinożercą na tych terenach, często padał ofiarą różnych drapieżników. W cieniu dinozaurów żyły niewielkie ssaki jak "Buginbaatar". Na pustyni Gobi żyły także krokodylomorfy, takie jak "Gobiosuchus" czy "Shamosuchus".
Protoceratops w kulturze.
W 2000 Polska Poczta wydała znaczek przedstawiający protoceratopsa, o nominale 80 groszy.
Scytowie, którzy wydobywali złoto w Tienszan i Ałmaju mogli natrafić na szczątki protoceratopsów. Takie wydarzenia mogły dać początek legendom o gryfach. Jest to prawdopodobne, gdyż wizerunek protoceratopsa zaskakująco pasuje do wizerunku mitycznego gryfa.

</doc>
<doc id="698302" url="https://pl.wikipedia.org/wiki?curid=698302" title="Strzała (województwo łódzkie)">
Strzała (województwo łódzkie)

Strzała – kolonia w Polsce położona w województwie łódzkim, w powiecie radomszczańskim, w gminie Gidle.
W latach 1975–1998 miejscowość administracyjnie należała do województwa częstochowskiego.
Inne miejscowości o podobnej nazwie: Strzała, Strzałowo

</doc>
<doc id="698314" url="https://pl.wikipedia.org/wiki?curid=698314" title="Gwałt na Lukrecji">
Gwałt na Lukrecji

Gwałt na Lukrecji () – poemat autorstwa Williama Szekspira z roku 1594, dedykowany hrabiemu Southampton.
Wcześniejszy utwór Szekspira, Wenus i Adonis, dedykowany był patronowi (niektórzy uważają, że jednocześnie kochankowi) poety, hrabiemu Southampton. W dedykacji tej obiecał napisanie utworu, który zostanie długo zapamiętany. Z pewnością, "Gwałt na Lukrecji" pozbawiony jest wątków humorystycznych znanych z utworu Wenus i Adonis. 
Inspiracja.
"Gwałt na Lukrecji" inspirowany był historią zawartą w jednym z poematów Owidiusza, a także z "Historii Rzymu" Tytusa Liwiusza. W 506 roku p.n.e. Sekstus Tarkwiniusz, syn Tarkwiniusza Pysznego, króla Rzymu, zgwałcił Lukrecję, żonę Collatinusa. W konsekwencji, Lukrecja popełniła samobójstwo. Lucjusz Juniusz Brutus pokazał jej ciało na Forum Romanum. Zaowocowało to rewoltą przeciwko Tarkwiniuszom, wygnaniem rodziny królewskiej i utworzeniem republiki.
Utwór.
Szekspir zachowuje esencję tej historii, dodaje jedynie szczegół, mówiący o tym, że Tarkwiniusz pożądał Lukrecji jeszcze zanim ta wyszła za mąż. Później ten sam wątek został wykorzystany także w utworze Cymbelin, gdzie Imogen jest symbolicznie zgwałcona przez Giacomo. Podobnie jak inne kobiety zgwałcone w utworach Szekspira, Lukrecja także ma wartość symboliczną: przez jej samobójstwo, jej ciało staje się symbolem politycznym, który mówi głosem takim, jakim Lukrecja nie umiała przemówić za życia.

</doc>
<doc id="698315" url="https://pl.wikipedia.org/wiki?curid=698315" title="Rokada">
Rokada

Rokada, droga rokadowa – droga biegnąca równolegle do linii frontu, prostopadle lub skośnie do zasadniczego kierunku działania wojsk w natarciu.
Wykorzystywana jest do przegrupowań wojsk, zwłaszcza II rzutów (odwodów), artylerii i środków zaopatrzenia logistycznego. W zależności od szczebla utrzymującego drogę rozróżnia się drogi rokadowe: batalionowe, brygadowe, dywizyjne i korpuśne, a także pułkowe, armijne i frontowe. Wiele z nich jest używana do dzisiaj, jako lokalne ulice. Dla przykładu drogami rokadowymi Twierdzy Kraków były dzisiejsze ulice Jacka Malczewskiego i Bardosa, a Twierdzy Toruń – dzisiejsze ulice Polna, Szosa Okrężna i Okólna.

</doc>
<doc id="698321" url="https://pl.wikipedia.org/wiki?curid=698321" title="Górki (powiat radomszczański)">
Górki (powiat radomszczański)

Górki – kolonia w Polsce położona w województwie łódzkim, w powiecie radomszczańskim, w gminie Gidle.
W latach 1975–1998 miejscowość administracyjnie należała do województwa częstochowskiego.

</doc>
<doc id="698326" url="https://pl.wikipedia.org/wiki?curid=698326" title="Messier 91">
Messier 91

Messier 91 (również M91 lub NGC 4548) – galaktyka spiralna z poprzeczką w gwiazdozbiorze Warkocza Bereniki. Jest jedną z galaktyk należących do Gromady w Pannie. Odkrył ją francuski astronom Charles Messier 18 marca 1781. Trzy lata później – 8 kwietnia 1784 niezależnie odkryta przez Williama Herschela.
M91 znajduje się w odległości około 52 milionów lat świetlnych od Ziemi. Wymiary kątowe galaktyki to 5,4' × 4,4' (minut kątowych).

</doc>
<doc id="698328" url="https://pl.wikipedia.org/wiki?curid=698328" title="NGC 4548">
NGC 4548



</doc>
<doc id="698329" url="https://pl.wikipedia.org/wiki?curid=698329" title="Barłaam">
Barłaam

Barłaam, Barlaam – imię męskie pochodzenia semickiego składające się z elementu "bar"- i -"lo-ammi" (występujące w Księdze Ozeasza "Lo-Ammi" – Nie-mój-lud). Imię to nosiło kilku świętych. Było bardziej rozpowszechnione na obszarze prawosławnym, jako "Warłam".
Barłaam imieniny obchodzi 19 i 27 listopada.
Barłaam w innych językach:

</doc>
<doc id="698331" url="https://pl.wikipedia.org/wiki?curid=698331" title="Konzentrationslager Warschau">
Konzentrationslager Warschau



</doc>
<doc id="698332" url="https://pl.wikipedia.org/wiki?curid=698332" title="Hitlerowski obóz koncentracyjny na terenie Warszawy">
Hitlerowski obóz koncentracyjny na terenie Warszawy



</doc>
<doc id="698338" url="https://pl.wikipedia.org/wiki?curid=698338" title="Drugi rzut">
Drugi rzut

Drugi rzut - część ugrupowania bojowego i operacyjnego nie biorąca w danym momencie bezpośredniego udziału w walce. Przeznaczony jest do potęgowania uderzenia w natarciu lub do pogłębienia obrony. Może być wykorzystany do zamiany wojsk pierwszego rzutu, o ile poniosły one zbyt duże straty.

</doc>
<doc id="698339" url="https://pl.wikipedia.org/wiki?curid=698339" title="Aubeguimont">
Aubeguimont



</doc>
<doc id="698344" url="https://pl.wikipedia.org/wiki?curid=698344" title="Auchy-les-Hesdin">
Auchy-les-Hesdin



</doc>
<doc id="698345" url="https://pl.wikipedia.org/wiki?curid=698345" title="Auge-Saint-Medard">
Auge-Saint-Medard



</doc>
<doc id="698346" url="https://pl.wikipedia.org/wiki?curid=698346" title="Augerville-la-Riviere">
Augerville-la-Riviere



</doc>
<doc id="698351" url="https://pl.wikipedia.org/wiki?curid=698351" title="Augeres">
Augeres



</doc>
<doc id="698352" url="https://pl.wikipedia.org/wiki?curid=698352" title="Rakowo (województwo pomorskie)">
Rakowo (województwo pomorskie)

Rakowo – osada w Polsce położona w województwie pomorskim, w powiecie nowodworskim, w gminie Nowy Dwór Gdański na obszarze Wielkich Żuław Malborskich. Wieś jest siedzibą sołectwa Rakowo w którego skład wchodzi również miejscowość Jazowa Druga.
W latach 1975–1998 miejscowość administracyjnie należała do województwa elbląskiego.
Inne miejscowości o nazwie Rakowo: Rakowo, Raków, Rakowice

</doc>
<doc id="698354" url="https://pl.wikipedia.org/wiki?curid=698354" title="Ramforynch">
Ramforynch

Ramforynch ("Rhamphorhynchus") – rodzaj niewielkiego pterozaura z rodziny Rhamphorhynchidae.
Dane.
Wymiary: długość ciała wraz z ogonem około 1 m (w tym czaszka 20 cm), rozpiętość skrzydeł około 2 m
Masa: około 2 kg
Występowanie:
Filatelistyka.
Poczta Polska wyemitowała 5 marca 1965 r. znaczek pocztowy przedstawiający ramforyncha o nominale 5,60 zł, w serii "Zwierzęta prehistoryczne". Autorem projektu znaczka był Andrzej Heidrich. Znaczek pozostawał w obiegu do 31 grudnia 1994 r..

</doc>
<doc id="698358" url="https://pl.wikipedia.org/wiki?curid=698358" title="Saiga tatarica">
Saiga tatarica



</doc>
<doc id="698360" url="https://pl.wikipedia.org/wiki?curid=698360" title="Genialny idiota">
Genialny idiota



</doc>
<doc id="698361" url="https://pl.wikipedia.org/wiki?curid=698361" title="Hieron I">
Hieron I

Hieron I Starszy (gr. Ἱέρων, ur. ?, zm. 467 p.n.e. w mieście Katana, obecnie Katania na Sycylii) – tyran Geli na Sycylii w latach 485-467 p.n.e. i Syrakuz w latach 478-467 p.n.e. Był synem Dejnomenesa oraz bratem Gelona i Trazybula.
Władca.
Objął władzę w Syrakuzach po śmierci Gelona, który wcześniej uczynił go tyranem Geli. Po objęciu rządów w całym państwie Hieron kontynuował ekspansywną politykę zmarłego brata. W związku z tym utrzymywał liczną armię najemników, którym nadawał obywatelstwo Syrakuz.
Hieron rozciągnął swoją władzę zarówno na Sycylii, jak i poza jej granicami. Podporządkował sobie niezależne dotąd miasta w południowej Italii, m.in. Locri (obronił Lokryjczyków przed najazdem Anaksylasa, tyrana sąsiedniego Rhegion, i poślubił jego córkę, chociaż nie były tajemnicą jego skłonności homoseksualne). W 474 p.n.e., udzielając pomocy mieszkańcom Kyme, pokonał Etrusków w morskiej bitwy pod Kyme (Cumae), w wyniku czego zlikwidował etruskie rządy w Kampanii oraz umocnił pozycję Syrakuz w południowej Italii. Część zdobytych w tej bitwie łupów złożył w świątyni Zeusa w Olimpii.
Za jego rządów Syrakuzy podbiły takie, dotąd niezależne, miasta-państwa jak Naksos czy Katanę. Mieszkańców zburzonych miast Naksos i Katany deportował częściowo do Lentini, a częściowo do założonej przez siebie Etny.
Za panowania Hierona umocniła się ostatecznie dominacja Syrakuz w życiu politycznym i gospodarczym Sycylii, a samo miasto było jedną z największych ówczesnych metropolii.
Mecenas kultury i sztuki.
Przyczynił się również do tego, że Syrakuzy stały się ważnym ośrodkiem kulturalnym. Był protektorem sztuki i nauki. Na swym dworze gościł takie osobistości jak Ajschylos (który uświetnił powstanie miasta Etny wystawieniem trylogii tragicznej pt. "Etnejki", opartej na lokalnym podaniu), Bakchylides, Pindar czy Symonides (tworzący na cześć tyrana poematy).
Ostatnie lata.
Według późniejszych przekazów w ostatnich latach swojego życia cierpiał na kamicę żółciową i tracił wzrok, a na pole walki wynoszono go w lektyce. Po jego śmierci władzę przejął jego brat Trazybul.

</doc>
<doc id="698364" url="https://pl.wikipedia.org/wiki?curid=698364" title="Genialny głupiec">
Genialny głupiec



</doc>
<doc id="698365" url="https://pl.wikipedia.org/wiki?curid=698365" title="Aujan-Mournede">
Aujan-Mournede



</doc>
<doc id="698366" url="https://pl.wikipedia.org/wiki?curid=698366" title="Aullene">
Aullene



</doc>
<doc id="698369" url="https://pl.wikipedia.org/wiki?curid=698369" title="Aulnay-l'Aitre">
Aulnay-l'Aitre



</doc>
<doc id="698373" url="https://pl.wikipedia.org/wiki?curid=698373" title="Aulnay-la-Riviere">
Aulnay-la-Riviere



</doc>
<doc id="698378" url="https://pl.wikipedia.org/wiki?curid=698378" title="Aulx-les-Cromary">
Aulx-les-Cromary



</doc>
<doc id="698380" url="https://pl.wikipedia.org/wiki?curid=698380" title="Aumatre">
Aumatre



</doc>
<doc id="698388" url="https://pl.wikipedia.org/wiki?curid=698388" title="Aumenancourt">
Aumenancourt



</doc>
<doc id="698389" url="https://pl.wikipedia.org/wiki?curid=698389" title="Era renifera">
Era renifera



</doc>
<doc id="698394" url="https://pl.wikipedia.org/wiki?curid=698394" title="Gospodarka żetonowa">
Gospodarka żetonowa

Gospodarka żetonowa – technika terapeutyczna oparta na teorii warunkowania sprawczego służąca wytworzeniu zachowań pożądanych społecznie. Stosowana jest najczęściej w szpitalach psychiatrycznych w celu zaktywizowania konstruktywnych zachowań pacjentów.
Technika ta polega na „płaceniu” pacjentowi żetonami (wzmocnienie zastępcze) za zachowania, których się od niego oczekuje – np. uczestniczenia w grupie terapeutycznej czy aktywnego merytorycznie werbalnego udziału w trakcie spotkań grupy. Zdobyte w ten sposób żetony pacjent może wymieniać na interesujące go przywileje lub rzeczy (np. może dłużej oglądać telewizję lub dostać przepustkę).
Do warunków stworzenia skutecznego programu należą:

</doc>
<doc id="698396" url="https://pl.wikipedia.org/wiki?curid=698396" title="Antidorcas marsupialis">
Antidorcas marsupialis



</doc>
<doc id="698398" url="https://pl.wikipedia.org/wiki?curid=698398" title="Randolph Frederick Churchill">
Randolph Frederick Churchill

Randolph Frederick Edward Churchill (ur. 28 maja 1911, zm. 6 czerwca 1968) – brytyjski polityk, jedyny syn premiera Wielkiej Brytanii Winstona Churchilla i Clementine Hozier, córki Henry’ego Montague Hoziera.
Życiorys.
Wykształcenie odebrał w Eton College i Christ Church w Oksfordzie. W 1939 uzyskał rangę majora 4 pułku huzarów.
Był dwukrotnie żonaty. Po raz pierwszy ożenił się 4 października 1939 r. z Pamelą Beryl Digby, (ur. 20 marca 1920, zm. 5 lutego 1997), córką Edwarda Digby’ego, 11. barona Digby i Constance Bruce, córki 2. barona Aberdare. Ich jedyny syn to:
Pierwsze małżeństwo Churchilla zakończyło się rozwodem w 1946 r. Swoje drugie małżeństwo zawarł 2 listopada 1948 r. z June Osborne (zm. 1980), córką pułkownika Rexa Osborne'a. Urodziła im się córka:
W 1944 r. major Churchill razem ze swoim przyjacielem Evelynem Waughiem zostali wysłani z misją do Jugosławii. Tam cudem udało im się uniknąć niemieckiej niewoli i dotarli do kwatery partyzantów Tity, gdzie przeżyli atak niemieckich wojsk spadochronowych. Walczyli przez kilka miesięcy w szeregach partyzantów Tito. Po powrocie do Londynu obaj przedstawili spory raport na temat prześladowań księży przez oddziały Tity. Brytyjski minister spraw zagranicznych, Anthony Eden, schował ten raport do szuflady, nie chcąc psuć stosunków z Titą i zachować w Jugosławii brytyjskie wpływy. Churchill dostał jednak za tę misję Order Imperium Brytyjskiego.
Randolph Churchill starał się kontynuować rodzinne tradycje polityczne, ale kariery na miarę ojca i dziada, Randolpha, nie zrobił. W 1940 r. wygrał wybory uzupełniające w okręgu Preston i do 1945 r. zasiadał w Izbie Gmin. Po wojnie stracił miejsce w parlamencie i mimo licznych prób nie udało mu się tam dostać ponownie.
Randolph jest często przedstawiany jako czarna owca w rodzinie Churchillów – rozpieszczony przez ojca, drażliwy, wybuchowy, ze skłonnościami do nadużywania alkoholu. Odziedziczył po ojcu talent literacki. Napisał m.in. "Wojnę sześciodniową" ("The Six Days War", 1960–1968), "Wielkość i upadek sir Anthony’ego Edena" ("The Rise and Fall of Sir Anthony Eden"), "Lorda Derby, króla hrabstwa Lancashire" ("Lord Derby, King of Lancashire"), "Walkę o przywództwo w partii torysów" ("The Fight for the Tory Leadership"). W 1966 r. rozpoczął pisanie oficjalnej biografii swojego ojca (który zmarł rok wcześniej). Do czasu swojej śmierci zdążył napisać tylko dwa tomy. Pracę dokończył po jego śmierci sir Martin Gilbert.
Kiedy jego ojcu zaproponowano nadanie tytułu parowskiego „książę Londynu”, to właśnie Randolph przekonał byłego premiera, aby się na to nie zgodził. Winston przychylił się do perswazji syna, który wciąż miał nadzieję na pójście w ślady ojca i zostanie premierem, co byłoby niemożliwe, gdyby jako par zasiadał w Izbie Lordów.
Randolph Churchill zmarł w wieku 57 lat na atak serca. Pochowany jest razem z rodzicami i rodzeństwem w St Martin Church w Bladon niedaleko Woodstock w hrabstwie Oxfordshire.

</doc>
<doc id="698399" url="https://pl.wikipedia.org/wiki?curid=698399" title="Randolph Churchill">
Randolph Churchill



</doc>
<doc id="698405" url="https://pl.wikipedia.org/wiki?curid=698405" title="Konwencja o prawach dziecka">
Konwencja o prawach dziecka

Konwencja o prawach dziecka (ang. "Convention on the Rights of the Child") – międzynarodowa konwencja przyjęta przez Zgromadzenie Ogólne ONZ 20 listopada 1989 r. Jest to dokument obowiązujący we wszystkich państwach świata z wyjątkiem USA – liczba ratyfikacji (listopad 2016) wynosi 196. W konwencji o prawach dziecka zostały spisane wszystkie prawa dziecka.
Uchwalenie Konwencji jest jednym z ważniejszych osiągnięć Polski w dziedzinie ochrony praw dziecka. W roku 1978 Polska zaproponowała Komisji Praw Człowieka ONZ jej uchwalenie i przedstawiła projekt, który był później dwukrotnie modyfikowany. Na podstawie Konwencji powołano do życia organ nadzorujący jej realizację przez państwa, które ją ratyfikowały – Komitet Praw Dziecka.
Treść konwencji.
Składa się z preambuły i 54 artykułów. Katalog sformułowano kierując się następującymi zasadami:
Konwencja ustanawia status dziecka oparty na następujących założeniach:
Katalog praw i wolności obejmuje prawa cywilne, socjalne, kulturalne, polityczne i z założenia w niewielkim zakresie uwzględnia prawa ekonomiczne (dziecko powinno uczyć się, a nie pracować). W skład tego wchodzą:
Protokoły dodatkowe.
25 maja 2000 roku rozszerzono możliwy zakres ochronny konwencji poprzez uchwalenie do niej dwóch protokołów dodatkowych:
19 grudnia 2011 roku rozszerzono możliwy zakres ochronny Konwencji o kolejny protokół:
Państwa-strony Konwencji nie mają obowiązku ratyfikowania Protokołów. Pomimo to liczba ratyfikacji obu pierwszych przekroczyła 170 (listopad 2019). Protokół w sprawie procedury składania skarg obowiązuje od 14 kwietnia 2014, jego stronami jest 46 państw. Polska ratyfikowała oba pierwsze protokoły w roku 2005.
Konwencja o prawach dziecka a stanowisko Polski.
Polska ratyfikowała Konwencję 7 czerwca 1991 r., jednak z pewnymi zastrzeżeniami oraz własną interpretacją niektórych przepisów. Zgodnie z pierwszym zastrzeżeniem, a wbrew tekstowi konwencji, dziecku adoptowanemu prawo do ustalania danych jego rodziców naturalnych miało nie przysługiwać. Drugie zastrzeżenie dotyczyło zapisu o wieku, w którym istnieje możliwość powołania do służby wojskowej lub podobnej i uczestnictwa w działaniach wojennych, a które będzie regulowane zgodnie z przepisami obowiązującymi w Polsce (ale nie niższym niż 15 lat). Oba te zastrzeżenia zostały przez Polskę wycofane z dniem 4 marca 2013 roku.
Prócz powyższych, w następujących po tych zastrzeżeniach deklaracjach (będących w istocie interpretacjami) strona polska stwierdza, że prawo do swobody myśli, sumienia i wyznania oraz wyrażania własnych poglądów przez dziecko i występowania w sprawach dziecka dotyczących, w postępowaniu administracyjnym i sądowym jest obwarowane "poszanowaniem władzy rodzicielskiej" i musi być zgodne "z polskimi zwyczajami i tradycjami dotyczącymi miejsca dziecka w rodzinie i poza rodziną". W drugiej deklaracji strona polska stwierdza, że "poradnictwo dla rodziców oraz wychowanie w zakresie planowania rodziny powinno pozostawać w zgodzie z normami moralności".

</doc>
<doc id="698406" url="https://pl.wikipedia.org/wiki?curid=698406" title="Sugarland">
Sugarland



</doc>
<doc id="698409" url="https://pl.wikipedia.org/wiki?curid=698409" title="Kulminacja">
Kulminacja

Kulminacja (łac. "culminatio" 'najwyższy punkt') – zjawisko polegające na uzyskaniu przez dane ciało niebieskie maksymalnej albo minimalnej wysokości w czasie obrotu sfery niebieskiej. Kulminacje dzielimy na górną, zwaną też górowaniem, lub dolną nazywaną także dołowaniem. Oba rodzaje kulminacji odbywają się na tym samym okręgu wielkim, zwanym południkiem niebieskim (przechodzącym przez oba bieguny niebieskie oraz zenit i nadir).

</doc>
<doc id="698410" url="https://pl.wikipedia.org/wiki?curid=698410" title="William Dameshek">
William Dameshek

William Dameshek (ur. 22 maja 1900 w Woroneżu; zm. 6 października 1969) – amerykański hematolog. Studiował na Harvardzie. W 1946 założył specjalistyczne czasopismo "Blood". Był twórcą terminu "zespoły mieloproliferacyjne" w odniesieniu do grupy chorób odznaczających się nadmiernym rozrostem elementów morfotycznych krwi. American Society of Hematology w uznaniu jego zasług nazwało jedną z przyznawanych przez siebie nagród – nagrodą Damesheka.

</doc>
<doc id="698413" url="https://pl.wikipedia.org/wiki?curid=698413" title="Rotor Flettnera">
Rotor Flettnera

Rotor Flettnera – alternatywny napęd aerodynamiczny w postaci wirującego walca wystawionego na działanie wiatru wykorzystującego efekt Magnusa. Walec ten może być wykorzystywany jak żagiel. Nazwa pochodzi od nazwiska wynalazcy Antona Flettnera.
Budowa.
Rotor Flettnera wykorzystywany jako napęd jednostek pływających jest stojącym pionowo wirującym cylindrem z blachy lub tworzywa sztucznego zakończonym obustronnie dużymi kołnierzami. Kołnierze utrzymują przepływ powietrza wokół cylindra zapewniając odpowiedni przepływ przy końcach rotora, a więc zmniejszają opór indukowany. Cylinder obraca się ze zmienną prędkością dzięki własnemu napędowi np. elektrycznemu.
Zasada działania.
Wirujący cylinder wystawiony na działanie wiatru powoduje powstanie siły nośnej prostopadłej do kierunku wiatru na podstawie efektu Magnusa.
Zastosowanie.
Jak dotąd rotor Flettnera został zastosowany w nielicznych łodziach i samolotach eksperymentalnych. Na Białorusi znajduje się wolnostojąca turbina wiatrowa z dwoma rotorami Flettnera.

</doc>
<doc id="698414" url="https://pl.wikipedia.org/wiki?curid=698414" title="Aleksander Miller">
Aleksander Miller

Aleksander (Aleksandr Aleksandrowicz) Miller (Müller), ur. 11 kwietnia 1862 w Petersburgu, zm. 26 września 1923 w Baden-Baden – ostatni rosyjski prezydent Warszawy.
Życiorys.
Absolwent Uniwersytetu Petersburskiego. Prezydentem Warszawy był od 4 września 1909 do 4 sierpnia 1915. Miller kontynuował rozbudowę tramwajów elektrycznych, a w 1909 powołał specjalną komisję dla wymiany bruków drewnianych na kostkę brukową.
5 sierpnia 1915 – krótko przed zajęciem miasta przez wojska niemieckie – przekazał magistrat przewodniczącemu Komisji Obywatelskiej Zdzisławowi Lubomirskiemu i opuścił razem z carskimi władzami Warszawę (zabrał również pieniądze z kasy miejskiej). Formalnie pozostawał prezydentem Warszawy do 1917.
Po rewolucji październikowej przebywał na emigracji w Niemczech.

</doc>
<doc id="698415" url="https://pl.wikipedia.org/wiki?curid=698415" title="Aden (kolonia)">
Aden (kolonia)

Kolonia Adeńska (, / "Mustamarah Adan") – brytyjska kolonia istniejąca w latach 1937–1963, składająca się głównie z miasta portowego Aden i jego najbliższego otoczenia. Przed 1937 roku obszar 121 km² tego terytorium, znany jako "Aden Settlement", rządzony był przez Prezydencję Bombaju Indii Brytyjskich.
18 stycznia 1963 roku kolonia przekształciła się w stan Aden (arabski: ولاية عدن / Wilayat Adan) w nowej Federacji Arabii Południowej, a 30 listopada 1967 roku została częścią Ludowo-Demokratycznej Republiki Jemenu.

</doc>
<doc id="698416" url="https://pl.wikipedia.org/wiki?curid=698416" title="Etylosarin">
Etylosarin

Etylosarin – fosforoorganiczny związek chemiczny, analog sarinu. Bojowy środek trujący o działaniu paralityczno-drgawkowym. Jego cząsteczka różni się od cząsteczki sarinu obecnością grupy etylowej w miejscu grupy metylowej przy atomie fosforu. Właściwości fizykochemiczne zbliżone do sarinu, toksyczność nieco mniejsza.

</doc>
<doc id="698420" url="https://pl.wikipedia.org/wiki?curid=698420" title="Sugar Land">
Sugar Land

Sugar Land – amerykańskie miasto wraz z The Woodlands i Houston tworzy obszar metropolitalny w hrabstwie Fort Bend, w amerykańskim stanie Teksas. Zgodnie ze spisem powszechnym z 2010 roku, populacja Sugar Land wynosiła 78 592 osób 
Opis.
Obecnie Suger Land jest dynamicznie rozwijającym miastem. Znajduje się tu krajowy port lotniczy, a w odległości 64 km Międzykontynentalny port lotniczy Houston-George Bush.

</doc>
<doc id="698424" url="https://pl.wikipedia.org/wiki?curid=698424" title="Debra">
Debra



</doc>
<doc id="698425" url="https://pl.wikipedia.org/wiki?curid=698425" title="Górowanie">
Górowanie

Górowanie, kulminacja górna – największa wysokość astronomiczna osiągana przez dane ciało niebieskie w wyniku obrotu sfery niebieskiej. Górowania odbywają się zawsze na południku niebieskim.
Ze względu na położenie ciała względem zenitu górowania dzielimy na południowe i północne. Wysokość danego ciała niebieskiego podczas kulminacji zależy bezpośrednio od jego deklinacji formula_1 oraz szerokości geograficznej miejsca obserwacji formula_2

</doc>
<doc id="698426" url="https://pl.wikipedia.org/wiki?curid=698426" title="Exodos">
Exodos

Exodos (gr. , "éksodos" – „odejście”) – w literaturze greckiej pieśń śpiewana na zakończenie tragedii przez chór schodzący z orchestry, już po zakończeniu właściwej akcji utworu. Zasadniczo nie wprowadza nowych zdarzeń, ale jest ich podsumowaniem oraz liryczno-moralistycznym komentarzem do nich.

</doc>
<doc id="698429" url="https://pl.wikipedia.org/wiki?curid=698429" title="Vladimír Hrivnák">
Vladimír Hrivnák

Vladimír Hrivnák (ur. 23 kwietnia 1945 w Bańskiej Bystrzycy, zm. 20 października 2014 w Bratysławie) - słowacki piłkarz, występujący na pozycji prawego obrońcy, trener. Zawodnik Slovana Bratysława, reprezentant Czechosłowacji.
Kariera piłkarska.
Vladimír Hrivnák karierę piłkarską rozpoczął w 1958 roku w juniorach TJ Jacovce. Następnie w latach 1959–1960 reprezentował barwy juniorów TS Topoľčany, a w latach 1960–1966 grał ponownie w juniorach TJ Jacovce oraz w latach 1966–1969 w Iskrze Partizánske.
Profesjonalną karierę rozpoczął w 1965 roku w Slovanie Bratysława, w którym grał do końca kariery w 1973 roku. Z tym klubem zdobył mistrzostwo Czechosłowacji (1970), Puchar Czechosłowacji (1968), Puchar Zdobywców Pucharów (1969) oraz czterokrotnie Puchar Intertoto (1968, 1970, 1972, 1973). Łącznie w lidze czechosłowackiej rozegrał 139 meczów i strzelił 1 bramkę.
Kariera reprezentacyjna.
Vladimír Hrivnák w reprezentacji Czechosłowacji zadebiutował dnia 14 września 1969 roku na Letenský Stadion w Pradze w meczu kwalifikacyjnym do mistrzostw świata 1970 przeciwko reprezentacji Węgier, zastępując w 46. minucie Františka Plassa. Z reprezentacją awansował na mistrzostwa świata 1970 w Meksyku. Ostatni mecz w reprezentacji rozegrał dnia 8 kwietnia 1972 roku na stadionie Za Lužánkami w Brnie, gdzie jego reprezentacja zmierzyła się towarzysko z reprezentacją Austrii i zakończył się zwycięstwem czechosłowackiej drużyny 2:0. Łącznie w reprezentacji Czechosłowacji rozegrał 13 meczów.
Kariera trenerska.
Vladimír Hrivnák po zakończeniu kariery piłkarskiej został trenerem. Prowadził kluby: DAC Dunajská Streda (1978–1981), ZŤS Košice (1982), Inter Bratysława (1988), DAC Dunajská Streda (1991–1992), Matador Púchov (1994–1996) i ŠKP Bratislava (1996–1997).

</doc>
<doc id="698430" url="https://pl.wikipedia.org/wiki?curid=698430" title="Wojewodowie kaliscy">
Wojewodowie kaliscy

Wojewodowie kaliscy – lista wojewodów księstwa kaliskiego (XIII w.), wojewodów województwa kaliskiego I Rzeczypospolitej (od XIV w. do 1793 r.), prezesów komisji wojewódzkiej województwa kaliskiego Królestwa Polskiego (1816-1837) oraz wojewodów województwa kaliskiego (1975–1998).
Lista nie obejmuje prefektów departamentu kaliskiego Królestwa Prus (1793-1807) i departamentu kaliskiego Księstwa Warszawskiego (1807-1815) oraz gubernatorów rosyjskiej guberni kaliskiej (do 1914).
Wojewodowie kaliscy (do 1793).
"Do 1500 roku podane daty są datami, gdzie osoba jest poświadczona jako wojewoda kaliski, bądź datami granicznymi, bądź datą nominacji i końcową datą sprawowania urzędu"
Okres Zjednoczonego Królestwa.
"Po 1500 roku podane daty są datami sprawowania urzędu"
Komisja Wojewódzka Kaliska.
Komisja Wojewódzka Kaliska została utworzona w 1815 w miejsce zlikwidowanej Prefektury Departamentu Kaliskiego; w skład urzędu komisji wojewódzkiej weszły trzy wydziały: administracyjny, wojskowy i skarbowy. Na czele komisji stał prezes, jej wydziałami kierowali komisarze. W 1837 Komisja Wojewódzka Kaliska zmieniła nazwę na Rząd Gubernialny Kaliski, organizacja urzędu oraz jego kompetencje nie uległy zmianie. Urząd mieścił się w Kaliszu, w pałacu Komisji Wojewódzkiej Kaliskiej.
Prezesi komisji wojewódzkiej województwa kaliskiego (1816–1837):
Urząd Wojewódzki w Kaliszu.
Wojewodowie województwa kaliskiego (1975–1998):

</doc>
<doc id="698432" url="https://pl.wikipedia.org/wiki?curid=698432" title="Stawiec (powiat nowodworski)">
Stawiec (powiat nowodworski)

Stawiec (niem. "Neuteichsdorf") – osada w Polsce położona w województwie pomorskim, w powiecie nowodworskim, w gminie Nowy Dwór Gdański na obszarze Wielkich Żuław Malborskich. Wieś jest siedzibą sołectwa Stawiec, w skład którego wchodzą również miejscowości Lubieszewo Pierwsze i Lubiszynek Drugi.
W latach 1975–1998 miejscowość administracyjnie należała do województwa elbląskiego.
Zabytki.
Według rejestru zabytków NID na listę zabytków wpisany jest cmentarz mennonicki, nr rej.: A-1243 z 14.08.1988.
Niewielki, zadbany cmentarz mennonicki pochodzi z XVIII w., zachowało się kilkanaście nagrobków (steli i tumb). Zachował się rozkład przestrzenny cmentarza oraz stary drzewostan.
Zobacz też.
Inne miejscowości o tej nazwie: Stawiec

</doc>
<doc id="698433" url="https://pl.wikipedia.org/wiki?curid=698433" title="Wiktor Litwiński">
Wiktor Litwiński

Wiktor K. Litwiński (ur. w XIX wieku, zm. w XX wieku) – urzędnik w rosyjskiej administracji w Warszawie.
Życiorys.
Był urzędnikiem. W 1906 został wiceprezydentem Warszawy, a następnie od lipca 1906 do 26 kwietnia 1909 pełnił obowiązki prezydenta miasta. 
Z końcem 1908 w magistracie wykryto nadużycia finansowe, w które był zamieszany. W 1909 ustąpił z urzędu. Następnie w 1910 w Petersburgu wytoczono mu proces.

</doc>
<doc id="698436" url="https://pl.wikipedia.org/wiki?curid=698436" title="Ludowo-Demokratyczna Republika Jemenu">
Ludowo-Demokratyczna Republika Jemenu

Ludowo-Demokratyczna Republika Jemenu (Jemen Południowy, Jemen Demokratyczny) – historyczne państwo w południowej i wschodniej części obecnego Jemenu.
Tereny południowego Jemenu na przestrzeni lat znajdowały się pod kolonialną kontrolą Wielkiej Brytanii. W 1962 roku tereny te podzielono na Protektorat Arabii Południowej i rządzoną przez lokalnych emirów Federację Arabii Południowej. W 1963 roku utworzony został antykolonialny Narodowy Front Wyzwolenia i Front Wyzwolenia Okupowanego Jemenu Południowego. Obydwie grupy inspirowały się panarabską ideologią prezydenta Egiptu Gamala Abdela Nassera. Działalność środowisk antykolonialnych wywołała konflikt adeński między nacjonalistami a rządem kolonialnym. Już w czasie powstania, część działaczy Narodowego Frontu Wyzwolenia odrzuciła proegipskie poglądy i przyjęła poglądy zbliżone do marksizmu. Mimo zbieżności ideologicznej obie grupy rebeliantów zwalczały się wzajemnie. Wskutek działalności separatystów, jak również kryzysu sueskiego, 28 listopada 1967 Brytyjczycy opuścili Jemen Południowy. Dwa dni później ogłoszono utworzenie Ludowej Republiki Południowego Jemenu z terytorium Federacji Arabii Południowej i Protektoratu Arabii Południowej.
Po utworzeniu niepodległego państwa Front Narodowy rozpoczął kolejną ofensywę przeciwko rywalom z dotychczasowego ruchu oporu. W czerwcu 1969 władzę w państwie przejęło radykalne skrzydło Frontu Narodowego. Wprowadzono system jednopartyjny, przeprowadzono nacjonalizację przemysłu, zaś 1 grudnia 1970 zmieniono nazwę państwa na Ludowo-Demokratyczna Republika Jemenu. Rewolucja w Jemenie Południowym wpłynęła na północnego sąsiada, gdzie w 1970 roku powstała zbrojna Organizacja Jemeńskiego Oporu Rewolucyjnego, która rozpoczęła trwającą do 1973 kampanię partyzancką. Na północy działała też półlegalna Rewolucyjna Partia Demokratyczna Jemenu domagająca się zjednoczenia Jemenu w ramach systemu socjalistycznego. W 1972 doszło do zbrojnego konfliktu Ludowego Jemenu z Jemeńską Republiką Arabską. Po zakończeniu konfliktu ogłoszono wspólną deklarację o dążeniu do zjednoczenia obu państw. Pomimo to Jemen Południowy próbował ingerować w sprawy wewnętrzne swojego sąsiada i wspierał lewicowych rebeliantów na jego terytorium. Gdy 1976 roku na północy, powstał rebeliancki Narodowy Front Demokratyczny, który dwa lata później rozpoczął rebelię antyrządową, działania rebeliantów poparł rząd południowojemeński i libijski. Poparcie rebeliantów przez Ludowy Jemen poskutkowało kolejną, aczkolwiek krótkotrwałą i nierozstrzygnięta wojną między państwami jemeńskimi w 1979 roku. 
W polityce zagranicznej rząd Południowego Jemenu wsparł rebelię w Zufarze skierowaną przeciwko rządowi Omanu i prowadzoną przez lewicowo-nacjonalistycznych rebeliantów. Na skutek wsparcia ze strony Południowego Jemenu, grupa rebeliancka Ludowy Front Wyzwolenia Okupowanej Zatoki Perskiej zdołała w 1969 roku zdobyć znaczne połacie zachodniej części Zufaru. Rebelia trwała do 1976 roku, gdy załamała się na skutek interwencji militarnej Iranu i Wielkiej Brytanii - państw które wsparły rząd omański. Rząd Jemenu Południowego wsparł rząd Etiopii walczący z separatystami erytrejskimi i zbrojną opozycją oraz popierał lewicowe ugrupowania w regionie, w tym Ludowych Mudżahedinów.
W Ludowo-Demokratycznej Republice Jemenu funkcjonował ustrój socjalistyczny. W 1978 roku utworzona została Jemeńska Partia Socjalistyczna. Gospodarka Jemenu Południowego cieszyła się dotacjami ze Związku Radzieckiego. W 1980 prezydentem został Ali Nasir Muhammad, który złagodził nieco system i rozpoczął zbliżenie z pozostałymi krajami arabskimi. Polityka ta doprowadziła do konfliktu w partii i przewrotu 13 stycznia 1986, w wyniku którego władzę objął Hajdar Abu Bakr al-Attas. Hajdar Abu Bakr al-Attas początkowo prowadził antyreformistyczną politykę, jednak w obliczu rozpadu bloku wschodniego w Europie, od 1988 nastąpiło stopniowe łagodzenie systemu. Pozbawiony dotacji z ZSRR Jemen Południowy zaczął pogrążać się w kryzysie gospodarczym, co wpłynęło na gwałtowny proces zjednoczenia z Jemenem Północnym. W listopadzie 1989 podpisano deklarację zjednoczeniową, zgodnie z którą 22 maja 1990 oba państwa jemeńskie utworzyły Republikę Jemenu.
Podział administracyjny.
Południowy Jemen był podzielony na 6 prowincji (ar. "muhafazat").

</doc>
<doc id="698443" url="https://pl.wikipedia.org/wiki?curid=698443" title="Aleksander Iljicz Bibikow">
Aleksander Iljicz Bibikow



</doc>
<doc id="698445" url="https://pl.wikipedia.org/wiki?curid=698445" title="Szpringbok">
Szpringbok



</doc>
<doc id="698447" url="https://pl.wikipedia.org/wiki?curid=698447" title="Wielki Bór (województwo podlaskie)">
Wielki Bór (województwo podlaskie)

Wielki Bór – mała osada leśna w Polsce położona w województwie podlaskim, w powiecie sejneńskim, w gminie Giby. Leży na obszarze Puszczy Augustowskiej.
W latach 1975–1998 miejscowość administracyjnie należała do województwa suwalskiego.

</doc>
<doc id="698449" url="https://pl.wikipedia.org/wiki?curid=698449" title="Azymut astronomiczny">
Azymut astronomiczny

Azymut astronomiczny – kąt dwuścienny pomiędzy półpłaszczyzną południka niebieskiego a wertykałem przechodzącym przez dane ciało niebieskie. 
Zawiera się w przedziale od 0° do 360° i tradycyjnie liczony był od punktu południa (S) w kierunku zachodnim (W), jednak . 
Azymut jest jedną ze współrzędnych w układzie współrzędnych horyzontalnych na sferze niebieskiej.

</doc>
<doc id="698450" url="https://pl.wikipedia.org/wiki?curid=698450" title="Corhydron">
Corhydron



</doc>
<doc id="698454" url="https://pl.wikipedia.org/wiki?curid=698454" title="Vladimir Hrivnak">
Vladimir Hrivnak



</doc>
<doc id="698455" url="https://pl.wikipedia.org/wiki?curid=698455" title="Jemeńska Republika Arabska">
Jemeńska Republika Arabska

Jemeńska Republika Arabska (arabski: الجمهوريّة العربية اليمنية [al Jamhuriyah al 'Arabiyah al Yamaniyah]) znana też jako Jemen Północny albo Jemen (Sana) – państwo istniejące w latach 1962–1990 w zachodniej części dzisiejszego Jemenu. Jego stolicą była Sana.
Jemeńska Republika Arabska powstała 27 września 1962, kiedy reprezentujący ideologię panarabizmu jemeńscy republikanie przeprowadzili inspirowany przez Egipt zamach stanu i obalili monarchię. Spowodowało to wybuch kilkuletniej wojny domowej pomiędzy stroną republikańską a sponsorowanymi przez Arabię Saudyjską rojalistami. Sytuację załagodziło dopiero wycofanie się wojsk egipskich w 1967, co doprowadziło do uznania państwa przez Arabię Saudyjską w 1970.
Na przełomie lat 60. i 70. władzę przejęły siły lewicowe, które rozpoczęły proces zbliżenia z Ludowo-Demokratyczną Republiką Jemenu. Zaowocował on ogłoszeniem w 1972 wspólnej deklaracji o dążeniu do zjednoczenia obu państw.
Drogę do zjednoczenia przerwał konflikt w 1979. Rząd północnojemeński oskarżył Jemen Południowy o ingerencję w sprawy Jemenu Północnego oraz o finansowanie lewicowych rebeliantów. Wybuchowi wojny zapobiegła jedynie interwencja Ligi Państw Arabskich.
Do ponownego zbliżenia obu państw jemeńskich doszło w 1988, kiedy w obliczu rozpadu systemu komunistycznego w Europie Wschodniej Jemen Południowy znalazł się w ciężkim położeniu. W listopadzie 1989 podpisano deklarację zjednoczeniową, zgodnie z którą 22 maja 1990 oba państwa jemeńskie utworzyły Republikę Jemenu.

</doc>
<doc id="698457" url="https://pl.wikipedia.org/wiki?curid=698457" title="Bogdan Roman Nawroczyński">
Bogdan Roman Nawroczyński

Bogdan Roman Nawroczyński (ur. 9 kwietnia 1882 w Dąbrowie Górniczej, zm. 17 stycznia 1974 w Warszawie) – pedagog i historyk pedagogiki, współtwórca polskiej pedagogiki naukowej. Brat stryjeczny adwokata i działacza oświatowego Eugeniusza Nawroczyńskiego.
Życiorys.
Syn lekarza Romana i Stanisławy (zm. 1917). W 1892 podjął naukę w gimnazjum w Kielcach, rok później kontynuował edukację w IV Gimnazjum rządowym w Warszawie. Mając 20 lat ukończył szkołę średnią, zyskując srebrny medal. Różnorodność zainteresowań spowodowała, że Nawroczyński miał trudności z wyborem dalszej drogi życiowej i kierunku studiów. Początkowo nie wyobrażał sobie pracy w charakterze nauczyciela, pociągały go jednak studia uniwersyteckie. Był rozmiłowany w literaturze polskiej i naukach filozoficznych.
Działał w Organizacji Młodzieży, inicjował wiece i manifestacje przeciw rusyfikacji szkolnictwa wyższego i średniego, był delegatem na ogólnopolski zjazd młodzieży szkół wyższych w Zakopanem w 1909. W tym samym roku zdał egzamin na nauczyciela języka polskiego i łacińskiego oraz propedeutyki filozofii, po czym udał się do Lwowa. Zaczął studia na tamtejszym Uniwersytecie pod opieką Kazimierza Twardowskiego, pod którego kierunkiem napisał pracę doktorską „"Prolegomena do nauki o jasności sądów”", której promocja odbyła się w 1914 roku. Był członkiem Ligi Narodowej w latach 1910–1911, członkiem Zarządu Związku Unarodowienia Szkół, pracownikiem Rady Sekcji Oświecenia Publicznego Departamentu Wyznań Religijnych i Oświecenia Publicznego Tymczasowej Rady Stanu, członkiem Towarzystwa Naukowego Warszawskiego.
Miał wiele zainteresowań naukowych. Odbył studia prawnicze, filozoficzne oraz zdobył wiedzę filozoficzną i socjologiczną. W latach 1925–1926 był profesorem na Uniwersytecie Poznańskim, gdzie praca naukowa Nawroczyńskiego koncentrowała się w dużej mierze na dalszych studiach nad tzw. „nowym wychowaniem”, a szczególnie nad podstawowymi zasadami szkoły pracy i różnymi odmianami tej koncepcji.
Był encyklopedystą oraz członkiem komitetu redakcyjnego „Encyklopedii Wychowawczej”.
W 1926 podjął pracę na Uniwersytecie Warszawskim i objął kierownictwo Katedry Pedagogiki oraz doprowadził do zorganizowania tam studiów pedagogicznych. Właśnie w tym okresie powstały najważniejsze dzieła pedagogiczne jego życia. 
W czasie okupacji niemieckiej był jednym z organizatorów tajnego nauczania uniwersyteckiego. 
1 października 1948 został przeniesiony na emeryturę, nie zakończył jednak działalności naukowej i organizatorskiej w dziedzinie nauki. Mianowano go dyrektorem Biura w Towarzystwie Naukowym Warszawskim oraz bibliotekarzem w Polskiej Akademii Nauk.
W 1958 powrócił do pracy dydaktycznej, zajmował się badawczo pedagogiką porównawczą, co zaowocowało nowymi dziełami. Do 1967 nadal wykładał, prowadził prace naukowo-badawcze i publikował.
Pochowany na Cmentarzu Powązkowskim (kwatera 132-4-28).

</doc>
<doc id="698460" url="https://pl.wikipedia.org/wiki?curid=698460" title="Gelazja">
Gelazja

Gelazja – imię żeńskie pochodzenia greckiego, od gr. "Gelàsios" – „błyszczący, jaśniejący”. Wśród patronów tego imienia znajduje się św. Gelazy I, papież z V w. n. e.
Gelazja imieniny obchodzi 27 marca i 21 listopada.
Męski odpowiednik: Gelazy.

</doc>
<doc id="698461" url="https://pl.wikipedia.org/wiki?curid=698461" title="Winston Churchill (1940–2010)">
Winston Churchill (1940–2010)

Winston Spencer Churchill (ur. 10 października 1940 w Londynie, zm. 2 marca 2010 tamże) – brytyjski polityk, jedyny syn Randolpha Churchilla (jedynego syna brytyjskiego premiera Winstona Churchilla) i Pameli Digby, córki 11. barona Digby.
Kariera.
W 1970 roku został wybrany do Izby Gmin z ramienia Partii Konserwatywnej z okręgu Stretford. Reprezentował ten okręg do wyborów powszechnych 1983, kiedy to wygrał wybory w okręgu Davyhulme. Okręg ten został zniesiony po przejściu Churchilla na emeryturę w 1997 roku.
Pomimo rodzinnych tradycji politycznych, Churchill nigdy nie otrzymał żadnego wysokiego urzędu państwowego. Był tylko parlamentarnym podsekretarzem stanu w ministerstwie budownictwa (1970-1972) i ministerstwie spraw zagranicznych (1972-1973) oraz członkiem parlamentarnej komisji ds. obrony w latach 1983-1997.
W maju 1993 roku wywołał skandal swoją wypowiedzią o „nieustępliwej powodzi” imigrantów subkontynentu indyjskiego. Został za to publicznie upomniany przez ówczesnego ministra spraw wewnętrznych, Michaela Howarda, którego poparł premier John Major.
Po przejściu na emeryturę w 1997 Churchill zajmował się wygłaszaniem odczytów popierających wojnę z islamskim terroryzmem i interwencję w Iraku. Wydał również zbiór mów swojego dziadka pod tytułem "Never Give In".
Rodzina.
15 lipca 1964 roku poślubił Mary Caroline d’Erlanger, córkę bankiera sir Geralda d’Erlangera. Winston i Mary doczekali się razem dwóch synów i dwóch córek:
Pierwsze małżeństwo Churchilla zakończyło się rozwodem 21 lutego 1997, z powodu jego licznych romansów. Po raz drugi stanął na ślubnym kobiercu 25 lipca tego samego roku. Jego drugą żoną została Luce Danielson, belgijska jubilerka. Małżonkowie nie mieli razem dzieci.

</doc>
<doc id="698466" url="https://pl.wikipedia.org/wiki?curid=698466" title="Max Tonetto">
Max Tonetto

Max Tonetto (ur. 18 listopada 1974 w Trieście) piłkarz włoski grający na pozycji lewego pomocnika a lub lewego obrońcy. Mierzy 174 cm, waży 67 kg.
Kariera klubowa.
Tonetto urodził się w portowym mieście Triest. Swoją piłkarską karierę zaczynał jednak w klubie z San Marino o nazwie SS San Giovanni. W wieku 18 lat trafił do walczącej wówczas o awans do Serie A Reggiany. Jednak cały sezon 1992/1993 spędził w drużynie młodzieżowej. Na sezon 1993/1994 Tonetto został wypożyczony do grającego w Serie C2 Fano Calcio. Z kolei sezon 1994/1995 spędził już o klasę wyżej. Był podstawowym zawodnikiem zespołu Ravenna Calcio, który grał wówczas w Serie C1. W końcu po 2 latach wypożyczeń Max powrócił do Reggiany i w końcu zadebiutował w barwach tego zespołu w lidze. Rozegrał 17 meczów w Serie B, a Reggiana zajmując 4. miejsce w lidze awansowała do Serie A. Tonetto w ekstraklasie Włoch zadebiutował w 2. kolejce sezonu 1996/1997, 15 września w przegranym 0:1 meczu z SSC Napoli. W drużynie Reggiany był rezerwowym zawodnikiem. Reggiana zajmując ostatnie 18. miejsce w lidze została zdegradowana o klasę niżej.
W 1997 roku Tonetto odszedł z Reggiany i trafił do beniaminka Serie A, Empoli FC. W barwach Empli zdobył swoją pierwszą bramkę w Serie A (28 września w wygranym 2:1 wyjazdowym meczu z Fiorentiną). Empoli utrzymało się w Serie A zajmując 12. miejsce. Tonetto strzelił wówczas 3 gole w 30 meczach. W 1999 roku Empoli zajmując ostatnie 18. miejsce w lidze spadło z Serie A.
Po spadku Empoli Tonetto przeszedł do A.C. Milan. Jednak trener Milanu, Alberto Zaccheroni ostatecznie nie dał ani jednej szansy gry zawodnikowi i ten po pół roku trafił do drużyny Bologna FC. W Bolonii jednak podobnie jak w Milanie Tonetto był rezerwowym i przez rok pobytu w tym klubie zagrał w 12 ligowych meczach zazwyczaj wchodząc na boisko jako rezerwowy.
W końcu w październiku 2000 Max podpisał kontrakt z zespołem Lecce. Tam stał się podstawowym zawodnikiem zespołu. W sezonie 2001/2002 przeżył jednak swoją trzecią degradację w karierze – Lecce spadło z ligi zajmując 16. miejsce w lidze. Tonetto z Lecce pograł jeden sezon w Serie B i po roku drużyna ta wróciła w szeregi pierwszoligowców.
Latem 2004 Tonetto podpisał kontrakt z zespołem Sampdorii. Zdobył 5 bramek w 33 meczach w sezonie i przyczynił się do zajęcia przez klub z Genui 5. miejsca w lidze, które zostało nagrodzone startem w Pucharze UEFA w następnym sezonie. W sezonie 2005/2006 drużyna zajęła 12. miejsce, a Tonetto zagrał 33 mecze i zdobył 3 bramki.
Latem 2006 Tonetto skończył się kontrakt z Sampdorią i na zasadzie wolnego transferu odszedł do stołecznej Romy, która poszukiwała zawodników na lewe skrzydło. Tonetto podpisał z rzymskim klubem 2-letni kontrakt. W zespole trenowanym przez Luciano Spallettiego wywalczył miejsce w podstawowej jedenastce na lewej obronie. Swój pierwszy mecz dla "giallo-rossich" rozegrał 9 września w wygranym 2:0 meczu z Livorno. Na koniec sezonu został wicemistrzem Włoch.
11 marca 2009 w meczu 1/8 finału Ligi Mistrzów z Arsenalem Tonetto przestrzelił rzut karny, przez co jego zespół przegrał w serii rzutów karnych 6:7 i odpadł z dalszych rozgrywek. W 2010 Tonetto został wolnym zawodnikiem.
Kariera reprezentacyjna.
W reprezentacji Włoch Tonetto zadebiutował 2 czerwca 2007 roku w wygranym meczu z Wyspami Owczymi, rozegranym w ramach eliminacji do Euro 2008.

</doc>
<doc id="698468" url="https://pl.wikipedia.org/wiki?curid=698468" title="Horyzontalny układ współrzędnych">
Horyzontalny układ współrzędnych



</doc>
<doc id="698472" url="https://pl.wikipedia.org/wiki?curid=698472" title="Górki-Kolonia">
Górki-Kolonia



</doc>
<doc id="698473" url="https://pl.wikipedia.org/wiki?curid=698473" title="Bełki">
Bełki

Bełki – część wsi Drewno w Polsce położona w województwie kujawsko-pomorskim, w powiecie żnińskim, w gminie Gąsawa.
Istniejący tu młyn, własność kapituły katedralnej gnieźnieńskiej, pod koniec XVI wieku leżał w powiecie gnieźnieńskim województwa kaliskiego. W latach 1975–1998 Bełki administracyjnie należały do województwa bydgoskiego.

</doc>
<doc id="698474" url="https://pl.wikipedia.org/wiki?curid=698474" title="Hepatosplenomegalia">
Hepatosplenomegalia

Hepatosplenomegalia – termin medyczny oznaczający powiększenie wątroby i śledziony.

</doc>
<doc id="698477" url="https://pl.wikipedia.org/wiki?curid=698477" title="Kołomajka">
Kołomajka

Kołomajka – taniec z Beskidu Śląskiego.
Znany też pod nazwą "kałamajka". Według Stefana Stoińskiego taniec zadomowił się na Śląsku na przełomie XVIII i XIX w. w epoce wojen napoleńskich na skutek stacjonowania wojsk rosyjskich i ruskich.
Tańcowi towarzyszyła piosenka "Kołomajka tańcujcie, kyny pieca szanujcie". Wśród Ślązaków niemieckojęzycznych tańczono do słów "Um den Maibaum tanzt herum", której tekst powstał na skutek przetłumaczenia wyrazu "kołomajka" jako "koło moika" (tzn. "koło drzewa majowego" – niem. "Um den Maibaum").

</doc>
<doc id="698482" url="https://pl.wikipedia.org/wiki?curid=698482" title="Ostrówce">
Ostrówce

Ostrówce – kolonia w Polsce położona w województwie kujawsko-pomorskim, w powiecie żnińskim, w gminie Gąsawa.
W latach 1975–1998 miejscowość administracyjnie należała do województwa bydgoskiego.
Wieś leży nad jeziorem Ostrówieckim.

</doc>
<doc id="698484" url="https://pl.wikipedia.org/wiki?curid=698484" title="Konflikt Adeński">
Konflikt Adeński



</doc>
<doc id="698487" url="https://pl.wikipedia.org/wiki?curid=698487" title="Wawrzyniec Staliński">
Wawrzyniec Staliński

Wawrzyniec Staliński (ur. 28 lipca 1899 w Wildzie lub w Poznaniu, zm. 3 czerwca 1985 we Wrocławiu) – polski piłkarz występujący na pozycji napastnika, reprezentant Polski w latach 1922–1928, olimpijczyk.
Charakterystyka.
Charakteryzował się silną budową ciała, wielką sprawnością fizyczną, przebojowością i ofensywnym stylem gry. Perfekcyjnie opanował sztukę zdobywania bramek. Dzięki tym cechom był przez długie lata "królem strzelców" w klubie i czołowym snajperem tak w lidze, jak i w reprezentacji. Był napastnikiem, który potrafił zagrać na pozycji kierownika ataku, tak na łączniku, jak i na pozycji skrzydłowego. To w dużej mierze jego widowiskowa gra, ściągała tłumy kibiców na stadiony całej Polski.
Kariera klubowa.
Był krótko zawodnikiem Sparty Poznań, następnie Posnanii Poznań. W 1919 roku zasilił szeregi Warty Poznań, pozostając temu klubowi wierny do końca kariery. Rozegrał najwięcej meczów i strzelił najwięcej goli spośród piłkarzy Warty biorących udział w rozgrywkach mistrzostw Polski w latach 1921–1926. Walnie przyczynił się do zdobycia przez Wartę tytułu wicemistrza Polski w latach 1922 i 1925 oraz trzecich lokat w dwóch innych edycjach mistrzostw Polski. W rozgrywkach ligowych, w których brał udział w latach 1927–1930, nadal pozostawał filarem drużyny „zielonych”. Zdobył pierwszego ligowego gola dla Warty 10 kwietnia 1927, podczas spotkania z ŁKS w Łodzi. Był współautorem wywalczenia trzeciej lokaty w roku 1927, tytułu wicemistrza Polski w 1928 r. oraz pierwszego w dziejach klubu tytułu mistrza Polski w 1929 r. Należał do najlepszych piłkarzy w całej historii klubu. 19 sierpnia 1928 roku w meczu przeciwko TKS Toruń (2:2) wystąpił po raz 300 w barwach Warty. Ogółem rozegrał w drużynie Warty 374 spotkania, w tym co najmniej 83 w ekstraklasie.
Kariera reprezentacyjna.
W drużynie narodowej zadebiutował 3 września 1922 roku w Czerniowcach w meczu z Rumunią (1:1). Był rezerwowym na Igrzyskach Olimpijskich w Paryżu w 1924 roku. Ogółem w reprezentacji w 13 spotkaniach zdobył 11 bramek. Zagrał też w jednym meczu uznanym za nieoficjalny (23 maja 1925 z Czechosłowacją). Był pierwszym polskim zawodnikiem w historii reprezentacji, który zdobył trzy gole w jednym meczu (08.08.1926 z Finlandią). Ostatnie spotkanie w reprezentacji rozegrał 27 października 1928 roku w Pradze w meczu z Czechosłowacją (3:2).
Po zakończeniu kariery.
Po zakończeniu kariery piłkarskiej, został cenionym sędzią ligowym. W latach 1931–1939 prowadził jako arbiter 21 spotkań ekstraklasy. W roku 1937 wybrano go kapitanem sportowym POZPN. W czasie wojny był więźniem KL Auschwitz. Po wojnie wycofał się z czynnego życia sportowego. Los swój związał na długie lata z Wrocławiem, "piłka pozostała dla niego tylko wspomnieniem i okazją do westchnień: dawniej to się gole strzelało! ". Pochowany jest na Cmentarzu Grabiszyńskim.

</doc>
<doc id="698489" url="https://pl.wikipedia.org/wiki?curid=698489" title="Aleksytymia">
Aleksytymia

Aleksytymia (łac. "alexithymia", z gr./łac. , "a" – przedrostek negujący, "lexis" – słowo, "thymos" – emocja) – niezdolność do rozumienia lub identyfikowania emocji oraz ich nazywania i wyrażania. Doprowadza to do braku rozładowania napięć i niepokoju. Aleksytymicy nie potrafią odróżniać pobudzenia emocjonalnego od fizjologicznego, skupiają się na fizjologicznych objawach towarzyszących przeżywaniu emocji i przypisują im zewnętrzne źródła (np. dreszcz wywołany podnieceniem jako efekt przeciągu). Nie rozumieją, że odczuwane przez nich doznania fizjologiczne są przejawem doznawanych przez nich emocji. Często jest to dla nich źródłem troski o ich zdrowie, gdyż sądzą, że te wrażenia cielesne są objawami choroby somatycznej. Osoby te nie potrafią scharakteryzować swoich uczuć i wyrazić ich słowami, mają ograniczone słownictwo określające emocje. Termin wprowadził do medycyny Peter Sifneos w 1973 roku.

</doc>
<doc id="698495" url="https://pl.wikipedia.org/wiki?curid=698495" title="Anchnesmerire II">
Anchnesmerire II

Anchnesmerire II, Anchnespepi II – żona władcy starożytnego Egiptu Pepiego I z VI dynastii.
Była córką dostojnika górnoegipskiego, prawdopodobnie nomarchy z Abydos. Jej siostrą była Anchnesmerire I, bratem Dżau, a synem jej i Pepiego I był Pepi II.
Była trzecią z kolei żoną Pepiego I, po Nubunet, oskarżonej o spisek przeciwko mężowi, i swojej starszej siostrze Anchnesmerire I, która zmarła przedwcześnie. Jej pierwotne imię brzmiało Nebet, imię Anchnesmerire było imieniem koronacyjnym. Otrzymała ona od swojego męża tytuł wezyra, który najprawdopodobniej był tylko tytułem honorowym, niemniej był to przypadek niezwykły w historii Egiptu tego okresu ("Schneider"). W początkowym okresie rządów swojego syna (do osiągnięcia przez niego pełnoletniości) sprawowała funkcję regentki.
Pochowana została w piramidzie w Sakkarze, w pobliżu piramidy swojego męża.

</doc>
<doc id="698501" url="https://pl.wikipedia.org/wiki?curid=698501" title="Peszitta">
Peszitta

Peszitta (syr. „prosty”, „powszechny”, w odróżnieniu od przekładu syro-heksaplarnego) – przekład całej Biblii na język syryjski. Stary Testament został przełożony z języka hebrajskiego, ale w niektórych partiach zrewidowany został w oparciu o Septuagintę. Nowy Testament został przełożony z języka greckiego. Peszitta traktowana bywa jako odpowiednik łacińskiej Wulgaty. Przekłady Starego i Nowego Testamentu na język syryjski mają odrębną genezę i czasy powstania. Przekład ST powstał prawdopodobnie jeszcze w II wieku n.e., kiedy chrześcijaństwo zaczęło odgrywać istotną rolę na pograniczu rzymsko-partyjskim w Edessie i Adiabene. Był i do dzisiaj jest oficjalnym przekładem chrześcijan syryjskich. Przekład Nowego Testamentu powstał w V wieku i ma inną, bardziej skomplikowaną historię.
Tekst Starego Testamentu na ogół jest bliższy tekstowi masoreckiemu niż Septuagincie, niemniej w niektórych księgach tekst jest bliższy Septuagincie. 
Ogólna charakterystyka.
Nazwa (ܦܫܺܝܛܬܳܐ albo ܦܫܝܼܛܬܵܐ pšīṭta) po raz pierwszy pojawia się w pismach Mojżesza bar Kepy (813-903). Pod względem gramatycznym jest to imiesłów w stronie biernej od ܦܫܛ, co pierwotnie znaczyło "rozciągać". Na Wschodzie wymawiano Pshitta, na Zachodzie Pshitto. W XI wieku termin zaczął oznaczać "prosty". Termin Peszitta może znaczyć "prosty [przekład]", "zwykły". Oznaczać może "szeroko rozpowszechniony". Nazwa bywa traktowana jako analogia do Wulgaty. Analogia jednak nie zachodzi, choć w języku syryjskim stosowano ten termin w takim znaczeniu, co więcej taki znaczenie może być preferowane. 
Jako miejsce powstania wskazywano Edessę, lub Adiabene. Tłumacz miałby być Żydem nawróconym na chrześcijaństwo. 
Kolejność ksiąg Starego Testamentu jest zupełnie inna niż w Biblii hebrajskiej, Septuagincie, czy Wulgacie. Księga Jozuego jest w Peszitcie księgą siódmą gdyż szóstą w kolejności jest Księga Hioba występująca tu zaraz po Pięcioksięgu. Tekst ST zasadniczo biorąc jest zgodny z tekstem masoreckim (poza wyjątkami, jak np. Księga Hioba).
Według rozpowszechnionej w XIX wieku opinii Nowy Testament Peszitty w odróżnieniu od przekładów starosyryjskich reprezentuje tekst bizantyjski. Jednak dokładniejsze badania wskazały, że tekst ewangeliczny Peszitty tylko w połowie reprezentuje tekst bizantyjski (30% tekst zachodni). W Ewangelii Marka znajduje się wielka liczba wariantów starosyryjskich. W innych partiach Nowego Testamentu udział tekstu bizantyjskiego jest mniejszy.
Nie zawiera charakterystycznych dla standardowego tekstu bizantyjskiego Łk 22,17-18 i Pericope adulterae (J 7,53-8,1). Tekstów tych nie zawierają również najstarsze rękopisy bizantyjskie.
Stary Testament.
Przekład ST został oparty na wersji tekstu hebrajskiego, której dziś nie znamy. Jego dwoma cechami charakterystycznymi są: staranność w oddaniu tekstu w poprawnym języku syryjskim (w odróżnieniu np. do skrajnej dosłowności obserwowanej w targumach czy przekładzie Akwili), tendencja do wyjaśnienia nieścisłości, ukonkretnienia wieloznaczności tekstu hebrajskiego. Odrzuca się dziś powszechnie tezę o bezpośrednim pochodzeniu od aramejskich targumów. Niektóre badania wskazują na prawdopodobną genezę żydowską: jakaś wspólnota „nie-rabinicznych” Żydów, która uznała Jezusa za Mesjasza, „przynosząc” ze sobą także Biblię. 
Tekst Peszitty po większej części stoi w bliskiej relacji do tekstu masoreckiego, jednak w licznych miejscach jest bliższy Septuagincie. Sprawa byłą badana przez licznych badaczy. Wielu badaczy zauważyło, że pod względem tekstualnym Peszitta w licznych miejscach łączy się z Septuagintą przeciwko tekstowi masoreckiemu (Barnes, Cornill, Gelston, Pinkuss, Salkind, Janichs, Schoors). Najwięcej paralel zachodzi w Księdze Ezechiela, u 12 Proroków, Przypowieściach, Pieśni nad Pieśniami i Kohelecie. Ponadto można to zjawisko sporadycznie zauważyć także w Księdze Rodzaju, Jozuego, Izajasza, Jeremiasza, Psalmach i Księdze Estery. W przypadku Ksiąg Samuelowych, Królewskich, Hioba, Lamentacji oraz Kronik zjawisko to jest albo nieznaczne, albo nie zachodzi wcale. W przypadku Księgi Daniela Peszitta łączy się z przekładem Teodocjona. 
Jeszcze w starożytności wierzono, że Stary Testamentu Peszitty został przełożony przez więcej niż jedną osobę. W przypisanym Efremowi komentarzu do 1 Krl 18,44 jest mowa o tłumaczach. Jednak Efrem nie jest autorem tego komentarza. W XIX wieku Joseph Perles zapoczątkował dyskusję nad liczbą tłumaczy. Użył argumentu, że niektóre księgi (np. Księga Hioba), zostały przełożone bardzo literalnie, inne natomiast nie (np. Księga Rut, Księgi Kronik). Zauważono także, że w Księdze Ezechiela tłumacz miał tendencję do skracania, a w księgach 12 Proroków nie. Według Weitzmana jedno i drugie nie może być przesądzającym argumentem za innym tłumaczem. Perles użył także argumentu, że pewne księgi wykazują większą zależność od Septuaginty, a pewne od targumów. 
Bar Hebraeus (1226-1286) przytoczył trzy legendy odnośnie powstania przekład Starego Testamentu. Według jednej z nich został dokonany w czasach Salomona na prośbę Hirama, według drugiej po upadku państwa północnego Iraela, według trzeciej w czasach Tadeusza z Edessy, gdy królem Edessy był Abgar. W tradycji syryjskiej obecna jest także legenda, że Stary Testament przełożony został z Septuaginty. 
Krytycy tekstu nie przyznają Peszitcie tej roli, co innym starożytnym przekładom Starego Testamentu. Ocena ta wynika stąd, że na tekst Peszitty oddziałała Septuaginta. 
Nowy Testament.
Nowy Testament przełożono później. Nie był to całkowicie nowy przekład, była to rewizja przekładów starosyryjskich. Prawdopodobnie pochodzi od "Diatessaronu" Tacjana (koniec II w. n.e.), który miał ogromny wpływ na całe syryjskie chrześcijaństwo aż do V w. Ten znaczący wpływ jest widoczny m.in. w tzw. wersji "Vetus Syra" – przekładzie 4 Ewangelii z III w. na język syryjski (zachowanym w dwóch rękopisach z V w.). Oprócz tekstu Tacjana istniały najprawdopodobniej jeszcze inne wczesne próby przekładu Ewangelii na język syryjski. Peszitta powstała w V w. i z zamierzenia miała przybliżyć powyższe wcześniejsze przekłady do oryginału greckiego.
Według Burkitta język grecki bardzo się różnił od syryjskiego i tłumaczowi Ewangelii było łatwiej oddać oryginalny sens tekstu, niż wyrazić greckie idiomy w języku syryjskim. 
Nowy Testament Peszitty stanowiły 22 księgi. Cztery krótkie listy powszechne (2 Pt, 2 J, 3 J, Jd) oraz Apokalipsa dodane zostały dopiero w VIII wieku.
Francis Crawford Burkitt przypuszczał, że przekład Nowego Testamentu został dokonany przez Rabbulę, bp Edessy. Arthur Vööbus wykazał jednak, że w pismach Rabbuli tylko nieliczne cytaty biblijne są zgodne z Peszittą, ponadto wśród zachowanych dzieł z V wieku żadne nie cytuje Peszitty. Oznacza to, że Peszitta powstała jeszcze później. Vööbus był zdania, że Peszitta powstała po śmierci Rabbuli, a stała się oficjalnym tekstem w Edessie w końcu V lub na początku VI wieku (dotyczy to tylko Ewangelii Peszitty). Pewnym jest tylko to, że przekład powstał przed rozłamem w Kościele Syryjskim (po 542 roku), ponieważ jest używany zarówno przez syryjskich nestorian i monofizytów. Niektórzy badacze twierdzą, że tekst Peszitty w NT to raczej efekt dłuższego procesu niż pojedynczej inicjatywy.
Peszitta NT stała się na początku VI w. podstawową nowego tłumaczenia, które już prawie dosłownie oddawało grecki oryginał, dokonanego z polecenia Filoksenosa z Mabbug (filokseński [syrph], niezachowany). To wydanie z kolei zostało użyte Tomasza z Harkel w VII w. to przygotowania jego tłumaczenia (wraz z podstawowym „aparatem krytycznym”), zachowanego do dziś i zwanego harkleńskim (syrh). Alternatywne wytłumaczenie historii tych wydań mówi o tym, że Tomasz jedynie wykorzystał tekst Filoksenosa i zaopatrzył go w swój aparat.
Drukiem po raz pierwszy została wydana w 1645 roku ("Poliglota paryska"). Po raz drugi wydana została w 1657 ("Poliglota londyńska"). 
Historia wydań.
Zainteresowanie Peszittą wśród zachodnich uczonych rozpoczęło się w połowie XVII wieku. Pierwszy zbiór rękopisów Peszitty przygotował Gabriel Sionita na potrzeby paryskiej Poligloty, wydanej w 1645 roku. Tekst Starego Testamentu bazował na niemalże współczesnym mu rękopisie i o niewielkiej wartości tekstualnej. Londyńska Poliglota z 1657 roku wykorzystała dwa dalsze rękopisy, oba jednak pochodziły z XVII wieku. W roku 1823 Samuel Lee wydał tekst Starego Testamentu, twierdził, że wykorzystać wczesne rękopisy, lecz nie podał źródeł. Wydanie doczekało się licznych reprintów. Badacze ustalili później, że Lee oparł się na dwóch wspomnianych wyżej poliglotach, które poprawił w nielicznych miejscach. 
W 1961 roku Instytut Peszitty w Lejdzie sporządził listę rękopisów. Na potrzeby przygotowywanego wydania krytycznego skolacjonowano wszystkie rękopisy do wieku XII, jakkolwiek w niektórych przypadkach wykorzystano nawet rękopisy z XIX wieku. 
W 2019 roku instytut Peszitty w Lejdzie wydał krytyczne wydanie tekstu Peszitty. 

</doc>
<doc id="698503" url="https://pl.wikipedia.org/wiki?curid=698503" title="Olszówka (województwo kujawsko-pomorskie)">
Olszówka (województwo kujawsko-pomorskie)

Olszówka – kolonia w Polsce położona w województwie kujawsko-pomorskim, w powiecie golubsko-dobrzyńskim, w gminie Golub-Dobrzyń.
W latach 1975–1998 miejscowość administracyjnie należała do województwa toruńskiego.
Inne miejscowości o nazwie Olszówka: Olszówka

</doc>
<doc id="698505" url="https://pl.wikipedia.org/wiki?curid=698505" title="Kasper Drużbicki">
Kasper Drużbicki

Kasper Drużbicki herbu Nałęcz (ur. 6 stycznia 1590 w Drużbicach, zm. 2 kwietnia 1662 w Poznaniu) – polski duchowny katolicki, jezuita, kaznodzieja, rektor szkół, pisarz, mistyk. Autor pism o tematyce ascetyczno-mistycznej.
Życiorys.
Pochodził z rodziny szlacheckiej (herbu Nałęcz). Do zakonu jezuitów wstąpił 14 sierpnia 1609 w Krakowie. Święcenia kapłańskie przyjął w 1621 w Poznaniu. W zakonie obejmował ważne stanowiska, m.in. był prowincjałem polskim (1629–1633, 1650–1653), rektorem i mistrzem nowicjatu w Krakowie (1626–1629, 1641–1644), rektorem kolegium jezuickiego w Kaliszu (1633–1634), instruktorem III probacji w Jarosławiu (1634–1636), rektorem w Ostrogu (1638–1641) i Poznaniu (1644–1647, 1657–1662). Był również wykładowcą retoryki i poetyki w jezuickich kolegiach we Lwowie i Lublinie. Gruntownie wykształcony, biegle znał Biblię. Znał mistykę nadreńską. Miał doświadczenia mistyczne. Zainicjował Uroczystość Najświętszego Serca Pana Jezusa, stając się w Europie prekursorem kultu Serca Chrystusa na długo przed objawieniami św. Małgorzaty Marii Alacoque w Paray-le-Monial. Prozaik epoki baroku.
Pochowany w bazylice Matki Bożej Nieustającej Pomocy, św. Marii Magdaleny i św. Stanisława Biskupa w Poznaniu.
Twórczość.
Autor licznych dzieł prozą po polsku i łacinie, m.in.:

</doc>
<doc id="698508" url="https://pl.wikipedia.org/wiki?curid=698508" title="Offa">
Offa



</doc>
<doc id="698514" url="https://pl.wikipedia.org/wiki?curid=698514" title="Offa (miasto)">
Offa (miasto)

Offa – miasto w południowo-wschodniej Nigerii (Kwara).
Liczba mieszkańców w 2008 roku wynosiła ok. 145 tys.
W mieście rozwinięty jest przemysł włókienniczy i tkacki. Do barwienia tkanin miejscowi tkacze wykorzystują rośliny indygowca. 
Miasto posiada połączenie kolejowe m.in. z Lagos.

</doc>
<doc id="698516" url="https://pl.wikipedia.org/wiki?curid=698516" title="Kwara (stan)">
Kwara (stan)



</doc>
<doc id="698517" url="https://pl.wikipedia.org/wiki?curid=698517" title="Kemy">
Kemy



</doc>
<doc id="698518" url="https://pl.wikipedia.org/wiki?curid=698518" title="Ciecz nasycona">
Ciecz nasycona

Ciecz nasycona – ciecz w "punkcie pęcherzyków", czyli w momencie rozpoczęcia procesu wrzenia podczas ogrzewania przy stałym ciśnieniu.
Na wykresach termodynamicznych wody i pary wodnej ciecz nasycona jest reprezentowana przez linię nasycenia poniżej punktu krytycznego, czyli dla stopnia suchości pary X = 0.
Parametry cieczy nasyconej są istotne szczególnie przy wyznaczaniu własności pary mokrej. Zarówno entalpia jak i entropia pary mokrej jest średnią ważoną entalpii i entropii wody nasyconej i pary nasyconej suchej.

</doc>
<doc id="698522" url="https://pl.wikipedia.org/wiki?curid=698522" title="Bühl (powiat Rastatt)">
Bühl (powiat Rastatt)

Bühl – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Rastatt, siedziba wspólnoty administracyjnej Bühl. Leży ok. 20 km na południe od Rastatt, przy autostradzie A5, drodze krajowej B3 i linii kolejowej InterCity Karlsruhe–Fryburg Bryzgowijski–Bazylea.
Współpraca.
Miejscowości partnerskie:

</doc>
<doc id="698537" url="https://pl.wikipedia.org/wiki?curid=698537" title="Ernst Sachs">
Ernst Sachs

Ernst Sachs (ur. 22 listopada 1867 w Konstancji, zm. 2 lipca 1932 w Schweinfurcie) – niemiecki przedsiębiorca, wynalazca hamulca rowerowego typu torpedo.
W roku 1903 wprowadził na rynek piastę wolnobiegową pod nazwą "Torpedo". Nazwa ta szybko się przyjęła i zaistniała w nazewnictwie rowerowym na stałe. Do czasów obecnych mechanizm torpeda nie zmienił się zbytnio.
W 1895 r. razem ze wspólnikiem, Karlem Fichtelem, założył spółkę "Schweinfurter Präcisions-Kugellagerwerke Fichtel &amp; Sachs", z której wykształcił się koncern Fichtel &amp; Sachs AG w Schweinfurcie. Po pewnym czasie przedsiębiorstwo to zaczęło się specjalizować w produkcji komponentów samochodowych. Dział produkcji piast i komponentów rowerowych został w 1997 wykupiony przez amerykański koncern SRAM.

</doc>
<doc id="698539" url="https://pl.wikipedia.org/wiki?curid=698539" title="Bonifacy Bałdyk">
Bonifacy Bałdyk

Bonifacy Bałdyk (ur. 25 maja 1879 w Kobiernie, zm. 30 kwietnia 1940 w Strzelcach Opolskich) – komisaryczny burmistrz Żor na początku lat 20. XX w., poseł na Sejm II Rzeczypospolitej, uczestnik powstań śląskich, zaangażowany w działalność plebiscytową.
Życiorys.
Urodził się w rodzinie Wincentego i Marianny z Dobiszowskich. Podczas nauki w gimnazjum w Krotoszynie należał do Organizacji Młodzieży Narodowej, za co został wydalony z gimnazjum, później ponownie przyjęty. Po ukończeniu szkoły i odbyciu praktyki w Poznaniu uzyskał dyplom pomocnika aptekarskiego. Podczas studiów farmaceutycznych w Berlinie był członkiem Tajnego Związku Młodzieży Polskiej. Za swą działalność polityczną został relegowany ze studiów, co uniemożliwiło mu uzyskanie dyplomu farmaceuty.
Do Żor przybył w 1913 i podjął pracę w miejscowej aptece. Od samego początku pobytu w Żorach zaangażował się w działalność społeczną. Zasiadał w Radzie Miejskiej. Był członkiem Polskiej Organizacji Wojskowej. Został członkiem chóru „Feniks”, który prowadził również działalność teatralną. W styczniu 1919 wybrano go na prezesa tego zespołu.
W czasie obrad Sejmu Dzielnicowego w 1918 w Poznaniu reprezentował ludność polską powiatu rybnickiego. Na początku 1919 Niemcy w Żorach zorganizowali wiec, przedstawiając w sposób wypaczony sprawę polską. W jego trakcie Bonifacy Bałdyk razem z Julianem Samulowskim próbowali sprostować wystąpienie antypolskie, za co w styczniu 1919 zostali skazani przez sąd wojskowy na sześć miesięcy więzienia w Brzegu.
W czasie plebiscytu współpracował z Polskim Komitetem Plebiscytowym w Rybniku i był kierownikiem akcji plebiscytowej w Żorach. W latach 1920–1921 był prezesem zarządu Okręgu Żorskiego Związku Śląskich Kół Śpiewaczych, który skupiał 18 chórów i włączył się do akcji plebiscytowej. W czasie powstań śląskich Bonifacy Bałdyk był jednym z organizatorów zaopatrzenia powstańców śląskich w broń, żywność i środki opatrunkowe.
4 lipca 1922 generał Stanisław Szeptycki na czele 5 i 6 baterii 23 Pułku Artylerii Lekkiej wkroczył do Żor. W imieniu społeczeństwa powitał go Bonifacy Bałdyk.
W 1926 został członkiem Rady Naczelnej Narodowego Związku Powstańców i Byłych Żołnierzy. Pełnił funkcję prezesa założonej w 1927 Spółdzielni Oszczędnościowo-Pożyczkowej w Żorach. W 1928 z listy Narodowo-Chrześcijańskiego Zjednoczenia Pracy z okręgu Cieszyn–Pszczyna–Rybnik został wybrany do II Sejmu Rzeczypospolitej jako jeden z siedmiu posłów tego okręgu. Należał do klubu poselskiego Bezpartyjnego Bloku Współpracy z Rządem. W 1930 został wybrany na posła do III Sejmu Śląskiego. Będąc posłem tego Sejmu, przyczynił się do wybudowania w Żorach szkoły średniej (gimnazjum państwowego) oraz uruchomienia linii kolejowej Pszczyna–Żory–Rybnik.
Latem 1939 Niemcy wpisali go do „księgi gończej” Sonderfahndungsbuch Polen (strona zarejestrowania 7B) jako przewidzianego do likwidacji w pierwszej kolejności. W ostatnich dniach sierpnia 1939 na zorganizowanym w Żorach wiecu usiłował przeciwdziałać niemieckiej propagandzie.
Po wybuchu II wojny światowej wraz z całą rodziną wyjechał do Łańcuta, by 23 października 1939 wrócić do Żor. Nazajutrz w ramach Intelligenzaktion Schlesien został aresztowany i osadzony w więzieniu w Katowicach. Z więzienia wrócił 8 listopada 1939, jednak dwa dni później znowu go aresztowano i postawiono przed sądem wojskowym, który skazał go na 5 lat ciężkiego więzienia w Strzelcach Opolskich, gdzie 30 kwietnia 1940 zmarł. Ciało wydano rodzinie, która 7 maja 1940 pochowała go w rodzinnym grobowcu na cmentarzu w Żorach. Kilka dni później bojówkarze Hitlerjugend wyrzucili zwłoki, a w zburzonym grobowcu urządzili śmietnik.
W 1952 szczątki ekshumowano i złożono w odbudowanym grobowcu.
Życie prywatne.
Od 6 lutego 1918 był mężem Jadwigi z Königów. Mieli troje dzieci: Halinę, Tadeusza i Jadwigę.

</doc>
<doc id="698540" url="https://pl.wikipedia.org/wiki?curid=698540" title="East Midlands">
East Midlands

East Midlands – jeden z dziewięciu regionów Anglii, obejmujący jej środkowo-wschodnią część – wschodnią część krainy Midlands. Zajmuje powierzchnię 15 606 km² (12% terytorium Anglii), w 2021 roku zamieszkany był przez 4 880 100 osób (8,6% ludności Anglii).
Największe miasta regionu to Leicester (liczba mieszkańców w 2011 r. – 443 760), Nottingham (289 301), Derby (255 394), Northampton (215 173) i Lincoln (100 160).
W miejscowości Castle Donington działa lotnisko East Midlands Airport, obsługujące cały region, a w szczególności miasta Nottingham, Leicester i Derby, wszystkie znajdujące się w promieniu 30 mil od niego.
Podział terytorialny.
Region East Midlands obejmuje sześć hrabstw ceremonialnych (w tym jedno częściowo). Podzielony jest na 10 jednostek administracyjnych niższego rzędu: 4 hrabstwa niemetropolitalne i 6 jednostek typu "unitary authority".

</doc>
<doc id="698543" url="https://pl.wikipedia.org/wiki?curid=698543" title="Postscriptum (album)">
Postscriptum (album)

Postscriptum – album Czesława Niemena wydany w roku 1980 nakładem wydawnictwa Polskie Nagrania „Muza”.

</doc>
<doc id="698544" url="https://pl.wikipedia.org/wiki?curid=698544" title="Tomasz Korynt">
Tomasz Korynt

Tomasz Marek Korynt (ur. 27 października 1954 w Gdyni) – polski piłkarz.
Życiorys.
W ekstraklasie w barwach Arki i Bałtyku Gdynia rozegrał 186 meczów, w których strzelił 49 bramek. Jest synem Romana, również reprezentanta Polski.

</doc>
<doc id="698547" url="https://pl.wikipedia.org/wiki?curid=698547" title="Dimitrios Ipsilantis">
Dimitrios Ipsilantis

Dimitrios (Dimitris) Ipsilantis (gr. Δημήτριος Υψηλάντης; ros. Дмитрий Константинович Ипсиланти, "Dmitrij Konstantinowicz Ipsiłanti"; ur. w 1793, zm. w 1832) – drugi syn Konstantyna Ipsilantisa, brat Aleksandrosa Ipsilantisa. Urodzony w Konstantynopolu, narodowości greckiej, o pontyjskich korzeniach, wykształcony wojskowo w Rosji i we Francji. Służył w carskiej gwardii przybocznej, należał do Filiki Eterii, następnie walczył o niepodległość Grecji, w greckim powstaniu narodowym 1821. Kilkakrotnie, acz okresowo, powierzano mu funkcję wojskowego dowódcy powstania. Na dalszej karierze zaważyła okoliczność, że mimo szczególnej pozycji, powszechnie szanowanego nazwiska rodzinnego i dużej osobistej popularności w społeczeństwie, nie zdołał zdystansować się od wewnątrzgreckich sporów.

</doc>
<doc id="698551" url="https://pl.wikipedia.org/wiki?curid=698551" title="Armand Călinescu">
Armand Călinescu

Armand Călinescu (ur. 4 lipca 1893 w Pitești, zm. 21 września 1939 w Bukareszcie) – rumuński ekonomista i polityk.
Armand Călinescu urodził się w Pitești w rodzinie lekarza wojskowego. Pomiędzy 1912 a 1918 studiował prawo i filozofię na Uniwersytecie w Bukareszcie, potem obronił pracę doktorską z ekonomii i nauk politycznych na Uniwersytecie Paryskim.
Życiorys.
Po rozpoczęciu kariery politycznej z ramienia Narodowej Partii Chłopskiej (początkowo reprezentował jej lewe skrzydło, razem z takimi politykami jak Mihai Ralea, Ernest Ene, Mihail Ghelmegeanu, Petre Andrei czy Nicolae L. Lupu), został wybrany do rumuńskiej Izby Deputowanych, gdzie zasiadał od 1926 do 1937 roku. Jego pełny zdecydowania sprzeciw wobec umacniania się pozycji faszystowskiej Żelaznej Gwardii, podczas pełnienia funkcji podsekretarza w ministerstwie spraw wewnętrznych, doprowadził do upadku w 1933 roku rządu Alexandru Vaida-Voevoda. Będąc w opozycji względem narodowo-liberalnego rządu Gheorghe Tătărescu, Călinescu przestrzegał przed dalszą tolerancją względem faszystów, zwłaszcza po zabójstwie Iona G. Duki w grudniu 1933 r. i zdesakralizowaniu jego nagrobka w 1936 r. (powiedział wówczas, że "„Żelazna Gwardia nie jest ruchem opinii [publicznej], lecz raczej związkiem zabójców i profanatorów grobów.”").
Był oddanym sojusznikiem Francji i Wielkiej Brytanii i przeciwnikiem pronazistowskich oraz proniemieckich ruchów w Rumunii. W grudniu 1937 r. objął tekę ministra spraw wewnętrznych (w krótkim czasie premierowania Octaviana Gogi) i pozostał na tym stanowisku po marcu 1938 r., w którym to w kraju zapanował autorytarny reżim króla Karola II. Călinescu był także jednym z założycieli Frontu Narodowego Odrodzenia, stworzonego faktycznie przez króla w grudniu 1938 r., jedynej legalnej partii. Călinescu uważany był za osobę bardzo bliską monarsze.
W tym czasie przygotowywał się na konfrontację z Żelazną Gwardią. W lutym 1938 r. zadeklarował, iż faszystowska propaganda nie jest zgodna z nowymi prawami, po czym zamknął wszystkie redakcje gazet związane z tą ideologią. W maju Călinescu rozbił organizację ekstremistów, rozkazując aresztować jej liderów, w tym Corneliu Codreanu (do więzienia trafili również Nae Ionescu i Mircea Eliade). Codreanu i inni przywódcy (prawdopodobnie ok. 300 osób) zostało później zabitych w ukryciu, innych zmuszono do podpisania „lojalek”.
W 1939 r., po krótkim pełnieniu stanowisk ministra zdrowia i edukacji, 7 marca został premierem Rumunii. Był postrzegany jako „człowiek z żelaza”, zdolny do powstrzymania przemocy politycznej Żelaznej Gwardii i utrzymania Rumunii poza obozem państw proniemieckich. We wrześniu tego roku, po napaści III Rzeszy na Polskę, członkowie Gwardii oskarżyli premiera i króla o spiskowanie z brytyjskimi służbami specjalnymi w celu wysadzenia w powietrze pól naftowych w okręgu Prahova i powstrzymaniu w ten sposób Niemców od ich przejęcia.
Călinescu został zamordowany w Bukareszcie przez członka Żelaznej Gwardii, przewodzonej przez Horię Simę. Jego samochód został zatrzymany przez zamachowców, którzy zastrzelili Călinescu, jego ochroniarza i kierowcę. Ponad 20 kul usunięto później z ciała premiera. Odpowiedzią na to zabójstwo były szeroko zakrojone represje, którymi zajął się Gheorghe Argeşanu. Zabójców szybko schwytano i zabito, a ich ciała wystawiono na widok publiczny. Prawdopodobnie zamachowcom pomagały tajne służby niemieckie.
Dwa lata później, podczas próby dojścia Gwardii do władzy, grób Călinescu został wysadzony w powietrze za pomocą dynamitu.

</doc>
<doc id="698562" url="https://pl.wikipedia.org/wiki?curid=698562" title="USS Hornet (CV-8)">
USS Hornet (CV-8)

USS Hornet (CV-8) – amerykański lotniskowiec o wyporności standardowej 19 900 ton z czasów II wojny światowej, trzecia i ostatnia jednostka typu "Yorktown".
Okręt został zbudowany jako szybkie rozwiązanie po wygaśnięciu traktatu waszyngtońskiego – w oparciu o istniejący projekt wcześniejszych jednostek swojego typu, w oczekiwaniu na przygotowanie projektu większych jednostek, które przybrały później postać lotniskowców typu "Essex". W rezultacie niewielkich jedynie zmian istniejącego projektu, „Hornet” miał nieco dłuższy pokład startowy, nowocześniejszy systemem kierowania ogniem artyleryjskim oraz po raz pierwszy zastosowane prototypowe bojowe centrum informacyjne (CIC).
Zwodowany 25 września 1939 roku w stoczni Newport News w Wirgii, do służby w marynarce amerykańskiej wszedł 20 października 1941 roku. Z jego pokładu w kwietniu 1942 roku wystartowały bombowce pułkownika Doolittle’a, które dokonały rajdu na Tokio. W czerwcu 1942 roku okręt ten uczestniczył w bitwie pod Midway: część jego grupy lotniczej pierwszego dnia bitwy nie odnalazła sił japońskich (co jest określane jako „lot donikąd”), zaś jego samotnie atakująca eskadra torpedowa VT-8 została całkowicie zniszczona nad zespołem japońskich lotniskowców "Kidō-butai". W drugiej połowie roku wziął udział w kampanii na Wyspach Salomona. Podczas bitwy koło wysp Santa Cruz, 26 października 1942 roku, bombowce nurkujące jego grupy lotniczej ciężko uszkodziły japoński lotniskowiec „Shōkaku” oraz krążownik ciężki „Chikuma”. Sam „Hornet” odniósł jednak poważne uszkodzenia w wyniku ataków lotniczych, co doprowadziło do jego opuszczenia po nieudanej próbie uratowania jednostki. Opuszczony okręt został zatopiony następnego dnia przez japońskie niszczyciele.
Wielkość grupy lotniczej Hornet Air Group zmieniała się w czasie służby – od 60 do 96 samolotów, które tworzyły dwie eskadry bombowców nurkujących oraz eskadrę torpedową i eskadrę myśliwską. Podstawę uzbrojenia artyleryjskiego okrętu stanowiło osiem dział uniwersalnych 127 mm L/38 Mark 12, które wsparte były artylerią przeciwlotniczą średniego i krótkiego zasięgu, w postaci dział 1.1" /75 oraz karabinów Browning M2 12,7 mm, od 1942 roku zastępowanymi skuteczniejszymi działkami Oerlikon 20 mm, a od czerwca tego roku także działami Boforsa 40 mm.
Siódmy okręt US Navy noszący nazwę „Hornet”, doczekał się nadanych przez załogę przydomków: "Horny Maru" i "Old Stinger". Jednostka została czterokrotnie odznaczona gwiazdami Battle Star, zaś za swoją heroiczną postawę podczas bitwy pod Midway, jego eskadra VT-8 została odznaczona Presidential Unit Citation - najwyższym amerykańskim odznaczeniem bojowym przyznawanym jednostkom wojskowym.
Geneza i budowa.
Budowa lotniskowców USS „Langley” (CV-1), „Lexington” (CV-2), „Saratoga” (CV-3) i „Ranger” (CV-4) oraz dwóch pierwszych jednostek typu "Yorktown", niemal wyczerpała wynikające z traktatu waszyngtońskiego z 1922 roku limity łącznej wyporności amerykańskich lotniskowców. Gdy w 1934 roku Japonia wypowiedziała traktat, mimo świadomości rosnącego zagrożenia ze strony nazistowskich Niemiec i imperium japońskiego, amerykański rząd postanowił trzymać się limitów traktatu, aż do jego przewidzianego traktatem wygaśnięcia w 1938 roku. Dopiero więc po wygaśnięciu traktatu – w odpowiedzi na rosnące zagrożenie wojenne – ustawą Naval Expansion Act z 17 maja 1938 roku, zostały uchwalone fundusze na budowę kolejnych jednostek tej klasy. Kongres zezwolił wówczas US Navy na budowę nowych lotniskowców o łącznej wyporności nie przekraczającej 40 000 ton. Opracowanie konstrukcji nowych lotniskowców musiało jednak zająć dużo czasu, tym bardziej że zespoły architektów okrętowych i projektantów zaangażowane już były w opracowywanie projektu nowych 45 000-tonowych pancerników.
Toteż jako szybkie, tymczasowe rozwiązanie, wybrano budowę jednego okrętu opartego o sprawdzony projekt jednostek typu "Yorktown", którego budowa została autoryzowana w marcu 1939 roku. Korzystając z tego, marynarka złożyła zamówienie na dwa nowe okręty – jednej jednostki będącej nieco ulepszoną konstrukcją typu "Yorktown", oraz drugiej według znacznie już ulepszonego i powiększonego projektu, która została w przyszłości nazwana USS „Essex” (CV-9) i dała początek nowemu typowi.
Stępkę pod ostatni okręt typu "Yorktown" położono 25 września 1939 roku w stoczni Newport News Shipbuilding and Drydock Company w Wirginii. Z uwagi na doświadczenie stoczni, nabyte przy budowie siostrzanych lotniskowców USS „Yorktown” (CV-5) i „Enterprise” (CV-6), nowa jednostka była gotowa do wodowania już w grudniu następnego roku. Podczas gdy budowa jego siostrzanych jednostek do etapu wodowania zajęła niemal dwa lata, wyposażony jedynie w maszyny kadłub CV-8 spłynął na wodę już po piętnastu miesiącach. Oficjalna ceremonia miała miejsce 14 grudnia 1940 roku, z żoną sekretarza marynarki Franka M. Knoxa, Annie Reid Knox, jako matką chrzestną. Wkrótce zaś po wodowaniu jednostki, jej miejsce na pochylni numer 2 zajął pierwszy okręt nowego typu lotniskowców. Proces wyposażania okrętu zajął około 10 miesięcy. Już jednak w lipcu 1940 roku na jednostkę przybył jeden z pionierów lotnictwa marynarki amerykańskiej, komandor – późniejszy wiceadmirał – Marc „Pete” Mitscher, który rozpoczął proces kompletowania załogi, a później został pierwszym dowódcą okrętu. Załoga jednostki kompletowana była spośród doświadczonych marynarzy, którzy stanowili około połowy jej składu, drugą jednak część stanowili nowi rekruci – świeżo po ukończeniu obozu przygotowawczego rekrutów w pobliżu Chicago. 20 października 1941 roku, w bazie marynarki w Norfolk, okręt przyjęty został w skład "United States Navy" jako ósmy w kolejności lotniskowiec marynarki amerykańskiej – otrzymał wówczas oficjalnie nazwę USS „Hornet” (CV-8). Lotniskowiec ten był siódmym okrętem marynarki amerykańskiej noszącym tę nazwę - dziedzicząc ją bezpośrednio po kanonierce biorącej udział w wojnie hiszpańsko-amerykańskiej. Pierwszym oficerem „Horneta” został wówczas kmdr por. George Henderson, zaś za nawigację odpowiadał – późniejszy wiceadmirał – kmdr por. Frank Akers.
Przez kolejne sześć tygodni „Hornet” przechodził testy morskie, przygotowując się do swojego rejsu dziewiczego, z uwagi jednak na działania wojenne na Atlantyku nie przechodził swoich testów u wybrzeży stanu Maine, jak wszystkie duże amerykańskie okręty w czasie pokoju, lecz w Zatoce Chesapeake. Nie był jeszcze także wyposażony wówczas w swoje działa artylerii głównej kalibru 127 mm, które zostały dostarczone na okręt dopiero na przełomie października i listopada 1941 roku. W połowie listopada „Hornet” powrócił do suchego doku w Newport News, gdzie dokonano drobnych korekt i napraw usterek wykrytych podczas testów, po czym udał się do Norfolk celem rozpoczęcia stamtąd oficjalnego rejsu dziewiczego.
Konstrukcja.
„Hornet” został opracowany na bazie istniejącego projektu jednostek typu "Yorktown" i jak pozostałe jednostki swojego typu, miał konstrukcję w ponad połowie spawaną. Według specyfikacji projektowej, długość całkowita okrętu (LOA) wynosiła 824 stóp i 9 cali (251 metrów), długość na linii wodnej (LWL) natomiast 770 stóp (234,6 metra). Kadłub jednostki miał 83 stopy i 2½ cala (25 metrów) szerokości na linii wodnej, zaś maksymalna szerokość 109 stóp i 6¼ cala (33,37 metra). Głębokość kadłuba „Horneta” wynosiła 79 stóp i 8 cali (24,28 metra), natomiast jego zanurzenie konstrukcyjne wynoszące 24 stopy (7,3 metra), przy pełnym załadunku wzrastało do 25 stóp i 11 cali (7,9 metra). Przy wskazanych wymiarach, liczona na podstawie założeń konstrukcyjnych – z magazynami okrętu wypełnionymi w 2/3, z 75 tonami płynów technicznych, 544 tonami amunicji oraz 492 tonami zapasów, bez paliwa w zbiornikach – wyporność standardowa „Horneta”, wynosiła 19 576 ton standardowych. Tak liczona wyporność nie ujmowała paliwa i smarów lotniczych, obejmowała jednak samoloty. Wyporność normalna okrętu wynosiła 23 507 ton, wyporność zaś pełna 25 484 ton. Średnica taktyczna okrętu wynosiła 790 jardów (722,3 metra) przy prędkości 30 węzłów.
Kadłub podzielony był na 26 przedziałów wodoszczelnych, dno było podwójne na całej długości. Wysepka znajdowała się na prawej burcie, w przedniej części śródokręcia. Z tyłu obejmowała ona komin, wznoszący się na 103 stopy powyżej linii wodnej. Na wysepce znajdowały się dwa maszty – przedni, trójnożny, z dużą reją i małym masztem palowym na szczycie (jego top znajdował się 143 stopy nad linią wodną), oraz tylny, znajdujący się za kominem, palowy z małą reją. „Hornet” pozbawiony był masywnego pomostu na szczycie przedniego masztu, charakterystycznego dla wcześniejszych jednostek swojego typu. Pierwszy poziom wysepki mieścił pomieszczenia oficera zawiadującego pokładem startowym, wyższy – mostek admiralski, kolejny – mostek nawigacyjny i pomieszczenia kapitana okrętu oraz oficera zawiadującego operacjami lotniczymi. Powyżej znajdowały się mostek sygnałowy, stanowiska obserwatorów i obserwatorium meteo.
W skład siłowni okrętu wchodziło dziewięć kotłów Babcock &amp; Wilcox generujących ciśnienie 400 psi przy temperaturze pary 648°F (342° C) i cztery turbiny parowe Parsonsa, których obroty były przenoszone przez jednostopniowe przekładnie redukcyjne na wały napędzające cztery śruby. Układ ten zapewniał moc 120 000 shp (89 520 kW), co według specyfikacji projektowej pozwalało na rozwinięcie prędkości do 32,5 węzła. Podobnie jednak jak jego okręty siostrzane, podczas testów „Hornet” okręt przekroczył założenia projektowe, osiągając prędkość 33,65 węzła. Kotły ustawiono po trzy, w trzech osobnych, wodoszczelnych przedziałach kotłowni. W każdej grupie kotły były ustawione równolegle, kotły dwóch pierwszych rzędów produkowały parę nasyconą (o ciśnieniu 31,64 kG/cm²), która zasilała kotły ostatniego rzędu – przegrzewaczy, produkujących parę przegrzaną (o temperaturze 342° C i ciśnieniu 28,12 kG/cm²). Para do maszynowni przesyłana była trzema osobnymi magistralami. Maszynownia składała się z dwóch przedziałów, w których umieszczono cztery zespoły turbin - w skład każdego z nich wchodziła wysokociśnieniowa turbina akcyjna, niskocisnieniowa turbina reakcyjna oraz turbina biegu wstecz. W każdym przedziale siłowni znajdowały sie po 2 turbogeneratory, każdy o mocy 1000 kW, oraz po jednym awaryjnym agregacie dieslowskim o mocy 250 kW, silniejszym niż u okrętów siostrzanych. Duża część każdego z czterech wałów wystawała poza kadłub, dlatego części te były wsparte na wspornikach – po dwóch na każdy wał. Ster okrętu był zrównoważony, miał napęd elektrohydrauliczny. Jednostka mogła pomieścić 4270 ton paliwa okrętowego przy wyporności pełnej, co zapewniało jej zasięg 12 000 mil morskich przy prędkości 15 węzłów. W rzeczywistości był to podobny system napędowy jak na starszych okrętach siostrzanych. Biuro inżynieryjne marynarki domagało się wprawdzie nowego systemu napędowego, który mógłby zmniejszyć wrażliwość okrętu na eksplozje podwodne, musiało ostatecznie przystać jedynie na ulepszony system przegrzewaczy.
Pokład lotniczy.
Typowy dla lotniskowców z tej epoki stalowy pokład startowy miał oś równoległą do osi podłużnej okrętu. Różnił się jednak nieco wielkością od pokładów swoich okrętów siostrzanych – przy bowiem tej samej szerokości, jego pokład był o 12 stóp dłuższy (3,6 metra), w związku z czym jego wymiary wynosiły 814 x 86 stóp (248 x 26 metrów). Pokład startowy był nieopancerzony, pokryty był 6-calowymi belkami z twardego drewna, ułożonymi poprzecznie do osi wzdłużnej okrętu. Wpuszczone w nie były metalowe uchwyty dla mocowania samolotów, rozmieszczone w 4-stopowych odstępach i biegnące przez całą szerokość pokładu.
Wyposażony był jednak w cztery aerofiniszery, których zadaniem było wyhamowywanie samolotów tuż po przyziemieniu. Wcześniejsze jednostki otrzymały rozwijane od lat 20. aerofiniszery oznaczone jako Mark 4, mogące zatrzymać samolot o masie 10 000 funtów (4500 kg) poruszający się z prędkością 70 mph (112,6 km/h). Na „Hornecie” po raz pierwszy zastosowano jednak hamulce hydrauliczne Mod 3A, dzięki którym aerofiniszery mogły zatrzymać większe samoloty o masie 16 000 funtów (7250 kg) poruszające się z prędkością 85 mph (136,7 km/h). Aerofiniszery były chowane w pokładzie, w trakcie operacji lądowania samolotu metalowe wsporniki unosiły je kilka cali nad pokład. Samoloty, których haki nie zaczepiły o aerofiniszery, były przechwytywane przez bariery awaryjne, składające się z 2-4 lin zamocowanych na słupkach na krawędziach pokładu. Na pokładzie startowym zainstalowane były dwa wiatrochrony, składające się z połączonych na kształt płotu 7-stopowych belek, rozciągające się przez całą szerokość pokładu. W stanie spoczynkowym leżały one poziomo, wpuszczone w pokład, podnoszono je przez obrót do pozycji pionowej. Pierwszy z wiatrochronów znajdował się przed przednią windą, drugi – na wysokości przednich stanowisk działek 1,1-calowych.
Pokład startowy obsługiwany był przez trzy umieszczone w osi okrętu windy o wymiarach 48 x 44 stopy (14,4 x 13,4 metra) – jedna w części dziobowej jednostki, druga tuż za wyspą nadbudówki, trzecia zaś w części rufowej. Na dziobie okrętu umieszczono także dwie przyśpieszające start samolotów hydrauliczne katapulty, trzecia zaś umieszczona została na pokładzie hangarowym.
Na pokładzie startowym znajdowały się też dwa bomy ładunkowe, jeden tuż za wysepką, drugi na sterburcie na wysokości komina. Ten drugi został usunięty z okrętu po 1941 roku.
Pokład hangarowy.
Pokład hangarowy stanowił pojedynczy hangar okrętu o długości 645 stóp (196,5 metra), szerokości 68 stóp (20,7 metra) i 17 stóp (5 metrów) wysokości. Był on lekką strukturą z dużymi otwartymi ścianami bocznymi, z zamykanymi w wypadkach złej pogody roletami. Na prawej burcie było pięć dużych „okien” w ścianach bocznych, a na lewej sześć. Te otwarte, boczne powierzchnie zapewniały oświetlenie wnętrza hangaru światłem naturalnym, ułatwiały ładowanie zapasów, części zamiennych i uzbrojenia – dzięki żurawiom, zamontowanym w rufowej części pokładu hangarowego, na obydwu burtach, zamontowane w hangarze katapulty umożliwiały start samolotów przez te okna bezpośrednio z hangaru. Jednak, co szczególnie istotne podczas operacji bojowych, zapewniały też naturalną wentylację hangaru, dzięki czemu także poniżej pokładu startowego można było uruchamiać i rozgrzewać silniki samolotów. Przeznaczony do pomieszczenia całej grupy lotniczej hangar zapewniał miejsce na 96 samolotów, wynoszonych na pokład startowy za pomocą trzech wind, umieszczonych w części dziobowej, tuż za umieszczoną w śródokręciu nadbudówką oraz w części rufowej. Głębokie wnęki między dźwigarami pokładu lotniczego, które łączyły ze sobą także pomosty dolnych pokładów, zapewniały jednak miejsce dla przechowania dużej liczby podwieszonych w nich zapasowych samolotów – teoretycznie wystarczającej do zastąpienia nawet połowy grupy lotniczej (w związku z czym okręt mógł przenosić łącznie do 120 samolotów).
Uzbrojenie.
Uzbrojenie „Horneta” zmieniało się w czasie, wzmacniane i modyfikowane. Okręt otrzymał oryginalnie 24 wkm Browning 12,7 mm (.50-cal MG) rozmieszczone na pomostach po obu stronach pokładu startowego.
Podobnie jak jego okręty siostrzane, otrzymał początkowo także dwa poczwórne działka 27,9 mm /75 (1.1" /75 „chicago piano”) umieszczone stopniowo przed wyspą, trzecie na pokładzie startowym za dźwigiem pokładowym, czwarte zaś dalej ku rufie na pomoście na sterburcie.
Artylerię przeciwlotniczą dalekiego zasięgu, tworzyło osiem dział 127 mm /38 Mk. 12 (5" /38). Były to obracane elektrycznie działa uniwersalne przeznaczone do zwalczania samolotów w dużej odległości od okrętu, jak też do zwalczania celów nawodnych oraz okrętów podwodnych na powierzchni. W przeciwieństwie jednak do wcześniejszych okrętów typu "Lexington", działa artylerii głównej nie były rozmieszczone w dwulufowych wieżach na pokładzie startowym przed i za wyspą, lecz jako działa pojedyncze na lekkich podstawach poniżej pokładu startowego. Każde z nich mogło strzelać pociskami o wadze 24 kilogramów na odległość ok. 16 500 metrów przeciwko celom na powierzchni, oraz przy kącie podniesienia (elewacji) 85° na pułap 11 338 metrów przeciwko samolotom. Ich szybkostrzelność teoretyczna wynosiła 15 pocisków na minutę, przy dobrze wyszkolonej obsłudze jednak, przez krótki czas możliwe było strzelanie w tempie do 20 pocisków na minutę. Mimo nie najwyższej prędkości początkowej pocisku, miały opinię bardzo celnych i niezawodnych, zaś wysoka prędkość obrotu w poziomie i elewacji w pionie (przy napędzie elektrycznym), czyniła z nich skuteczną broń przeciwlotniczą.
Do czerwca 1942 roku okręt otrzymał ostatecznie 24 działka Oerlikon 20 mm w zamian za karabiny Browning M2 kal. 12,7 mm, wkrótce zaś po bitwie pod Midway miał już 5 poczwórnych zestawów 27,9 mm. Już jednak w sierpniu tego roku, liczba działek Oerlikona została zwiększona do 32, zaś pod koniec miesiąca „Hornet” otrzymał cztery poczwórne zestawy Boforsa 40 mm i trzy zestawy podwójne tego typu.
„Hornet” różnił się od swoich jednostek siostrzanych także zastosowaniem nowocześniejszych przeliczników Mark 37 zamiast Mark 33 dla dział 127 mm. Celność dział artylerii 127 znacznie zwiększał będący częścią systemu kierowania ogniem Mark 37 elektro-mechaniczny komputer kontroli ognia Ford Mark 1A, automatycznie obliczający parametry strzału i punktu przechwycenia celu w trójwymiarowej przestrzeni powietrznej wokół okrętu. W odróżnieniu od poprzedników, „Hornet” otrzymał też radar SC o większej mocy i mniejszej antenie, niż radary CXAM i CXAM-1 swoich poprzedników. Niezadowalające jednak rezultaty działania radaru SC latem 1942 roku, spowodowały, że „Hornet” otrzymał zdjętą z pancernika USS „California” (BB-44) antenę radaru CXAM, podczas gdy antena SC została przesunięta na drugi maszt. W październiku 1941 roku na „Hornecie” po raz pierwszy urządzono – prototypowe jeszcze – bojowe centrum informacyjne (CIC – "combat information center"), do którego spływały informacje o sytuacji taktycznej i które ułatwiało wypracowywanie rozkazów w oparciu o te informacje
Podstawowym wyposażeniem „Horneta” wynikającym z jego istoty jako lotniskowca, była jego grupa lotnicza. W jej skład wchodziły samoloty uderzeniowe w postaci bombowców nurkujących oraz bombowców torpedowych, samoloty myśliwskie służące do zapewnienia eskorty w powietrzu dla innych samolotów grupy oraz od obrony własnej okrętu, a także samoloty dyspozycyjne. Wielkość grupy lotniczej była zmienna, uzależniona od aktualnej dostępności samolotów, dotychczasowych doświadczeń operacyjnych, konstrukcji samolotów oraz bieżących potrzeb operacyjnych. Na potrzeby swojej grupy lotniczej, mógł jednak zabrać 387,2 tony uzbrojenia lotniczego (bomb, torped i amunicji strzeleckiej) oraz 177 950 galonów (673 614 litrów) paliwa lotniczego.
Ochrona bierna.
„Hornet” nie posiadał opancerzonego pokładu startowego, zaś grubość jego wykonanego ze stali STS pasa pancernego zmieniała się od 4 do 2,5 cala (101 do 63 mm). Podobnie opancerzony był pomost bojowy z pancerzem grubości 4 cali po bokach i 2 cali (50 mm) na szczycie.
Układ obrony przeciwtorpedowej składał się z trzech grodzi wzdłużnych, przebiegających od wręgi nr 64 do nr 162. Ich grubość, w kolejności od zewnętrznej, wynosiła 10 mm, 19 mm i 19 mm, na śródokręciu pierwsza z nich znajdowała się w odległości 1,37 m od burty, pozostałe – w odległości po 0,91 m od poprzedniej. W rejonie śródokręcia system ten uzupełniały dwie grodzie wzdłużne dzielące pomieszczenia maszynowni i kotłowni. Obliczano, że system ten będzie w stanie wytrzymać eksplozję głowicy torpedy zawierającej 182 kg TNT.
Najpoważniejszym niedociągnięciem konstrukcyjnym, biorąc pod uwagę ochronę bierną okrętu, był brak funkcjonalnego podziału siłowni okrętu na osobne sekcje: ze względu na "uwspólnione" magistrale parowe nie można było uzyskać takiego trybu pracy, w którym każdy z wałów byłby napędzany przez osobny zespół turbiny i sprzężonych z nią kotłów. W rezultacie penetracja przez torpedę w okolicach kotłowni-maszynowni mogła unieruchomić cały system napędowy okrętu. Okręt był generalnie wystarczająco podzielony na sekcje, aby uchronić jednostkę przed destrukcją, jednak raport z uszkodzeń sporządzony przez Biuro Okrętów po utracie „Horneta”, wprost stwierdza że przyczyną jego utraty było unieruchomienie okrętu i niemożliwość odholowania go ze strefy działań.
Służba jednostki.
Po przybyciu w listopadzie 1941 roku do Norfolk, „Hornet” po raz pierwszy spotkał się tam między innymi z „Yorkownem”, okrętem wiodącym swojego typu, przed jego wypłynięciem w drogę na Pacyfik. W chwili japońskiego ataku na Pearl Harbor, okręt nie był jeszcze w pełni obsadzony przez załogę - dopiero 23 grudnia na okręcie zaokrętowali się mechanicy i inni członkowie obsługi grupy lotniczej Hornet Air Group (tudzież „Air Group 8”).
Dzień później na okręcie po raz pierwszy wylądowała część jego grupy lotniczej – 66 samolotów: 15 Grumman F4F-3 Wildcat eskadry myśliwskiej VF-8, 24 dwupłatowe Curtiss SBC-4 Helldiver eskadr bombowców nurkujących VB-8 i VS-8 oraz 9 maszyn torpedowych Douglas TBD Devastator eskadry VT-8. Do pełnego ukompletowania grupy lotniczej nie było wystarczającej liczby maszyn. Oficerem lotniczym odpowiedzialnym za zaopatrywanie pilotów w informacje oraz kierowanie startami i lądowaniami został kmdr por. Apollo Soucek, podczas gdy dowódcą grupy lotniczej Hornet Air Group, mianowany został kmdr ppor. Stanhope Ring. Dowództwo pokładu startowego sprawował "flight deck officer" kpt. Stephen Jurika, dowództwa natomiast poszczególnych eskadr objęli komandorzy podporucznicy: Samuel G. Mitchell (VF-8), Robert R. Johnson (VB-8), Walter F. Rodee (VS-8) oraz John Waldron (VT-8).
W tym samym dniu „Hornet” rozpoczął swój rejs dziewiczy w kierunku Dry Tortugas na Florida Keys – w drodze na południe samoloty „Horneta” zapewniały ochronę przeciwpodwodną pancernikom USS „Washington” (BB-56) i „North Carolina” (BB-55). Z powodu awarii silnika rozbił się wówczas jeden z bombowców nurkujących Dauntless eskadry VS-8. W trakcie intensywnych treningów doszło także do kilku wypadków przy startach i lądowaniach na pokładzie.
W odróżnieniu jednak od wcześniejszych rejsów dziewiczych swoich okrętów siostrzanych, „Hornet” odbywał swój pierwszy oficjalny rejs w ścisłym reżimie wojennym. Na obszarze Zatoki Meksykańskiej okręt prowadził wówczas intensywne testy przy maksymalnej prędkości, ćwiczenia zespołów kontroli uszkodzeń i ćwiczenia artyleryjskie, a także symulowane ataki bombowe i torpedowe. Ostatecznie kmdr Mitscher przekazał dowódcy floty adm. Starkowi meldunek o pełnej gotowości okrętu do wojny „w każdym czasie i w każdym miejscu”, pod warunkiem jednak pełnego ukompletowania grupy lotniczej. W rzeczywistości jednak 70 procent pilotów grupy lotniczej „Horneta” stanowili nowicjusze, podporucznicy świeżo po Akademii i przeszkoleniu lotniczym w Pensacoli – nawet dowódca eskadry myśliwskiej VF-8 „Pat” Mitchell nigdy wcześniej przed wyruszeniem okrętu na Florida Keys, nie lądował F4F na pokładzie lotniskowca. Kilka wypadków podczas startów i lądowań na pokładzie w czasie rejsu dziewiczego było wprost rezultatem braku doświadczenia młodych pilotów
Gdy okręt przygotowywał się do drogi powrotnej na północ, okazało się, że bomby głebinowe na pokładzie USS „Noa” (DD-343) – jedynego dostępnego niszczyciela – permanentnie zawodzą. Z braku więc innych jednostek eskorty, okręt samotnie popłynął na północ, utrzymując maksymalną prędkość celem ochrony przed atakami niemieckich U-Bootów. 30 stycznia 1942 roku CV-8 dotarł do bazy marynarki w Wirginii, już jednak 2 lutego rozpoczęły się przygotowania do ponownego wyjścia w morze, zaś z pobliskiego lotniska przykołowały dwa bombowce armii North American B-25 Mitchell, które okrętowy dźwig podniósł na pokład. Wydarzenie to utrzymywane było wówczas w tak dużej tajemnicy, że nie zostało odnotowane w dzienniku okrętowym, ani też w żadnej innej urzędowej dokumentacji. Zaraz potem okręt opuścił Naval Station Norfolk, a o godzinie 01:27 po południu, pierwszy z bombowców, z workami wypełnionymi piaskiem w komorze bombowej symulującymi połowę ładunku bombowego, udanie wystartował z pokładu. Kilka godzin później drugi samolot, z symulacją pełnego ładunku bombowego, uniósł się w powietrze. Po zakończeniu tych testów okręt powrócił do Norfolk, gdzie pozostał do marca, otrzymując w tym czasie nowe malowanie według zmodyfikowanego wzoru "Measure 12".
Rajd na Tokio.
20 marca 1942 roku „Hornet” przybył do San Diego. W trakcie krótkiego trzydniowego postoju w Kalifornii, okręt otrzymał nowe myśliwce F4F-4, które zastąpiły Wildcaty w starszej wersji bez składanych skrzydeł oraz bombowce nurkujące SBD-3 Dauntless, które zastąpiły starsze dwupłatowce Curtisa. Po kilkudniowym treningu pilotów na nowych samolotach, 30 marca okręt udał się do Alameda, gdzie 1 kwietnia własny okrętowy dźwig „Horneta” przeniósł na pokład startowy 17 średnich dwusilnikowych bombowców armii B-25 Mitchell. W operacji wziąć miało udział 16 samolotów, postanowiono jednak zabrać na pokład jeden samolot rezerwowy. Okręt zabrał pod pokład także 60 przeznaczonych dla średnich bombowców 500-funtowych (226,8 kg) bomb lotniczych.
Cel załadunku średnich bombowców i następnego rejsu, utrzymywany był ścisłej tajemnicy. Z wyjątkiem ścisłego dowództwa okrętu i grupy lotniczej, załoga „Horneta” nie została początkowo poinformowana o celu rejsu, w dzienniku okrętowym nie została nawet odnotowana obecność na pokładzie bombowców B-25. 2 kwietnia drogą przez zatokę San Francisco „Hornet” opuścił Kalifornię, udając się na środkowy Pacyfik. Jego oznaczoną jako Task Force 18 (TF18) grupę, niedaleko od wybrzeża utworzyły wówczas krążownik lekki USS „Nashville” (CL-43) i ciężki krążownik USS „Vincennes” (CA-44), tankowiec floty USS „Cimarron” (AO-22) oraz 22. dywizjon niszczycieli. Dopiero po wyjściu okrętu na pełny ocean, kmdr Mitscher ogłosił publicznie cel rejsu własnej załodze oraz załogom towarzyszących „Hornetowi” okrętów.
Ponieważ pokład startowy „Horneta” był zajęty przez zaparkowane B-25, jego własna grupa lotnicza nie mogła prowadzić operacji lotniczych. W związku z tym osłonę lotniczą zespołowi w trakcie operacji zapewnić miała grupa lotnicza USS „Enterprise” (CV-6). USS „Enterprise” wchodził w skład bazującego w Pearl Harbor Task Force 16 i dowodzonego przez admirała Williama Halseya. Oba zespoły okrętów połączyły się 13 kwietnia na północ od Hawajów, i tworząc jeden zespół TF16 w składzie z czterema krążownikami, ośmioma niszczycielami i dwoma zbiornikowcami, pod dowództwem adm. Halseya razem popłynęły na zachód.
Plan operacyjny przewidywał zbombardowanie zakładów zbrojeniowych w Tokio, Osace, Nagoi oraz Kobe. W tym celu B-25 miały wystartować z pokładów 18 kwietnia po południu, w odległości 600 mil od Wysp Japońskich. W wypadku jednak wcześniejszego wykrycia amerykańskiego zespołu uderzeniowego, blokujące pokład startowy bombowce B-25 miały zostać zepchnięte do morza, zaś z pokładu hangarowego podniesione miały być własne samoloty „Horneta”, które miały następnie przyłączyć się do obrony zespołu przez samoloty Enterprise Air Grup.
W trakcie rejsu ppłk. Doolittle wciąż usiłował nakłonić adm. Halseya do startu bombowców w odległości 400 mil od Japonii, na co dowodzący całą operacją Halsey ostatecznie przystał. Zastrzegł jednak, że w razie wykrycia przez Japończyków amerykańskiego zespołu, wyda rozkaz startu natychmiastowego. 17 kwietnia, dzień przed planowanym startem bombowców, wszystkie okręty ukończyły tankowanie z towarzyszących zbiornikowców, a członkowie zespołów obsługi lotniczej rozpoczęli tankowanie i uzbrajanie bombowców B-25. W warunkach stale pogarszającej się pogody, nocą z 17 na 18 kwietnia operatorzy radarów na okrętach amerykańskiego zespołu zaczęli odbierać echa niezidentyfikowanych obiektów w morzu. Spowodowało to ogłoszenie alarmów bojowych na wszystkich jednostkach. Wcześniejsze wykrycie wrogich jednostek dzięki radarom pozwoliło na ominięcie ich w ciemności i zapobiegło wykryciu amerykańskiego zespołu uderzeniowego. Pierwsza generacja amerykańskich radarów nie zdołała jednak wykryć z wyprzedzeniem drugiej linii japońskiego dozoru aż do godziny 7:45 rano, gdy przejęta przez japońską marynarkę łódź rybacka „Nitto Maru” znalazła się w bezpośredniej odległości od amerykańskiego zespołu. Została wprawdzie zatopiona ogniem z krążowników i myśliwców „Enterprise”, przed zatonięciem zdołała jednak wysłać przechwyconą na „Hornecie” wiadomość radiową do Tokio o „trzech amerykańskich lotniskowcach 650 mil na wschód od Inubōsaki”.
Admirał Halsey nakazał natychmiastowy start bombowców B-25 z „Horneta”. Jako pierwsza ruszyła prowadzona przez ppłk Dolittle'a maszyna o numerze 40-2344. W trakcie startu doszło do wypadku na pokładzie, gdy płaty śmigła jednej ze startujących maszyn rozerwały ramię jednego z członków obsługi pokładu startowego. Po opuszczeniu pokładu przez średnie bombowce, „Hornet” natychmiast zawrócił wraz z innymi okrętami, kierując się na północny wschód, a samoloty jego grupy lotniczej przyłączyły się do bojowych patroli powietrznych ("Combat Air Patrol") nad TF-16. Próba przechwycenia amerykańskiego zespołu operacyjnego podjęta przez admirała Yamamoto, który wyznaczył w tym celu wracające wówczas z rajdu na Ocean Indyjski lotniskowce „Akagi”, „Hiryu” i „Sōryū” nie powiodła się. „Hornet” wraz z innymi okrętami zespołu bez przeszkód dotarł do Pearl Harbor 25 kwietnia 1942 roku, gdzie jego grupa powietrzna wylądowała na lotnisku Ewa.
Sposób przeprowadzenia ataku i udział w nim „Horneta” utrzymywany był w tajemnicy. Zapytany przez reporterów prezydent Roosevelt poinformował, że amerykańskie bombowce wystartowały z tajnej bazy „Shangri-La”. Przez bombardowanie nieprzyjacielskiej stolicy, udziałem „Horneta” stało się pierwsze w historii wykorzystanie lotniskowców w roli strategicznej. Jakkolwiek operacja ta nie przyniosła Japonii znacznych szkód materialnych czy wojskowych, miała jednak strategiczne konsekwencje dla dalszego przebiegu wojny, ostatecznie przesądzając o podjęciu przez dowództwo japońskie decyzji o ataku na Midway, i wzmocniła morale amerykańskiego społeczeństwa.
Bitwa pod Midway.
Od początku wojny celem adm. Yamamoto, który zdominował planowanie strategiczne Imperialnej Marynarki, było zniszczenie głównych sił amerykańskiej floty, zwłaszcza lotniskowców. Yamamoto przeforsował koncepcję ataku na Midway, najbardziej wysunięty na zachód bastion Amerykanów na Pacyfiku, co miało sprowokować flotę amerykańska do walnej bitwy (operacja MI). Amerykańska stacja wywiadu radiowego HYPO na Hawajach, potrafiła jednak dzięki złamaniu pewnej części japońskiego kodu marynarki JN-25b, odczytać zamiary dowódcy Połączonej Floty, co pozwoliło admirałowi Nimitzowi na zastawienie pułapki na lotniskowce Kidō Butai adm. Chūichi Nagumo. Według planu admirała Nimitza, amerykańskie lotniskowce przeprowadzić miały atak z flanki, w chwili gdy samoloty Kido Butai bombardować będą Midway.
28 maja „Hornet” wyszedł z bazy Pearl Harbor jako część grupy Task Force 16 pod dowództwem kadm. Raymonda Spruance'a na pokładzie USS „Enterprise” (CV-6). Dowództwo okrętu wciąż sprawował oficjalnie kmdr. Marc „Pete” Mitscher. Na pokładzie jednostki znalazł się już jednak także jego następca, kmdr. Charles Mason, który jednak nie objął jeszcze dowództwa. Po południu tego dnia niedaleko wyspy Kauaʻi, na pokładzie wylądowała grupa lotnicza okrętu, która liczyła w tym rejsie 27 myśliwskich Wildcatów, 35 bombowców nurkujących SBD Dauntless oraz 15 torpedowych Devastatorów. Okręty udały się później do „Point Luck” – wyznaczonego rozkazem adm. Nimitza miejsca zgrupowania, 325 mil morskich na północny wschód od Midway.
2 czerwca, po uzupełnieniu paliwa z zbiornikowców floty, TF-16 przybył do „Point Luck”, gdzie wkrótce przypłynął także Task Force 17 z admirałem Frankiem Fletcherem na pokładzie prowizorycznie naprawionego „Yorktowna”, który objął ogólne dowództwo nad zespołami TF17 i TF16. „Hornet” był wówczas jedynym lotniskowcem bez admirała na pokładzie i bez odpowiadającej temu autoryzacji systemu łączności na odpowiednio wysokim poziomie tajności, toteż w przeciwieństwie do „Enterprise'a” i „Yorktowna” nie otrzymywał z Pearl Harbor wszystkich aktualizacji wywiadowczych.
Około 4:30 rano 4 czerwca, adm. Nagumo wysłał 108 samolotów do uderzenia na Midway. Adm. Fletcher otrzymał pierwszy kompletny raport o pozycji i składzie japońskich sił o godzinie 06:30. Rozkazał więc natychmiastowy start grup lotniczych „Enterprise'a” i „Horneta”, podczas gdy jego własny okręt musiał oczekiwać na powrót swojej grupy lotniczej z lotu rozpoznawczego
„Lot donikąd”.
O godzinie 6.38 szef sztabu Spruance’a przekazał na „Horneta” rozkaz z wytycznymi do operacji powietrznych (start o 7.00, „deferred departure” - opcja skoordynowanego odlotu w jednej formacji, „search-attack” – jeden dywizjon rozpoznawczy rozwinięty w formacji poszukiwawczej, grupy lotnicze poszczególnych lotniskowców miały działać niezależnie od siebie). Grupa „Horneta” otrzymała wytyczne i kurs do przechwycenia lotniskowców japońskich na odprawie przed startem. Zgodnie z ostatnimi raportami o pozycji Kido Butai, japońskie ugrupowanie uderzeniowe znajdowało się na południowy zachód, w odległości 155 mil od amerykańskich okrętów na kierunku 239°. Tymczasem kmdr. Mitscher wraz z dowódcą grupy lotniczej kmdr por. Stanhope Ringiem, wysłali samoloty „Horneta” dokładnie na zachód – w kierunku 265°. Mitscher, na podstawie meldunków wywiadu dostarczonych przed rejsem, według których japońskie ugrupowanie składa się z 4-5 lotniskowców, działających być może w dwóch niezależnych zespołach, oraz wyników rozpoznania lotniczego, które wykryło tylko 2 lotniskowce japońskie, wysyłając swoje samoloty na bardziej na północ miał zamiar uderzyć na drugi – jak sądził – niewykryty jeszcze zespół japońskich lotniskowców.
Mitscher polecił, by start grupy lotniczej odbył się wg starej, przedwojennej doktryny (najpierw samoloty myśliwskie, następnie bombowe SBD, następnie połowa eskadry torpedowej). W rezultacie samoloty które wystartowały, musiały oczekiwać w powietrzu 45 minut na podniesienie na pokład startowy i start pozostałej części eskadry VT-8, drastycznie zmniejszając w ten sposób ich promień działania. Ostatecznie grupa powietrzna „Horneta” znalazła się w powietrzu dopiero o 07:55.
Grupa podzielona była początkowo na dwie części. Dwie eskadry bombowców nurkujących leciały wraz z 10 myśliwcami Wildcat na wysokości 20 000 stóp (6100 metrów), eskadra Devastatorów natomiast znacznie niżej, na wysokości 1500 stóp (457 metrów), tak aby myśliwce mogły w razie potrzeby przyjść z góry pomocą powolnym bombowcom torpedowym. Bombowce nurkujące SBD-3 Dauntless wyposażone były w tym locie w bomby przeciwpancerne o masie 1000 funtów (454 kg) lub 500 funtów (227 kg), zaś Devastatory w torpedy lotnicze Mark XIII.
Po 30 minutach lotu, w akcie niesubordynacji, dowodzący eskadrą torpedową VT-8 kmdr. ppor. John Waldron, który jeszcze przed startem sygnalizował, że nakazany przez kmdr. Mitshera i Ringa kierunek 265° jest błędny, wyłamał się z formacji i poprowadził swoją eskadrę w kierunku 240° – jak się okazało później wprost na Kido Butai. Pozostałe elementy formacji kontynuowały lot pierwotnym kursem, jednak w przewidywanym punkcie przechwycenia nie odnaleziono japońskiej floty. Już około godziny 09:00 piloci sygnalizowali dowódcom eskadr, że zapasy paliwa spadają poniżej poziomu zapewniającego bezpieczny powrót do „Horneta”. Zagrożeni brakiem paliwa piloci, pojedynczo i grupami – ryzykując postawieniem przed sądem wojennym – odłączali się od ugrupowania, usiłując wrócić na własny okręt. Jako pierwsze zaczęły opuszczać formację samoloty eskadry myśliwskiej. O godzinie 09:15 dowódca VF-8, bez informowania Ringa, wydał rozkaz powrotu na „Horneta” także tym samolotom eskadry, które wytrwały do tej pory w formacji. Eskadrze myśliwskiej nie udało się jednak odnaleźć swojego okrętu – zaobserwowano wprawdzie ślady torowe TF-16, jednak uznano je za ślady okrętów japońskich, i do godziny 10:50 wszystkie samoloty eskadry wodowały w oceanie
Dowódca VB-8, kpt. Robert R. Johnson, na podstawie przechwyconych radiowych rozmów załóg VT-8 atakujących siły japońskie, o 9:20 nakazał swoim podwładnym, także wbrew woli dowódcy grupy powietrznej „Horneta”, obrać kurs południowo-zachodni na przechwycenie wykrytych japońskich lotniskowców. Ponieważ jednak w tym czasie siły Kido-butai zmieniły kurs, samoloty VB-8 minęły je na trawersie nie dostrzegając ich. Ostatecznie jedna sekcja eskadry (3 samoloty), której udało się odebrać sygnały radiolatarni macierzystego okrętu, powróciła na „Horneta”, pozostałe, naprowadzone przez napotkaną PBY Catalinę, poleciały na Midway – 3 z nich musiały po drodze wodować. O 9.40 także kpt. Walter F. Rodee, dowódca VS-8, ze względu na krytycznie niski poziom paliwa, dał swojej eskadrze rozkaz powrotu na macierzysty lotniskowiec. Jedynie kmdr por. Ring kontynuował lot kursem 265° przez kolejne kilka minut, lecz w końcu też zawrócił. Wszystkie samoloty z tej grupy dotarły na „Horneta”. W rezultacie, przedpołudniowa akcja tej części grupy lotniczej „Horneta”, którą poprowadził kpt. Ring, zyskała w opracowaniach historycznych miano „lotu donikąd”.
Atak VT-8.
Po odłączeniu się od reszty Air Group 8, kmdr ppor. Waldron nakazał swojej eskadrze utworzenie szerokiego szyku poszukiwaniowego, tak aby zwiększyć szanse na wykrycie wrogich jednostek, i około godziny 09:15 kilku pilotów zauważyło czarne smugi okrętów na horyzoncie, które właśnie ukończyły przyjmowanie na pokłady wracających znad Midway bombowców kmdra por. Jōichiego Tomonagi.
Dowódca VT-8 zmienił kurs swojej eskadry, która łagodnym ślizgiem zaczęła obniżać lot. Już jednak przed dotarciem eskadry Waldrona nad Kido Butai, VT-8 została dostrzeżona przez japoński samolot, na północny wschód od cesarskich okrętów. Dysponujące po przyjęciu samolotów możliwością nieskrępowanego manewru lotniskowce, zwiększyły prędkość i obróciły się rufami do Devastatorów, zwiększając przez to czas i dystans, który powolne samoloty musiały pokonać. Pozbawione eskorty własnych samolotów myśliwskich, samoloty torpedowe „Horneta” zostały jeden po drugim zestrzelone przez japońskich myśliwców Mitsubishi A6M „Zero” i artylerię okrętów.
Jedynym ocalałym lotnikiem eskadry był ppor. George Gay, który ze swojej uszkodzonej maszyny z nieżywym już tylnym strzelcem-radiooperatorem, zdołał zrzucić torpedę w kierunku lotniskowca z odległości 800 jardów (731 metrów), przeleciał nad jego mostkiem, po czym – ostrzeliwany przez „Zero” – z przestrzelonymi lotkami i sterami wodował wewnątrz ugrupowania japońskich okrętów. Zaatakowany przez Gaya „Sōryū” zdołał jednak wymanewrować zmierzającą w jego kierunku torpedę.
Wbrew dominującym przez dziesięciolecia po bitwie poglądom, atak VT-8 „Horneta”, nie był – podobnie jak atak VT-6 „Enterprise'a” – czynnikiem ułatwiającym atak bombowcom nurkującym przez ściągnięcie myśliwców CAP na niski pułap. Rzeczywistym wkładem eskadry torpedowej „Horneta” było pozbawienie admirała Nagumo swobody manewru i odwleczenie w czasie przygotowywanego uderzenia na lotniskowce admirała Fletchera (niemożliwe było podniesienie z hangarów samolotów i ustawienie ich na pokładach startowych lotniskowców, które gwałtownie manewrowały w celu obrony przed atakującymi samolotami). Atak VT-8 ułatwił także atak eskadrze VT-6 z Enterprise Air Group, gdyż japońskie myśliwce CAP musiały przelecieć z północnego wschodu około 30 mil na południe, celem przechwycenia samolotów torpedowych z USS „Enterprise” (CV-6).
Powrót grupy lotniczej.
Na „Hornecie” los jego grupy lotniczej długo był nieznany. W przekazach radiowych nie padały jakiekolwiek informacje identyfikujące eskadry lub ludzi, którzy mogliby należeć do grupy „Horneta”. Dopiero gdy około 11:30 na pokładzie wylądował kmdr por. Ring z częścią skrzydła lotniczego okrętu, kmdr Mitscher dowiedział się, że lot jego grupy był całkowicie bezowocny.
Piloci, którym udało się dolecieć do Midway, po zatankowaniu tam wrócili na „Horneta”. Niektórych spośród tych pilotów, którzy zostali zmuszeni do wodowania, uratowały w następnych dniach samoloty patrolowe i kutry, jednak dwóch pilotów VF-8 nie odnaleziono. Okręt stracił ostatecznie 39 z 77 wysłanych rano samolotów, nie osiągając niczego podczas porannej akcji.
Krótko po powrocie resztek grupy Ringa japońskie samoloty zaatakowały „Yorktowna”. W obronie atakowanego okrętu flagowego admirała Fletchera wzięły udział także cztery Wildcaty z CAP „Horneta”. Ponieważ „Yorktown” został uszkodzony, „Hornet” przyjmował na swój pokład nie tylko własne maszyny CAP, ale i niektóre samoloty „Yorktowna”. Jedną z nich był uszkodzony F4F-4 Wildcat rannego porucznika Dana Shaeedy'ego z eskadry myśliwskiej VF-3 Johna Thacha. W momencie twardego przyziemienia załamało się prawe podwozie tego samolotu i uszkodzony został mechanizm spustowy karabinów maszynowych 12,7 mm myśliwca, w wyniku czego automatycznie otworzyły one ogień, zabijając pięć oraz raniąc 20 osób na pokładzie startowym „Horneta”. Jednym z zabitych został wówczas kpt. mar. Royal R. Ingersoll, syn dowódcy Floty Atlantyku adm. Royala Ingersolla.
Dalsze ataki.
O godzinie 14:30 4 czerwca por. Samuel Adams, prowadzący z eskadrą VS-5 „Yorktowna” rozpoznanie, wykrył w namiarze 279° i odległości 110 mil od „Yorktowna” czwarty japoński lotniskowiec. Jego raport o tym dotarł o 14.45 na „Horneta”, i kmdr Mitscher rozkazał swojej grupie lotniczej przygotować się do uderzenia. Nie otrzymawszy jednak natychmiastowego rozkazu przeprowadzenia ataku od adm. Spruance'a, o godzinie 15:10 zerwał gotowość grupy do startu, celem przyjęcia na pokład eskadry bombowców VB-8, która powracała z Midway, oraz siedmiu myśliwców CAP. W rezultacie opóźnienia, związanego z przyjmowaniem tych samolotów, dopiero o 16.04 z „Horneta” zaczęły startować maszyny drugiej fali ataku (16 SBD z bombami 1000- i 500-funtowymi). Dwie z nich, z powodu awarii silników, musiały zawrócić, ponadto, wskutek błędnego manewrowania okrętu, pozostałe z przygotowywanych do startu samolotów (w tym maszyny dowódcy grupy i dowódców eskadr) nie mogły przystąpić do startu. Grupa „Horneta” dotarła nad „Hiryu”, gdy ten już płonął, ciężko uszkodzony godzinę wcześniej przez Dauntlessy połączonej grupy powietrznej „Enterprise” i „Yorktowna”.
W związku z tym jej dowódca, por. Edgar E. Stebbins, uznał, że płonący na całej długości okręt nie jest już wartościowym celem, i podzielił więc swoją grupę do ataku na towarzyszące wciąż „Hiryu” okręty eskorty. Wobec braku w powietrzu jakichkolwiek japońskich myśliwców oraz przy relatywnie słabym ogniu przeciwlotniczym okrętów, piloci „Horneta” zgłosili trafienie pancernika 2 bombami tysiąc funtowymi i jedną 500-funtową, a także dwukrotnie trafienie ciężkiego krążownika. W rzeczywistości jednak nie trafili w ani jeden wrogi okręt, choć nie ponieśli też strat.
5 czerwca lotnictwo pokładowe TF16 poszukiwało japońskich jednostek, uszkodzonych w akcjach dnia poprzedniego. W trakcie tych poszukiwań 26 bombowców „Horneta” napotkało w odległości 278 mil od własnego lotniskowca japoński niszczyciel „Tanikaze”, który został wysłany dla ustalenia losów „Hiryu” oraz podniesienia rozbitków. Pomimo tego, że zapadał zmrok i bombowce nurkujące miały już bardzo mało paliwa, piloci przystąpili do ataku, jednak nie trafili w gwałtownie manewrującą japońską jednostkę. Powracające do TF16 samoloty „Horneta” lądowały po zmroku, dzięki zapalonym na „Enterprise” i ich własnym okręcie światłach, przy czym niektórzy piloci z braku paliwa musieli wodować.
Następnego dnia rano samoloty „Enterprise”, prowadzące rozpoznanie, wykryły wycofujące się spod Midway dwa uszkodzone w kolizji japońskie ciężkie krążowniki - „Mikuma” oraz „Mogami”. W wyniku przeprowadzonych ataków lotniczych zatopiony został krążownik „Mikuma”. Bombowce VB-8 i VS-8 w trakcie tych nalotów uzyskały 3 trafienia na „Mikumie” oraz po jednym na „Mogami” i niszczycielu „Arashio”. W bitwie o Midway „Hornet stracił 5 SBD, 15 TBD i 12 F4F, zginęło 18 pilotów i 16 członków załóg.
Nowa grupa lotnicza.
11 czerwca 1942 roku, jeszcze przed powrotem do Pearl Harbor, „Hornet” otrzymał z przewożącej samoloty „Saratogi” 10 bombowców torpedowych TBF-1 Avenger, które zaczęły tymczasowo tworzyć odtworzoną VT-8, oraz dziewięć SBD Dauntless celem uzupełnienia strat. Do 25 sierpnia Hornet otrzymał niemal całkowicie nową grupę lotniczą. Stanowiska opuścili wszyscy oficerowie dowództwa lotniczego, większość też doświadczonych pilotów została przeniesiona do innych eskadr bądź wysłana do Stanów Zjednoczonych. Dowództwo lotniskowca objął kmdr. Charles Mason. Kmdr. Mitscher zaś 13 czerwca 1942 roku przedstawił oficjalny raport bojowy, który do dziś jest przedmiotem kontrowersji, zwłaszcza w zakresie kursu bojowego grupy lotniczej „Horneta” 4 czerwca rano. Wątpliwości i kontrowersje związane z uczestnictwem USS „Hornet” (CV-8) w bitwie pod Midway oraz sprzeczności w raporcie Mitschera spowodowały także, że były dowódca „Horneta” i jeden z pionierów amerykańskiego lotnictwa morskiego utracił zaufanie dowódcy Floty Pacyfiku adm. Nimitza, i na dłuższy czas został odsunięty od dowodzenia lotnictwem pokładowym. Dotychczasowy zastępca dowódcy George Henderson przeszedł do pracy biurowej w przygotowaniu do objęcia dowództwa lekkiego lotniskowca USS „Princeton” (CVL-23).
Nie cieszący się dotąd szacunkiem pilotów dotychczasowy dowódca grupy lotniczej Stanhope Ring, po powrocie okrętu do Pearl Harbor spotykał się z daleko posuniętym ostracyzmem wśród nich, i wkrótce został odesłany na stanowisko biurowe na kontynencie. Oficer lotniczy kmdr por. Apollo Soucek został I oficerem okrętu, zaś nawigator Frank Aker opuścił stanowisko, udając się do Waszyngtonu z przydziałem na stanowisko w departamencie marynarki. Jego stanowisko na „Hornecie” objął kmdr por. Robert Lockhart, natomiast oficerem lotniczym mianowany został kmdr por. Marcel Gouin.
Na miejsce kmdr ppor. Ringa dowódcą Hornet Air Group został mianowany dotychczasowy dowódca VS-8 kmdr ppor. Walter Rodee, dowództwo zaś całkowicie nowej eskadry torpedowej, oznaczonej jako VT-6, objął kpt. Edwin Parker, który w bitwie na Morzu Koralowym wyróżnił się brawurowym atakiem na Shōkaku. Eskadra ta otrzymała nowe samoloty torpedowo-bombowe Grumman TBF Avenger. Piloci eskadry myśliwskiej VF-8 zostali stopniowo rozdysponowani, 25 sierpnia zaś eskadra została rozwiązana. W jej miejsce utworzona została nowa eskadra VF-72, przy czym „Hornet” otrzymał 36 nowych maszyn F4F-4 Wildcat przyprowadzonych przez kmdr ppor. Mike'a Sancheza, któremu zostało powierzone dowództwo nowej eskadry. Dowództwo VB-8 otrzymał jej dotychczasowy pilot kpt. A. B. Tucker, natomiast dowódcą VS-8 został kmdr ppor. William „Gus” Wilhelm.
Nieuszkodzony w trakcie bitwy okręt nie został poddany żadnym naprawom, jednak nie spełniająca nadziei antena radaru SC została zastąpiona anteną radaru CXAM ściągniętą z uszkodzonego w Pearl Harbor pancernika USS „California” (BB-44).
Kampania na Salomonach.
17 sierpnia 1942 roku, niemal dwa tygodnie po rozpoczęciu kampanii na Wyspach Salomona, „Hornet” opuścił Pearl Harbor i w towarzystwie dwóch krążowników, sześciu niszczycieli oraz zbiornikowca, popłynął na południowy Pacyfik. Z ponad setką samolotów na pokładzie i towarzyszącymi mu jednostkami, utworzył wówczas Task Force 17 – pod dowództwem byłego dowódcy „Enterprise” kontradmirała Georga Murraya – i udał się na Wyspy Salomona. W ten sposób „Hornet” po raz pierwszy płynął z oficerem flagowym na pokładzie. Wkrótce po przybyciu w rejon Salomonów, krótko po bitwie koło Wschodnich Wysp Salomona, okręt dostarczył Wildcaty dla Cactus Air Force na Guadalcanalu, później został przydzielony do zespołu z lotniskowcem USS „Wasp” (CV-7), celem zapewnienia ochrony powietrznej dla transportu 7. pułku marines, będącego częścią broniącej się na wyspie 1. Dywizji Marines.
15 września zespół amerykański został zaatakowany przez japoński okręt podwodny I-19. Jedna z wystrzelonych w jednej salwie sześciu torped wz. 95 zagroziła „Hornetowi”, który zdołał ją jednak wymanewrować dzięki ostrym zwrotom na ster- i bakburtę.
W związku z tym wydarzeniem, na „Hornecie” zarządzono wielki program zdzierania farb i innych materiałów łatwopalnych z wnętrza okrętu, który do 30 września został ukończony w 50 procentach. Na poczekaniu opracowano też specjalny system utrzymywania sekcji zbiorników paliwa lotniczego w stałym wypełnieniu gazem obojętnym CO2, oraz stałego wypełnienia przewodów paliwowych dwutlenkiem węgla w każdej chwili, gdy nie są wykorzystywane. Drastycznie zwiększono liczbę ćwiczeń zespołów kontroli uszkodzeń, opracowano nawet nowy usprawniony system zaopatrywania w żywność członków załogi oraz marines na stanowiskach bojowych podczas alarmu bojowego. Tymczasem do końca września okręt prowadził patrole, po czym udał się do Numei w Nowej Kaledonii. W drodze przeprowadził ćwiczenia z awaryjnego opuszczania okrętu, podczas których 60% załogi opuściło jednostkę po linach na tratwy ratunkowe i łodzie.
Rajd na Wyspę Bougainville’a.
Po krótkim pobycie w Nowej Kaledonii, wykorzystanym na pobranie zaopatrzenia, Hornet wyszedł z Numei jako trzon Task Force 17 w towarzystwie ciężkich krążowników USS „Northampton” (CA-26) i „Pensacola” (CA-24) oraz krążowników przeciwlotniczych „Juneau” (CL-52) i „San Diego” (CL-53). W tym czasie wojska japońskie okupowały wszystkie wyspy Salomonów na północ od Guadalcanalu, na rozkaz adm. Yamamoto budując na kilku z nich nowe lotniska. Wyspy te zapewniały też wygodne kotwicowiska dla krążowników, niszczycieli i transportowców, skąd mogły przeprowadzać nocne dostawy i rajdy w kierunku Guadalcanalu. Celem zakłócenia ich operacji samoloty Cactus Air Force z Guadalcanalu zaatakować miały japońskie lotniska i żeglugę w pobliżu Zatoki Rekata na północy Santa Isabel, ciężkie bombowce Boeing B-17 Flying Fortress z Espiritu Santo japońskie bazy na wyspie Buka w pobliżu wyspy Bougainville’a, Dauntlessy natomiast Air Group 8 zaatakować miały lotniska na samej wyspie Bougainville’a i kotwicowiska w pobliżu Faisi. Atak „Horneta”, przeprowadzony 5 października wcześnie rano, okazał się jednak bardzo nieefektywny. Przy złej pogodzie i niskiej podstawie chmur, 57 samolotów grupy uderzeniowej, przy panującym jeszcze mroku, nie było w stanie utrzymać jednolitej formacji, toteż grupa podzieliła się na odrębne zespoły, które miały trudności w odnalezieniu celów. Poszczególni piloci Dauntlessów i uzbrojonych w bomby zamiast torped Avengerów raportowali wprawdzie trafienie ciężkiego krążownika oraz transportowca, jednak jednostki te nie odniosły prawdopodobnie żadnych uszkodzeń. Kilku pilotów myśliwskich Wildcatów raportowało także ostrzelanie japońskich niszczycieli. Osiem – ogółem – zrzuconych w tym rajdzie bomb 1000-funtowych (453 kg) i 32 bomby 500-funtowe, wyrządziło jedynie minimalne szkody siłom japońskim.
Rajd „Horneta” na Wyspę Bougainville’a nie był więc sukcesem z taktycznego punktu widzenia, nie był jednak bezowocny. Zakłócił bowiem japońskie operacje w rejonie, co umożliwiło odpowiadającemu za konwoje na Guadalcanal adm. Richmondowi Turnerowi, zapoczątkowanie dostawy pierwszego od lądowania dwa miesiące wcześniej wzmocnienia garnizonu na wyspie. W drodze powrotnej „Horneta” na stały akwen jego patroli 170 mil na południowy zachód od Guadalcanalu, jego myśliwce CAP zestrzeliły parę wysłanych na jego poszukiwania japońskich bombowców Mitsubishi typu 97. Radar CXAM „Horneta” wykrył też trzeci bombowiec, jednak wysłane na jego przechwycenie Wildcaty zidentyfikowały go jako prowadzącego rozpoznanie dalekiego zasięgu amerykańskiego B-17, wschodzącego w skład sił powietrznych dowodzonych przez gen. Douglasa MacArthura.
Bitwa pod Santa Cruz.
Od początku października 1943 japońskie dowództwo planowało ofensywę, mającą na celu przejęcie kontroli nad wyspą Guadalcanal i znajdującym się na niej lotniskiem. Na potrzeby tej ofensywy adm. Yamamoto zgromadził na Salomonach siły Połączonej Floty, w składzie czterech pancerników, dwóch lotniskowców floty, trzech lotniskowców lekkich, ośmiu krążowników ciężkich i trzech lekkich, a także 37 niszczycieli, pod ogólnym dowództwem wiceadmirała Nobutake Kondō. Adm. Nimitz, dzięki pracy wywiadu, znał zamierzenia przeciwnika, jednak początkowo, po uszkodzeniu bombami „Enterprise” 24 sierpnia, storpedowaniu „Saratogi” 31 sierpnia i zatopieniu „Waspa” 15 września, jedynym zespołem operacyjnym na południowym Pacyfiku, który mógł przeciwstawić siłom japońskim, był TF-17 z USS „Hornet”. Dopiero 24 października, na północny-zachód od Nowych Hebrydów, dołączył do tego zespołu powracający z remontu w Pearl Harbor USS „Enterprise” (CV-6) ze swoim zespołem operacyjnym (TF-16). Zespoły operacyjne obydwu lotniskowców utworzyły Task Force 61 pod dowództwem adm. Thomasa Kinkaida.
Wcześnie rano 25 października jednostki japońskiej armii na Guadalcanalu bezpodstawnie poinformowały adm. Yamamoto o zdobyciu Henderson Field, w związku z czym siły Połączonej Floty okrążając od północnego wschodu wyspę Malaita wyruszyły na południe. W tym czasie Task Force 61 z „Enterprise” i „Hornetem” zmierzał im naprzeciw. O 13:10 PBY Catalina z Espiritu Santo zlokalizowała dwa japońskie lotniskowce 360 mil na północ, płynące kursem południowo-wschodnim z prędkością 25 węzłów. Task Force 61 płynął na północny zachód od Santa Cruz, oczekując na wejście japońskich okrętów w pole zasięgu jego grupy uderzeniowej, zaś „Enterprise” – który dopiero co powrócił z remontu na Hawajach – wysłał na „Horneta” trzy Dauntlessy i dwa Avengery, celem uzupełnienia strat operacyjnych CV-8 z ostatnich kilku tygodni. Po potwierdzeniu przez „Horneta” pomyślnego lądowania przetransferowanych maszyn, okręt flagowy TF17 miał pod pokładem startowym 85 samolotów, w tym 31 SBD Dauntless (VS-8 i VB-8), 16 TBF Avenger (VT-6) i 38 F4F Wildcat (VF-72).
Atak Air Group 8.
Gdy następnego dnia tuż po 8 rano para prowadzących rozpoznanie Dauntlessów z VS-6 „Enterprise'a” ponownie zlokalizowała dwa japońskie lotniskowce z eskortą w odległości 200 mil na północny-zachód, to na grupie powietrznej „Horneta” spoczywać miał główny ciężar amerykańskiego uderzenia, podczas gdy maszyny „Big E” prowadzić miały przede wszystkim rozpoznanie i mniejsze ataki. 29 maszyn pierwszej grupy uderzeniowej „Horneta”, pod ogólnym dowództwem kmdr ppor. Gusa Wilhelma, jako pierwsze znalazły się w powietrzu. Natychmiast po starcie pierwszej grupy „Horneta”, windy pokładowe rozpoczęły podnoszenie na pokład startowy maszyn drugiej fali uderzenia Hornet Air Group, która korzystając z otwieranych ścian hangaru „Horneta”, przygotowywała się do startu już na pokładzie hangarowym. Druga grupa Horneta, prowadzona była przez dowódcę jego grupy lotniczej (CHAG – "Commander, Hornet Air Group") kmdr por. Waltera Rodee. O godzinie 9.10 wszystkie samoloty grup uderzeniowych HAG były w powietrzu. Na „Hornecie” pozostało 25 maszyn myśliwskich, do pełnienia roli CAP nad własnym zespołem.
W drodze do Kido Butai samoloty Air Group 8 minęły się w powietrzu z lecącą w przeciwnym kierunku japońską formacją uderzeniową. O godzinie 10:30 formacja odnalazła „Shōkaku” i „Zuihō”, do tego czasu Wildcatom eskadry VF-72 udało się nie dopuścić Mitsubishi A6M „Zero” do Dauntlessów HAG.
Ponieważ „Zuiho” płonął już po dwóch wcześniejszych trafieniach w pokład startowy przez samotną parę SBD z eskadry rozpoznawczej „Enterprise'a”, toteż Dauntlessy weszły w lot nurkowy, atakując bombami 1000-funtowymi okręt flagowy, „Shōkaku”.
Dowodzący eskadrą rozpoznawczą „Horneta” kmdr ppor. William „Gus” Widhelm, został w czasie podejścia do nurkowania zaatakowany przez dwa myśliwce „Zero”. Pierwszy z nich, który atakował czołowo, został przez Wilhelma zestrzelony, drugi jednak uszkodził silnik jego SBD, toteż dowódca VS-8 został zmuszony do przymusowego wodowania, i wraz z tylnym strzelcem/radiooperatorem został później wyłowiony z wody.
Mimo silnego ognia przeciwlotniczego, nurkujące bombowce „Horneta” zdołały trafić w pokład startowy „Shōkaku” trzema 1000-funtowymi bombami przeciwpancernymi, które przebiły się przez górny pokład i eksplodowały wewnątrz jednostki. Zespoły kontroli uszkodzeń „Shōkaku” zdołały wprawdzie opanować wywołany bombami pożar, jednak okręt utracił zdolność przyjmowania i wysyłania samolotów, została też sparaliżowana łączność jednostki, dlatego, na rozkaz admirała Nagumo, „Shōkaku” wyszedł z bitwy i udał się na północ.
W czasie gdy VS-8 atakowała „Shōkaku”, prowadzone przez zastępcę jej dowódcy kilka samolotów eskadry VB-8 – nie mogąc odnaleźć lotniskowców – odnalazło i zaatakowało krążownik „Chikuma” i trzy towarzyszące mu okręty 8. dywizjonu krążowników dowodzone przez adm. Chūichi Harę. Mimo bardzo silnego ognia przeciwlotniczego, Dauntlessy zdołały trafić w okręt dwiema 1000-funtowymi bombami, jedna z nich detonowała na pomoście bojowym krążownika raniąc jego dowódcę oraz zabijając kilkunastu oficerów i marynarzy, druga zaś rozerwała urządzenia kontroli artylerii głównej i uszkodziła jedną z wyrzutni torpedowych. Atak ten poprzedził atak wykonany przez grupę samolotów z VB-10 USS „Enterprise”, który spowodował dalsze uszkodzenia ciężkiego krążownika. Wkrótce potem, „Chikumę” zaatakowało kilka uzbrojonych w 500-funtowe bomby Avengerów, które uszkodziły inną z wyrzutni torpedowych oraz zniszczyły wodnosamolot, zaraz zaś później, inna grupa Avengerów z VT-8 – uzbrojona w torpedy – zaatakowała krążownik „Tone”, okręt flagowy adm. Hary. Atak samolotów torpedowych był nieskuteczny: dwie zrzucone torpedy Mark XIII zdefektowały w wodzie, jedna zablokowała się w luku bombowym, trzy pozostałe zaś zostały wymanewrowane przez krążownik.
Straty własne grupy powietrznej „Horneta” w ataku na japońskie okręty stanowiły dwa zestrzelone Wildcaty oraz dwa Dauntlessy. Żadna z japońskich jednostek nie została zatopiona, jednak atak Air Group 8 wyłączył z walki lotniskowiec „Shōkaku” i uszkodził krążownik „Chikuma”.
Obrona „Horneta”.
Japońska grupa lotnicza wystartowała zanim lotniskowce znalazły się pod uderzeniem amerykańskim. Japońską formację prowadzili kmdr ppor Mamoru Seki oraz kmdr ppor Shigeharu Murata. Pierwszy raport o zbliżających się bombowcach kmdr Murray otrzymał o 09:30. Obsługa pokładu startowego szybko przygotowała i wypuściła w powietrze zespół samolotów CAP (15 maszyn), opróżniono z paliwa przewody paliwowe, które wypełniono następnie CO2, po czym cała obsługa pokładów startowego i hangarowego, została odesłana do wolnych pomieszczeń nadbudówki, celem schronienia się przed atakiem. Ponieważ krótko po godzinie 10:00 „Enterprise” z okrętami swojej eskorty wszedł w szkwał, który ukrył go przed wrogimi samolotami, całe japońskie uderzenie skoncentrowało się na „Hornecie”. Japońskie ugrupowanie uderzeniowe zostało zlokalizowane w pobliżu okrętów przez radar CXAM krążownika USS „Northampton” (CA-26) z eskorty „Horneta”, nie zostało jednak wykryte przez radary żadnego z lotniskowców, zaś przekazana flagami kodu sygnałowego informacja o tym, dotarła na lotniskowce zbyt późno. Do obrony CV-8 zostały skierowane wszystkie dostępne samoloty CAP obu amerykańskich okrętów lotniczych, jednak niedoświadczony oficer, kierujący z pokładu „Enterprise” obroną myśliwską (FDO – "Fighter Director"), przekazywał pilotom w powietrzu informacje o kącie podejścia wrogiej formacji w relatywnej pozycji względem kursu „Enterprise”, która to informacja była bezużyteczna dla tych pilotów myśliwców, którzy nie mieli „Enterprise” w zasięgu wzroku. W wyniku wywołanego tym zamieszania, osiem myśliwców przeszło na naprowadzanie przez FDO „Horneta”. W rezultacie, przy pochmurnej pogodzie, większość z 37 Wildcatów prowadzących CAP nie przechwyciła wrogich samolotów, aż do momentu, gdy te znajdowały się już nad „Hornetem”. Jedynie osiem maszyn, które przeszły na naprowadzanie przez „Horneta”, zdołało zaatakować samoloty japońskie, zanim te rozdzieliły ugrupowanie w celu przeprowadzenia skoordynowanego ataku.
Działanie CAP nie zapobiegło wprawdzie japońskiemu atakowi, spowodowało jednak, że zwarta dotąd japońska formacja uległa pewnemu rozproszeniu. Prowadzący eskadrę „Vali” por. Takahashi zmuszony został przez Wildcaty do wykonania ostrego uniku, który zablokował jego ster kierunku, i w rezultacie do przerwania ataku, przekazania dowództwa, zrzucenia bomby do morza oraz powrotu do własnych okrętów. Ogółem piloci ośmiu Wildcatów VF-72 raportowali zestrzelenie czterech „Vali” i jednego „Zero”, a także prawdopodobne zestrzelenie 7 innych bombowców nurkujących. W rzeczywistości, trzy „Vale” zostały zestrzelone trzy zaś ciężko uszkodzone, żaden natomiast „Zero” z lotniskowca „Zuikaku” nie został na tym etapie walki zestrzelony przez CAP. VF-72 straciła jednak dwóch pilotów, którzy zostali zestrzeleni i zginęli, oraz jeden F4F który po uszkodzeniu został zmuszony do wodowania, jego pilot jednak przeżył.
Obronę przeciwlotniczą w pierwszej części bitwy zapewniały też „Hornetowi” pozostałe okręty TF-17: dwa ciężkie krążowniki USS „Northampton” (CA-26) i „Pensacola” (CA-24), dwa lekkie krążowniki przeciwlotnicze „San Diego” (CL-53) i „Juneau” (CL-52) oraz tworzące 2. Eskadrę Niszczycieli USS „Morris” (DD-417), „Anderson” (DD-411), „Hughes” (DD-410), „Mustin” (DD-413), „Russell” (DD-414) i „Barton” (DD-599). Wszystkie jednostki nawodne tworzyły wokół okrętu flagowego pierścień obrony o średnicy 4000 jardów (3600 metrów). „Hornet” został jednak zaatakowany przez zbyt dużą liczbę Aichi D3A „Val”, toteż większość japońskich bombowców nurkujących przedarła się przez amerykański ogień zaporowy. Niektóre ze zrzuconych bomb okręt zdołał wymanewrować, jednak nie wszystkie.
Jeden z pilotów bombowców „Val”, chor. Sato, po uszkodzeniu swojego samolotu ogniem przeciwlotniczym, skierował swoją maszynę w nadbudówkę okrętu. O godz. 10.14 jego samolot zahaczył skrzydłem o komin, odbił się od niego i rozbił się na pokładzie startowym, na wysokości grodzi 84. Płonące paliwo lotnicze z rozbitego zbiornika zalało nadbudówkę, gdzie zginęło 7 sygnalistów, wdarło się także do "ready room", pomieszczenia konferencyjnego pilotów eskadry VS-8. Bomba przenoszona przez samolot wpadła przez wybitą dziurę na pokład hangarowy, ale nie wybuchła – mar. W.D. McFetrich zabezpieczył ją, unieruchomił i pilnował przez resztę bitwy, za co został odznaczony Srebrną Gwiazdą.
W ciągu dwóch minut po ataku chor. Sato, „Hornet” otrzymał pięć trafień. Jedno z trafień uzyskał skrzydłowy 24. Shōtai 2. Eskadry z „Zuikaku” – jego 250 kg bomba trafiła pośrodku pokładu lotniczego na wysokości wyspy (i wręgu 80). Spenetrowała hangar, 2. pokład, wybuchła w dziobowej mesie załogi nad 3. pokładem, demolując centralę artylerii plot. znajdującą się niżej, rozdzielnię turbogeneratorów dziobowych oraz deformując czwarty pokład pancerny. W konsekwencji eksplozji zginęło 35 członków Drużyny kontroli uszkodzeń IV, włącznie z dowódcą kmdr ppor. B.B. Newellem. Aby zapobiec eksplozji w sąsiadujących magazynach bomb i amunicji na 2. i 3. poziomie platformowym musiano je zalać. Kolejną bombę na prawej krawędzi pokładu startowego na rufie, na wysokości wręgi 151, ulokował por. Y. Shimada, prowadzący 25. Shōtai. Eksplozja wyrwała 3-metrową dziurę w pokładzie, zginęło 12 (30) marines z obsługi artylerii plot. Fala uderzeniowa z jej eksplozji zabiła także kilkoro ludzi na pokładzie hangarowym poniżej i zrzuciła podwieszone pod sufitem hangaru rezerwowe Dauntlessy.
Trzecie trafienie uzyskał skrzydłowy por. Shimady. Jego bomba trafiła w środek pokładu lotniczego na rufie, na wysokości wręgi 155. Przebiła kilka pokładów, eksplodowała w pomieszczeniach załogi obok mesy starszych podoficerów. Zniszczone zostały podnośniki amunicji armat uniwersalnych i szyb rufowego podnośnika samolotów. Doszło do pożaru ładunków w podnośniku, ale nie dotarł on do komory amunicji.
O 10:17 okręt zaatakował kolejny uszkodzony Val. Jego pilot, po niecelnym zrzuceniu bomby, wyprowadził maszynę z nurkowania, nawrócił i skierował ją w kierunku lewoburtowej galerii armat 127 mm. W wyniku uderzenia oderwały się skrzydła samolotu, jednak jego kadłub przebił się przez pokład startowy i spowodował duży pożar w przedniej części pokładu hangarowego, tuż nad zbiornikami paliwa lotniczego, którego nie zdołały ugasić spryskiwacze automatycznego systemu przeciwpożarowego. Uszkodzenia okrętu, spowodowane przez bomby i rozbijające się samoloty, choć poważne, nie stanowiły zagrożenia dla żywotności okrętu.
Najpoważniejszy cios Hornet otrzymał od samolotów torpedowych. Gdy trwał atak bombowców nurkujących, samoloty torpedowe kmdr. ppor. S. Muraty z „Shokaku” rozpoczęły finalne podejście do celu, które zostało jednak zakłócone, gdy kmdr Charles Mason gwałtownie zmienił kurs okrętu na północnowschodni. Aby maksymalnie zmniejszyć przekrój japońskiego celu, dowodzący „Hornetem” zaczął ustawiać go rufą do atakujących samolotów. Zmusiło to kmdra Muratę do zwiększenia prędkości i dodatkowych manewrów, aby zaatakować lotniskowiec od sterburty. Pierwsza trójka samolotów, prowadzona przez Muratę, przeprowadziła atak z tylnej części jednostki na sterburcie, zrzucając torpedy w odległości 1300 i 900 metrów. Sam kmdr Murata nie przeżył ataku, został bowiem zestrzelony ogniem artylerii tuż po zrzucie torpedy i rozbił się w wodzie niedaleko prawej burty okrętu. Pierwsza z torped uderzyła w prawą burtę na śródokręciu jednostki (na wysokości wręgi 111), 2 metry pod linią wodną, druga zaś po 20 sekundach dalej w kierunku rufy, na wysokości wręgi 160.. Pierwsze trafienie zerwało dwie płyty pasa pancernego i wbiło je do wnętrza kadłuba, rozerwało dwie grodzie a trzecią zdeformowało i podziurawiło – co spowodowało powolne zalewanie kotłowni nr 9. W czwartej grodzi powstała dziura, przez którą również do maszynowni przedostawała się woda. Przez przepusty woda przedostawała się do tylnej maszynowni i kotłowni nr 7. Druga torpeda spowodowała zalanie części magazynów amunicji 127 mm, wygięcie wału nr 2 i zablokowanie steru w pozycji 30° na lewą burtę. „Hornet” utracił w efekcie zasilanie i wkrótce został unieruchomiony, po czym nabrał przechyłu 7°, który pogłębił się wkrótce do 10°. Pozostałe z atakujących samolotów torpedowych „Kate” nie uzyskały trafień.
Akcja ratunkowa.
Wkrótce po trafieniu drugą torpedą, w maszynowni pojawił się uniemożliwiający oddychanie dym, zaś wskaźniki ciśnienia pary odnotowały, oznaczający uszkodzenie kondensatorów, gwałtowny spadek ciśnienia pary, przestał działać system wentylacji, szybko zaś rosła temperatura. Szef maszynowni poprosił więc dowódcę okrętu o zgodę na opuszczenie przedziału, ten jednak wydał rozkaz opuszczenia okrętu. Zablokowany został również 30° w prawo ster. Tymczasem po całkowitej utracie ciśnienia pary, okręt poruszał się już jedynie siłą inercji, zaś systemy alarmowe w centrali kontroli uszkodzeń sygnalizowały niemal 25 sytuacji awaryjnych na okręcie. Skutkiem uszkodzenia kabli elektrycznych, utracona została kontrola okrętu z mostka, centrali bojowej numer dwa oraz centralnej stacji kontroli. Dzięki celowemu zalaniu zbiorników na bakburcie udało się zmniejszyć przechył na sterburtę z 10 do 7°, jednak szereg zwarć elektrycznych spowodował, iż okręt utracił zasilanie nieuszkodzonych silników, spryskiwaczy przeciwpożarowych, mechanizmów obrotu podstaw dział oraz systemów kontroli uszkodzeń. Przestały także działać elektryczne systemy komunikacji, i komunikację pomiędzy pomieszczeniami okrętu zapewniały jedynie rury głosowe. Z uwagi na uszkodzenia przewodów przestały działać instalacje wysokiego ciśnienia powietrza, zaś wiele pomieszczeń zostało wypełnionych parą, dymem i oparami kwasu. Na okręcie pojawiały się też jednostkowe przypadki paniki wśród załogi i utraty kontroli nad sobą.
Dzięki temu, że udało się przygotować okręt na japoński atak, na „Hornecie” nie doszło do wielkich eksplozji paliwa lotniczego i amunicji, jakie nieco ponad miesiąc wcześniej stały się udziałem „Waspa”, a w czerwcu japońskich lotniskowców pod Midway. Toteż sytuacja „Horneta” nie wydawała się beznadziejna, zaś uratowanie okrętu było wciąż możliwe. Tylne kotły oraz generatory diesla pozostawały nieuszkodzone, zaś uszkodzenia wywołane eksplozją drugiej torpedy były ograniczone głównie do przestrzeni magazynowych. Możliwe więc było częściowe odzyskanie zasilania energią i napędu. Głównym problemem pozostawały zniszczone rozdzielnice elektryczne, te jednak możliwe były do „zmostkowania”. Ponowne uruchomienie okrętu wymagało czasu, było jednak wykonalne. Dowódca okrętu, kmdr. Charles Mason, anulował wobec tego wcześniejszy rozkaz opuszczenia jednostki i rozkazał I oficerowi – kmdr por. Apollo Soucekowi – objęcie dowództwa nad operacją przywrócenia sprawności okrętowi.
Tymczasem za pomocą lampy sygnałowej „Hornet” przekazywał kilku krążącym w poszukiwaniu miejsca do lądowania samolotom, „Go to Enterprise” – rozkaz lądowania na pokładzie „Enterprise”. Oficerowie sygnałowi na pokładzie „Northamptona” przekazywali ów sygnał dalej innym samolotom, tymczasem dowodzący krążownikiem przeciwlotniczym USS „Juneau” (CL-52) kmdr Lyman Swenson zrozumiał, że przekazywany przez „Northamptona” sygnał przeznaczony jest dla niego, w związku z czym „Juneau” – którego załoga zgłosiła zestrzelenie podczas porannego kilkunastu japońskich samolotów – opuścił TF17 i udał się w kierunku TF16, znacznie obniżając tym samym szanse na obronę „Horneta” przed ewentualnym kolejnym atakiem japońskim. Z powodu wyłączenia z użytku systemów komunikacji okrętu, dowodzący TF17 adm. George Murray zmuszony był do przeniesienia swojej flagi na ciężki krążownik USS „Pensacola” (CA-24).
Ponieważ na okręcie nie działały systemy przeciwpożarowe, na jego pokładzie zaś znajdowało się wielu wymagających pomocy rannych, do burty okrętu zaczęły podchodzić niszczyciele „Morris” i „Russel”. Podczas podejścia tego ostatniego, duża fala pchnęła okręt na „Horneta”. Wywołany zderzeniem wstrząs zwolnił dźwignię uwalniającą bombę głębinową na rufie, która jednak nie eksplodowała. „Morris” ustawił się przy prawej burcie lotniskowca, zaś „Russel” przy lewej od dziobu. Wkrótce dołączył do nich „Mustin”, który początkowo próbował podejść z prawej burty, jednak ze względu na kolizje z wystającymi elementami lotniskowca ostatecznie ustawił się po lewej burcie. Z niszczycieli na lotniskowiec podano węże gaśnicze i rozpoczęto pompowanie nimi wody na okręt flagowy. Na samym „Hornecie” udział w akcji gaśniczej wzięło około 1000 osób. Ze względu na brak zasilania pomp na okręcie do gaszenia używano też podręcznych gaśnic oraz wody czerpanej ręcznie zza burt. Większość ognia łącznie z wielkim pożarem w rejonie przedniej windy zostało zduszonych do godziny 11:00, co oznaczało, że okrętowi nie grozi już zniszczenie przez pożary same w sobie. Akcja była jednak utrudniona przez intensywne falowanie, które w powtarzalny sposób popychało oba niszczyciele na lotniskowiec i spowodowało uszkodzenia na mniejszych jednostkach. W czasie gdy oddalony o 10 mil „Enterprise” walczył z atakiem innej grupy japońskich samolotów, z „Horneta” ewakuowano rannych i usiłowano przywrócić zasilanie.
Po opanowaniu pożarów do martwego okrętu zbliżył się ciężki krążownik „Northampton” celem wzięcia jednostki na hol. Podczas prowadzonych przygotowań na pokładzie lotniskowca odnaleziona została urwana z japońskiego samobójczego samolotu uzbrojona bomba, którą ręcznie wyrzucono za burtę. Tymczasem nad zespołem TF17 pojawił się samotny japoński bombowiec, który, celując w nadbudówkę, zrzucił swoją bombę, ta jednak upadła 20 metrów za rufą szybko oddalającego się od „Horneta” niszczyciela USS „Morris”.
Do godziny 11:34 „Hornet” został połączony z „Norhamptonem” dostarczoną przez niego stalową liną o grubości 1¼ cala (31,75 mm) – ponieważ kabestany lotniskowca nie działały linę wciągnięto ręcznie, po czym krążownik ruszył holując lotniskowiec najpierw z prędkością 1 węzła, po czym powoli zwiększał prędkość do 4 węzłów. Holowanie było utrudnione przez myszkowanie okrętu, którego nie można było skorygować z powodu zablokowania steru,co powodowało dodatkowe naprężenia liny holowniczej. W rezultacie, po 20 minutach holowania lina pękła. Okręty zostały jednak ponownie połączone wytrzymalszą, 10-tonową liną o długości 152 metrów i średnicy 2 cali (50,8 mm), którą „Hornet” przewoził dotąd pod szybem trzeciej windy - kilkuset marynarzy ręcznie przeciągnęło ją przez hangar na dziobówkę, a stamtąd „Norhampton” przeciągnął ją swoimi kabestanami. Linę spięto z prawoburtowym łańcuchem, aby utrzymać ją pod wodą w trakcie holowania i zmniejszyć naprężenie. Cała operacja trwała około 2 godziny. W międzyczasie, z udziałem okrętowego kapelana, dokonano pogrzebu morskiego 75 zabitych w wyniku japońskiego ataku, zaś na towarzyszące niszczyciele ewakuowano rannych i 800 osób personelu, które nie były niezbędne na uszkodzonym okręcie. Od kilku godzin trwały też prace nad przywróceniem zasilania okrętu oraz ciśnienia pary w kotłach numer 1, 2 i 4. Okazało się jednak, że przewody paliwowe zostały uszkodzone eksplozjami torped, zaś zbiorniki paliwa zostały zanieczyszczone wodą morską. Ostatecznie jeden z pracujących nad naprawą napędu członków załogi znalazł niezanieczyszczony zbiornik – za pomocą awaryjnej pompy elektrycznej podano z niego paliwo do kotłów, jednak jej uruchomienie wymagało przeciągnięcia kabla do rufowego pomieszczenia generatorów. W tym celu konieczne było otwarcie szeregu luków, przez co okręt utracił integralność wodoszczelną. Umożliwiło to podniesienie ciśnienia do 300 psi (21,09 at) w kotle numer 4. Za pomocą awaryjnego rurociągu pary nasyconej parę z kotła planowano skierować przez pomieszczenie turbogeneratorów na turbinę nr 3. O godz. 16, gdy przygotowania te miały się ku końcowi, nastąpił jednak kolejny japoński atak lotniczy.
Atak popołudniowy.
Po podjęciu przez adm. Kinkaida decyzji o odwrocie TF16 po zakończeniu ciężkiego ataku na „Enterprise”, „Hornet” utracił swoją ochronę powietrzną, która – wraz większością Hornet Air Group – odpłynęła na południowy wschód na pokładzie „Big E”. Skutkiem przejścia „Juneau” do TF16, znacznie osłabiona została także nawodna obrona przeciwlotnicza. Gdy członkowie zespołów naprawczych przygotowywali się do uruchomienia części systemu elektrycznego i napędowego, znajdujący się na pomoście dowódca okrętu otrzymał ostrzeżenie z jednego z niszczycieli o niezidentyfikowanym samolocie. Dwadzieścia minut później, o 16:20, dostrzeżono grupę pięciu bądź sześciu „Kate” nadlatujących od strony sterburty. Samoloty te stanowiły część grup powietrznych „Shōkaku” i „Zuikaku”, które wystartowały z „Jun'yō”. Wobec odpłynięcia „Enterprise”, samoloty te nie znalazły nad TF17 osłony myśliwców CAP, toteż mogły przystąpić do ataku utrudnionego jedynie przez ogień przeciwlotniczy okrętów. Gdy dwie z atakujących maszyn leciały wprost na „Northamptona”, krążownik zrzucił łączącą go z lotniskowcem linę i wykonał ostry zwrot na bakburtę, unikając wymierzonych w niego torped, „Hornet” stanowił jednak wówczas łatwy, nieruchomy cel.
 Artylerzyści „Horneta” również otworzyli ogień do nieprzyjacielskich samolotów, pozbawione jednak zasilania elektrycznego działa 127 mm i 1,1 cala musiały być jednak obsługiwane ręcznie, przeciwko samolotom poruszającym się z prędkością około 160 węzłów (296 km/h). Jeden z samolotów spadł do wody z dala od okrętu, drugi z atakujących zdołał zrzucić torpedę zanim zestrzelony przekoziołkował w wodzie; zrzucona przez niego torpeda nie płynęła jednak prawidłowo, lecz wyskakując co chwila nad powierzchnię wody wkrótce utonęła. Trzeci z atakujących „Horneta” samolotów Nakajimy zrzucił torpedę, po czym ciężko uszkodzony przeleciał nad pokładem startowym i rozbił się o wodę po drugiej stronie okrętu. Jego torpeda uderzyła w sterburtę lotniskowca, odbiła się jednak od niej nie eksplodując. Nie chybiła torpeda zrzucona przez kpt. Y. Irikiina - eksplodowała o 16:23 na wysokości wręgi 115 na prawej burcie – w pobliżu miejsca porannego trafienia pierwszej z torped, nieco na lewo i powyżej pokładu pancernego. Rozerwała przednią gródź rufowej maszynowni, spowodowała pęknięcia w trzecim i czwartym pokładzie.
Woda, która wdarła się dzięki temu do maszynowni, poprzez otwarte celem poprowadzenia prowizorycznych przewodów luki, zaczęła zalewać „Horneta” i okręt zwiększył przechył do 15°. Stało się oczywiste, że statku nie uda się już uratować, toteż kmdr Mason o 16:50 wydał rozkaz opuszczenia jednostki przez całą pozostającą dotąd na nim załogę. Gdy zakończył się atak samolotów torpedowych, z chmur wyłoniło się pięć lub sześć japońskich bombowców nurkujących, które zaatakowały pokład startowy. „Hornet” nie odniósł w tym ostatnim ataku żadnych poważniejszych uszkodzeń. O godzinie 16:55 Hornet stał się obiektem ostatniego już ataku. Pięć minut po opuszczeniu okrętu przez jego dowódcę, na wysokości od 8000 do 9000 stóp (2400-2700 metrów), prawdopodobnie z Rabaul, nadleciało sześć japońskich średnich bombowców, które zaatakowały okręt w locie horyzontalnym. Jedynie jednak jedna bomba trafiła w okręt, uderzając w pomost tylnej części sterburty, tuż obok pokładu startowego. Eksplozja wyrwała z podstawy i zrzuciła do morza działo 127 mm.
Ponowne bombardowanie nie mogło pogorszyć sytuacji niemal opuszczonego już okrętu, jednak eksplozje niecelnych bomb w wodzie, na wiele godzin odstraszyły rekiny, gdy wielu ewakuowanych z „Horneta” marynarzy wciąż przebywało w wodzie w oczekiwaniu na podniesienie przez niszczyciele. Ewakuacja załogi została ukończona do godziny 17:27, po upewnieniu się, że na okręcie nie pozostali żadni ranni.
Zatopienie okrętu.
Dowódcy amerykańscy, dzięki informacjom z nasłuchu radiowego, wiedzieli, że w kierunku unieruchomionego okrętu zmierzają siły pancerników admirała Kondō. Po unieruchomieniu „Horneta” i uszkodzeniu „Enterprise” oraz pancernika „South Dakota” adm. Thomas Kinkaid, dowodzący Task Force 61, nie chciał ryzykować starcia z przeważającymi siłami japońskimi. Toteż TF61 wycofywał się w kierunku Nowej Kaledonii, podczas gdy dowodzący od 18 października całym teatrem działań na południowym Pacyfiku (COMSOPAC) admirał William Halsey, wydał rozkaz zatopienia „Horneta”. Zadanie uniemożliwienia Połączonej Flocie przejęcia okrętu, zostało powierzone niszczycielom „Mustin” i „Anderson”, które wystrzeliły w opustoszały kadłub 16 torped, z których dziewięć trafiło w cel i eksplodowało. Niszczyciele wystrzeliły swoje torpedy nie w sterburtę jednak, lecz w nieuszkodzoną bakburtę. Wskutek zalania pomieszczeń na nieuszkodzonej dotychczas stronie przechył okrętu się wyrównał, a lotniskowiec osiadł głębiej w wodzie, jednak nie tonął. Ponieważ wyznaczone do zatopienia okrętu niszczyciele wyczerpały zapas torped, rozpoczęły ostrzał artyleryjski, celując w zbiorniki paliwa. Wystrzelono 430 pocisków artyleryjskich kalibru 127 mm, które spowodowały pożary, jednak okręt w dalszym ciągu nie tonął. Nie chcąc ryzykować starcia z nadciągającą flotą japońską i ataku lotniczego następnego dnia rano, w całkowitych już ciemnościach niszczyciele pozostawiły płonący od dziobu do rufy wrak własnemu losowi.
Zaledwie godzinę po opuszczeniu miejsca bitwy przez „Mustina” i „Andersona” na miejsce przypłynęły japońskie niszczyciele „Makigumo” i „Akigumo”, które miały ocenić możliwość odholowania jednostki. Wobec stanu okrętu jednak, którego przechył sięgał już 45°, 27 października o godzinie 1:25 rano wykonały "coup de grâce", zatapiając lotniskowiec czterema torpedami wz. 93. USS „Hornet” (CV-8) został ostatnim zatopionym podczas II wojny światowej dużym amerykańskim lotniskowcem, i ostatecznie został usunięty z rejestru okrętów United States Navy 13 stycznia 1943 roku.
Podsumowanie.
USS „Hornet” (CV-8) był ostatnim z największych przedwojennych lotniskowców, zbudowanym zgodnie z wpływającymi na jego przeżywalność na polu bitwy ograniczeniami traktatowymi. Obok innych przedwojennych lotniskowców, w najcięższych warunkach znacznej japońskiej przewagi liczebnej, dźwigał ciężar prowadzenia wojny na Pacyfiku – największym, lecz drugorzędnym teatrze wojennym II drugiej wojny światowej. Przypływając późno na Pacyfik, nie wziął udziału w większości rajdów pierwszej połowy 1942 roku, przeprowadził jednak najważniejszy z nich, na ojczyste wyspy japońskie, o ogromnym wpływie na dalsze losy wojny. 
Udział CV-8 w bitwie pod Midway, był całkowicie bezowocny, sam okręt okazał się zaś całkowicie bezużyteczny z punktu widzenia realizacji planu bitwy nakreślonego przez admirała Nimitza. Rezultat działania Hornet Air Group okazał się całkowitą klęską, z jej 50-procentowymi stratami i kompletną likwidacją eskadry VT-8, przy braku jakichkolwiek wymiernych strat zadanych siłom japońskim. Przeprowadzony zaś przez Air Group 8 „lot donikąd”, do dziś pozostaje jedną z największych – do dziś nie wyjaśnionych – kontrowersji nie tylko samej bitwy pod Midway, lecz całej wojny na Pacyfiku.
Okręt osiągnął lepsze rezultaty swoich działań w kampanii na Wyspach Salomona. Jego samoloty ciężko uszkodziły „Shokaku” przyczyniając się do udanej obrony lotniska na Guadalcanalu, był też efektywnym elementem zapoczątkowanej wówczas przez Stany Zjednoczone wojny na wyniszczenie przeciw Japonii. Pod Santa Cruz jednak, „Hornet” zakończył swoje istnienie. Na pokładzie „Horneta” zginęło wówczas 124 ludzi (111 wg niektórych źródeł), kolejne dziewięć osób zmarło od ran na pokładach niszczycieli po ewakuacji. Jeszcze natomiast tydzień po bitwie oficjalnie nazwanej w Japonii „Morską bitwą południowego Pacyfiku”, 19 członków załogi okrętu pozostawało zaginionymi.
Utrata okrętu może być w dużej mierze przypisana decyzji admirała Kinkaida o powierzeniu kierowania obroną powietrzną TF61 nowemu i niedoświadczonemu zespołowi kontroli bojowych patroli powietrznych (CAP) na pokładzie „Enterprise”, zamiast doświadczonemu już i efektywnemu "fighter director"-owi Alexandrowi Flemingowi na „Hornecie”. Nie bez znaczenia była również decyzja Kinkaida o odejściu TF16 po ataku na CV-6 i ciężkim uszkodzeniu CV-8. Mimo obecności na pokładzie „Enteprise” dwóch grup lotniczych (ok. 150 samolotów), admirał nie chciał ryzykować starcia uszkodzonego okrętu – który wymanewrował rano 9 torped, dzięki czemu zyskał wśród załogi kolejny przydomek: „Lucky E” – z dwoma dużymi i nieuszkodzonymi lotniskowcami „Zuikaku” i „Junyo”. Już po podjęciu tej decyzji, Kinkaid nabrał co prawda wątpliwości co do jej słuszności, nie wiedział jednak wówczas nic, o katastrofalnym stanie japońskich grup lotniczych po zakończeniu dotychczasowych walk w bitwie. Utrata okrętu, może być ostatecznie przypisana także odejściu „Juneau” do TF16, który podczas porannego ataku na „Horneta”, miał duży udział w zestrzeleniu przez TF17 20 japońskich samolotów.
W dotychczasowym toku wojny jednak, zauważalna stała się poprawa efektywności zespołów kontroli uszkodzeń. Po „niepotrzebnej” utracie „Lexingtona” na Morzu Koralowym, według oficjalnego raportu Bureau of Ships z 1943 roku, pod Santa Cruz „Hornet” odniósł uszkodzenia podobne do uszkodzeń „Yorktowna” pod Midway, a mimo to „Old Stinger” – jak nazywała go czasem załoga – mógłby zostać uratowany i dotrzeć do portu o własnym napędzie, gdyby nie dodatkowy japoński atak. Pożary „Horneta” były bardziej rozległe niż pożary na okręcie komandora Elliotta Buckmastera pod Midway, a mimo to zostały opanowane w ciągu godziny, w ciągu dwóch godzin zaś całkowicie ugaszone. Mimo że na obu okrętach zostało utracone zasilanie elektryczne, na „Hornecie” natychmiast podjęto przeciw-zalewanie, które zmniejszyło przechylenie okrętu o 3°. Jego wpływ na wyważenie okrętu nie był wprawdzie znaczący, miał jednak pozytywny wpływ na psychikę członków załogi, która mogła przestać obawiać się nagłego przewrócenia się okrętu do góry stępką. Co najważniejsze, podjęto natychmiastową próbę przywrócenia względnej sprawności okrętu – w czasie popołudniowego ataku torpedowego, część systemu napędowego okrętu była już niemal gotowa do ponownego podjęcia pracy. Wysiłki te zostały zniweczone dopiero przez kolejny atak torpedowy.
Wraz z zatopieniem „Horneta” i koniecznym remontem „Enterprise”, US Navy na krótko utraciła ostatni operacyjnie czynny lotniskowiec na Pacyfiku. Admirał Yamamoto jednak, również nie mógł odtąd korzystać z ciężko uszkodzonego przez Air Group 8 „Shokaku”, który został odesłany do Japonii na 9-miesięczny remont, podobnie jak z „Zuikaku” i „Junyo”, które popłynęły do Japonii celem uzupełnienia załóg i samolotów. Toteż kolejne zmagania morskie w kampanii na Wyspach Salomona, miały głównie nawodny charakter, ze znacznym udziałem lotnictwa stacjonującego na lądzie.
W ciągu rocznej służby w trudnych warunkach bojowych, wśród załogi okrętu wykształciło się poczucie jedności i identyfikacji z okrętem. Toteż natychmiast po przybyciu rozbitków do Nowej Kaledoni, w swoim oficjalnym raporcie pobitewnym, ostatni dowódca jednostki kmdr Charles Mason, złożył wniosek o skierowanie wszystkich 2515 ocalałych z okrętu, na nowy lotniskowiec o nazwie Hornet. Także dowódcy poszczególnych działów „Horneta” wskazywali w swoich własnych raportach, na życzenia podległych im żołnierzy skierowania ich na nowego Horneta. Potrzeby wojenne spowodowały jednak, że krótko po przybyciu rozbitków do Numei, niemal wszyscy zostali skierowani na inne jednostki oraz do innych zadań, i jedynie nieliczni z nich, rok oraz dwa lata później, weszli w skład załóg nowych lotniskowców USS „Hornet” (CV-12) oraz USS „Shangri-La” (CV-38).
Wyróżnienia.
„Hornet” otrzymał cztery wyróżnienia bojowe Battle star; za udział w rajdzie Doolittle'a oraz w bitwie pod Midway, za rajd na Wyspę Bougainville’a oraz za udział w bitwie pod Santa Cruz. Okręt został także odznaczony medalami: "American Defense Service", "American Campaign" oraz "World War II Victory". Za heroizm w trakcie bitwy o Midway eskadra torpedowa „Horneta” VT-8 została wyróżniona "Presidential Unit Citation".
Wrak.
Wrak okrętu został odnaleziony przez zorganizowany przez Paula Allena dziesięcioosobowy zespół na statku R/V „Petrel” pod koniec stycznia 2019 roku. Obszar poszukiwań wytypowano na podstawie analizy archiwów państwowych i marynarki, a także dzienników pokładowych okrętów biorących udział w bitwie pod Santa Cruz. Już w trakcie pierwszego zanurzenia autonomiczny pojazd podwodny zlokalizował wrak i udokumentował jego stan na materiałach video. Wrak „Horneta” spoczywa na dnie morskim na głębokości 5330 m, w pozycji , na południowy wschód od Wysp Salomona.
Okręt w kulturze.
W uznaniu roli okrętu podczas zmagań na Pacyfiku oraz postawy jego załogi jeden z kolejnych budowanych lotniskowców typu „Essex”, dla którego początkowo przewidziano nazwę USS „Kearsage”, krótko po położeniu stępki przemianowano na „Hornet”. Nazwiskiem najstarszego stopniem oficera, poległego podczas ostatniej bitwy okrętu – kmdr. ppor. Byrona B. Newella, nazwano jeden z niszczycieli eskortowych typu Edsall: USS „Newell” (DE-322).
Pamiątki z okrętu oraz ekspozycje na jego temat prezentowane są na jego imienniku i następcy – USS Hornet (CV-12), który, po wycofaniu ze służby, staraniem "Aircraft Carrier Hornet Foundation" przekształcono w okręt-muzeum. Dla ułatwienia kontaktów i utrzymywania relacji pomiędzy członkami załóg, służących na okrętach noszących miano USS „Hornet”, powstało stowarzyszenie "USS Hornet Association".
Okręt i operacje, w których brał udział, uwieczniono w wielu filmach dokumentalnych. Na zamówienie "US Navy" John Ford zrealizował relację w formie filmu dokumentalno-propagandowego z bitwy o Midway, ponadto już w 1943 roku powstał też film „The life and death of USS Hornet”. Z kolei w dokumencie „Heritage of the USS Hornet”, poświęconym okrętom "US Navy" noszącym nazwę „Hornet”, znaleźć można kolaż dokumentalnych materiałów filmowych przedstawiających chwile z historii siódmego okrętu tego miana, od momentu wodowania aż po ostatnią walkę i zatopienie. 
Niektórzy załoganci „Horneta” opublikowali swoje wspomnienia ze służby na nim. Wspomnienia jednego z uczestników rajdu Doolittle’a posłużyły jako kanwa powieści pt. „Thirty seconds over Tokyo” autorstwa Teda W. Lawsona i Roberta Considine’a, na jej podstawie reżyser Mervyn LeRoy zrealizował film wojenny pod tym samym tytułem. Na potrzeby filmu w wytwórni MGM zrekonstruowano sekcję pokładu lotniskowca, na której mieściły się trzy bombowce B-25. Por. Georg Gay w 1976 roku napisał i własnym sumptem wydał książkę pt.: „Sole Survivor. Torpedo Squadron Eight - Battle of Midway”, w której zawarł swe wspomnienia z akcji pod Midway – historycy zwracają jednak uwagę na znajdujące się w niej liczne błędy dotyczące faktów historycznych. Sam por. Gay po powrocie do USA został wykreowany przez służby propagandowe na bohatera narodowego, wziął udział w turnee po kraju, zorganizowanym dla popularyzacji wysiłku wojennego.
Lotniskowiec USS „Hornet” stanowi temat podejmowany przez artystów-malarzy. Obrazy rodzajowe przedstawiające służbę na „Hornecie”, stworzone na zamówienie "US Navy", są w zbiorach przechowywanych przez "Naval History and Heritage Command".
Bibliografia.
Online

</doc>
<doc id="698567" url="https://pl.wikipedia.org/wiki?curid=698567" title="Michał Pałubski">
Michał Pałubski

Michał Pałubski (ur. 3 marca 1979 w Piotrkowie Trybunalskim) – polski aktor kabaretowy i stand-uper, były członek krakowskiej Formacji Chatelet.
Życiorys.
Współtwórca nieistniejącego już kabaretu Nie My. Szlify aktorskie zdobywał na scenie teatru w Częstochowie, którego dyrektorem był wówczas Marek Perepeczko, wcielając się w tytułową rolę Pana Tadeusza, w reżyserii Adama Hanuszkiewicza.
Jest również jednym z pomysłodawców przeglądu kabaretowego Trybunały Kabaretowe, organizowanego w Piotrkowie Trybunalskim.
W latach 1996–2019 był członkiem Formacji Chatelet, skąd przede wszystkim znali go widzowie (w tym telewizyjni), gdyż grał tam wiele kultowych postaci, najbardziej znana to "Buba".
Wystąpił w etiudzie filmowej Tomasza Skibickiego "Adam".
W roku 2017 wraz z pisarzem Jakubem Ćwiekiem i mistrzem BJJ Maciejem Linke zaczął występować na scenie stand-up w projekcie „Michał Pałubski i Brothells”..
Życie prywatne.
Syn Ewy Juszko-Pałubskiej.

</doc>
<doc id="698575" url="https://pl.wikipedia.org/wiki?curid=698575" title="Jemen Północny">
Jemen Północny

Jemen Północny – termin używany do oznaczenia zarówno Jemeńskiej Republiki Arabskiej (1962–1990) jak i jej poprzednika Królestwa Jemenu (1918–1962), sprawującego zwierzchnictwo nad terytorium, które dzisiaj jest północną częścią Jemenu w południowej Arabii.

</doc>
<doc id="698577" url="https://pl.wikipedia.org/wiki?curid=698577" title="Synagoga w Chorzowie">
Synagoga w Chorzowie

Synagoga w Chorzowie – synagoga otwarta w 1875 roku, rozebrana w 1940 roku, która znajdowała się w Chorzowie przy ulicy Wolności.
Historia.
Gmach został oddany do użytku 23 września 1875. W chwili jej otwarcia gmina żydowska w Królewskiej Hucie liczyła około 900 wyznawców.
Podczas II wojny światowej, jesienią 1939 hitlerowcy spalili synagogę. Jesienią 1940 jej zgliszcza zostały rozebrane przez zmuszonych do tego miejscowych Żydów, a w jej miejscu utworzono zbiornik p.poż. Po zakończeniu wojny budynku synagogi nie odbudowano, a na terenie po niej, po likwidacji zbiornika p.poż., urządzono parking, a następnie bazar. Obecnie na jej miejscu znajduje się Dom Handlowy "Hutnik" z siedzibą PSS „Społem”, do którego dobudowano budynek restauracji McDonald’s (obecnie Bank ING).
Architektura.
Murowany budynek został zaprojektowany przez Benno Groetschela, na planie prostokąta w stylu neoromańskim z elementami mauretańskimi, z arkadami i licznymi żeliwnymi kolumnami i zdobieniami.
Troje drzwi stanowiących główne wejście do synagogi (środkowe przeznaczone dla mężczyzn, dwoje bocznych dla kobiet) znajdowało się od strony ulicy (Hauptmann-)Schimmelpfennig-Strasse (obecnie Kazimierza Wielkiego), przy której mieściła się też szkoła żydowska. Od strony ulicy Kaiserstrasse (obecnie Wolności) znajdowało się wejście przeznaczone dla rabina i starszyzny. Krótką ulicę biegnącą w kierunku dworca kolejowego wzdłuż trzeciego boku synagogi, nazwano Synagogenstrasse (później, po 1897 – Bahnhofstrasse, obecnie Dworcowa)
Sala na parterze, o wymiarach 19×19 metrów, do której wchodziło się przez przedsionek, miała 402 miejsca siedzące przeznaczone dla mężczyzn oraz na otaczających ją z trzech stron galeriach, wspartych na żeliwnych kolumnach, odpowiednią liczbę miejsc dla kobiet.

</doc>
<doc id="698580" url="https://pl.wikipedia.org/wiki?curid=698580" title="Voltumna">
Voltumna

Voltumna – etruski bóg ziemi, uznawany za najwyższe bóstwo w tamtejszej mitologii. 
Głównym miejscem jego kultu było miasto Volsinii (północno-zachodnia Italia), gdzie znajdowała się jego świątynia. Był odpowiednikiem rzymskiego Wertumnusa.

</doc>
<doc id="698584" url="https://pl.wikipedia.org/wiki?curid=698584" title="Trzypunktowy układ zawieszenia">
Trzypunktowy układ zawieszenia

Trzypunktowy układ zawieszenia (TUZ) – układ dźwigniowy stosowany w ciągnikach rolniczych do agregowania maszyn i urządzeń zawieszanych na hydraulicznym podnośniku. 
Układ taki umożliwia podnoszenie narzędzi w położenie transportowe i odpowiednie ustawienie go w położeniu roboczym. Narzędzia są połączone z ciągnikiem w trzech punktach, na dwóch hydraulicznie podnoszonych belkach dolnych (lewej i prawej) z łącznikiem centralnym. Przeguby kuliste umieszczone w belkach i łączniku centralnym umożliwiają ruchy narzędzi we wszystkich kierunkach. Do sterowania TUZ-em (podnośnikiem) jest wykorzystywany rozdzielacz hydrauliczny. Sterowanie to może odbywać się mechanicznie za pomocą dźwigni lub elektronicznie za pomocą EHR-u (niem. "Elektronische Hubwerksregelung").
TUZ znajduje się z tyłu ciągnika rolniczego, ale istnieje możliwość montażu także z przodu, co daje ogromne możliwości zestawiania w grupy maszyn i urządzeń rolniczych, a co za tym idzie oszczędzanie czasu i kosztów podczas uprawy roli.
W czasach, kiedy wprowadzano w rolnictwie ciągniki, każda z firm, która je produkowała, miała w swojej ofercie odmienne rozwiązanie konstrukcyjne, co przysparzało problemów rolnikom, gdyż nie każdy ciągnik mógł pracować z każdą maszyną czy narzędziem. 
Trzypunktowy układ zawieszenia w obecnej formie wywodzi się z rozwiązań konstrukcyjnych Harry'ego Fergusona – późniejszego współzałożyciela firmy Massey Ferguson.

</doc>
<doc id="698586" url="https://pl.wikipedia.org/wiki?curid=698586" title="Adam Grzanka">
Adam Grzanka

Adam Grzanka (ur. 14 stycznia 1976 w Krakowie) – polski aktor kabaretowy, konferansjer, satyryk, twórca Stand-Up, prezenter TV, muzyk.
Absolwent XVI LO w Nowej Hucie. Przez pewien czas student Akademii Górniczo-Hutniczej.
Członek Stowarzyszenia Rekonstrukcji Historycznych Wrzesień 39.
Wraz z Krzysztofem Niedźwiedzkim oraz Pawłem Rybakiem w 1996 r. założył krakowską Formację Chatelet. Był jej członkiem do października 2012 r. Wielokrotny laureat festiwali kabaretowych i artystycznych. Współtwórca kabaretonów m.in. kabaretony festiwalu Fama, Przeglądu Kabaretów PaKA.
Razem z Adamem Małczykiem prowadził program "Maraton Uśmiechu" w telewizji TVN oraz w reality game show pt. Hole in the Wall dla TV4. Od 2011 r. jest prowadzącym Kamasutra Show na kanale Polsat Play. Współpracuje również z krakowskimi rozgłośniami radiowymi m.in. Antyradio oraz Radio Kraków. Jest prezenterem telewizyjnym i konferansjerem estradowym. Prowadził wiele programów telewizyjnych, od typowo rozrywkowych po popularnonaukowe, a nawet kulinarne.
Multiinstrumentalista, kompozytor i tekściarz. Działalnością muzyczną zajmuje się pod pseudonimem DJ Mazut. Jest również twórcą instalacji multimedialnych, do których oprawę wizualną wykonuje Dawid Kozłowski (VJ Davideo).
Jest twórcą projektu "Nowa Huta Gangsta" oraz współtwórcą wielu projektów przełamujących negatywne stereotypy dotyczące dzielnicy Krakowa – Nowej Huty.
Od 2012 roku współtworzy projekty: Nowa Huta Export oraz Nowa Huta Wolne Miasto Art.
Działania artystyczne, projekty, happeningi.
Projekty.
Muzyczny projekt Adama Grzanki.
Skład:
Działalność telewizyjna.
Programy telewizyjne, które prowadzi lub prowadził Adam Grzanka
Działalność w Formacji Chatelet.
Spektakle które powstały w czasie, w którym członkiem Formacji był Adam Grzanka:
Nagrody.
Nagrody zdobyte w czasie, w którym członkiem Formacji był Adam Grzanka:

</doc>
<doc id="698592" url="https://pl.wikipedia.org/wiki?curid=698592" title="Oś świata">
Oś świata

Oś świata – oś rotacji sfery niebieskiej, która to rotacja jest odbiciem ruchu wirowego Ziemi, w którym bierze udział obserwator. Oś świata przechodzi zawsze przez obserwatora, będącego środkiem sfery niebieskiej, w związku z czym zwykle "nie pokrywa się" z osią rotacji Ziemi, lecz jest do niej zawsze równoległa. Oś świata wyznacza na sferze niebieskiej dwa bieguny niebieskie.

</doc>
<doc id="698594" url="https://pl.wikipedia.org/wiki?curid=698594" title="Adam Małczyk">
Adam Małczyk

Adam Małczyk (ur. 28 października 1974 w Nowej Hucie) – polski artysta kabaretowy, jeden z członków krakowskiej Formacji Chatelet.
Życiorys.
Absolwent XVI LO w Krakowie. Z wykształcenia ekonomista.
W 1996 został członkiem nowo powstałej grupy kabaretowej Formacja Chatelet. Za pierwszy spektakl pt. "Program Jedenasty" zdobyli Grand Prix przeglądu kabaretów PaKA w 1997. Z grupą poprowadził kilka odcinków programu kabaretowego TVP2 "Dzięki Bogu już weekend".
W 1999 zagrał w roli komika w filmie "Dr Jekyll i Mr Hyde wg Wytwórni A’YoY".
W latach 2005–2006 współprowadził program TVN "Maraton Uśmiechu", a w 2009 – teleturniej TV4 "Hole in the Wall". W 2019 uczestniczył w dziesiątej edycji programu rozrywkowego Polsatu "Dancing with the Stars. Taniec z gwiazdami".

</doc>
<doc id="698598" url="https://pl.wikipedia.org/wiki?curid=698598" title="Lexus LX">
Lexus LX

Lexus LX – osobowy samochód sportowo-użytkowy marki Lexus produkowany przez koncern Toyota Motor Corporation od listopada 1995 roku jako rocznik modelowy 1996. Konstrukcyjnie pojazd opiera się na Toyocie Land Cruiser. I generacja auta jest pierwszym SUV-em w ofercie marki Lexus. Do czasu wprowadzenia modelu LS 600h auto było najdroższym pojazdem w ofercie marki. Od 2021 roku produkowana jest czwarta generacja pojazdu.
Pierwsza generacja (J80, 1995-1997).
Lexus LX I produkowany był w latach 1995 – 1997.
Pojazd bazował w całości na szóstej generacji Toyoty Land Cruiser. Główne różnice pomiędzy samochodami to detale wyglądu nadwozia, bogatsze wyposażenie oraz miększe nastawy zawieszania Lexusa. Różnice w wyglądzie nadwozia odnosiły się głównie do atrapy chłodnicy, bocznych osłon oraz kół.
Wewnątrz samochód zapewniał miejsca siedzące dla siedmiu pasażerów. Wykończone były one przy użyciu skóry, zamontowane zaś zostały w trzech rzędach. Dostęp do ostatniego możliwy był po złożeniu siedzeń rzędu środkowego. Dwa ostatnie rzędy mogły zostać złożone w celu uzyskania większej przestrzenie Na liście wyposażenia dodatkowego znajdowały się m.in.: zmieniarka CD na 6 płyt czy też elektroniczna blokada tylnego i przedniego dyferencjału. Sugerowana cena detaliczna samochodu wynosiła w momencie debiutu 47 995 $. Było to o około 7000 $ więcej niż cena Land Cruisera z tego samego rocznika
Głównymi konkurentami serii LX były luksusowe pojazdy Land Rover/Range Rover. W pierwszym roku produkcji sprzedano 5000 egzemplarzy LX, rok później – 9000. LX 450 zastąpił w roku 1996 na rynku kanadyjskim Toyotę Land Cruiser. Z powodu dużej masy własnej samochód krytykowany był za zbyt słaby silnik.
Silnik.
Jako źródło napędu wykorzystano benzynowy silnik R6 DOHC o pojemności 4,5 litra generujący moc 215 KM (158 kW) przy 4600 obr./min i maksymalny moment obrotowy 373 Nm przy 3200 obr./min.
"Źródło:"
Druga generacja (J100, 1997-2002).
Lexus LX II produkowany był w latach 1998 – 2007.
Silnik.
"Źródła:"
Trzecia generacja (J200, 2007-2021).
Lexus LX III produkowany jest od 2007 roku. Pojazd zaprezentowano podczas targów motoryzacyjnych w Nowym Jorku w kwietniu 2007 roku. Samochód przeszedł kilka faceliftingów, a największe zmiany wprowadzono w 2015 roku. Wtedy przód auta otrzymał m.in. charakterystyczną atrapę chłodnicy, o wyglądzie nawiązującym do pozostałych aktualnych modeli marki. 
Silnik.
"Źródło:"
Lexus LX w Polsce.
W 2018 roku na polski rynek trafiła limitowana seria 50 egzemplarzy modelu LX570. Wcześniej Lexus LX nie był dostępny w Polsce. 
Czwarta generacja (J300, 2021-obecnie).
Lexus LX czwartej generacji został zaprezentowany w październiku 2021 roku i jest sprzedawany w Stanach Zjednoczonych i Kanadzie jako samochód na rok modelowy 2022. Samochód bazuje na nowej platformie GA-F. Wolnossącą jednostkę V8 5.7 znaną z poprzedniej generacji modelu zastąpił turbodoładowany benzynowy silnik V6 o pojemności 3,5 l i mocy 415 KM. Dostępny jest również wariant 3,3-litrowym silnikiem Diesla V6 o mocy 309 KM. W przenoszeniu siły napędowej na koła pośredniczy 10-biegowa automatyczna przekładnia.
Samochód jest oferowany w trzech wariantach konfiguracji kabiny – wersji 4-miejscowej z fotelami kapitańskim w 2. rzędzie siedzeń, wariancie 5. miejscowym oraz wersji 7-miejscowej ze składanymi fotelami 3. rzędu.

</doc>
<doc id="698603" url="https://pl.wikipedia.org/wiki?curid=698603" title="Ewa Braun (scenograf)">
Ewa Braun (scenograf)

Ewa Katarzyna Braun (ur. 2 sierpnia 1944 w Krakowie) – polska scenograf i dekoratorka wnętrz, profesor sztuki. Nagrodzona Oscarem. Córka pisarza Andrzeja Brauna.
Życiorys.
Absolwentka historii sztuki na Uniwersytecie Warszawskim (1970). Doktoryzowała się w 2014 na Akademii Sztuk Pięknych w Warszawie. W 2019 otrzymała tytuł naukowy profesora sztuki.
Jako nauczyciel akademicki związana z Akademią Sztuk Pięknych w Warszawie oraz PWSFTviT w Łodzi. Uzyskała członkostwo w Amerykańskiej Akademii Sztuki i Wiedzy Filmowej oraz w Polskiej Akademii Filmowej.
Przy produkcjach filmowych i telewizyjnych w różnych rolach, także jako projektantka kostiumów, rozpoczęła pracę w 1970. Współtworzyła oprawę plastyczną filmów wielu polskich reżyserów, m.in. Wojciecha Hasa ("Nieciekawa historia", "Pismak"), Janusza Majewskiego ("Zazdrość i medycyna", "Zaklęte rewiry", "C.K. Dezerterzy", "Sprawa Gorgonowej", "Królowa Bona"), Tadeusza Konwickiego ("Lawa"), Krzysztofa Zanussiego ("Iluminacja", "Barwy ochronne", "Spirala"), Agnieszki Holland ("Europa, Europa") i Andrzeja Wajdy ("Wielki Tydzień").
W 1994 otrzymała Oscara za dekorację wnętrz do "Listy Schindlera" Stevena Spielberga. W 1987 wyróżniona na Festiwalu Polskich Filmów Fabularnych w Gdyni za scenografię do "Cudownego dziecka".
Była członkinią komitetu poparcia Bronisława Komorowskiego przed wyborami prezydenckimi w 2010 i w 2015.
W 2014 odznaczona Krzyżem Kawalerskim Orderu Odrodzenia Polski oraz Złotym Medalem „Zasłużony Kulturze Gloria Artis”.

</doc>
<doc id="698606" url="https://pl.wikipedia.org/wiki?curid=698606" title="Józef Baron">
Józef Baron

Józef Baron CM (ur. 31 stycznia 1895, zm. 19 października 1976) – ksiądz katolicki ze Zgromadzenia Księży Misjonarzy św. Wincentego a Paulo, w latach 1945–1955 rektor Wyższego Śląskiego Seminarium Duchownego w Krakowie.
Życiorys.
Urodził się w miejscowości Rudziczka. Pochodzi z parafii św. Stanisława biskupa i męczennika w Suszcu. W 1909 roku wstąpił do Małego Seminarium Duchownego Księży Misjonarzy na Kleparzu w Krakowie, gdzie wstąpił do Zgromadzenia w 1913 roku. Dnia 1 listopada 1915 roku złożył śluby wieczyste. W tym czasie studiował w Instytucie Teologicznym Księży Misjonarzy (z wyjątkiem lat 1917–1918, kiedy służył w armii niemieckiej) i na Uniwersytecie Gregoriańskim w Rzymie, gdzie w 1923 roku uzyskał doktorat z prawa kanonicznego. Święcenia kapłańskie przyjął 27 czerwca 1920 roku.
Po powrocie ze studiów w Rzymie podjął wykłady z prawa kanonicznego i pracował w Sądzie Biskupim jako obrońca węzła małżeńskiego.
Następnie pracował jako:
Do 1972 roku wykładał prawo kanoniczne w seminariach krakowskich. Jednocześnie był spowiednikiem sióstr i jednym z autorów Konstytucji Zgromadzenia Sióstr Najświętszej Duszy Chrystusowej (Sióstr Duszy Chrystusowej). Odpowiadał za przygotowanie ich do zatwierdzenia przez kard. Adama Sapiehę. 
Zmarł w szpitalu w Krakowie 19 października 1976 roku.

</doc>
<doc id="698607" url="https://pl.wikipedia.org/wiki?curid=698607" title="Alexandru Marghiloman">
Alexandru Marghiloman

Alexandru Marghiloman (ur. 4 lipca 1854 w Buzău, zm. 10 maja 1925 tamże) – rumuński konserwatywny polityk. Przez krótki czas (marzec – listopad 1918) był premierem Rumunii. Odegrał znaczącą rolę w czasie I wojny światowej.
Wczesne lata.
Syn Iancu Marghilomana. Uczył się na Państwowej Uczelni Św. Sawy w Bukareszcie, a później studiował prawo w Paryżu. Został wybrany do parlamentu w 1884, a do rządu trafił w 1888 roku.
Jako członek Partii Konserwatywnej, wspierał współpracę Rumunii z Niemcami i Austro-Węgrami w ramach Trójprzymierza, a u progu I wojny światowej opowiedział się za neutralnością państwa. Rumunia pozostała neutralna do 1916, kiedy to przyłączyła się do Ententy. Był to powód dla którego Marghiloman odmówił wejścia do liberalnego rządu Iona Brătianu.
Po rozpoczęciu okupacji Bukaresztu przez Niemców, Marghiloman pozostał w mieście, jako przewodniczący rumuńskiego Czerwonego Krzyża. Pełnił tam także rolę pośrednika pomiędzy okupantami a ludnością miejscową. Odmówił zrealizowania niemieckich pomysłów i utworzenia administracji równoległej dla królewskiej (Ferdynanda I, którego rząd przeniósł się do Jass).
Gabinet i późniejsze lata.
Jednakże gdy Rosja bolszewicka wycofała się z wojny i Niemcy mogli zająć resztę kraju, król poprosił Marghilomana o przyjęcie stanowiska premiera. Monarcha miał nadzieję, iż proniemiecki polityk dogada się z okupantami i zawrze z nimi pokój, zwłaszcza iż front zachodni miał dla nich większe znaczenie niż pozostawanie w Rumunii.
I rzeczywiście, Marghiloman wynegocjował i podpisał układ pokojowy, znany jako traktat w Bukareszcie, 7 maja 1918 roku. Jego warunki były dla Rumunii niekorzystne. Gabinet Marghilomana upadł wobec klęski państw centralnych i został zastąpiony przez proaliancki rząd Constantina Coandy, który ponownie wszedł w stan wojny z państwami centralnymi 10 listopada, na dzień przed końcem wojny. Po utracie popularności przez polityków konserwatywnych w powojennej Rumunii, Marghiloman wycofał się z życia politycznego i zmarł w swoim rodzinnym mieście.
Ciekawostki.
Od jego nazwiska wzięła się nazwa tzw. "Marghiloman coffee" ("Kawy Marghilomana"), tureckiej kawy, gotowanej w koniaku lub rumie.

</doc>
<doc id="698608" url="https://pl.wikipedia.org/wiki?curid=698608" title="Jemen Południowy">
Jemen Południowy



</doc>
<doc id="698610" url="https://pl.wikipedia.org/wiki?curid=698610" title="Klejnotka zielona">
Klejnotka zielona



</doc>
<doc id="698616" url="https://pl.wikipedia.org/wiki?curid=698616" title="Nortia">
Nortia

Nortia – etruska bogini przeznaczenia. Jej atrybutem był gwóźdź, który w tradycji był wbijany w ścianę jej świątyni w pierwszy dzień roku.

</doc>
<doc id="698617" url="https://pl.wikipedia.org/wiki?curid=698617" title="Buszewo (powiat wągrowiecki)">
Buszewo (powiat wągrowiecki)

Buszewo – wieś w Polsce położona w województwie wielkopolskim, w powiecie wągrowieckim, w gminie Gołańcz przy drodze wojewódzkiej nr 193.
W latach 1975–1998 miejscowość administracyjnie należała do województwa pilskiego.

</doc>
<doc id="698618" url="https://pl.wikipedia.org/wiki?curid=698618" title="Wojski Hreczecha">
Wojski Hreczecha

Wojski Hreczecha – jedna z postaci w epopei Adama Mickiewicza "Pan Tadeusz". Był dalekim krewnym Sędziego Soplicy i przyjacielem jego domu. Do kanonów literackich przeszedł opis jego gry na rogu zaczynający się od słów: "Natenczas Wojski chwycił na taśmie przypięty..." 
W I Rzeczypospolitej wojski sprawował opiekę nad rodzinami szlachciców w czasie pospolitego ruszenia. W "Panu Tadeuszu" tytuł ten nadany jest Hreczesze zgodnie ze zwyczajem i tradycją, i nie świadczy o sprawowaniu opisanej funkcji.

</doc>
<doc id="698620" url="https://pl.wikipedia.org/wiki?curid=698620" title="Eskisehir">
Eskisehir



</doc>
<doc id="698630" url="https://pl.wikipedia.org/wiki?curid=698630" title="Yamakasi">
Yamakasi



</doc>
<doc id="698631" url="https://pl.wikipedia.org/wiki?curid=698631" title="Aberracja chromosomalna">
Aberracja chromosomalna



</doc>
<doc id="698632" url="https://pl.wikipedia.org/wiki?curid=698632" title="Laskownica Mała">
Laskownica Mała

Laskownica Mała – wieś w Polsce położona w województwie wielkopolskim, w powiecie wągrowieckim, w gminie Gołańcz na trasie linii kolejowej Kcynia-Gołańcz-Wągrowiec.
W latach 1975–1998 miejscowość położona była w województwie pilskim.
Inne miejscowości o nazwie Laskownica: Laskownica, Laskownica Wielka

</doc>
<doc id="698633" url="https://pl.wikipedia.org/wiki?curid=698633" title="Mateusz Smoczyński">
Mateusz Smoczyński

Mateusz Smoczyński (ur. 6 marca 1984, w Warszawie) – polski skrzypek jazzowy, solista, kompozytor, współzałożyciel Atom String Quartet, New Trio oraz Mateusz Smoczyński Quintet, w latach 2012-2016 członek nagradzonej Grammy Awards formacji Turtle Island Quartet.
Życiorys.
Absolwent Akademii Muzycznej im. Fryderyka Chopina w Warszawie w klasie Andrzeja Gębskiego. Zwycięzca II Międzynarodowego Jazzowego Konkursu Skrzypcowego im. Zbigniewa Seiferta. W rankingu Jazz Top magazynu Jazz Forum został uznany za jazzowego skrzypka roku 2017 i 2020. Koncertował niemal na całym świecie. Współpracował z takimi artystami jak: Richie Beirach, Glen Moore, Rabih Abou-Khalil, Tomasz Stańko, Zbigniew Namysłowski, Urszula Dudziak, Władysław Sendecki, Janusz Skowron, Kazimierz Jonkisz, Jerzy Maksymiuk, Kayah, Monika Borzym, Aga Zaryan i Sebastian Karpiel Bułecka. Nagrał ponad sto płyt. Jako solista wielokrotnie występował m.in. z Orkiestrą Symfoniczną Filharmonii Narodowej pod dyrekcją Andrzeja Boreyko, Narodową Orkiestrą Symfoniczną Polskiego Radia w Katowicach, Orkiestrą Symfoniczną Filharmonii w Szczecinie, czy Orkiestrą Symfoniczną Filharmonii Krakowskiej.
Lider kwintetu, z którym nagrał płyty "Inspirations", "Expressions" oraz "Berek" (nominacja do Fryderyka w kategorii „Jazzowy Album Roku”). W 2009 roku wspólnie ze swoim bratem - Janem Smoczyńskim oraz Alexem Zingerem założył New Trio. Z zespołem tym wydał dwa albumy: "Perpendicular Realities" oraz "Simultaneous Abstractions" (nominacja do Fryderyka w kategorii „Jazzowy Debiut Roku”).
Mateusz Smoczyński jest współzałożycielem Atom String Quartet – kwartetu smyczkowego grającego muzykę improwizowaną, skupioną głównie na autorskich kompozycjach i własnych aranżacjach. W skład zespołu, oprócz Smoczyńskiego, wchodzą: Dawid Lubowicz na skrzypcach, Michał Zaborski na altówce oraz Krzysztof Lenczowski na wiolonczeli. Atom String Quartet wygrał konkurs Bielskiej Zadymki Jazzowej, nagrał kilkanaście autorskich albumów oraz wziął udział kilkudziesięciu sesjach nagraniowych z innymi muzykami. Zespół współpracował z takimi muzykami jak: Anna Maria Jopek, Natalia Kukulska, Branford Marsalis, Bobby McFerrin, Gil Goldstein, Leszek Możdżer, Adam Sztaba.
W latach 2012-2016 Mateusz Smoczyński był pierwszym skrzypkiem w amerykańskim Turtle Island Quartet (zdobywcy dwóch nagród Grammy). W roku 2013 kwartet wziął gościnny udział w nagraniu płyty "After Blue" wokalistki Tierney Sutton, który otrzymał nominację do nagrody Grammy. Rok później swoją premierę miała autorska płyta zespołu – "Confetti Man", która została uznana przez National Federation of Music Clubs za najlepsze amerykańskie kameralne nagranie roku. Mateusz Smoczyński razem z Turtle Island Quartet współpracował m.in. z kubańskim klarnecistą Paquito D’Rivera, skrzypkiem Michaelem Doucet, wokalistką Nellie McKay oraz pianistą Cyrusem Chestnut.
Od roku 2016 tworzy duet z niemieckim wiolonczelistą – Stephanem Braunem, z którym nagrał płytę "Keep On Turnin’". W roku 2017 Mateusz Smoczyński wydał swoją pierwszą solową płytę – "Metamorphoses", na której znajduje się m.in. jego klasycyzująca sonata o tym samym tytule.
W roku 2020 została wydana płyta "Speaking Sound", nagrana w duecie z Joachimem Kühnem dla prestiżowej niemieckiej wytwórni ACT Music. Album ten został uznany przez magazyn DownBeat za jedną z najważniejszych płyt roku 2020.
Mateusz Smoczyński jest autorem koncertu skrzypcowego "Adam’s Apple" (2018), koncertu podwójnego na skrzypce, saksofon i orkiestrę "2PiX" (2021) oraz koncertu na skrzypce, fortepian i orkiestrę "Fallen Angel" (2022), napisanego na zamówienie Janusza Olejniczaka. Razem z Joachimem Kühnem, Bronisławem Suchankiem, Januszem Stefańskim i Bohdanem Jarmołowiczem brał udział w prawykonaniu koncertu jazzowego na skrzypce, orkiestrę symfoniczną i grupę rytmiczną Zbigniewa Seiferta.
Od 2017 roku prowadzi klasę skrzypiec jazzowych na Uniwersytecie Muzycznym Fryderyka Chopina w Warszawie.

</doc>
<doc id="698635" url="https://pl.wikipedia.org/wiki?curid=698635" title="Liceum Ogólnokształcące im. Hugona Kołłątaja w Jordanowie">
Liceum Ogólnokształcące im. Hugona Kołłątaja w Jordanowie

Liceum Ogólnokształcące im. Hugona Kołłątaja w Jordanowie – najstarsza szkoła średnia w powiecie suskim założona w 1926 roku. Motto szkoły brzmi: „My nie mówimy o wychowaniu, my naprawdę wychowujemy”. Obecnie w szkole uczy się 743 uczniów. Liceum słynie z miłej atmosfery, o czym mogą świadczyć częste zjazdy klasowe. Raz na dziesięć lat odbywa się zjazd ogólnoszkolny, ostatni taki odbył się 1 października 2016. Szkoła aktywnie uczestniczy w życiu kulturalnym miasta, organizując spektakle teatralne, montaże słowno-muzyczne i wystawy. Na terenie liceum działa chór „Bel Canto”, zdobywca wielu nagród ogólnopolskich. Uczniowie utrzymują kontakt z niemieckimi kolegami z Müllheim (Niemcy), co owocuje coroczną wymianą młodzieży.
Rys historyczny.
Powstanie średniej placówki oświatowej w Jordanowie datuje się na lata 1924–1926, kiedy to wyłonił się Komitet Szkolny, który w porozumieniu z ówczesnymi władzami administracyjnymi uzyskał w Krakowie w Kuratorium zezwolenie na otwarcie Prywatnego Miejskiego Seminarium Nauczycielskiego. W historii miasta było to wydarzenie niezwykle ważne, ale i mocno zobowiązujące.
Początkowo Miejskie Seminarium prowadziło tułaczy tryb życia z racji braku własnego budynku. Nie zraził się tym faktem Komitet Szkolny przekształcony z czasem na Towarzystwo Popierania Seminarium. Dzięki jego zapobiegliwości i energii szkoła stopniowo się rozwijała i potężniała. Dowodem na to może być fakt, że w roku 1926 Seminarium otrzymało prawa szkół państwowych rozporządzeniem Ministerstwa W.R. i O.P. z dnia 17 września 1926 r. Pierwszym patronem szkoły stał się św. Stanisław ze Szczepanowa. W latach 1928/29 Seminarium rozrosło się. Zakład zyskał pełne zaufanie władz szkolnych, a Ministerstwo przedłużyło prawa publiczne. Równocześnie kiedy szkoła średnia w Jordanowie rozwijała się, mieszcząc się w trzech punktach miasta w budynku Kasy Zaliczkowej, sali Magistratu, w gmachu miejskim przy ul. Bystrzańskiej, wtedy Zarząd miasta czynił starania o wyjednanie pożyczki na budowę własnego gmachu dla szkoły seminaryjnej. Starania te uwieńczone zostały pomyślnym skutkiem w 1929 roku, kiedy to 2 czerwca odbyło się uroczyste otwarcie gmachu szkoły przy ul. Kolejowej, stanowiącego do dziś pomieszczenie dla Liceum Ogólnokształcącego.
W latach 1930/31 szkoła przeżywała swój okres rozkwitu. Skład pedagogiczny był dobry, chociaż stale płynny. W 1932 ówczesne Ministerstwo W.R. i O.P. wydało ustawę o ustroju szkolnictwa, mocą której likwidowano seminaria i szkoły średnie dawnego typu, a wprowadzano jednolity system szkolnictwa średniego. Wobec tej ustawy w Jordanowie przystąpiono do stopniowej likwidacji szkoły seminaryjnej ograniczając corocznie liczbę kursów. Ostateczna likwidacja Seminarium nastąpiła w dniu 30 czerwca 1936 r. Równocześnie na miejsce Seminarium wprowadzono klasy Gimnazjum 4-letniego, którego pełna nazwa brzmiała: Prywatne Gimnazjum Koedukacyjne im. Józefa Piłsudskiego.
Kilkunastoletni okres istnienia Seminarium Nauczycielskiego wyrobił sobie uznanie władz szkolnych, które wspierały radą i poparciem zakład średni w Jordanowie. Działalność szkoły zyskała szacunek, a przez to i sympatię sfer obywatelskich miasta Jordanowa. Zarząd miasta i jego mieszkańcy doceniali wagę szkoły jako ośrodka kulturalnego. Należy wspomnieć o szczerej trosce i przychylności społeczeństwa jordanowskiego, jaką okazało dla przybywającej młodzieży, która rekrutowała się do szkoły z różnych stron Małopolski.
Przez kilkanaście lat młodzież zrosła się z Jordanowem, zaczęto odczuwać jej potrzebę istnienia. Niosła ona bowiem fragment kulturowy i myślowy, jak również stanowiła zaczyn wszelkiej działalności także politycznej, promieniującej nie tylko na Jordanów, ale i okolicę. Życie młodzieży gimnazjalnej szło torami zmierzającymi do kształcenia w duchu narodowym, państwowym, do wyrobienia smaku estetycznego, ogólnej postawy obywatelskiej, społecznej. Ogniskowało się głównie w organizacjach takich jak gminy klasowe, ZHP, Koło Sportowe, Koło Krajoznawcze, L.O.P.P., Czerwony Krzyż i inne.
Taki stan rzeczy trwał do roku 1939, wtedy to wraz z wybuchem II wojny światowej, 1 września Gimnazjum w Jordanowie nie zostało uruchomione. Zgodnie z założeniami niemieckimi wykształcenie średnie i wyższe niepotrzebne było, a nawet niewskazane, dla Polaków jako niewolników mających wykonywać zawody służebne. W planie tym inteligencja polska miała przestać istnieć. W pierwszych dniach września, kiedy Niemcy wkroczyli do Jordanowa, w budynku gimnazjum założono polowy szpital wojskowy, który istniał do 15 września. Potem budynek służył każdorazowym przemarszom wojsk jako pomieszczenie koszarowe. W pewnym okresie odbywały się w nim Publiczne Kursy Handlowe tzw. Handelskurse. Na drugim piętrze istniała prawdopodobnie od 1941 roku Niemiecka szkoła podstawowa z przeznaczeniem dla dzieci osiadłych Niemców i miejscowych Volksdeutschów. Namiastką średniego kształcenia miała być dwuletnia Szkoła Rolnicza uruchomiona 17 marca 1941 roku dla młodzieży od lat 14 do 18. Oprócz wspomnianego stałego i czasowego przeznaczenia budynek gimnazjalny pełnił jeszcze funkcję placówki wojskowej.
Wyzwolenie Jordanowa od najazdu hitlerowskiego w dniach 28 i 29 stycznia 1945 r. otworzyło nowy rozdział w historii miasta. W związku z odrodzeniem się życia z „popiołu” powróciło także do życia zniszczone w latach okupacji szkolnictwo. Za zgodą Kuratorium w Krakowie w dniu 15 III 1945 r. do życia wróciło Prywatne Miejskie Gimnazjum Koedukacyjne w Jordanowie. Początki powojennego Gimnazjum były kontynuacją form organizacyjnych i dydaktycznych okresu przedwojennego. W roku szkolnym 1948/49 szkoła na skutek zmian politycznych otrzymała nową formę organizacyjną jako jedenastolatka. Do klas gimnazjum wprowadzona została numeracja od ósmej do jedenastej. Forma ta istniała do roku 1971, w którym to wprowadzono numerację tradycyjną od jeden do czterech. Równocześnie w tym roku szkolnym z dnia 18 marca 1949 r. została upaństwowiona i przyjęła nazwę Państwowej Szkoły Ogólnokształcącej stopnia licealnego, a po siedmiu latach zmieniła się w Liceum Ogólnokształcące. W roku 1966 odbył się zjazd z okazji 40-lecia szkoły, wtedy w ramach obchodów szkoła otrzymała imię ks. Hugona Kołłątaja, które nosi do dnia dzisiejszego. Obecnie w szkole obok kształcenia licealnego prowadzi się oddziały na poziomie zawodowym.
Pieśń szkoły.
My młodzieńczy zapał świata
Tu kształcimy dusze swe
Nauka z pracą nam się splata
Idąc w życie które wre.
Kołłątaja dzieło kreśli
Gdzie w przyszłości stawiać krok
Jego czyny, nasze myśli
Idei nie cofną w mrok.
Marzy nam się nowa Polska
W niej porządek, postęp, ład
To przyszłości nasza troska
By zadziwić cały świat.
Sport.
Szkoła posiada rozbudowaną i bardzo dobrze wyposażoną hale sportową. Zajęcia z W-F prowadzone są w oparciu o program napisany przez profesorów tej szkoły. Są dostosowane do bazy sportowej tej szkoły, tradycji, zainteresowań i potrzeb uczniów oraz ich umiejętności. Istnieje możliwość wyboru ulubionej dyscypliny sportowej:koszykówka, siatkówka, piłka nożna,
unihok, inter-crosse, tenis stołowy, aerobik, pływanie. Można też poćwiczyć na specjalnie wyposażonej siłowni.

</doc>
<doc id="698643" url="https://pl.wikipedia.org/wiki?curid=698643" title="Jeziorki (powiat wągrowiecki)">
Jeziorki (powiat wągrowiecki)

Jeziorki – osada w Polsce położona w województwie wielkopolskim, w powiecie wągrowieckim, w gminie Gołańcz.
W latach 1975–1998 miejscowość administracyjnie należała do województwa pilskiego.
Inne miejscowości o nazwie Jeziorki: Jeziorki

</doc>
<doc id="698644" url="https://pl.wikipedia.org/wiki?curid=698644" title="Gaggenau">
Gaggenau

Gaggenau – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Rastatt. Leży nad rzeką Murg, ok. 10 km na południowy wschód od Rastatt, przy drodze krajowej B462. 
Współpraca.
Miejscowości partnerskie:

</doc>
<doc id="698645" url="https://pl.wikipedia.org/wiki?curid=698645" title="Metryka taksówkowa">
Metryka taksówkowa



</doc>
<doc id="698646" url="https://pl.wikipedia.org/wiki?curid=698646" title="Buszewo">
Buszewo

2 miejscowości w Polsce:
1 jezioro w Polsce:
Miejscowości na Białorusi

</doc>
<doc id="698647" url="https://pl.wikipedia.org/wiki?curid=698647" title="Brdowo">
Brdowo

Brdowo – część wsi Czeszewo w Polsce, położona w województwie wielkopolskim, w powiecie wągrowieckim, w gminie Gołańcz.
W latach 1975–1998 Brdowo administracyjnie należało do województwa pilskiego.

</doc>
<doc id="698650" url="https://pl.wikipedia.org/wiki?curid=698650" title="I Liceum Ogólnokształcące im. Cypriana Kamila Norwida w Bydgoszczy">
I Liceum Ogólnokształcące im. Cypriana Kamila Norwida w Bydgoszczy

I Liceum Ogólnokształcące im. Cypriana Kamila Norwida w Bydgoszczy, najstarsze liceum ogólnokształcące w Bydgoszczy, położone przy pl. Wolności 9.
I Liceum Ogólnokształcące jest jedną z najstarszych szkół w regionie, której początki sięgają roku 1619, kiedy to jezuici, którzy przybyli do Bydgoszczy około roku 1616 lub 1617 i utworzyli rezydencję, założyli szkołę. Rozbieżności wśród historyków dotyczą organizacji placówki: część badaczy podaje, że miała ona tylko dwie najmłodsze klasy tj. infimę i gramatykę, a według innych w 1619 r. jezuici założyli i w Bydgoszczy 4-klasowe gimnazjum z klasami od infimy do poetyki, a w 1622 r. dodano retorykę.
W latach 1949–1992 patronem szkoły był Ludwik Waryński.
Od 1996 przy liceum działa chór Primo – najbardziej utytułowany z działających w Bydgoszczy szkolnych chórów amatorskich. Od 2012 dyrektorem szkoły jest Mariola Mańkowska.

</doc>
<doc id="698657" url="https://pl.wikipedia.org/wiki?curid=698657" title="Geheime Staatspolizei">
Geheime Staatspolizei



</doc>
<doc id="698659" url="https://pl.wikipedia.org/wiki?curid=698659" title="Monumenta Poloniae Historica">
Monumenta Poloniae Historica

Monumenta Poloniae historica (pol. "Pomniki dziejowe Polski") – sześciotomowe dzieło wydane w latach 1864–1893 we Lwowie, będące zbiorem najważniejszych odpisów źródeł dotyczących historii Polski.
Autor i pomysłodawca pierwszych dwóch tomów, oraz części dotyczącej roczników trzeciego tomu, August Bielowski zebrał unikatowe listy, pamiętniki, roczniki, kroniki, żywoty, a nawet bulle i inskrypcje nagrobne, zawierające najwcześniejsze wzmianki o Słowianach zamieszkujących dzisiejsze terytorium Polski, jak również teksty pisane przez rodzimych autorów w czasie, kiedy rozwinęło się już piśmiennictwo w Polsce.
Tomy 1–3, zostały wydane nakładem własnym przez Augusta Bielowskiego, tomy 3–6 nakładem Akademii Umiejętności w Krakowie w opracowaniu lwowskiego grona członków komisji historycznej akademii. W latach 1960–1961 Państwowe Wydawnictwo Naukowe wydało reprint "Monumenta Poloniae historica".
Od 1946 roku wydawana jest nowa seria MPH zatytułowana "Monumenta Poloniae Historica nova series".

</doc>
<doc id="698660" url="https://pl.wikipedia.org/wiki?curid=698660" title="Fenetyka">
Fenetyka

Fenetyka, systematyka fenetyczna, taksonomia fenetyczna, taksonomia numeryczna – nauka zajmująca się mechanizmem klasyfikacji opartym na ogólnych cechach organizmów, takich jak anatomia, wygląd zewnętrzny fenotypu, rozwój zarodkowy.
Ze względu na to, że podział oparty na cechach zewnętrznych bywa w wielu przypadkach nieprawidłowy (sztandarowym przykładem jest, trwające długi czas, zaliczanie ukwiałów do królestwa roślin), metody opracowane przez fenetykę są nadal używane, jednakże nauka ta jest stopniowo wypierana przez dziedziny takie jak kladystyka i teoria filogenezy oparte na zdobyczach genetyki.

</doc>
<doc id="698662" url="https://pl.wikipedia.org/wiki?curid=698662" title="Prezydencja Bombaju">
Prezydencja Bombaju

Prezydencja Bombaju była prowincją Indii Brytyjskich. W swoim największym obszarze zawierała dzisiejszy stan Gujarat, 2/3 zachodniej części stanu Maharashtra, włączając dystrykty Konkan, Desh i Khandesh, północno-zachodnią część stanu Karnataka, również pakistańską prowincję Sindh i brytyjskie terytorium Aden w Jemenie.
Składała się w części z dystryktów pod bezpośrednim brytyjskim panowaniem, w części z tubylczych albo książęcych państewek rządzonych przez lokalnych władców pod administracją gubernatora.

</doc>
<doc id="698665" url="https://pl.wikipedia.org/wiki?curid=698665" title="Slavia Praga (hokej na lodzie)">
Slavia Praga (hokej na lodzie)

Slavia Praga – czeski klub hokejowy z siedzibą w Pradze.

</doc>
<doc id="698667" url="https://pl.wikipedia.org/wiki?curid=698667" title="Elizabeth (film)">
Elizabeth (film)

Elizabeth – brytyjski dramat biograficzny z 1998 roku w reżyserii Shekhara Kapura. Opowieść o młodości i pierwszych latach panowania królowej Elżbiety I Tudor.
Fabuła.
W XVI wieku Anglią rządzi królowa Maria I Tudor, która przywraca katolicyzm. W kraju panuje terror, mnożą się spiski opozycjonistów, w kościele następuje kryzys związany z podziałami religijnymi.
Maria jest córką Katarzyny Aragońskiej (pierwszej żony Henryka VIII), Elżbieta (młodsza) to córka Anny Boleyn. Niedługo potem królowa Maria umiera, a na tron wstępuje jej przyrodnia siostra Elżbieta, która jest protestantką. Stara się przywrócić w Anglii wewnętrzną stabilizację.
Nagrody i kontynuacje.
Rolę młodej królowej gra Cate Blanchett, która sugestywnie pokazała duchową i fizyczną przemianę bohaterki. Za tę rolę otrzymała nagrodę Brytyjskiej Akademii Filmowej. Film nominowano do siedmiu do Oscarów w kategoriach: najlepszy film, najlepsza aktorka, zdjęcia, muzyka, scenografia, kostiumy i charakteryzacja. Ostatecznie obraz zdobył jednego Oscara - za charakteryzację. Film uhonorowano również Złotym Globem.
W roku 2007 nakręcono kontynuację filmu pt. " z tymi samymi aktorami, grającymi główne role.
Produkcja.
Zdjęcia do filmu kręcono na obszarze kilku angielskich hrabstw. Do lokalizacji wykorzystanych przez filmowców należały:
Obsada.
i inni
Uwagi.
Film pokazuje trafnie atmosferę czasów rządów Elżbiety, ale w niektórych szczegółach nie jest zgodny z faktami historycznymi. Twórcom filmu nie chodziło o przedstawienie ścisłe historii, ale historię dojrzewania młodej dziewczyny do roli królowej w skomplikowanej sytuacji politycznej, religijnej i międzynarodowej. W filmie jest szereg nieścisłości, które dla osób znających historię Anglii, mogą się wydać istotnymi błędami. Jednym z takich błędów jest historia starań o rękę Elżbiety przez francuskiego księcia. W filmie jest to Henryk Duc d’Anjou (późniejszy król Polski Henryk Walezy). Co prawda, rzeczywiście były propozycje aby on starał się o Elżbietę, ale pokazana historia dotyczy młodszego brata – Franciszka Walezjusza (rzeczywiście mógł być on transwestytą). Niektóre z nieścisłości zostały poprawione w kolejnym filmie ".

</doc>
<doc id="698668" url="https://pl.wikipedia.org/wiki?curid=698668" title="Joachim Metallmann">
Joachim Metallmann

Joachim Metallmann (ur. 24 czerwca 1889 w Krakowie, zm. 21 sierpnia 1942 w Buchenwaldzie) – polski filozof nauk przyrodniczych, metodolog, profesor Uniwersytetu Jagiellońskiego w Krakowie, interpretator filozofii Whiteheada.
Życiorys.
Joachim Metallmann urodził się w Krakowie jako syn Menassego i Reginy z domu Friedner. W 1907 zdał egzamin dojrzałości z odznaczeniem w Gimnazjum św. Anny. W tym samym roku rozpoczął studia z zakresu filozofii i fizyki na Wydziale Filozoficznym Uniwersytetu Jagiellońskiego, które ukończył w marcu 1912. Egzamin doktorski odbył się w maju 1912, po czym kontynuował studia, aby uzyskać uprawnienia nauczycielskie. W 1916 zdał pierwszą część tych egzaminów (z matematyki i fizyki), jednak w zdawaniu drugiej części przeszkodziło mu powołanie do wojska. Od samego początku służby wojskowej rozpoczął starania o przedłużenie terminu zdawania części drugiej. Reklamacja, jaką wystosował do Komisji Egzaminacyjnej, została uznana i do tej części egzaminów Metallmann przystępuje w lutym 1918. Zdanie egzaminów ustnych zakończyło cały proces otrzymania stopnia nauczyciela w szkołach ogólnokształcących i realnych. W latach 1917–1920 pracował jako nauczyciel w gimnazjum w Mielcu. Następnie pracował w VII Gimnazjum Państwowym w Krakowie, oraz Gimnazjum Hebrajskim im. Chajma Hilfsteina, a w latach 1929–1930 w V Liceum im. Augusta Witkowskiego w Krakowie. Od roku 1931 podjął również pracę, jako wykładowca filozofii w Państwowym Pedagogium w Krakowie, gdzie uczył do rozpoczęcia II wojny światowej. W 1932 wyjechał na stypendium do Francji, po powrocie w 1933 zdał kolokwium habilitacyjne, uzyskując stopień docenta Uniwersytetu Jagiellońskiego. Od II semestru roku akademickiego 1933/34 Metallmann, jako docent, rozpoczął wykłady na Uniwersytecie Jagiellońskim oraz w Instytucie Pedagogicznym w Katowicach. Współpracował m.in. z Leonem Chwistkiem, Władysławem Natansonem i Zygmuntem Zawirskim.
Po wybuchu II wojny światowej, 6 listopada 1939 w ramach Sonderaktion Krakau został aresztowany i wywieziony początkowo do więzienia przy ul. Montelupich, następnie do Wrocławia, a 27 listopada 1939 do obozu w Sachsenhausen. Z powodu żydowskiego pochodzenia był praktycznie pozbawiony szans na zwolnienie. Wiosną 1940 przez jakiś czas Metallmann przebywał w Mauthausen, a potem w Dachau, ale ostatecznie został przewieziony do Buchenwaldu, gdzie 21 sierpnia 1942 został zamordowany. Fakt ten odnotowano na jego karcie obozowej nr 7927. Niedługo potem została zamordowana również jego żona.
Dorobek naukowy.
Jako filozof Metallmann w latach 30. podjął próbę stworzenia filozoficznej syntezy nauk przyrodniczych. W 1934 opublikował pierwszy tom obszernej pracy "Determinizm nauk przyrodniczych", poświęcony zagadnieniu determinizmu w fizyce. Następny, niedokończony tom dotyczył determinizmu w biologii.
W 1938 roku na łamach „Przeglądu Filozoficznego” w artykule "Determinizm i pojęcie emergencji w biologii" Metallmann przedstawił interesującą, mało wówczas znaną koncepcję emergencji. Była to propozycja prekursorska na gruncie polskim i warta uwagi również z racji obecnego zainteresowania tymi zagadnieniami.
Źródeł zainteresowania filozofa pojęciem emergencji można szukać w jego oryginalnej filozofii nauki. Metallmann w sposób holistyczny i strukturalny podchodził do badania rzeczywistości, dostrzegając ograniczenia logiki. Przeciwstawiał się tendencjom unifikacyjnym – podporządkowywaniu nauki jednemu paradygmatowi oraz redukcjonistycznym – redukowaniu układów złożonych, gdy nie mieszczą się w ogólnej kategorii. Obecnie uznaje się go za inicjatora myślenia strukturalistycznego w Polsce.
Pojęcie emergencji w ujęciu Joachima Metallmanna.
W świecie ożywionym istnieją różnorodne i w różnym stopniu złożone systemy, które charakteryzują się określonymi, właściwymi im cechami. Szczególną cechą systemów jest emergencja, polegająca na tym, że własności systemów jako całości nie można wyprowadzić z własności poszczególnych ich części (nie są one addytywne). Dodatkowo, cechy systemów mogą pojawiać się po raz pierwszy dopiero na wysokim poziomie i nie są rozkładalne na cechy z poziomu niższego. To samo dotyczy stosunków występujących między tymi cechami. Emergencja związana jest więc ściśle z tak objawiającą się ideą „nowości” – tworzenia nowych zjawisk, nieredukowalnych w prosty sposób do elementów składowych. Rozwijający się system od pewnego momentu zaczyna dysponować nowymi cechami, które pomagają mu przetrwać w otoczeniu, które również podlega zmianom. To właśnie zmiany otoczenia wymuszają zmiany w systemie. Nowe jakości systemu to wyraz reakcji adaptacyjnych na zmiany otoczenia. Pomimo „nowości” i częściowej „nieprzewidywalności” układ emergencyjny zachowuje swoistość, utrzymuje ciągłość zachodzących w nim procesów. Nieprzewidywalność cechuje w różnym stopniu wszystkie systemy, a zdaniem Metallmanna, odnosi się ona także do samej nauki.
Według niego, w świecie ożywionym możliwe jest pogodzenie praw już obowiązujących ze stopniowym wyłanianiem się praw nowych („prawa wynurzające się”), co nie narusza determinizmu jako takiego. Filozof opowiada się także za pogodzeniem twórczości z determinizmem. Nowe, w sensie emergencyjnym, jest to, co obejmuje swym wpływem całą strukturę zjawiska, organizmu, nie tylko jego część. Twórczość jest więc wchodzeniem w życie nowych ogólnych praw, a nie jednostkowych anomalii. Według Metallmanna podstawową jednostką emergencji są właśnie prawa, a nie własności, jak uważają inni autorzy. Determinizm, jaki zakłada Metallmann, nie jest determinizmem raz na zawsze ustalonym, jego charakterystyka ulega zmianie wraz z postępem nauki (jest on procesualny).
Emergencja ogranicza możliwości badawcze, szczególnie w odniesieniu do organizmów żywych – ich badania są ograniczone do pewnego, trudnego do określenia, odcinka czasu, którego cezurę wyznacza wejście w życie nowych praw, implikujących konieczność zmiany lub choćby korektę okrzepłego już paradygmatu badawczego. Ponadto zarówno organizm, jak i badająca go nauka, są poddane takiemu samemu procesowi ciągłej zmiany. Metallmann nie opowiada się jednak za anarchizmem metodologicznym, natomiast zwraca uwagę na potrzebę dostosowywania nauki do realnie zmieniających się warunków, przeciwstawia się wszelkim formom spekulacji oderwanej od aktualnego stanu wiedzy. Nauka – według Metallmanna – nie jest nigdy „gotowa”, jest zawsze procesem, choć nie znaczy to wcale, że jakiś jej etap jest „lepszy” lub „gorszy” – jest po prostu inny, gdyż wyznaczony odmiennymi warunkami rozwoju. Proces badawczy nie polega na odkrywaniu zastanego, ustalonego porządku, zmienia się wszystko, zarówno przedmiot badań, jak i – co nie mniej ważne – sam badający podmiot; naukowiec i świat stanowią zmienny i zależny od siebie układ.
Emergencja, która pojawiła się w filozofii i naukach biologicznych w latach 20.,straciła nieco na znaczeniu w latach 50. i 60. Obecnie znów jest przypominana i z powodzeniem wykorzystywana w wielu dziedzinach, takich jak: teoria złożoności, teoria systemów, teoria informacji czy mechanika kwantowa. W filozofii biologii hipoteza emergencji stanowi ważną alternatywę dla podejść zarówno redukcjonistycznych, jak i holistycznych i mimo różnorodnych związanych z nią trudności, jest z powodzeniem rozwijana.

</doc>
<doc id="698669" url="https://pl.wikipedia.org/wiki?curid=698669" title="Domarat z Kobylan">
Domarat z Kobylan

Domarat z Kobylan, (Domarat Kobylański) herbu Grzymała (ur. 1380, zm. 1440) – kasztelan biecki (1411-1433), wojnicki i lubelski, od 1428 marszałek nadworny koronny, właściciel Kobylan („"na liście" "Jagiełła Króla" "danym" "miastu Lwowskiemu"”).
Był prawnukiem wojewody kaliskiego Przecława. W 1406 wziął udział w wojnie Zygmunta Luksemburskiego z banem Bośni. W 1410 uczestniczył w bitwach pod Grunwaldem i pod Koronowem, walczył w pierwszym szeregu chorągwi krakowskiej. Był sygnatariuszem aktu unii horodelskiej 1413 roku. W 1422 roku nad jeziorem Melno podpisał przymierze między królem Władysławem Jagiełłą a Krzyżakami. 31 grudnia 1435 roku podpisał akt pokoju w Brześciu Kujawskim.
Rodzina: Kobylańscy.
Domarat z Kobylan był mężem Jadwigi c. Winka, mieszczanina krakowskiego. Ich wnuk, Marcin z Kobylan w połowie XV wieku studiował na Akademii Krakowskiej.
Brat Domarata, Janusz z Kobylan (zm. ok. 1441), był natomiast łowczym i podstolim krakowskim oraz starostą sanockim.
Domarat z Kobylan w kulturze.
Damrata umieścił w opisie bitwy pod Grunwaldem Henryk Sienkiewicz w powieści "Krzyżacy", przedstawia go Jan Długosz w kronice, oraz Jan Matejko w swoim obrazie bitwy z Krzyżakami jako brodatego rycerza w hełmie.
"Krzyknęli z trwogi na widok śmierci wodza ludzie Osterody, lecz Lis rzucił się między nich jak orzeł między żurawie, a gdy Staszko z Charbimowic i Domarad z Kobylan skoczyli mu z pomocą, poczęli ich we trzech łuskać okropnie, tak jak niedźwiedzie łuszczą strąki, gdy się na pole zasiany młodym grochem dostaną." (H. Sienkiewicz „Krzyżacy”)

</doc>
<doc id="698672" url="https://pl.wikipedia.org/wiki?curid=698672" title="Arabia Południowa">
Arabia Południowa

Termin Arabia Południowa może odnosić się do historycznych miejsc:
Może też być stosowany do innych administracji państwowych w tym samym regionie, włączając:

</doc>
<doc id="698674" url="https://pl.wikipedia.org/wiki?curid=698674" title="Paweł Buchalik">
Paweł Buchalik

Paweł Buchalik (ur. 8 września 1922 w Gotartowicach, zm. 27 lipca 1942 tamże) – jeden z założycieli Polskiej Tajnej Organizacji Powstańczej, działającej na terenie powiatu rybnickiego. Podczas okupacji nazistowskiej Polski, został skazany przez sąd na śmierć przez powieszenie. Zginął w pokazowej egzekucji.
Był synem Józefa i Marii z d. Reclik. Harcerz XIII Drużyny Harcerzy im. Witolda Regera w Gotartowicach – zastępowy. Od początku okupacji hitlerowskiej działał w ruchu oporu w sztabie kierowniczym PTOP, kierował akcją pomocy dla rodzin uwięzionych Polaków (zasiłki pieniężne, karty żywnościowe i odzieżowe – zdobywane nielegalnie w urzędach). W wyniku częściowego rozpracowania struktur organizacji przez gestapo, aresztowany w nocy z dnia 22 na 23.05.1942 r., przetransportowany był do KL Auschwitz. Dnia 27.07.1942 r. przewieziony został wraz z Franciszkiem Buchalikiem do Gotartowic i tam powieszony w publicznej egzekucji.

</doc>
<doc id="698676" url="https://pl.wikipedia.org/wiki?curid=698676" title="Adler Mannheim">
Adler Mannheim

Adler Manheim – niemiecki klub hokejowy z siedzibą w Mannheimie.
Historia.
Klub został utworzony w 1938 roku, ale wskutek wojny zaprzestał działalności, którą wznowiono w 1948 roku. Największymi sukcesami klubu są Mistrzostwo RFN w 1980 roku, Mistrzostwa Niemiec w latach 1997, 1998, 1999, 2001 i 2007. W 2003 i 2007 roku drużyna zdobywała Puchar Niemiec. Klub posiada również sekcję hokeju na lodzie kobiet.
Po śmierci długoletniego bramkarza drużyny, Roberta Müllera, klub ten zastrzegł w 2009 roku numer 80, z którym występował on na koszulce w barwach drużyny z Mannheim. W 2011 po śmierci innego byłego zawodnika klubu Roberta Dietricha, który zginął 7 września 2011 w katastrofie samolotu pasażerskiego Jak-42D w pobliżu Jarosławia, został zastrzeżony numer 20.

</doc>
<doc id="698679" url="https://pl.wikipedia.org/wiki?curid=698679" title="Robert B. Laughlin">
Robert B. Laughlin

Robert Betts Laughlin (ur. 1 listopada 1950 w Visalia w Kalofirnii) – amerykański fizyk, noblista, profesor fizyki stosowanej na Uniwersytecie Stanforda (USA).
Wraz z Horstem L. Störmerem i Danielem C. Tsui otrzymał w 1998 roku Nagrodę Nobla w dziedzinie fizyki za wyjaśnienie ułamkowego efektu kwantowego Halla.

</doc>
<doc id="698680" url="https://pl.wikipedia.org/wiki?curid=698680" title="Dariusz Szubert">
Dariusz Szubert

Dariusz Szubert (ur. 31 października 1970 w Białogardzie) – polski piłkarz występujący na pozycji pomocnika, reprezentant kraju, wicemistrz olimpijski 1992, trener.
Kariera piłkarska.
Dariusz Szubert karierę piłkarską rozpoczął w 1986 roku w Iskrze Białogard, w którym grał do 1987 roku. Następnie w latach 1987–1994 reprezentował barwy Pogoni Szczecin, w barwach którego zadebiutował w ekstraklasie dnia 19 marca 1988 roku w przegranym 2:0 meczu wyjazdowym z Górnikiem Zabrze zastępując w 89. minucie Jacka Krzysztolika. W sezonie 1988/1989 spadł z zespołem do II ligi, by w sezonie 1991/1992 awansować do ekstraklasy. Dnia 19 sierpnia 1992 roku w zremisowanym 1:1 meczu u siebie z Widzewem Łódź strzelił swoją pierwszą bramkę w ekstraklasie.
Następnie wyjechał za granicę reprezentować barwy następujących klubów: niemieckiego FC St. Pauli (1994–1996), VfB Oldenburga (1996–1997), szwajcarskiego FC Zürich (1997), belgijskiego SK Lommel (1997–1999).
Następnie wrócił do Pogoni Szczecin, którego barwy reprezentował w latach 1999–2001. Potem został zawodnikiem Widzewa Łódź, w którym w sezonie 2001/2002 rozegrał tylko 1 mecz ligowy – dnia 9 marca 2002 roku wygranym 0:1 meczu wyjazdowym z Groclinem Dyskobolia Grodzisk Wielkopolski w 46. minucie został zastąpiony Marcina Morawskiego, po czym wrócił do "Portowców", w którym dnia 31 maja 2003 roku rozegrał swój ostatni mecz w ekstraklasie, w którym "Portowcy" przegrali 0:1 na wyjeździe ze Szczakowianką Jaworzno. W 2004 roku został zawodnikiem niemieckiego 1.FC Germania Egestorf/Langreder, w którym jesienią 2007 roku w wieku 37 lat zakończył piłkarską karierę. Łącznie w ekstraklasie rozegrał 108 meczów, w których strzelił 16 bramek.
Kariera reprezentacyjna.
Dariusz Szubert z olimpijską reprezentacją Polski na turnieju olimpijskim 1992 w Barcelonie zdobył srebrny medal, mimo że na turnieju nie rozegrał żadnego meczu. W seniorskiej reprezentacji Polski rozegrał 3 mecze. Debiut zaliczył dnia 23 marca 1994 roku na National Kaftanzogleio Stadium w Salonikach w bezbramkowo zremisowanym meczu towarzyskim z reprezentacją Grecji, zastępując w 80. minucie Adama Fedoruka, a ostatni mecz rozegrał dnia 17 maja 1994 roku na stadionie GKS Katowice w Katowicach w przegranym 3:4 z reprezentacją Austrii, w którym zastąpił w 16. minucie Marka Leśniaka, a w 37. minucie został zastąpiony przez Arkadiusza Kubika.
Kariera trenerska.
Dariusz Szubert po zakończeniu kariery piłkarskiej rozpoczął karierę trenerską. Od dnia 1 kwietnia do dnia 30 czerwca 2015 roku był trenerem klubu Regionalligi niemieckiej – Goslarer SC.

</doc>
<doc id="698683" url="https://pl.wikipedia.org/wiki?curid=698683" title="Stanisław Srokowski (geograf)">
Stanisław Srokowski (geograf)

Stanisław Józef Srokowski (ur. 8 lipca 1872 w Węgrzcach, zm. 20 sierpnia 1950 w Warszawie) – polski geograf, konsul RP w Odessie i Królewcu, wojewoda wołyński (1923–1924), założyciel i pierwszy dyrektor Instytutu Bałtyckiego. 
Życiorys.
Był synem Leona, pracownika urzędu celnego i Izabeli z Pisiulinskich. Był bratem stryjecznym Konstantego, Stanisława, krewnym Włodzimierza Scholze-Srokowskiego. Uczęszczał do Gimnazjum św. Anny, a następnie do Gimnazjum św. Jacka w Krakowie, gdzie 18 września 1891 uzyskał świadectwo dojrzałości. Studiował na Wydziale Filozoficznym UJ w Krakowie, po trzech latach przeniósł się na Uniwersytet Lwowski. W 1896 rozpoczął studia w Akademii Rolniczej w Przybramie, szybko je jednak porzucił i odbył kilkumiesięczną podróż po Afryce i Europie Południowej.
Był suplentem (zastępcą nauczyciela) w Gimnazjum im. Franciszka Józefa we Lwowie, od 1897 w męskim seminarium nauczycielskim w Rzeszowie. Tu jego uczniem był Władysław Sikorski, o czym Srokowski napisał po wojnie publikując wspomnienia "Nieznane lata generała Sikorskiego. Wspomnienia wychowawcy i nauczyciela…" („Problemy” R. 3: 1947 nr 4). W 1899 złożył na UJ egzamin państwowy na nauczyciela szkół średnich (z prawem nauczania geografii i historii), potem pracował kolejno w seminariach żeńskim i męskim we Lwowie.
30 lipca 1901 otrzymał nominację na nauczyciela rzeczywistego, następnie od 1 września tego roku pracował jako nauczyciel w Seminarium nauczycielskim męskim w Tarnopolu. W 1903 został wybrany prezesem tamtejszego oddziału Towarzystwa Szkoły Ludowej (TSL), podejmując pracę oświatową wśród ludności polskiej zamieszkałej wokół Tarnopola, Trembowli, Skałatu i Zbaraża. Starał się wydobyć ją spod wpływu ukraińskiej organizacji społeczno-oświatowej „Proswita”. W 1909 założył Muzeum Podolskie w Tarnopolu. Przez pewien czas, m.in. w 1906 był członkiem c. k. Rady szkolnej okręgowej w Tarnopolu. 4 lutego 1906 uczestniczył w wiecu, 16 października 1910 w obchodach grunwaldzkich w Czortkowie. Po zamordowaniu namiestnika Galicji Andrzeja Potockiego przez Myrosława Siczynskiego zgłosił w starostwie w Tarnopolu przejście z obrządku greckokatolickiego na rzymskokatolicki, by zamanifestować odcięcie się od narodowego ruchu ukraińskiego.
Opracował "Przewodnik po Muzeum Podolskim Towarzystwa Szkoły Ludowej w Tarnopolu" (Tarnopol 1912). Był inicjatorem powstania i został wiceprezesem zatwierdzonego 23 grudnia 1911 Towarzystwa „Ziemia Polska”, mającego za cel "utrzymanie polskiego stanu posiadania w kraju w zakresie własności ziemskiej". Nauczanie kontynuował podczas pierwszej wojny światowej w polskich szkołach w Kijowie.
Był członkiem Ligi Narodowej przed 1914. Od 1919 w służbie konsularnej Rzeczypospolitej. Od października 1919 konsul w Odessie, kontrolowanej wówczas przez Siły Zbrojne Południa Rosji gen. Antona Denikina. W pracy koncentrował się na akcji repatriacji Polaków. Wobec klęski Denikina i zbliżania się Armii Czerwonej do miasta 11 lutego 1920 przeprowadził ewakuację ostatniej grupy Polaków do Rumunii, a stamtąd, po odbyciu kwarantanny powrócił do Warszawy. 13 kwietnia 1920 mianowany przez Naczelnika Państwa konsulem generalnym w Królewcu, władze niemieckie udzieliły mu warunkowego agrement 2 lipca 1920, tuż przed przewidzianym przez traktat wersalski plebiscytem na Warmii i Mazurach, ostatecznie przegranym przez Polskę. Po plebiscycie zajął się obserwacją działań władz niemieckich w Prusach Wschodnich wobec wojny polsko-bolszewickiej. Informował Warszawę o nieformalnej niemiecko-sowieckiej współpracy wojskowej, interweniował u władz niemieckich w związku z planami nielegalnego tranzytu przez Prusy Wschodzie dwóch dywizji sowieckich w przeddzień bitwy warszawskiej. Fakt przekroczenia przez Niemcy postanowień traktatu wersalskiego ujawnił wobec misji alianckich w Królewcu. Obserwował okupację litewską Suwalszczyzny i współdziałanie litewsko-sowieckie podczas wojny polsko-bolszewickiej. Materiały Srokowskiego zostały wykorzystane w pertraktacjach z Litwą, a po ich zerwaniu w październiku 1920 do uzasadnienia depeszy ministra spraw zagranicznych Eustachego Sapiehy do Ligi Narodów, zarzucającej Litwie złamanie neutralności wobec Polski. Po utworzeniu Litwy Środkowej przez gen. Lucjana Żeligowskiego (9 października 1920) zbierał materiał dowodowy na temat pomocy niemieckiej dla Litwy i działań radzieckich na Litwie.
Pod koniec maja 1921, po wybuchu III powstania śląskiego na polecenie premiera Wincentego Witosa przejął obowiązki delegata Polski na Górnym Śląsku, z poleceniem doprowadzenia we współpracy z Wojciechem Korfantym likwidacji powstania. W latach 1923–1924 wojewoda wołyński. Ze stanowiska tego został odwołany 29 sierpnia 1924 w związku z krytycznym stosunkiem do polityki państwowej wobec ludności niepolskiej na wschodzie, której to polityce zarzucał publicznie po odwołaniu ze stanowiska uzależnienie od interesów miejscowych Polaków i ignorowanie (szczególnie przez Stanisława Grabskiego) odrębności narodowej Ukraińców i nastrojów ludności prawosławnej.
Osiadł w Margoninie w województwie poznańskim, gdzie publikował na temat Prus Wschodnich, we współpracy ze Związkiem Obrony Kresów Zachodnich (ZOKZ). W 1925 na łamach „Strażnicy Zachodniej” (nr 1–3), organu ZOKZ, ogłosił cykl artykułów "Z krainy Czarnego Krzyża".
Był współzałożycielem Instytutu Bałtyckiego w Toruniu, który miał prowadzić działalność badawczą i informacyjną w zakresie problemów polsko-bałtyckich. W kwietniu 1926 Srokowski został jego dyrektorem, jednak, choć potraktowany życzliwie przez Ministra wyznań religijnych i oświecenia publicznego oraz MSZ, nie otrzymał wsparcia ze strony wojewody pomorskiego Stanisława Wachowiaka i 1 lipca tego roku zrezygnował z tej funkcji.
Opracował podręczniki "Geografia gospodarcza Polski" (1931, 1939) i "Geografia gospodarcza ogólna" (1934). W maju 1931 został wyróżniony godnością członka honorowego Towarzystwo Szkoły Ludowej.
W czasie II wojny światowej mieszkał w Bukowcu pod Legionowem, był wykładowcą tajnej Akademii Nauk Politycznych. Po utworzeniu Tymczasowego Rządu Jedności Narodowej w lipcu 1945, został doradcą naukowym ministra administracji publicznej Władysława Kiernika do spraw podziału terytorialnego państwa, delimitacji granic i problemów geograficznych.
15 marca 1949 został profesorem tytularnym Uniwersytetu Warszawskiego, po II wojnie światowej pierwszym prezesem Polskiego Towarzystwa Geograficznego.
24 stycznia 1946 został przewodniczącym (tę funkcję pełnił do śmierci w 1950) Komisji Ustalania Nazw Miejscowości, która zajmowała się przywracaniem nazw polskich i spolszczaniem nazw niemieckich na Ziemiach Odzyskanych.
Był dwukrotnie żonaty, drugi związek małżeński zawarł w 1921 roku w kościele ewangelicko-reformowanym w Warszawie z Marią Stefanią z Balickich Batycką, zmarł bezpotomnie. Przeszedł na kalwinizm. Pochowany został na cmentarzu ewangelicko-reformowanym w Warszawie (kwatera F-2-11). Po śmierci Stanisława Srokowskiego zmieniono w 1950 nazwę wsi w północno-wschodniej Polsce z Dryfort na Srokowo. Jest patronem tamtejszej szkoły podstawowej.

</doc>
<doc id="698684" url="https://pl.wikipedia.org/wiki?curid=698684" title="Rozpieracz (leśnictwo)">
Rozpieracz (leśnictwo)

Rozpieracz – drzewo o szybszym rozwoju i silniejszym wzroście od otaczających go innych drzew tego samego gatunku i najczęściej w tym samym wieku. Rozpieracz ma tendencję do zagłuszania innych drzew w swoim otoczeniu, wykształca grube gałęzie i szeroką koronę, jego sękate drewno jest niskiej jakości. Gatunki tworzące rozpieracze to sosna, dąb i buk.
Unieszkodliwienie rozpieracza powinno nastąpić na etapie uprawy lub młodnika (w czyszczeniach lub trzebieżach), może polegać na jego wycięciu lub na jego ogłowieniu, czyli obcięciu 2-3 ostatnich okółków.
Zobacz też:

</doc>
<doc id="698685" url="https://pl.wikipedia.org/wiki?curid=698685" title="Zespół rozsianego wykrzepiania wewnątrznaczyniowego">
Zespół rozsianego wykrzepiania wewnątrznaczyniowego

Zespół rozsianego wykrzepiania wewnątrznaczyniowego, zespół DIC (ang. disseminated intravascular coagulation, DIC) – zespół chorobowy polegający na wtórnej do wielu chorób aktywacji kaskady krzepnięcia i wytworzenie licznych mikrozakrzepów w świetle małych naczyń krwionośnych, co w efekcie często doprowadza do zużycia czynników krzepnięcia, szczególnie fibrynogenu, czynnika VIII i V oraz płytek krwi, powodując objawy skazy krwotocznej („koagulopatia ze zużycia”). Wykrzepianie jest wyzwalane przez uwolniony czynnik tkankowy, odsłonięcie warstwy podśródbłonkowej naczyń lub poprzez nieprawidłowe aktywatory krzepnięcia.
Objawy.
Objawy są związane ze skazą krwotoczną, zakrzepicą i uszkodzeniami narządowymi związanymi z mikrozatorami.
Leczenie.
Leczenie jest oparte na leczeniu choroby podstawowej oraz leczeniu objawowym. Leczenie przeciwzakrzepowe za pomocą heparyny budzi kontrowersje. Substytucja elementów hemostazy za pomocą świeżo mrożonego osocza oraz płytek za pomocą koncentratów płytkowych.

</doc>
<doc id="698688" url="https://pl.wikipedia.org/wiki?curid=698688" title="Odkształcenie plastyczne">
Odkształcenie plastyczne

Odkształcenie plastyczne – odkształcenie, które nie ustępuje po usunięciu naprężenia, które je wywołało.
Może zachodzić poprzez:

</doc>
