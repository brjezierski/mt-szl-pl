<doc id="698692" url="https://pl.wikipedia.org/wiki?curid=698692" title="Generator elektryczny">
Generator elektryczny

Generator elektryczny – urządzenie przetwarzające na energię elektryczną inne rodzaje energii, w tym energię mechaniczną. Większość generatorów wytwarza energię elektryczną w wyniku indukcji elektromagnetycznej. Generatory te mają elementy poruszające się w polu magnetycznym lub wytwarzane jest zmienne pole magnetyczne. Zjawisko odwrotne, czyli przekształcenie energii elektrycznej w energię mechaniczną występuje w silnikach. Silniki i generatory wykorzystujące zjawisko indukcji elektromagnetycznej mają wiele podobieństw. Zalicza się je do tak zwanych maszyn elektrycznych. Część generatorów elektrycznych wytwarza energię elektryczną w wyniku innych zjawisk fizycznych.
Źródłem energii mechanicznej w generatorach indukcyjnych może być przegrzana para wodna, napędzająca turbinę parową, uzyskana ze spalania paliwa (w tym paliw kopalnych) lub z promieniowania słonecznego (eng.wiki Solar power in Spain), woda przepływająca przez turbinę wodną lub koło wodne, spalane paliwo w silniku spalania wewnętrznego lub turbinie gazowej, energia kinetyczna przepływającego powietrza w turbinie wiatrowej, napędzana siłą mięśni korba, sprężone powietrze lub jakiekolwiek inne źródło energii mechanicznej. Źródłem energii zamienianej bezpośrednio na energię elektryczną może być też ciepło wykorzystywane w termogeneratorach lub generatorach MHD, energia wiązań atomowych wykorzystywana w ogniwach paliwowych, energia promienista (promieniowanie alfa lub beta) czy też energia słoneczna wykorzystana w fotoogniwach.
Literą R oznaczono generatory z częściami ruchomymi – wirującym rotorem, a literą B generatory przetwarzające bezpośrednio energię pierwotną na energię elektryczną. 
Zasada działania.
Generator elektryczny wykorzystujący zjawisko indukcji magnetycznej, nie „tworzy” zawsze obecnego w przewodniku ładunku elektrycznego, a jedynie go „przesuwa”. Można to porównać do pompy wodnej, która powoduje przepływ wody, ale nie „tworzy” wody w rurach. Generatory mogą też bazować na wykorzystaniu innych zjawisk fizycznych: piezoelektryczność, przepływ plazmy w polu magnetycznym – magnetohydrodynamika itp. Konstrukcja generatorów indukcyjnych jest podobna do budowy silnika elektrycznego. Wszystkie typy generatorów indukcyjnych (wykorzystujących zasady indukcji magnetycznej) mogą w specyficznych warunkach pracować jako silniki.
Terminologia.
W generatorach indukcyjnych można wyróżnić dwie podstawowe części.
Elementy mechaniczne:
Elementy elektryczne:
Historia rozwoju.
Zanim odkryto połączenie pomiędzy zjawiskami magnetyzmu i elektryczności, znano zjawiska elektrostatyczne. Wymyślono generatory elektrostatyczne wytwarzające bardzo wysokie napięcia. Charakteryzowały się one bardzo małą wydajnością prądową.
Pracowały na zasadzie wykorzystania poruszających się ładowanych elektrostatycznie trzpieni, płyt lub dysków, przenoszących ładunek elektryczny na elektrodę o wysokim potencjale. Ładunek elektrostatyczny był wytwarzany na dwa różne sposoby:
Z powodu trudności izolowania maszyn produkujących bardzo wysokie napięcia, elektrostatyczne generatory miały małą sprawność i nigdy nie zostały użyte w zastosowaniach komercyjnych – przy produkcji znaczących ilości energii elektrycznej. Maszyna Wimshurst i generator Van de Graaffa są przykładami tych maszyn używanych do dziś.
Dysk Faradaya.
W latach 1831–1832 Michael Faraday odkrył zasady działania generatorów elektromagnetycznych. Reguła ta, nazwana później Prawem indukcji elektromagnetycznej Faradaya mówi, że na końcach przewodnika elektrycznego poruszającego się w polu magnetycznym pojawia się różnica potencjałów elektrycznych, a więc napięcie elektryczne, wprost proporcjonalne do szybkości ruchu tego przewodnika w poprzek strumienia magnetycznego. Równanie opisujące to zjawisko stało się jednym z równań Maxwella opisujących własności pola elektrycznego i magnetycznego oraz zależności między nimi. Zamknięcie obwodu powoduje przepływ prądu elektrycznego w wyniku różnicy potencjałów.
Michael Faraday zbudował pierwszy generator elektromagnetyczny, nazwany Dyskiem Faradaya, będący typem generatora homopolarnego. Zbudowany jest z miedzianego dysku wirującego wewnątrz biegunów podkowiastego magnesu stałego. Dysk Faradaya generuje małe napięcie i bardzo duży prąd. W latach 60 wieku XX Sir Mark Oliphant pracujący w Australian National University zbudował 500 MJ wysokoprądowy Dysk Faradaya, z którego uzyskiwano prąd o wartości aż do 2 MA.
Konstrukcja taka jest bardzo nieefektywna. Pojawiają się prądy płynące w przeciwnym do kierunku użytecznego, w rejonach poza strumieniem magnetycznym od magnesu stałego. Prądy te ograniczają moc wyjściową, którą można pobrać z dysku. Powodują także rozgrzewanie się dysku. W późniejszych typach generatorów homopolarnych rozwiązywano ten problem wykorzystując macierze magnesów stałych umieszczonych wokół obwodu, tak by ustabilizować kierunek przepływu prądu 
Dynamo – prądnica prądu stałego.
Dynamo było pierwszym generatorem elektrycznym zdolnym dostarczać energię elektryczną na skalę przemysłową.
Dynamo, zwane też prądnicą prądu stałego wykorzystuje oddziaływanie elektromagnetyczne do zamiany ruchu wirowego na prąd elektryczny. Wykorzystanie komutatora pozwala uzyskać prąd pulsujący. Pierwsze Dynamo wybudował Hippolyte Pixii w 1832 roku.
Prądnica prądu stałego składa się ze stojana wytwarzającego stałe pole magnetyczne oraz obracającego się wirnika, na którym nawinięto uzwojenia. W małych maszynach – prądnicach pole magnetyczne wytwarzane jest przez jeden lub więcej magnesów stałych. W większych stałe pole magnetyczne jest wytwarzane przez cewki indukcyjne, w których płynie prąd stały. Cewka taka zwana jest także uzwojeniem wzbudzenia lub twornikiem. W przeszłości zanim upowszechnił się prąd zmienny, prądnice o dużych mocach były podstawowym źródłem energii elektrycznej.
Dynamo związane jest z szeregiem przypadkowych odkryć, w tym z: z silnikiem elektrycznym prądu stałego, alternatorem prądu zmiennego, silnikami asynchronicznym i synchronicznym oraz przekształtnikami elektromechanicznymi.
Ze względu na złożoność budowy prądnice prądu stałego nie są obecnie wykorzystywane do produkcji energii elektrycznej dużych mocy. Powodem jest fakt, że komutator nie jest zdolny długotrwałe, bez uszkodzeń, przewodzić dużych prądów. Jak skomplikowane problemy techniczne musi rozwiązać konstruktor pokazuje urządzenie, które widać na rysunku obok. Rycina przedstawia prądnicę z 1917 roku wykorzystywaną w przemysłowym procesie elektrolizy i galwanizacji. Jest to typowy przykład złożoności problemów technicznych przy konstruowaniu komutatora zdolnego przewodzić duży prąd powstający w wirniku. Jak widać, komutator jest około 3 razy większy niż stojan i pozostała część wirnika.
Współczesne systemy dystrybucji energii elektrycznej oparte są na prądzie przemiennym. Znaczenie prądnic prądu stałego znacznie się zmniejszyło. Obecnie szeroko stosowane są tanie elektroniczne układy przetwarzające prąd zmienny na prąd stały. Nie ma w tej chwili potrzeby budować tak skomplikowanych systemów produkcji energii elektrycznej.
Prądnice prądu stałego stosuje się w samochodach, są jednak zastępowane wydajniejszymi i mniej awaryjnymi alternatorami. Prądnice prądu stałego stosuje się nadal w elektromaszynowych konwerterach.
Generatory elektromagnetyczne z częściami wirującymi.
Jak widać w tabeli zamieszczonej powyżej, działanie większości generatorów elektrycznych oparta jest na koncepcji oddziaływania pola magnetycznego i poruszającego się przewodu, w którym generowany jest prąd elektryczny (generatory) lub na którym powstaje siła elektrodynamiczna (silniki).
Generator MHD.
Generatory MHD wytwarzają energię elektryczną bezpośrednio z przemiany energii cieplnej i kinetycznej gorącego zjonizowanego gazu przepływającego przez stałe pole magnetyczne. W generatorach MHD nie występują jakiekolwiek części ruchome.
Wynalezienie generatorów MHD zostało spowodowane faktem, że plazma po przejściu przez generator nadal ma taką temperaturę, że potrafi wytworzyć parę w kotłach klasycznych elektrowni cieplnych. Pozwala to, teoretycznie, zwiększyć sprawność takich „kombinowanych układów termodynamicznych”.
Pierwszy projekt, który doczekał się realizacji to AVCO Mk.25 z 1965 roku. W 1987 roku rząd USA współfinansował demonstracyjną instalację w 25MW elektrowni.
Obecnie (2007) elektrownie cieplne z generatorami MHD i turbogeneratorami pracujące z kombinowanym cyklem termodynamicznym, są mniej wydajne niż połączenie turbiny gazowej i klasycznego „parowego” turbogeneratora.
Wzbudzenie.
Strumień magnetyczny w indukcyjnych maszynach elektrycznych (generatory i silniki) jest wytwarzany przez uzwojenie wzbudzenia składające się z jednej lub kilku cewek indukcyjnych lub przez magnesy trwałe, np. magnesy neodymowe stosowane ze względu na duży strumień magnetyczny przy stosunkowo niewielkiej masie.
Jeśli uzwojenie wzbudzenia nie jest zasilane, nie pojawia się strumień magnetyczny, a w konsekwencji wirnik generatora może obracać się nie wytwarzając energii elektrycznej. W elektrowniach, w przypadku dużych generatorów, stosowane są pomocnicze małe generatory lub baterie akumulatorów wraz z odpowiednimi układami elektronicznymi – przekształtnikami DC/AC pozwalającymi zasilić uzwojenia wzbudzenia w przypadku rozruchu w trybie awaryjnym, po załamaniu się systemu energetycznego (tzw. black out) lub w przypadku pracy wyspowej, czyli pracy bez połączenia z resztą Krajowej Sieci Energetycznej bezpośrednio na zapotrzebowanie wydzielonej sieci energetycznej. Generatory awaryjne zwykle napędzane są silnikami diesla, utrzymywanymi w stanie gotowości do rozruchu. Zasilają też inne systemy niezbędne do bezpiecznej pracy elektrowni w stanie awaryjnym.
Obwód zastępczy.
Schemat zastępczy układu generator-obciążenie pokazano na rysunku z prawej. określenie wartości napięcia formula_1 i rezystancji wewnętrznej generatora formula_2 następuje według zapisanej poniżej procedury:
Uwaga 1: Wewnętrzna rezystancja generatora podczas pracy jest niewiele większa od rezystancji zmierzonej w spoczynku. Powyższa procedura pozwala zmierzyć obie wartości. Dla Obliczeń zgrubnie można pominąć pomiary formula_8 i przyjąć, że wartości, formula_8 i formula_12 są sobie równe.
Uwaga 2: W przypadku kiedy generowane jest napięcie zmienne do pomiarów należy używać mierników (woltomierzy) przystosowanych do pomiaru prądu zmiennego.
Generatory w pojazdach mechanicznych.
Wczesne silniki samochodowe do początku lat 60 XX wieku wykorzystywały prądnice prądu stałego z elektromechanicznymi regulatorami napięcia. Takie prądnice nie były wydajne i charakteryzowały się dużą awaryjnością. Sukcesywnie były zastępowane alternatorami z wbudowanymi układami prostowniczymi. W pojazdach uzupełniają one po uruchomieniu silnika energię w akumulatorach. Zwykle wytwarzają prąd o natężeniu 50 – 100 A przy napięciu 12 V. Nowoczesne samochody mają elektro-hydrauliczne systemy wspomagania sterowania, systemy bezpieczeństwa i stabilizacji toru jazdy np. ESP, klimatyzację, elektronikę pokładową. Dodatkowe odbiorniki energii elektrycznej mogą powodować duży pobór mocy i przeciążać instalację. Zapobiegając nierozsądnemu wzrostowi średnicy kabli zasilających stosuje się często napięcie 24 V. Ciężarówki zwykle mają instalację o napięciu 24 V, pozwalającą zasilić rozrusznik silnika wysokoprężnego o dużej mocy.
Alternatory samochodowe mają zwykle 50–60% wydajność w szerokim zakresie prędkości i nie używają magnesów stałych jako magneśnic. Odkąd opanowano technologię spiekania i metalurgii proszków spadły koszty wytwarzania magnesów neodymowych, przez co zaczęto stosować je w alternatorach. Zwłaszcza w alternatorach stosowanych w motocyklach, ze względu na niską wagę i prostotę budowy takiego rozwiązania. Takie rozwiązania konstrukcyjne stosowane są także w samochodach hybrydowych.
Przykładem małego generatora prądu przemiennego (nazywanego potocznie prądem zmiennym) jest dynamo rowerowe. Dostarcza ono prądu do 0,5 A przy napięci 6 V lub 12 V (moc rzędu 3 – 6 W). Zastosowanie magnesu stałego jako magneśnicy pozwala wyeliminować konieczność zasilania obwodu wzbudzenia przez zewnętrzne źródło zasilania. W zależności od rodzaju materiału, z jakiego wykonano magneśnicę maksymalna wydajność takiego rodzaju zasilania oświetlenia wynosi 60%, przy typowym wynoszącym około 40%. Dynamo rowerowe jest coraz rzadziej stosowane. Wypierane jest przez oświetlenie LED z akumulatorami o dużej pojemności.
Ze względu na coraz szersze stosowanie elektroniki do nawigacji i systemów sterowania (samoster) na jachtach żaglowych rośnie zużycie energii elektrycznej. Szeroko stosowane są małe turbiny wiatrowe zamocowane na topie masztu lub wysuwane tunelowe turbiny wodne o konstrukcji zbliżonej do pomp łopatkowych. Parametry tych generatorów są tak dobrane by maksymalną efektywność osiągały przy typowej prędkości marszowej. Zasilają poprzez regulatory napięcia akumulatory i elektryczną instalację pokładową.
Generator spalinowy.
Generator spalinowy, zwany także agregatem prądotwórczym, jest połączeniem w jednym zintegrowanym bloku: układu sterującego, silnika spalinowego wraz z układem rozruchowym i generatora prądu zmiennego. W przypadku małych mocy (kilka-kilkanaście kW) elementy umieszczone są wewnątrz ramy tak by ułatwić przenoszenie. Zastosowany jest wtedy silnik benzynowy, ze względu na łatwość rozruchu i niską wagę. Generatory spalinowe większych mocy napędzane są silnikami wysokoprężnymi lub turbinami gazowymi. Wykonywane zwykle, jako instalacje stacjonarne, ale także istnieją przewoźne generatory z turbinami gazowymi o mocy ponad 2 MW. Generatory spalinowe stosowane są, jako rezerwowe źródła zasilania dla szpitali, elektrowni czy stacji transformatorowych, w miejscach, do których nie dociera sieć energetyczna lub istnieje konieczność czasowego zwiększenia mocy źródeł energii elektrycznej.
Generatory elektryczne zasilane siłą mięśni.
Generatory mogą być także zasilane siłą mięśni. Takie konstrukcje mogą być stosowane w czasie wojny lub miejscach pozbawionych zasilania, np. w czasie katastrof. Ze względu na małą moc mogą zasilać radiostacje polowe. napędzane były mechanizmem korbowym lub montowane tak by można było je napędzać odpowiednio przystosowanymi rowerami. Takie konstrukcje mogły służyć także do ładowania akumulatorów.
Spotyka się wykonania małych prądnic prądu stałego służących do zasilania oświetlenia roweru. Dynama rowerowe montowane są w piastach kół lub tak, by mogły być napędzane przez oponę roweru.
Obecnie bywają stosowane do zasilania radioodbiorników lub latarek LED-owych. Czasem spotyka się wykonania pozwalające zasilać telefony komórkowe. Wytwarzane są także błyskowe światła sygnalizacyjne zasilane siłą mięśni, które umieszcza się na tratwach ratunkowych. Stosowane są w tym przypadku mechanizmy sprężynowe lub bezpośrednie napędzanie małej prądnicy prądu stałego z układu korbowego.

</doc>
<doc id="698693" url="https://pl.wikipedia.org/wiki?curid=698693" title="Podhyb">
Podhyb

Podhyb – część wsi Domaradz w Polsce, położony w województwie podkarpackim, w powiecie brzozowskim, w gminie Domaradz.
Wchodzi w skład sołectwa Domaradz.
W latach 1975–1998 przysiółek należał administracyjnie do województwa krośnieńskiego.

</doc>
<doc id="698695" url="https://pl.wikipedia.org/wiki?curid=698695" title="Marymont">
Marymont

Marymont – zespół osiedli w południowo-wschodniej części warszawskich Bielan i północnej Żoliborza, złożona z osiedli Marymont-Ruda, Marymont-Kaskada i Marymont-Potok. Niegdyś była to miejscowość w pobliżu Warszawy.
Historia.
Nazwa Marymont pochodzi z francuskiego wyrażenia (wym. mari mą), oznaczającego „Góra Marii”. Na tym wzniesieniu w latach 1691–1696 architekt Tylman z Gameren, z inicjatywy Jana III Sobieskiego, wybudował budowlę nazwaną "Marie Mont", co wkrótce spolszczono na "Marymont". Ten niewielki pałac, był rozciągającą się na wysokiej skarpie wiślanej, piętrową, centralnie położoną na planie kwadratu budowlą, nakrytą dachem namiotowym z ozdobną banią. Pałac marymoncki, służący prywatnej stronie życia rodziny królewskiej, pełnił zarazem funkcję pawilonu myśliwskiego Jana III Sobieskiego. W 1727 roku rezydencję odkupił od Sobieskich August II Mocny, który dokonał jej gruntownej przebudowy zakładając na Marymoncie zwierzyniec. Zarówno August II, jak i jego syn August III spędzali tu czas traktując Marymont jako pałac myśliwski w czasie organizowanych polowań w Lesie Bielańskim i w Puszczy Kampinoskiej.
Na terenie Marymontu znajdowało się wiele młynów wodnych. Produkowana tam mąka słynęła do końca XIX wieku z wysokiej jakości i białości, stąd dla określenia urodziwego i gładkiego młodego mężczyzny w Warszawie używano zwrotu „elegant z marymonckiej mąki“.
W 1816 r. w oparciu o pałacyk powstał Instytut Agronomiczny, przemianowany wkrótce na Instytut Gospodarstwa Wiejskiego i Leśnictwa – pierwowzór współczesnej Szkoły Głównej Gospodarstwa Wiejskiego znajdującej się obecnie na terenie warszawskiej dzielnicy Ursynów. Po Powstaniu Styczniowym w latach 1863-1864 nowo powstałe budynki Instytutu Agronomicznego oraz pałac zostały oddane wojsku rosyjskiemu na koszary konnicy, w „pałacu Marysieńki” urządzono magazyn wojskowy, a w dokumentach z tego okresu odnajdujemy opisy celowych zniszczeń architektury i zieleni. Dziś na fundamentach pałacyku stoi katolicki kościół pod wezwaniem Matki Bożej Królowej Polski, będący pod opieką Zgromadzenia Księży Marianów. U jego podnóża rozciąga się najstarszy w Warszawie park Kaskada, będący uporządkowanymi pozostałościami parku przypałacowego.
W 1828 r. w Marymoncie powstały zakłady lniane, które później przeniesiono do Żyrardowa. Również okres budowy Twierdzy Warszawa odcisnął się na wyglądzie Marymontu, a zwłaszcza zakaz wznoszenia budynków murowanych na esplanadzie fortów i umocnień Twierdzy. Na Marymoncie ulokowali Rosjanie m.in. magazyny (na tyłach dawnego pałacu) oraz dzieło flankujące pośrednie Buraków – fort ziemny. Znajdowała się tu także prochownia.
8 kwietnia 1916 generał-gubernator Hans Hartwig von Beseler wydał rozporządzenie włączające do Warszawy (od 1 kwietnia 1916) m.in. Marymont, położony w tamtym czasie w gminie Młociny.
W okresie międzywojennym Marymont z Warszawą połączyła zelektryfikowana linia tramwajowa, choć tramwajem trakcji konnej można było tu dojechać już od końca XIX wieku. W czasie powstania warszawskiego powstańcy na Marymoncie zostali pokonani 14 września. Niemcy zamordowali wówczas około 500 mieszkańców Marymontu.
W okresie powojennym, w sąsiedztwie zlikwidowanego przystanku osobowego Kolei Młocińskiej Słodowiec powstał dworzec PKS Warszawa Marymont. Dworzec ten przestał spełniać swoją podstawową funkcję w roku 2004, gdy przystanki autobusów do Zakroczymia i Nowin po uruchomieniu stacji metra przeniesiono w okolicę Dworca Gdańskiego, a następnie, po wybudowaniu, do węzła Młociny. Budynek wyburzono w 2008 roku.
Od 1973 na Marymoncie budowano pierwsze bloki mieszkalne według projektu Zdzisława Łuszczyńskiego. Kolejne przeobrażenia to odcięcie Marymontu od Wisły przez Wisłostradę i przecięcie tego obszaru na pół Trasą Armii Krajowej. W 2006 oddano do użytku stację metra Marymont, a w 2008 otwarto kolejną stację metra Słodowiec niedaleko od dawnego dworca PKS.

</doc>
<doc id="698696" url="https://pl.wikipedia.org/wiki?curid=698696" title="Aleksander Czaplic Szpanowski">
Aleksander Czaplic Szpanowski

Aleksander Czaplic vel Czaplicki-Szpanowski herbu Kierdeja (zm. 1664 r.) – członek wspólnoty braci polskich, wnuk Teodora (Fedora) Czaplica ze Szpanowa (zm. 1611), syn Jerzego Czaplica (zm. 1649).
Studiował w Holandii, podróżował po Anglii, przebywał w Niemczech. Po powrocie za żonę pojął Annę z Rupniowskich. Odziedziczył Beresk i Kisielin (Wołyń) – przez pewien czas stolicę polskiego [braci polskich. Za swe poglądy i czyny stawiany był przed sądem. Jako delegat województwa wołyńskiego brał udział w elekcji Jana Kazimierza.
W 1655 r. podczas potopu szwedzkiego przeszedł na stronę króla Szwecji, Karola X Gustawa za co został ukarany konfiskatą dóbr. W toku wojny powrócił do zwolenników króla i odzyskał swe dobra w 1659. Ponieważ nie zgodził się przejść na katolicyzm w 1660 r. musiał opuścić Kisielin i Polskę. Przed wyjazdem sprzedał swe dobra Marcjanowi Czaplicowi, który przeszedł na katolicyzm. Aleksander dołączył do swego zięcia Zbigniewa Morsztyna (męża Zofii Czaplicówny) w Prusach Książęcych. Po 1660 wspólnota braci polskich z Kisielina rozproszyła się, a część z niej przyjęła katolicyzm.

</doc>
<doc id="698697" url="https://pl.wikipedia.org/wiki?curid=698697" title="Przedrost (leśnictwo)">
Przedrost (leśnictwo)

Przedrost – drzewo nieznacznie starsze i wyższe od otaczających go innych drzew (najczęściej) tego samego gatunku. Przedrost podobnie jak rozpieracz ma tendencję do zagłuszania innych drzew w swoim otoczeniu – jest silniej rozwinięty. Przedrosty pochodzą najczęściej z samosiewu, wyróżnia się je w uprawach i młodnikach.
Zobacz też:

</doc>
<doc id="698702" url="https://pl.wikipedia.org/wiki?curid=698702" title="Protektorat Arabii Południowej">
Protektorat Arabii Południowej

Protektorat Południowej Arabii grupował stany objęte protekcją Wielkiej Brytanii, później przekształcił się w Jemen Południowy. Protektorat powstał 18 stycznia 1963 jako struktura państwowa składająca się z tych obszarów Protektoratu Adeńskiego, które nie dołączyły do Federacji Arabii Południowej.
Składał się ze stanów Hadhramaut, Kathiri, Mahra i Qu'aiti i Wahidi Bir Ali leżącym we wschodnim protektoracie adeńskim oraz Górnej Jafy, która był częścią zachodniego protektoratu adeńskiego.
Protektorat Południowej Arabii był unieważniony po uzyskaniu niepodległości przez Ludową Republikę Południowego Jemenu 30 listopada 1967, a jego stany szybko upadały, prowadząc do zniesienia w nich monarchii.

</doc>
<doc id="698703" url="https://pl.wikipedia.org/wiki?curid=698703" title="Kazimierz Klimek">
Kazimierz Klimek

Kazimierz Władysław Klimek (ur. 30 stycznia 1934 w gminie Biecz, zm. 16 kwietnia 2019) – polski geograf, geomorfolog i profesor nauk geograficznych.
Życiorys.
Okres studiów geografii 1952-1956 na Uniwersytecie Jagiellońskim zakończył w 1957 pracą magisterską "Ewolucja geomorfologiczna dorzecza Solinki, Bieszczady". Po studiach pracował kilka lat jako nauczyciel geografii w Krakowie. W latach 1960-1979 był pracownikiem naukowym Instytutu Geografii PAN w Zakładzie Geomorfologii i Hydrologii w Krakowie, następnie od 1979 do 1991 pełnił funkcję kierownika Zakładu Ochrony Przyrody (obecnie Instytut Ochrony Przyrody PAN) przy Polskiej Akademii Nauk w Krakowie.
W 1968 roku był uczestnikiem wyprawy naukowej na południową Islandię oraz do innych krajów, natomiast w latach 1974-1980 kierownikiem siedmiu ekspedycji Instytutu Geografii PAN do Mongolii. W wyniku badań przeprowadzonych na terenie Polski i innych krajów napisał liczne rozprawy, komunikaty i monografie na temat glacjologii, paleogeografii oraz geomorfologii opublikowane w czasopismach naukowych. Kilka jego prac dotyczy Karpat Zachodnich i ich przedpola oraz innych gór, w tym Changaj w Mongolii. Pisał też na temat ochrony przyrody w Polsce.
Uchwałą Rady Naukowej Instytutu Geografii i Przestrzennego Zagospodarowania PAN (IGiPZ) nadano Kazimierzowi Klimkowi z dniem 24 listopada 1982 tytuł profesora nadzwyczajnego. Po kilku latach został profesorem zwyczajnym Wydziału Nauk o Ziemi Uniwersytetu Śląskiego oraz kierownikiem Zakładu Paleogeografii Systemów Stokowo-Dolinnych przy Katedrze Paleogeografii i Paleoekologii Czwartorzędu na Wydziale Nauk o Ziemi Uniwersytetu Śląskiego. Specjalizował się w dziedzinach: 1. geomorfologia systemów dolinnych, 2. wpływ człowieka na geosystemy stokowo dolinne. Był wieloletnim wykładowcą na Uniwersytecie Śląskim, członkiem Polskiego Towarzystwa Geologicznego

</doc>
<doc id="698704" url="https://pl.wikipedia.org/wiki?curid=698704" title="Użbale">
Użbale

Użbale (niem. do 1936 "Uszballen", do 1938 "Uschballen") – osada nadgraniczna w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość administracyjnie należała do województwa suwalskiego.
Podczas akcji germanizacyjnej nazw miejscowych i fizjograficznych (tzw. "chrzty hitlerowskie") utrwalona historycznie nazwa niemiecka "Uszballen / Uschballen" została w 1938 r. zastąpiona przez administrację nazistowską sztuczną formą "Langenrück". 

</doc>
<doc id="698708" url="https://pl.wikipedia.org/wiki?curid=698708" title="Jeziorki Małe">
Jeziorki Małe

Jeziorki Małe (niem. "Klein Jesziorken") – wieś w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość administracyjnie należała do województwa suwalskiego.
Podczas akcji germanizacyjnej nazw miejscowych i fizjograficznych (tzw. "chrzty hitlerowskie") utrwalona historycznie nazwa niemiecka "Klein Jesziorken" została w 1938 r. zastąpiona przez administrację nazistowską sztuczną formą "Kleinschöntal".

</doc>
<doc id="698711" url="https://pl.wikipedia.org/wiki?curid=698711" title="Grygieliszki">
Grygieliszki

Grygieliszki (niem. "Grilskehmen") – wieś w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość administracyjnie należała do województwa suwalskiego.
Podczas akcji germanizacyjnej nazw miejscowych i fizjograficznych (tzw. "chrzty hitlerowskie") utrwalona historycznie nazwa niemiecka "Grilskehmen" (Grylskejmy) została w 1938 r. zastąpiona przez administrację nazistowską sztuczną formą "Grilsen".

</doc>
<doc id="698715" url="https://pl.wikipedia.org/wiki?curid=698715" title="Żelazki (powiat gołdapski)">
Żelazki (powiat gołdapski)

Żelazki (niem. "Szielasken", 1936–1938 "Schielasken") – osada w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość administracyjnie należała do województwa suwalskiego.
Podczas akcji germanizacyjnej nazw miejscowych i fizjograficznych (tzw. "chrzty hitlerowskie") utrwalona historycznie nazwa niemiecka "Szielasken / Schielasken" została w 1938 r. zastąpiona przez administrację nazistowską sztuczną formą "Hallenfelde". 
Inne miejscowości o nazwie : Żelazki

</doc>
<doc id="698718" url="https://pl.wikipedia.org/wiki?curid=698718" title="Anergia">
Anergia

Anergia – brak reaktywności organizmu na bodźce pochodzące ze środowiska, przejaw braku odporności immunologicznej. Jej najczęstszymi przyczynami są: znaczne osłabienie i upośledzenie zdolności życiowych organizmu, długotrwałe choroby, zjadliwe mikroorganizmy chorobotwórcze, promieniowanie jonizujące oraz leki immunosupresyjne (np. kortykosteroidy). Czasami stan ten jest wywoływany celowo (np. podczas przeszczepów lub alergii), jest też elementem braku odpowiedzi immunologicznej na swoje tkanki.
Anergia limfocytów.
Anergia wynikająca z niezdolności klonów limfocytów T lub B do reakcji na antygen jest przede wszystkim mechanizmem tolerancji wobec antygenów pochodzących z tego samego organizmu (czyli własnych białek). Długotrwałą anergię można wywołać przez ekspozycję limfocytów T na antygen pod nieobecność odpowiednich sygnałów stymulujących odpowiedź immunologiczną. Komórki znajdujące się w stanie takiej anergii nie giną, ale nie są w stanie odpowiadać na antygeny.
Istnieją dwa główne mechanizmy anergizacji limfocytów T. Są to zablokowanie sygnału pochodzącego z kompleksu TCR i dostarczenie sygnałów hamujących poprzez inne receptory. Zablokowanie sygnału może odbywać się przez ubikwitynację. Dostarczenie sygnałów hamujących odbywa się zaś m.in. za pośrednictwem antygenu CTLA-4 (CD-152). Antygen ten ma wysokie powinowactwo do białka B7, wyższe niż CD-28, czyli antygen, który bierze udział w normalnej reakcji odpornościowej. Badania wykazują, że komórki podczas infekcji powodują większą produkcję białka B7, co umożliwia wykorzystanie antygenów CD-28, prowadząc do odpowiedzi; natomiast gdy limfocyt T połączy się ze zdrową komórką, nieposiadającą dużych ilości białka B7, wszystkie te białka łączą się tylko z CTLA-4. Stanowi to sygnał dla limfocytu T aby wyłączyć ekspresję genów i przejść w stan anergii.
Dowodem na wagę procesu anergii w zaprzestaniu odpowiedzi immunologicznej na własne tkanki jest fakt, że mutacje w genie "CTLA4" są związane z wieloma chorobami autoimmunologicznymi, takimi jak cukrzyca typu I, choroba Gravesa-Basedowa, zapalenie tarczycy Hashimoto czy celiakia.

</doc>
<doc id="698719" url="https://pl.wikipedia.org/wiki?curid=698719" title="Salvatore Sciarrino">
Salvatore Sciarrino

Salvatore Sciarrino (ur. 4 kwietnia 1947 w Palermo na Sycylii) – włoski kompozytor muzyki współczesnej. 
Życiorys.
W zakresie edukacji muzycznej jest właściwie autodydaktą, studia muzyczne jedynie uzupełniał u Franca Evangelistiego.
Jego utwory wyróżniają się częstą obecnością ciszy, "izolowaną" dźwiękowością, użyciem wielu zróżnicowanych technik wydobycia dźwięku, oraz bardzo wyraźną "organicznością" utworu - traktowaniem go jako żywy organizm.
Mieszka obecnie w Città di Castello w Umbrii.
Twórczość.
Ważną część twórczości Sciarrino stanowią utwory sceniczne. Komponował także muzykę kameralną.

</doc>
<doc id="698720" url="https://pl.wikipedia.org/wiki?curid=698720" title="Szpanowscy">
Szpanowscy

Szpanowski – polskie nazwisko utworzone od nazwy miejscowości Szpanów na Wołyniu (dzisiaj w obwodzie rówieńskim, Ukraina). Nazwisko to nosili członkowie historycznego rodu Czapliców. Wśród nich wymienić można:
Nazwisko „Szpanowski” występuje w spisach adresowych XIX-wiecznej Warszawy. 
Z początku XX w. znany jest:
W końcu lat 90. XX w. znanych było w Polsce ponad 120 osób noszących to nazwisko (najwięcej w byłym województwie toruńskim i olsztyńskim na terenach należących obecnie do województwa warmińsko-mazurskiego) i w obecnym powiecie sierpeckim w woj. mazowieckim.

</doc>
<doc id="698721" url="https://pl.wikipedia.org/wiki?curid=698721" title="Carlo Gesualdo da Venosa">
Carlo Gesualdo da Venosa



</doc>
<doc id="698723" url="https://pl.wikipedia.org/wiki?curid=698723" title="Gesualdo da Venosa">
Gesualdo da Venosa



</doc>
<doc id="698724" url="https://pl.wikipedia.org/wiki?curid=698724" title="Zielonka (powiat gołdapski)">
Zielonka (powiat gołdapski)

Zielonka – osada w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość administracyjnie należała do województwa suwalskiego.
Obecnie w miejscowości nie ma zabudowy.
Inne miejscowości o nazwie Zielonka: Zielonka

</doc>
<doc id="698727" url="https://pl.wikipedia.org/wiki?curid=698727" title="Jadwiga Wajs-Marcinkiewicz">
Jadwiga Wajs-Marcinkiewicz



</doc>
<doc id="698729" url="https://pl.wikipedia.org/wiki?curid=698729" title="Boćwiński Młyn">
Boćwiński Młyn

Boćwiński Młyn (niem. "Bodschwingken Mühle") – osada w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość administracyjnie należała do województwa suwalskiego.
Podczas akcji germanizacyjnej nazw miejscowych i fizjograficznych (tzw. "chrzty hitlerowskie") utrwalona historycznie nazwa niemiecka "Bodschwingken Mühle" została w 1938 r. zastąpiona przez administrację nazistowską sztuczną formą "Herandstaler Mühle".

</doc>
<doc id="698731" url="https://pl.wikipedia.org/wiki?curid=698731" title="Rożyńsk Mały">
Rożyńsk Mały

Rożyńsk Mały (niem. "Klein Rosinsko") – osada w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 Rożyńsk Mały administracyjnie należał do województwa suwalskiego.
Wieś usytuowana nad rzeką Gołdapą, przy drodze Gołdap – Juchnajcie – Surminy. Miejscowość należy do sołectwa Rożyńsk Wielki (Rożyńsk Mały, Rożyńsk Wielki, Nowa Boćwinka).
Podczas akcji germanizacyjnej nazw miejscowych i fizjograficznych (tzw. "chrzty hitlerowskie") utrwalona historycznie nazwa niemiecka "Klein Rosinsko" została w 1938 r. zastąpiona przez administrację nazistowską sztuczną formą "Bergershof".
Rożyńsk Mały został założony w XVIII w. jako wieś na prawie chełmińskim. W 1817 należał do dwóch właścicieli gospodarujących na 18 włókach. W 1895 R.M. liczył 84 mieszkańców (82 ewangelików), przynależał do gminy i parafii Grabowo; w 1910 roku zamieszkiwało go 88 mieszkańców, a w 1939 – 58 osób. Znajdowały się tam dwa majątki o powierzchni pow. 100 ha oraz 13 gospodarstw. W skład majątku powiązanego z terenem aktualnej wsi wchodziły: pałac, który spłonął w 1987 r., zabudowania gospodarcze, a od początku XX w. (prawd. 1905 r.) młyn wraz elektrownią wodną i śluzami.
Po wojnie – w 1946 – z dwóch majątków – jeden zagospodarowano (167 ha), drugi uznano za zniszczony (101, 5 ha). W 1949 r. utworzono z nich dwa Państwowe Gospodarstwa Rolne (R.I i R.II). Szybko jednak R.I i R. II połączono w jedno gospodarstwo. W pierwszych kilku latach w R. I. funkcjonował tartak, a do lat 80. XX w. młyn.
R. I stanowił zasadniczą część gospodarstwa scentralizowaną wokół zabudowań przedwojennego pałacu. Po likwidacji PGR-u w 1993, gospodarstwo przejęła lokalna spółka, potem Agencja Nieruchomości Rolnych. Aktualnie teren dawnego zakładu rolnego jest dzierżawiony.
Domy / gospodarstwa mieszkalne od zabudowań dawnego majątku oddziela rzeka Gołdapa. Na przełomie lat 50. i 60. XX w. wybudowano we wsi osiem nowych budynków dwu- oraz czterorodzinnych, następnie na początku lat 80. sześć budynków dwurodzinnych, a w latach 1988-89 osiedle czternastu domków jednorodzinnych.
W południowo-wschodniej części miejscowości, pomiędzy częścią mieszkalną a dawnym majątkiem, znajduje się wyspa ukształtowana z odnogi rzeki Gołdapy. W roku 2014, dzięki funduszom PROW, wyspa została poddana kompleksowej rewitalizacji, która nadała terenowi charakter rekreacyjny.
Inne miejscowości o nazwie Rożyńsk: Rożyńsk, Rożyńsk Wielki.

</doc>
<doc id="698734" url="https://pl.wikipedia.org/wiki?curid=698734" title="Babki (województwo warmińsko-mazurskie)">
Babki (województwo warmińsko-mazurskie)

Babki (niem. "Babken") – osada w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość administracyjnie należała do województwa suwalskiego.
Podczas akcji germanizacyjnej nazw miejscowych i fizjograficznych (tzw. "chrzty hitlerowskie") utrwalona historycznie nazwa niemiecka "Babken" została w 1938 r. zastąpiona przez administrację nazistowską sztuczną formą "Steinbrück".

</doc>
<doc id="698737" url="https://pl.wikipedia.org/wiki?curid=698737" title="Osieki (województwo warmińsko-mazurskie)">
Osieki (województwo warmińsko-mazurskie)

Osieki (niem. "Ostkehmen") – wieś w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość administracyjnie należała do województwa suwalskiego.
Inne miejscowości o nazwie Osieki: Osieki

</doc>
<doc id="698739" url="https://pl.wikipedia.org/wiki?curid=698739" title="Franciszek Rakoczy">
Franciszek Rakoczy



</doc>
<doc id="698740" url="https://pl.wikipedia.org/wiki?curid=698740" title="Jurkiszki">
Jurkiszki

Jurkiszki (niem. "Jörkischken") – osada w Polsce położona w województwie warmińsko-mazurskim, w powiecie gołdapskim, w gminie Gołdap przy drodze wojewódzkiej nr 651.
W latach 1975–1998 miejscowość administracyjnie należała do województwa suwalskiego.
Podczas akcji germanizacyjnej nazw miejscowych i fizjograficznych (tzw. "chrzty hitlerowskie") utrwalona historycznie nazwa niemiecka "Jörkischken" została w 1938 r. zastąpiona przez administrację nazistowską sztuczną formą "Jarkental".

</doc>
<doc id="698741" url="https://pl.wikipedia.org/wiki?curid=698741" title="Kinetyka">
Kinetyka

W fizyce i inżynierii kinetyka (z gr. "kinēma" dpn. "kinēmatos" 'ruch') dzieli się na dwie dyscypliny: statykę i dynamikę. Pierwsza z nich bada warunki, przy których ciała, poddane działaniu przyłożonych do nich sił, pozostają w spoczynku. Druga - bada ruch ciał materialnych jako efekt działających na nie sił. Kinematyka natomiast bada ruch ciał w oderwaniu od wywołujących go sił. Jest ona geometrią, w której zmienną jest czas.
Kinetyka, w przeciwieństwie do statyki bada zachowanie się ciał fizycznych w ruchu (pod wpływem niezrównoważonego układu sił); w przeciwieństwie do kinematyki, opisującej sam ruch bez analizy jego przyczyn, kinetyka bada związki pomiędzy siłami działającymi na ciało, a jego ruchem. W zakresie mechaniki klasycznej termin kinetyka bywa uważany za synonim dynamiki.

</doc>
<doc id="698742" url="https://pl.wikipedia.org/wiki?curid=698742" title="Tatary (Wrotkowo)">
Tatary (Wrotkowo)

Tatary (niem. "Tartarren") – przysiółek wsi Wrotkowo w Polsce, położony w województwie warmińsko-mazurskim, w powiecie gołdapskim, w gminie Gołdap.
W latach 1975–1998 przysiółek administracyjnie należał do województwa suwalskiego.
Podczas akcji germanizacyjnej nazw miejscowych i fizjograficznych historyczna nazwa niemiecka "Tartarren" została w 1938 r. zastąpiona przez administrację nazistowską sztuczną formą "Noldental".

</doc>
<doc id="698745" url="https://pl.wikipedia.org/wiki?curid=698745" title="Rosiczka Alicji">
Rosiczka Alicji

Rosiczka Alicji ("Drosera aliciae" R. Hamet) – gatunek rośliny należący do rodziny rosiczkowatych, pochodzący z południowej Afryki.
Biologia i ekologia.
Bylina. Siedlisko: Torfowiska. Roślina owadożerna przystosowana do życia w siedliskach bardzo ubogich w azot.
Zastosowanie i uprawa.
Jest uprawiana przez hobbystów jako roślina pokojowa. Wymaga torfowej, małożyznej gleby i słonecznego stanowiska. Rozmnaża się ją przez podział, nasiona lub przez sadzonki korzeniowe.

</doc>
<doc id="698748" url="https://pl.wikipedia.org/wiki?curid=698748" title="Szyliny">
Szyliny

Szyliny (niem. "Schillinnen") – [[osada] w [[Polska|Polsce]] położona w [[województwo warmińsko-mazurskie|województwie warmińsko-mazurskim]], w [[powiat gołdapski|powiecie gołdapskim]], w [[Gołdap (gmina)|gminie Gołdap]] na obszarze [[Puszcza Romincka|Puszczy Rominckiej]].
[[Podział administracyjny Polski (1975–1998)|W latach 1975–1998]] miejscowość administracyjnie należała do [[województwo suwalskie|województwa suwalskiego]].
Podczas [[Germanizacja nazw w Prusach|akcji germanizacyjnej nazw miejscowych i fizjograficznych]] (tzw. "chrzty hitlerowskie") utrwalona historycznie nazwa niemiecka "Schillinnen" została w [[1938]] r. zastąpiona przez administrację nazistowską sztuczną formą "Heidensee". 
Przypisy.
[[Kategoria:Gołdap (gmina)]]

</doc>
<doc id="698749" url="https://pl.wikipedia.org/wiki?curid=698749" title="Kamionki (powiat gołdapski)">
Kamionki (powiat gołdapski)

Kamionki (niem. "Kamionken") – wieś w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość administracyjnie należała do województwa suwalskiego.
Podczas akcji germanizacyjnej nazw miejscowych i fizjograficznych (tzw. "chrzty hitlerowskie") utrwalona historycznie nazwa niemiecka "Kamionken" została w 1938 r. zastąpiona przez administrację nazistowską sztuczną formą "Eichicht".
Inne miejscowości o nazwie Kamionki: Kamionki

</doc>
<doc id="698752" url="https://pl.wikipedia.org/wiki?curid=698752" title="Ida Haendel">
Ida Haendel

Ida Haendel (ur. 15 grudnia 1928 w Chełmie, zm. 1 lipca 2020 w Miami) – brytyjska skrzypaczka polsko-żydowskiego pochodzenia.
Życiorys.
Urodziła się w tradycyjnej rodzinie polskich Żydów. Była tak zwanym „cudownym dzieckiem”. W trzecim roku życia grała zasłyszane melodie na skrzypcach. W wieku 4 lat rozpoczęła naukę u Mieczysława Michałowicza w Konserwatorium Warszawskim. Następnie kontynuowała naukę u Carla Flescha (Berlin, Londyn) oraz Georgego Enescu (Paryż).
W 1935 była najmłodszym uczestnikiem I Międzynarodowego Konkursu Skrzypcowego im. Henryka Wieniawskiego w Warszawie (zajęła siódme miejsce). W 1936 zamieszkała w Wielkiej Brytanii. Podczas II wojny światowej wykonywała wiele koncertów dla żołnierzy państw alianckich. W latach 1946–1947 zadebiutowała koncertami w Stanach Zjednoczonych. W 1940 przyjęła obywatelstwo brytyjskie. Do roku 1952 mieszkała w Londynie, później do roku 1989 w Montrealu, a następnie przeniosła się do Miami.
Była pierwszą wykonawczynią "Tartiniany Secondy" Luigiego Dallapiccoli i koncertu skrzypcowego Allana Petterssona. W 1973 odbyła z Londyńską Orkiestrą Symfoniczną tournée po Chinach.
W Polsce koncertowała w latach 1959 i w 1960; w 1986 z ojcem odbyła podróż sentymentalną do Chełma, zarejestrowaną przez kanadyjską telewizję (film "Ida Haendel"). W 2003 grała na I Międzynarodowym Festiwalu Paganiniego we Wrocławiu, Festiwalu "Muzyka w Starym Krakowie" i Międzynarodowym Festiwalu Muzyki Kameralnej im. Księżnej Daisy w Książu. Prowadziła także kursy mistrzowskie dla młodych polskich skrzypków. W 2006 grała na skrzypcach w czasie wizyty papieża Benedykta XVI w obozie koncentracyjnym Auschwitz-Birkenau. W tym samym roku odwiedziła Chełm i Poznań dając w obu miastach koncerty – z Orkiestrą Filharmonii Poznańskiej im. Tadeusza Szeligowskiego w Poznaniu i Capellą Cracoviensis w Chełmie. Ten ostatni był jej pierwszym tak dużym koncertem w Polsce od wyjazdu w 1936 roku. Biegle mówiła po polsku.
W swojej karierze występowała m.in. z Arturem Rubinsteinem, Władimirem Aszkenazim, Rafaelem Kubelíkiem, Valentiną Lisitsą, Zubinem Mehtą i Sergiu Celibidache. Była laureatką prestiżowej Nagrody Jeana Sibeliusa (1982), Komandorem Orderu Imperium Brytyjskiego (1991) oraz doktorem honoris causa Royal College of Music (2000) i Uniwersytetu McGilla (2006). 31 sierpnia 2006 roku została odznaczona Złotym Medalem „Zasłużony Kulturze Gloria Artis”. Grała na XVII-wiecznych skrzypcach Antonio Stradivariusa i Guarneriego.
W 1986 i 2006 zasiadała w jury Międzynarodowego Konkursu Skrzypcowego im. Henryka Wieniawskiego w Poznaniu. W 2011 pełniła funkcję honorowej przewodniczącej 14. edycji tego konkursu.
W Polsce zrealizowano dwa dokumentalne filmy o artystce; "Ida Haendel. Koncert w sepii" (2006) i "Ida Haendel. Wiem skąd jestem" (2011).
30 sierpnia 2010 roku Rada Miasta Chełm przyznała jej honorowe obywatelstwo miasta.
W 1970 artystka wydała autobiografię "Kobieta ze skrzypcami" (Londyn: Gollancz, 1970. ).
Od 1943 nagrywała płyty (miała ich w dorobku ponad 40) dla wielu wytwórni, m.in. Decca Records, Deutsche Grammophon i His Master’s Voice.

</doc>
<doc id="698753" url="https://pl.wikipedia.org/wiki?curid=698753" title="Bielawy (powiat pleszewski)">
Bielawy (powiat pleszewski)

Bielawy – wieś w Polsce położona w województwie wielkopolskim, w powiecie pleszewskim, w gminie Gołuchów przy drodze krajowej nr 12.
W latach 1975–1998 miejscowość administracyjnie należała do województwa kaliskiego.

</doc>
<doc id="698755" url="https://pl.wikipedia.org/wiki?curid=698755" title="Pleszówka">
Pleszówka

Pleszówka – wieś w Polsce położona w województwie wielkopolskim, w powiecie pleszewskim, w gminie Gołuchów.
W latach 1975–1998 miejscowość administracyjnie należała do województwa kaliskiego.
Inne miejscowości o nazwie Pleszówka: Pleszew

</doc>
<doc id="698758" url="https://pl.wikipedia.org/wiki?curid=698758" title="Nándor Hidegkuti">
Nándor Hidegkuti

Nándor Hidegkuti (ur. 3 marca 1922 w Budapeszcie, – zm. 14 lutego 2002 tamże) – węgierski piłkarz i trener piłkarski, występujący na pozycji napastnika w słynnej złotej jedenastce.
Uważany za jednego z najlepszych piłkarzy w historii Węgier. Rozegrał w reprezentacji 69 spotkań, strzelając 39 bramek. W swojej karierze występował w takich klubach jak: Gázművek, Elektromos, Herminamezei AC oraz MTK Hungária Budapeszt. Trzy razy zdobył mistrzostwo Węgier. Jednym z jego znaczących osiągnięć było strzelenie hat-tricka reprezentacji Anglii w meczu na Wembley w 1953, wygranym przez Węgrów 6:3.
Po zakończeniu kariery był trenerem, m.in. AC Fiorentina, a w 1972 roku Stali Rzeszów.

</doc>
<doc id="698759" url="https://pl.wikipedia.org/wiki?curid=698759" title="Nandor Hidegkuti">
Nandor Hidegkuti



</doc>
<doc id="698760" url="https://pl.wikipedia.org/wiki?curid=698760" title="Popówek (województwo wielkopolskie)">
Popówek (województwo wielkopolskie)

Popówek – wieś w Polsce położona w województwie wielkopolskim, w powiecie pleszewskim, w gminie Gołuchów przy drodze krajowej nr 12.
W latach 1975–1998 miejscowość administracyjnie należała do województwa kaliskiego.
Pierwsze wzmianki o miejscowości Popówek pojawiają się w dokumencie lokacyjnym z 1309 r. Popówek był wówczas własnością duchowieństwa. Źródła pisane stanowią również o przynależności wyżej wymienionej miejscowości do Floriana Szyszkowskiego, który był jej dzierżawcą (stan na rok 1579), podobnie jak Sebastian Łącki (stan na rok 1618).
W roku 1846 właścicielem wsi został P. Schenk, który zbył ów majątek na rzecz Konstantego Miłkowskiego w roku 1853. Ostatnia z wyżej wymienionych dat jest przełomowa w historii wsi, albowiem od tego czasu Popówek został wcielony w dobra majątku Macewa. 
W roku 1930 w wyniku reformy rolnej nastąpiło wykupienie 125 ha z majątku Macew (stanowiący dwór Macew i Popówek) od Friedy von Lekow. 
W 2009 roku w Popówku została utworzona drużyna piłkarska "LZS Popówek".

</doc>
<doc id="698769" url="https://pl.wikipedia.org/wiki?curid=698769" title="Bohdan Krawciw">
Bohdan Krawciw

Bohdan Krawciw ukr. Богдан Кравців (ur. 5 maja 1904 w Łopiance, zm. 1975) – ukraiński poeta, działacz Organizacji Ukraińskich Nacjonalistów (OUN).
W młodości należał do Płastu, i był członkiem Głównej Rady Płastowej. W latach 20. wstąpił do UWO. W latach 1928–1929 był przewodniczącym Związku Ukraińskiej Młodzieży Nacjonalistycznej, kierował również Ukraińską Gromadą Studencką we Lwowie. W okresie luty 1929 – czerwiec 1930 był pierwszym "prowidnykiem krajowym" OUN. Działacz grupy literackiej „Łystopad”.
Aresztowany w , spędził w więzieniu 3 lata za zorganizowanie napadu na wóz pocztowy pod Bóbrką 30 lipca 1930.
W latach 30. redagował nacjonalistyczne czasopisma „Wisti”, „Hołos”, „Hołos Naciji” oraz czasopisma literackie „Dażboh”, „Obriji” i „Naperedodni”.
W latach 1940–1945 redagował czasopisma dla ukraińskich robotników przymusowych w Niemczech. W 1949 wyemigrował do USA.
Był autorem 6 tomików poezji i tłumaczem Rilkego. W USA był członkiem redakcji „Ameryki”, od 1955 redaktorem „Swobody”, w latach 1970–1975 redaktorem naczelnym „Suczasnosti”.

</doc>
<doc id="698773" url="https://pl.wikipedia.org/wiki?curid=698773" title="Szropy-Niziny">
Szropy-Niziny

Szropy-Niziny – wieś w Polsce w województwie pomorskim, w powiecie sztumskim, w gminie Stary Targ. Miejscowość wchodzi w skład sołectwa Szropy.
W XIX wieku osada należała do Szrop. Jej układ przestrzenny jest nieregularny. Zachowały się niektóre budynki z końca XIX oraz I połowy XX wieku.
W latach 1945–1975 miejscowość administracyjnie należała do województwa gdańskiego, a w latach 1975–1998 do województwa elbląskiego.

</doc>
<doc id="698775" url="https://pl.wikipedia.org/wiki?curid=698775" title="Hamilton Richardson">
Hamilton Richardson

Hamilton F. Richardson, Ham Richardson (ur. 24 sierpnia 1933 w Baton Rouge, Luizjana, zm. 5 listopada 2006 w Nowym Jorku), tenisista amerykański, zwycięzca wielkoszlemowych mistrzostw USA w grze podwójnej, zdobywca Pucharu Davisa.
Kariera tenisowa.
Treningi tenisowe rozpoczął w wieku 12 lat. W 1946 po raz pierwszy wystartował w turnieju, by już rok później triumfować w mistrzostwach USA w kategorii juniorskiej w deblu. W 1948 sięgnął po juniorski tytuł mistrzowski w grze pojedynczej. W 1949 nie przyjął rady lekarzy, którzy zalecali mu porzucenie sportu w związku z wykrytą cukrzycą. Kontynuował z powodzeniem starty wśród juniorów, w 1950 sięgając po mistrzostwo USA szkół średnich ("Interscholastic") oraz tytuł na juniorskich mistrzostwach Francji. Kolejne tytuły mistrza USA w grze pojedynczej zdobył w latach 1953–1954, tym razem w kategorii studentów, reprezentując barwy Tulane University.
Czterokrotnie osiągnął w karierze półfinał imprezy Wielkiego Szlema w singlu. W 1952 w półfinale mistrzostw USA musiał uznać wyższość Gardnara Mulloya (8:10, 0:6, 6:8). Dwa lata później w tym samym turnieju odpadł w półfinale z Vicem Seixasem (3:6, 14:12, 6:8, 2:6). W półfinale mistrzostw Francji w 1955 musiał skreczować w pojedynku z Tony Trabertem przy prowadzeniu rywala 6:1, 2:2. Wreszcie w półfinale Wimbledonu 1956 urwał seta Australijczykowi Lew Hoadowi (6:3, 4:6, 2:6, 4:6), bliskiemu w tymże sezonie ustanowienia klasycznego Wielkiego Szlema. Również na Wimbledonie w 1956 był w półfinale debla. Lepiej w grze podwójnej prezentował się w mistrzostwach USA – w 1956 w parze z Seixasem doszedł do finału (porażka z Lew Hoadem i Kenem Rosewallem), a w 1958 odniósł zwycięstwo (w parze z Alexem Olmedo). Trzeci wielkoszlemowy finał osiągnął w grze mieszanej, kiedy w parze z Maureen Connolly uległ w decydującym meczu mistrzostw Australii 1953 Julii Sampson i Rexowi Hartwigowi.
Z innych sukcesów Richardsona należy wymienić finał halowych mistrzostw USA w singlu (1955), finały singlowe i zwycięstwa deblowe (1950, 1953) w Cincinnati, wygraną w Newport (1951). W 1956 w drodze po końcowy sukces w turnieju na kortach trawiastych w New Jersey pokonał kolejno czterech mistrzów Wimbledonu – Roya Emersona, Kena Rosewalla, Ashleya Coopera i Neale Frasera. Skuteczną parę mikstową tworzył z pionierką tenisa afroamerykańskiego Altheą Gibson, wraz z którą odbył serię pokazowych spotkań w południowo-wschodniej Azji w 1959 (zorganizowaną przez amerykański Departament Stanu). Dwukrotnie znalazł się na czele amatorskiego rankingu amerykańskiego (1956, 1958), łącznie w czołowej dziesiątce tej klasyfikacji figurował jedenaście razy (1951 9. miejsce, 1952 7., 1953 6., 1954 3., 1955 7., 1956 i 1958 1., 1962 3., 1963 i 1964 7., 1965 6.). Był również kilkakrotnie w czołowej dziesiątce nieoficjalnego rankingu światowego, najwyżej w 1956 – na 3. miejscu, za Hoadem i Rosewallem (ponadto 10. miejsce w 1954, 7. w 1955 i 6. w 1958).
Richardson był reprezentantem USA w Pucharze Davisa w latach 1952–1965, łącznie w siedmiu sezonach. Uzyskał bilans 20 zwycięstw przy 2 porażkach (w grze pojedynczej 17 wygranych i 1 porażka), co stawia go w czołówce wielokrotnych amerykańskich reprezentantów pod względem skuteczności. Miał udział w dwukrotnym zdobyciu Pucharu przez USA, w 1954 (nie wystąpił w finale) i 1958. W 1958 o końcowym zwycięstwie nad Australijczykami przesądziło zwycięstwo deblowe Richardsona i Alexa Olmedo nad Melem Andersonem i Neale Fraserem, odniesione w dramatycznych okolicznościach – rywale prowadzili już 2:0 w setach, w trzeciego seta Amerykanie wygrali dopiero 16:14. Końcowy wynik tego meczu brzmiał 10:12, 3:6, 16:14, 6:3, 7:5 dla Richardsona i Olmedo, co stanowiło rekord liczby gemów w deblowym spotkaniu w finale Pucharu Davisa. Wśród pokonanych przez Richardsona rywali w ramach rozgrywek pucharowych byli m.in. znani Włosi Orlando Sirola i Nicola Pietrangeli, Szwed Sven Davidson, Argentyńczyk Enrique Morea czy Japończycy Atsushi Miyagi i Kosei Kamo. W późniejszym okresie Richardson dwukrotnie prowadził zespół narodowy jako kapitan.
Reprezentacyjny kolega Tony Trabert określał go jako gracza ofensywnego, z dobrymi uderzeniami z głębi kortu (szczególnie bekhendem). Słabszym punktem Richardsona był drugi serwis.
Po zakończeniu kariery sportowej Richardson przeniósł się do Nowego Jorku i pracował w sektorze inwestycyjnym, kierując m.in. firmą brokerską Richardson and Associates. Był również zaangażowany w życie polityczne jako działacz Partii Demokratycznej, pełnił funkcję asystenta senatora Russella Longa (jeszcze w czasie kariery sportowej) czy skarbnika kampanii wyborczych kongresmena Allarda Lowensteina. Wspierał też kampanie burmistrza Nowego Jorku Davida Dinkinsa, z którym był zaprzyjaźniony.
Zmarł w listopadzie 2006 wskutek komplikacji związanych z cukrzycą. Był dwukrotnie żonaty, z pierwszego małżeństwa miał troje dzieci.

</doc>
<doc id="698777" url="https://pl.wikipedia.org/wiki?curid=698777" title="Ham Richardson">
Ham Richardson



</doc>
<doc id="698778" url="https://pl.wikipedia.org/wiki?curid=698778" title="Samoczynny system przejazdowy">
Samoczynny system przejazdowy

Samoczynny system przejazdowy (również samoczynna sygnalizacja przejazdowa, SSP) – system przejazdowy, w którym urządzenia zabezpieczenia ruchu na przejeździe kolejowo-drogowym są sterowane samoczynnie przez jadący pociąg lub inny system sterowania ruchem kolejowym.
Urządzenia te uruchamiane są przez zbliżający się do przejazdu pociąg za pomocą czujników torowych. Na przejeździe zainstalowane są urządzenia ostrzegawcze, w skład których wchodzą sygnalizatory drogowe (najczęściej od 2 do 4 sztuk) uzupełnione zazwyczaj sygnałem dźwiękowym (dzwonem lub brzęczykiem) oraz półrogatki (zamykające wjazd i zjazd z przejazdu lub wyłącznie wjazd). Uruchomienie sygnalizacji następuje minimum 30 lub 46 sekund – w zależności od ilości zapór – i maksimum 120 sekund przed wjechaniem czoła pociągu na przejazd. Wyłączenie SSP (wygaszenie sygnalizatorów drogowych lub rozpoczęcie podnoszenia rogatek) może nastąpić po upływie minimum 6 sekund od momentu zjechania ostatniej osi z przejazdu. SSP składa się z następujących grup urządzeń: urządzenia oddziaływania (wykrywające zbliżający się do przejazdu pociąg), urządzenia ostrzegawcze (sygnalizatory drogowe, dzwony, rogatki, tarcze ostrzegawcze przejazdowe), urządzenia sterujące, kontrolne i zasilające i inne.

</doc>
<doc id="698779" url="https://pl.wikipedia.org/wiki?curid=698779" title="Cisowy">
Cisowy

Cisowy (kaszb. "Cisowë") – wieś kociewska w Polsce położona w województwie pomorskim, w powiecie starogardzkim, w gminie Osiek.
W latach 1975–1998 miejscowość należała administracyjnie do województwa gdańskiego.

</doc>
<doc id="698780" url="https://pl.wikipedia.org/wiki?curid=698780" title="Ueto Aya">
Ueto Aya



</doc>
<doc id="698788" url="https://pl.wikipedia.org/wiki?curid=698788" title="Droga Głodu">
Droga Głodu

Droga Głodu (niem. "Alte Straße", "Hunger Weg") – historyczna nazwa drogi w Karkonoszach i Rudawach Janowickich, w województwie dolnośląskim, prowadząca z Kowar do Kamiennej Góry (według innych źródeł do Ogorzelca) przez Przełęcz Kowarską.
Przebieg drogi.
Droga zaczyna się na wysokości około 500 m n.p.m. w Kowarach. W odcinku początkowym z Kowar do Podgórza (dzielnicy Kowar) droga łagodnie pnie się w górę wzdłuż doliny Jedlicy. Następnie prowadzi południowo-zachodnim zboczem Rudnika w kierunku Przełęczy Kowarskiej. Na odcinku tym, wynoszącym około 1100 m, droga pokonuje różnicę wysokości 127 m, następnie przechodzi przez Przełęcz Kowarską i opada w kierunku miejscowości Ogorzelec i dalej przez Szarocin, w kierunku wschodnim prowadzi do Kamiennej Góry. Obecnie odcinek dawnej Drogi Głodu od okolicy kamieniołomu amfibolitów w Ogorzelcu do Kamiennej Góry stanowi droga wojewódzka nr 367.
Historia drogi.
Na początku drugiej połowy XIX wieku lata klęsk nieurodzajów oraz upadek tkactwa spowodowały, że ludność górskich wsi w rejonie Kowar dotknęła klęska braku pożywienia i głodu. Doszło do zamieszek, a po ich wygaśnięciu władze pruskie zainicjowały roboty polegające głównie na remontach i budowie nowych dróg. Były one rodzajem prac publicznych, które miały załagodzić problemy bezrobotnych i głodu. Z powodu dużej liczby chętnych ustalono, że każdy robotnik będzie otrzymywał bochenek chleba i 60 fenigów zapłaty dziennie. Jedną z nich była Droga Głodu, której budowę rozpoczęto w 1855 a ukończono w 1857 roku. W ciągu dwóch lat zbudowano bitą drogę, która swą nazwę zawdzięcza okresowi głodu. Droga Głodu spowodowała zwiększenie znaczenia przełęczy kosztem Starego Traktu Kamiennogórskiego.

</doc>
<doc id="698790" url="https://pl.wikipedia.org/wiki?curid=698790" title="DW501">
DW501



</doc>
<doc id="698794" url="https://pl.wikipedia.org/wiki?curid=698794" title="Wirnik Flettnera">
Wirnik Flettnera



</doc>
<doc id="698804" url="https://pl.wikipedia.org/wiki?curid=698804" title="Géza Toldi">
Géza Toldi

Géza Toldi (ur. jako Géza Tunigold 11 lutego 1909 w Budapeszcie, zm. 16 sierpnia 1985 tamże) – węgierski piłkarz, napastnik. Srebrny medalista MŚ 38.
Grał dla Ferencvárosi TC i dla węgierskiej drużyny narodowej od 1929 do 1940. W reprezentacji zagrał 46 razy i strzelił 25 bramek. Grał na MŚ 1934 i MŚ 1938. Od 27 października 1957 do 26 maja 1958 był głównym trenerem belgijskiej drużyny narodowej.

</doc>
<doc id="698806" url="https://pl.wikipedia.org/wiki?curid=698806" title="Dżurdżenowie">
Dżurdżenowie



</doc>
<doc id="698810" url="https://pl.wikipedia.org/wiki?curid=698810" title="Dytryk (margrabia Marchii Północnej)">
Dytryk (margrabia Marchii Północnej)

Dytryk (Teodoryk, , zm. 25 sierpnia 985 r.) – margrabia Marchii Północnej, ojciec Ody, teść Mieszka I. Początkowo był hrabią na Schwabengau (na wschód od Quedlinburga), od 956 na Nordthüringgau, od 965 do 983 margrabią Marchii Północnej i od 966 hrabią na Derlingau (na wschód od Brunszwiku). Ze względu na swoje ziemie i tytuły oraz wpływy we wschodniej części imperium Ottonów, od 968 r. oficjalnie nosił tytuł "dux" i jest uważany za protoplastę saskiego rodu szlacheckiego Haldensleben.
Biografia.
W 965 roku, gdy po śmierci Gerona podzielono jego marchię, jej największa część przypadła Dytrykowi.
W 983 roku, na początku powstania Słowian połabskich, bronił Brenny, z której jednak musiał uchodzić.
Potomstwo.
Dytryk z Haldensleben ∞ córka Lotara I, hrabiego von Walbeck

</doc>
<doc id="698812" url="https://pl.wikipedia.org/wiki?curid=698812" title="La Vansa i Fórnols">
La Vansa i Fórnols

La Vansa i Fórnols – gmina w Hiszpanii, w Katalonii, w prowincji Lleida, w comarce Alt Urgell.
Powierzchnia gminy wynosi 106,08 km². Zgodnie z danymi INE, w 2005 roku liczba ludności wynosiła 191, a gęstość zaludnienia 1,8 osoby/km². Wysokość bezwzględna gminy równa jest 989 metrów. Współrzędne geograficzne La Vansa i Fórnols to 42°14'7"N 1°28'60"E.
Miejscowości.
W skład gminy La Vansa i Fórnolsl wchodzi 11 miejscowości:

</doc>
<doc id="698813" url="https://pl.wikipedia.org/wiki?curid=698813" title="Adraén">
Adraén

Adraén, również: Adrahent – miejscowość w Hiszpanii, w Katalonii, w prowincji Lleida, w comarce Alt Urgell, w gminie La Vansa i Fórnols.
Według danych INE w 2020 roku liczyła 21 mieszkańców – 11 mężczyzn i 10 kobiet. 

</doc>
<doc id="698815" url="https://pl.wikipedia.org/wiki?curid=698815" title="Uskokowie">
Uskokowie

Uskokowie (język chorwacki "Uskoci") – chrześcijańscy zbiegowie, którzy „uskoczyli” w XVI i XVII wieku z terenu Bośni i przed wojskami tureckimi i schronili się blisko wybrzeża Adriatyku w niedostępnych górach Welebitu. Uskokowie pełnili rolę pogranicznej ludności o charakterze wojskowym, która walczyła z Turkami także w trakcie pokoju. W tym względzie pełnili podobną rolę jak Kozacy w Rzeczypospolitej i podobnie jak Kozacy pływali na niewielkich i ruchliwych łodziach. Uskokowie brali udział w licznych wojnach Habsburgów z Turkami, wspierali także Wenecjan i Hiszpanów – walczyli m.in. w bitwie pod Lepanto (1571).
Podobnie jak Kozacy byli Uskokowie źródłem napięcia nie tylko między Austrią a Turcją ale także Republiką Wenecką, ponieważ na szeroką skalę uprawiali korsarstwo. Wenecjanie usiłowali ukrócić ich rajdy po Adriatyku, ale wobec ochrony udzielanej uskokom przez Habsburgów austriackich doprowadziło to do wybuchu wojny wenecko-austriackiej (1615–1617). W wyniku mediacji francuskiej zawarto pokój, w wyniku którego Austriacy zobowiązali się nie wspierać więcej korsarstwa uskoków. W 1618 roku Uskokowie zostali zmuszeni do porzucenia pirackich zajęć i przesiedleni w głąb terytorium dzisiejszej Chorwacji.

</doc>
<doc id="698817" url="https://pl.wikipedia.org/wiki?curid=698817" title="La Barceloneta (Alt Urgell)">
La Barceloneta (Alt Urgell)

La Barceloneta – miejscowość w Hiszpanii, w Katalonii, w prowincji Lleida, w comarce Alt Urgell, w gminie La Vansa i Fórnols.
Według danych INE w 2020 roku liczyła 7 mieszkańców – 5 mężczyzn i 2 kobiety. 

</doc>
<doc id="698819" url="https://pl.wikipedia.org/wiki?curid=698819" title="Hanns Martin Schleyer">
Hanns Martin Schleyer

Hanns Martin Schleyer (ur. 1 maja 1915 w Offenburgu, zm. 19 października 1977 koło Miluzy, Francja) – niemiecki menedżer i przemysłowiec, członek partii CDU i prezydent Niemieckiego Związku Pracodawców. Był dalekim kuzynem Johanna Martina Schleyera.
Życiorys.
Urodził się jako jedyny syn prawnika Ernsta Schleyer i jego żony Helene Reithinger. Studiował prawo na Uniwersytecie w Heidelbergu, gdzie działał w towarzystwie studenckim Corps Suevia. W 1937 roku wstąpił do NSDAP. 
W 1939 roku na Uniwersytecie w Innsbrucku uzyskał tytuł doktora nauk prawnych.
W maju 1940 Schleyer został wcielony do jednostki piechoty górskiej Wehrmachtu i brał udział w walkach na froncie zachodnim. Podczas ćwiczeń wspinaczkowych jesienią 1940 roku, doznał wypadku, wskutek czego w 1941 został zwolniony jako niezdolny do służby. W 1941 roku Schleyer przenióśł się do Pragi, gdzie przejął kierownictwo związku studentów na Uniwersytecie Karola. Od 1943 roku był urzędnikiem w administracji Protektoratu Czech i Moraw.
W 1945 roku wyjechał z Pragi do Konstancji, gdzie do 1948 był internowany we francuskiej stefie okupacyjnej. Przez francuską komisję denazyfikacyjną został zakwalifikowany jako "Mitläufer" (bierny uczestnik).
Od 1949 pracował jako konsultant ds. handlu zagranicznego w Izbie Przemysłowo-Handlowej Baden-Baden. W 1951 roku rozpoczął pracę w Daimler-Benz AG w Stuttgarcie. Od 1962 do 1968 pełnił funkcję przewodniczącego stowarzyszenia przemysłu metalowego w Badenii-Wirtembergii. Od 1971 roku przewodniczył Niemieckiemu Związkowi Pracodawców, a w styczniu 1977 roku został dodatkowo szefem Federalnego Stowarzyszenia Niemieckiego Przemysłu (niem. "Bundesverband der Deutschen Industrie"). 
5 września 1977 został porwany przez terrorystyczną Frakcję Czerwonej Armii, która żądała uwolnienia z więzienia członków swej organizacji w zamian za uwolnienie Schleyera. Tymczasem w nocy z 17 na 18 października Andreas Baader, Jan-Carl Raspe i Gudrun Ensslin, którzy mieli być wymienieni na Schleyera, popełnili w więzieniu Stammheim w Stuttgarcie samobójstwa (tzw. "Todesnacht von Stammheim"), w związku z czym plany porywaczy legły w gruzach i 19 października zdecydowali się na zabicie Schleyera, poddawszy go uprzednio torturom. Jego ciało zostało odnalezione w bagażniku porzuconego samochodu przy Rue Charles Peguy we francuskiej Miluzie. 
Nabożeństwo żałobne odbyło się 25 października 1977 roku w Konkatedrze św. Eberharda w Stuttgarcie, a następnie Schleyer został pochowany na tamtejszym cmentarzu.
Schleyer był żonaty z Waltrude Ketterer (1916–2008). Miał czterech synów.

</doc>
<doc id="698820" url="https://pl.wikipedia.org/wiki?curid=698820" title="ARABSAT 4B">
ARABSAT 4B



</doc>
<doc id="698822" url="https://pl.wikipedia.org/wiki?curid=698822" title="Mapowanie normalnych">
Mapowanie normalnych

Mapowanie normalnych (ang. "normal mapping" lub "Dot3 bump mapping") – jedna z wielu technik symulowania wypukłości na płaskich wielokątach, stosowana w grafice trójwymiarowej. Jest rozwinięciem koncepcji mapowania wypukłości (ang. "bump mapping") opracowanej przez Jamesa F. Blinna i opisanej w publikacji z 1978 roku. Podstawą działania mapowania normalnych jest zastąpienie wektorów normalnych opisanych przez geometrię, wektorami zapisanymi w specjalnej teksturze – mapie normalnych. Istnieje wiele podobnych technik symulowania wypukłości, jednak mapowanie normalnych jest obok parallax occlusion mappingu najczęściej stosowaną techniką we współczesnych grach komputerowych. Ma to miejsce głównie za sprawą niewielkiej złożoności obliczeniowej, wymaganej do uzyskania efektu końcowego. Mapowanie normalnych pozwala w bardzo wydajny sposób uzyskać wizualne złudzenie większej złożoności modelu trójwymiarowego niż jest ona w rzeczywistości. Dzięki temu liczba wielokątów potrzebnych do opisania takiego modelu może być znacznie zredukowana.
Mapy normalnych.
Do uzyskania opisywanego efektu wykorzystana zostaje tak zwana „mapa normalnych”, będąca zapisaną w teksturze informacją o ułożeniu wektorów normalnych. Mówiąc dokładniej – każdy teksel takiej tekstury zamiast informacji o kolorze RGB, zawiera współrzędne XYZ określające kierunek i zwrot wektora normalnego. Model opisany zostaje taką mapą normalnych podobnie jak zwykłą kolorową teksturą, wykorzystując zazwyczaj te same współrzędne określające jej odwzorowanie na owym modelu. Mapa ta oczywiście nie jest wyświetlana, a jedynie służy jako kontener informacji. W fazie określania koloru pikseli dla generowanego obrazu przechowywane wektory normalne zostają odkodowane oraz zastosowane podczas obliczeń oświetlenia dla danego modelu trójwymiarowego. Ze względu na artefakty stratnej kompresji tekstur przy zapisywaniu wektorów, dokładna reprezentacja normalnych w teksturze może być inna (np. DXT5n).
W technice mapowania normalnych stosuje się dwa rodzaje map normalnych, z których każda przechowuje informację o wektorach normalnych w innej przestrzeni.
Mapy normalnych w przestrzeni stycznej.
Tego typu mapy normalnych są stosowane przede wszystkim w grach komputerowych i innych symulacjach, w których obiekty podlegają deformacjom (np. animacja szkieletowa lub "morph target animation"). Wektory normalne w powyższej formie zawierają jedynie informacje o odchyleniu względem wektora normalnego określonego przez geometrię modelu. Domyślnie wektor reprezentujący niezaburzony wektor normalny skierowany jest w kierunku dodatniej osi Z: (0,0,1). W sytuacji, gdyby cała mapa normalnych kodowała taki niezaburzony wektor normalny, model zostałby wyświetlony w niezmienionej formie – jakby technika mapowania normalnych nie została zastosowana. Gdyby którykolwiek teksel mapy normalnych zawierał wektor odchylony od podanego wyżej, funkcja oświetlenia odbiłaby promień w innym kierunku niż normalnie.
Do poprawnego działania metoda ta wymaga obliczenia wektora stycznego dla każdego wielokąta na podstawie współrzędnych tekstury zapisanych w jego wierzchołkach. Gdy wektory normalne są uśredniane na wierzchołkach, wyliczone wektory styczne również powinny zostać uśrednione. Iloczyn wektorowy wektora normalnego geometrii i wyliczonego wektora stycznego tworzy drugi wektor styczny (ang. "bitangent"), co pozwala utworzyć układ współrzędnych zwany przestrzenią styczną. Wektory tego układu należy znormalizować i zortogonalizować (np. metodą Grama–Schmidta) względem wektora normalnego. Układ ten reprezentowany jest najczęściej przez macierz, która określana jest akronimem TBN ("Tangent", "Bitangent", "Normal") ze względu na tworzące ją wektory. Macierz ta wykorzystywana jest w obliczeniach oświetlenia powierzchni z zastosowaniem omawianej techniki.
Charakterystyka:
Mapy normalnych w przestrzeni obiektu.
Mapy normalnych w przestrzeni obiektu stosuje się przede wszystkim do obiektów nie podlegających odkształceniom, jednak mogących wykonywać obroty czy translację (skalowanie może powodować problemy). Omawiana metoda, w porównaniu do poprzedniej, nie zawiera informacji jedynie o odchyleniu wektorów normalnych od narzuconych przez geometrię, a pełne współrzędne określające ich położenie. Stąd też różnica w kolorach takich map normalnych, gdy są wyświetlane jako obrazy. Mapy normalnych w przestrzeni obiektu zawierają szeroką gamę kolorów, natomiast te w przestrzeni stycznej ograniczoną do odcieni purpury, fioletu czy seledynu (wektory są skierowane w pobliże dodatniej osi Z). Metoda wykorzystująca bieżącą mapę normalnych jest szybsza od poprzedniej, jednak posiada poważne ograniczenia, które uniemożliwiają stosowanie jej w animowanych modelach trójwymiarowych.
Charakterystyka:
Uwagi.
Technika mapowania normalnych daje poprawny efekt wizualny w sytuacji, gdy nie występuje paralaksa, a więc gdy mapowane wypukłości są pomijalnie niskie. Wysokie nierówności powierzchni nie są poprawnie odwzorowywane przy patrzeniu na obiekt pod ostrym kątem do powierzchni. Poprawę przy małej częstotliwości wypukłości (czyli kiedy mają duże rozmiary) zapewnia mapowanie paralaksy, a przy większej, gdzie występuje już efekt zasłaniania jednych wypukłości przez drugie i zaczynają tworzyć się cienie, zaawansowane techniki mapowania paralaksy takie jak relief mapping i parallax occlusion mapping.

</doc>
<doc id="698823" url="https://pl.wikipedia.org/wiki?curid=698823" title="Voortrekker">
Voortrekker

Voortrekker (afr. "Voortrekker", l. mn. "Voortrekkers" - ci, co idą przodem) – określenie burskiego pioniera w południowej Afryce. Voortrekkerzy po brytyjskiej aneksji Kolonii Przylądkowej od 1835, w latach 40. i 50. XIX wieku, wyruszyli z niej w głąb Afryki. Wielki Trek miał wielu przywódców takich jak choćby: Louis Tregardt, Hendrik Potgieter, Sarel Cilliers, Pieter Uys, Gerrit Maritz, Pieter Retief, i Andries Pretorius. Burowie ruszyli na północ, zakładając na nowych terenach niepodległe republiki burskie (Transwal, Orania i Natal) i prowadząc wojny z królestwem Basuto, utworzonym na początku XIX wieku przez króla Moshoeshoe I. Stworzone przez nich republiki nie przetrwały długo - po wojnach burskich zostały wchłonięte przez imperium brytyjskie.

</doc>
<doc id="698825" url="https://pl.wikipedia.org/wiki?curid=698825" title="Tu es Petrus">
Tu es Petrus



</doc>
<doc id="698827" url="https://pl.wikipedia.org/wiki?curid=698827" title="Badr 4">
Badr 4

Badr 4 – satelita telekomunikacyjny należący do arabskiego operatora Arabsat.
Satelita krąży po orbicie geostacjonarnej, przez co pozostaje w spoczynku względem południka geograficznego 26°E.
Jego zadaniem jest przekazywanie sygnałów telewizyjnych, radiowych i połączeń internetowych bezpośrednio do klienta końcowego.
Budowa.
Satelita został zbudowany przez konsorcjum EADS Astrium, w oparciu o platformę Eurostar-E2000+.
Czas trwania jego misji szacowany jest na 15 lat. Wyposażenie łącznościowe dostarczyła firma Alcatel Alenia Space.
Transpondery.
Statek wyposażony jest w 32 transpondery pasma Ku o szerokości pasma 36 MHz.
Wysyłanie do satelity odbywa się na częstotliwościach 13,75–14,00 GHz, a wysyłanie przez satelitę, 12,50–12,75 GHz.
Zasięg sygnału.
Zasięg przekaźników obejmuje Azję Mniejszą (historyczna nazwa obszaru dzisiejszej Turcji), Bliski Wschód i Afrykę Północną. Słabszy sygnał dociera również do Europy Zachodniej, Południowej i Środkowej oraz krajów afrykańskich położonych w okolicach zwrotnika Raka.
Rekomendowana średnica anteny satelitarnej potrzebnej do odbioru w Warszawie wynosi około 1,1 metra.
Możliwy jest jego odbiór łącznie z pozostałymi satelitami umiejscowionymi w okolicy 26°E: Badr 5, Badr 6 i Eutelsat 25B (25,5°E).

</doc>
<doc id="698828" url="https://pl.wikipedia.org/wiki?curid=698828" title="Średnia droga swobodna">
Średnia droga swobodna

Średnia droga swobodna – średnia droga, jaką przebywa cząstka (także atom lub cząsteczka) poruszająca się w ośrodku materialnym między kolejnymi zderzeniami z cząstkami tego ośrodka. Pojęcie to jest stosowane w bardzo wielu dziedzinach fizyki.
Zastosowania.
W teorii kinetycznej gazów.
Przyjmując model cząsteczek gazu jako sztywnych kulek, można wyznaczyć średnią drogę swobodną tych cząsteczek w określonych warunkach. Jest ona dana wzorem
gdzie:
Średnia droga swobodna cząsteczki gazu jest stosowana jako miara jakości próżni. Jest również podstawą definicji próżni w znaczeniu technicznym.
Poniższa tabela prezentuje przykłady drogi swobodnej cząsteczek powietrza

</doc>
<doc id="698831" url="https://pl.wikipedia.org/wiki?curid=698831" title="Ziomaki (powiat szydłowiecki)">
Ziomaki (powiat szydłowiecki)

Ziomaki – wieś w Polsce położona w województwie mazowieckim, w powiecie szydłowieckim, w gminie Szydłowiec.
Prywatna wieś szlachecka "Ziemaki", położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość należała administracyjnie do województwa radomskiego.

</doc>
<doc id="698832" url="https://pl.wikipedia.org/wiki?curid=698832" title="Kościół św. Teresy od Dzieciątka Jezus w Radomiu">
Kościół św. Teresy od Dzieciątka Jezus w Radomiu

Kościół pw. św. Teresy od Dzieciątka Jezus w Radomiu – jedyny kościół na radomskich Borkach, powstały w latach 1938-1965. Konsekracji dokonał 4 października 1964 bp. Piotr Gołębiowski. Obiekt jest częścią szlaku turystycznego "Zabytki Radomia".
Historia.
Kościół powstał dzięki staraniom ks. Andrzeja Łukasika, według projektu architektów z Warszawy: Władysława Pieńkowskiego, Stanisława Gałęzowskiego, Lecha Dąbrowskiego, przy współpracy techników: Wacława i Jana Zawadzkich. Budynek kościoła był restaurowany w 1984 z inicjatywy ks. Lucjana Wojciechowskiego i w 2005 za sprawą ks. inf. Jerzego Banaśkiewicza.
Architektura.
Kościół został wzniesiony w stylu neoromański. Jest zbudowany z kamienia i czerwonej cegły, bazylikowy, ogrzewany piecami akumulacyjnymi. Prezbiterium od ambitu oddzielają zwieńczone arkadami kolumny, których kapitele ukształtowane są z wieńców stylizowanych aniołów. Budynek jest trzynawowy z rzędami łuków arkadowych upiększonych reliefami o tematyce krzyża i różyc. Przy wejściu wschodnim, od strony dzwonnicy, na cokole umieszczona jest rzeźba Jezusa Chrystusa dźwigającego krzyż, którą wykonał w 1965 Stefan Mazurek. 
Parafia.
Została erygowana 1 stycznia 1939 z terenu parafii św. Jana Chrzciciela przez biskupa Jana Kantego Lorka. Liczba wiernych to 11 970. Wspólnota należy do dekanatu Radom-Południe.

</doc>
<doc id="698841" url="https://pl.wikipedia.org/wiki?curid=698841" title="Zamek w Gościszowie">
Zamek w Gościszowie

Zamek w Gościszowie (niem. "Schloss Gießmannsdorf") – zamek położony w Gościszowie, w województwie dolnośląskim, w powiecie bolesławieckim, w gminie Nowogrodziec.
Historia.
Pierwsze wzmianki o zamku występują w 1294 roku. Sam zamek, zlokalizowany na sztucznej wyspie, powstał w miejscu słowiańskiego grodu zapewne niewiele wcześniej, z inicjatywy Henryka III głogowskiego.
Przebudowy dokonano w końcu XIV w. Jednak obecna jego forma pochodzi z kolejnej przebudowy w 1603 r. Otrzymał wtedy styl późnorenesansowy z zachowaniem pierwotnych fragmentów.
Zabudowa mieszkalna i gospodarcza otacza z trzech stron czworoboczny dziedziniec, zamknięty z czwartej strony murem. Zewnętrzny kształt jest w odróżnieniu owalny. Barokowy kamienny most prowadzi przez otaczającą całość fosę z wodą do bramy wjazdowej z bogato zdobionym renesansowym portalem z dwoma kolumnami doryckimi podtrzymującymi fryz z dwoma rzędami herbów rodowych, zwieńczony kartuszem z herbami Kacpra von Warnsdorf oraz Heleny von Zedlitz-Leipe, przedzielonym figurą NMP umieszczoną na cokole wspartym na agrafie. Części portalu znajdujące się nad fryzem obecnie (2019) nie istnieją. Resztki tynków wskazują na dekoracje sgraffitowe.
Na północ od zamku znajdują się zabudowania gospodarcze z XVII w., przebudowane w XVIII w.
Na początku XIV wieku zamek (zwany wówczas "Gosbinsdorf") przeszedł w ręce księcia jaworskiego Henryka, a następnie - jako lenno - rycerza Geb­hard­ta von Que­ren­fur­the. Kolejnymi właścicielami był ród von Re­dern, ry­ce­rz Jo­han­n von Greis­slau, a po 1381 - przez 250 lat - rodzina von Warn­sdorf.
Do 1945 własność rodziny von Bibran. Zniszczenia zamku dokonano w końcu II wojny światowej, kiedy 3 marca 1945 roku został pomyłkowo zniszczony w wyniku nalotu Luftwaffe. W rezultacie zamek oraz zgromadzone w nim zbiory biblioteczne i dzieła sztuki spłonęły. Na początku lat 60. XX w. pojawiły się plany jego ponownego zagospodarowania, ale nie zostały one zrealizowane.
W 1965 r. zabezpieczono go jako trwałą ruinę.

</doc>
<doc id="698850" url="https://pl.wikipedia.org/wiki?curid=698850" title="Problem chińskiego listonosza">
Problem chińskiego listonosza

Problem chińskiego listonosza () – zadanie znalezienia ścieżki zamkniętej (wracającej do wierzchołka początkowego), zawierającej każdą krawędź grafu co najmniej raz i mającej minimalny koszt (sumę wag krawędzi).
Problem został pierwszy raz sformułowany w 1962 roku w języku chińskim.
Złożoność obliczeniowa problemu uzależniona jest od rodzaju grafu, na którym jest on rozpatrywany. W przypadku grafów w całości skierowanych albo nieskierowanych, problem chińskiego listonosza można rozwiązać w czasie wielomianowym. W przypadku grafów mieszanych (częściowo skierowanych, częściowo nieskierowanych) problem zalicza się do klasy NP-trudnych.
Algorytm.
Rozpatrywany graf jest grafem spójnym, nieskierowanym i ważonym.
W grafie eulerowskim rozwiązanie problemu chińskiego listonosza stanowi cykl Eulera, jako że jest to z definicji ścieżka zamknięta przechodząca przez wszystkie krawędzie w grafie.
W grafie półeulerowskim rozwiązaniem problemu jest ścieżka Eulera (z definicji łącząca jedyne dwa wierzchołki nieparzystego stopnia w grafie) wraz z minimalną ścieżką (czyli ścieżką o najmniejszej sumie wag krawędzi) łączącą wierzchołki nieparzystego stopnia. Do wyznaczania najkrótszej ścieżki pomiędzy dwoma wierzchołkami służy algorytm Dijkstry.
Jeżeli rozpatrywany graf G nie jest półeulerowski, to znaczy, że posiada przynajmniej 4 wierzchołki nieparzystego
stopnia. Z wszystkich wierzchołków nieparzystego stopnia grafu G należy utworzyć graf H, w taki sposób aby graf H był grafem pełnym z wagami na krawędziach odpowiadającymi najmniejszej ścieżce pomiędzy wierzchołkami w grafie G. W grafie H należy znaleźć minimalne skojarzenie doskonałe i uzupełnić o nie graf G. Graf G jest teraz multigrafem eulerowskim w którym rozwiązaniem problemu chińskiego listonosza jest cykl Eulera.

</doc>
<doc id="698854" url="https://pl.wikipedia.org/wiki?curid=698854" title="Jerzy Kastriota">
Jerzy Kastriota



</doc>
<doc id="698855" url="https://pl.wikipedia.org/wiki?curid=698855" title="Skënderbeu">
Skënderbeu



</doc>
<doc id="698859" url="https://pl.wikipedia.org/wiki?curid=698859" title="Ronsard">
Ronsard



</doc>
<doc id="698863" url="https://pl.wikipedia.org/wiki?curid=698863" title="Ludowo-Pracowniczy Związek (Rosyjskich Solidarystów)">
Ludowo-Pracowniczy Związek (Rosyjskich Solidarystów)

Ludowo-Pracowniczy Związek (Rosyjskich Solidarystów), NTS () – rosyjska organizacja historycznie reprezentująca młodsze pokolenie białej emigracji. Przyjęła ona program aktywnej walki przeciwko ZSRR, próbując z zagranicy doprowadzić do obalenia bolszewickiego reżimu. Praktyczny kres działalności nastąpił w latach 90. XX wieku, po upadku komunizmu i rozpadzie ZSRR.
Historia.
Dwudziestolecie międzywojenne.
Organizacja zawiązała się w 1930 w Belgradzie (w Jugosławii) z powstałego w 1927 Związku Rosyjskiej Młodzieży Narodowej, przemianowanego w 1929 na Narodowy Związek Młodzieży Rosyjskiej za Granicą. Skupiała białych Rosjan, którzy wyemigrowali z kraju po zwycięstwie bolszewików. Rozwinęła swoją działalność w wielu państwach europejskich, ale jej członkowie działali głównie w Jugosławii i Bułgarii. W 1931 zmieniono nazwę na Narodowy Związek Nowego Pokolenia, a w 1937 (lub 1936) na Narodowo-Pracowniczy Związek Nowego Pokolenia. We wrześniu 1933 podpisano pakt braterstwa z innym ugrupowaniem emigracyjnym: Rosyjskim Ruchem Narodowosocjalistycznym. W 1937 członkowie grupy dokonali zamachu terrorystycznego na terenie Francji, gdzie wysadzili hangar na lotnisku Le Bourget. W czasie wojny organizacji nadano nazwę Ludowo-Pracowniczy Związek (Rosyjskich Solidarystów), która później przybrała obecną postać.
II wojna światowa.
Działalność związku zamarła po podpisaniu 23 sierpnia 1939 paktu Ribbentrop-Mołotow, ale kilka tygodni po napaści Niemiec na ZSRR, w czerwcu 1941, hitlerowskie Ministerstwo Spraw Zagranicznych uznało związek za oficjalną reprezentację interesów białych Rosjan. Wielu jego członków podjęło współpracę z Ministerstwem Rzeszy do spraw Okupowanych Terytoriów Wschodnich, szkoląc się lub służąc jako instruktorzy w obozie szkoleniowym w Wustrau, przeznaczonym dla Rosjan mających pracować na okupowanych obszarach ZSRR. Duża niezależność poglądów reprezentowanych przez działaczy związku doprowadziła w 1943 do licznych ich aresztowań przez Gestapo. Wielu z nich zostało potem rozstrzelanych. NTS ściśle współpracowało z Rosyjską Armią Wyzwoleńczą generała Andrieja Własowa. W 1944 powstał pod niemieckim nadzorem Komitet Wyzwolenia Narodów Rosji, w którym szefem sztabu został członek NTS, generał major Fiodor Truchin.
Zimna wojna.
Podczas zimnej wojny jeden z przywódców NTS, Władimir Poriemski, opracował tak zwaną teorię molekularną, według której każda jednostka (molekuła) jest w stanie uwolnić się od dogmatów narzuconych przez reżim. Jako wolna w poglądach, może nawiązać kontakt z inną cząsteczką, która obrała tę samą drogę. Tym sposobem powstawać miała powoli zapora przeciwko naporowi systemu totalitarnego.
W latach 1948–1990 związek prowadził działalność na terenie Niemiec Zachodnich, kolportując stamtąd ludzi i materiały za żelazną kurtynę w ramach akcji Strzała. Szczyt rozwoju NTS przypadł na lata 1954–1960. Członkowie Związku mieli stałe audycje w Radiu Wolna Europa, znacznie zwiększyła się też poczytność ich gazet: "Posiew" i "Grani".
Po upadku ZSRR.
W 1996 NTS został zarejestrowany w Ministerstwie Sprawiedliwości Rosji jako ruch społeczno-polityczny. Kandydaci NTS próbowali startować do Dumy i władz lokalnych, jednak bez większych sukcesów. Legalizacja NTS w Rosji przyczyniła się do niemal całkowitej utraty zainteresowania organizacją. Liberałowie określają związek mianem zbyt konserwatywnego, natomiast nacjonaliści krytykują go jako słaby i niezdecydowany.
Program polityczny.
Aby zostać członkiem związku, należało urodzić się po 1895. Kryterium to wprowadzono, aby nie dopuścić ludzi współodpowiedzialnych za wybuch rewolucji październikowej. Członkowie związku nie mogli też należeć do organizacji emigracyjnych dążących do pojednania z reżimem bolszewickim. Podstawą ideologii NTS stała się doktryna solidaryzmu, sformułowana pod koniec XIX wieku. Jako alternatywę dla marksistowskiej walki klas propaguje solidarność i wspólny ideał rozmaitych warstw społecznych. Jednym z głównych elementów programu organizacji jest również nacjonalizm w swym aspekcie nieagresywnym: poszanowanie praw zwyczajowych każdego z obszarów ogromnego imperium (w 1951 Rada NTS ogłosiła dokument, uznający prawa Litwy, Łotwy i Estonii do niepodległości). NTS głosi także decentralizację, zwłaszcza w dziedzinie sądownictwa. Związek nie wyklucza wprowadzenia monarchii, jednak – stosując się do ostatniej woli cara Mikołaja II – wyłącznie poprzez ogólnonarodowe referendum.
NTS odrzuca podział na konserwatyzm i liberalizm, jednak przez większość badaczy jest uznawany za organizację prawicową.

</doc>
<doc id="698883" url="https://pl.wikipedia.org/wiki?curid=698883" title="Ryszard Dąbrowski">
Ryszard Dąbrowski

Ryszard Dąbrowski (ur. 16 grudnia 1968 w Paryżu) – polski scenarzysta i rysownik komiksowy, autor cyklów o Likwidatorze i Redaktorze Szwędaku.

</doc>
<doc id="698886" url="https://pl.wikipedia.org/wiki?curid=698886" title="Zamek w Płakowicach">
Zamek w Płakowicach

Zamek w Płakowicach – jedna z największych renesansowych budowli obronnych na Śląsku, obecnie położona w Lwówku Śląskim, w województwie dolnośląskim, powiecie lwóweckim, w gminie Lwówek Śląski (obecnie Płakowice są częścią Lwówka Śląskiego).
Historia.
Pierwszy dwór obronny istniał w miejscu dzisiejszego pałacu w 1480 roku. Budowę większego zamku rozpoczął w 1550 r. Rumpold Talkenberg z Podskala, który projekt zlecił włoskiemu architektowi Franciszkowi Parrowi. Budowa głównego budynku trwała do 1558 roku, a wykończenia do 1563 roku. W trakcie budowy powstała trójskrzydłowa budowla z niewielkim dziedzińcem z krużgankami.
Była to największa na Śląsku budowla obronna w XVI wieku. Na przełomie XV i XVI w. Płakowice stały się własnością rodu von Schaffgotsch, ponieważ Magdalena von Talkenberg, ostatnia przedstawicielka rodu, wyszła za Caspara von Schaffgotsch i wniosła mu majątek w wianie. Przebudowy dokonano dwukrotnie - w XVIII i XIX w. W XVIII w. właścicielem dóbr był Otto von Hochberg. W czasie wojen napoleońskich zamek został uszkodzony. Francuzi ograbili i zniszczyli bibliotekę i cenne zbiory malarstwa. Ostatnim prywatnym właścicielem był August Ludwig von Nostitz-Rieneck, od którego zamek odkupiła w 1824 roku rejencja legnicka z przeznaczeniem na szpital psychiatryczny. W trakcie przebudowy usunięto z wnętrz liczne zdobienia, kominki, kartusze i portale. Szpital funkcjonował do 1945 roku. W tym czasie w placówce Niemcy dokonywali eutanazji na chorych w pobliskim pawilonie, a ciała palono w krematorium. Po 1945 r. w zamku mieściła się w pałacu jednostka wojskowa. 
W latach 1954-56 zamek był jeszcze w dość dobrym stanie. W latach 1952-1959 na terenie tym znajdował się ogromny ośrodek "Dom Dziecka" w którym było około 1000 dzieci koreańskich i ponad 200 dzieci polskich przywiezionych tu w 1954 roku z całej Polski. W latach 1966-1974 budynek przejmuje batalion wojsk Obrony Terytorialnej Kraju JW 22-23. Do dziś o ich obecności przypominają napisy na ścianach dziedzińca „DO USTĘPU” i „ DYŻURNY GOSPODARCZY”. W 1967 roku zamek został częściowo odrestaurowany. Po opuszczeniu przez wojsko zamek zaczął podupadać.
Od 1992 roku należy do Chrześcijańskiego Ośrodka "Elim" Kościoła Baptystów i poddawany jest intensywnemu remontowi.
Architektura.
Budowla składa się z trzech dwukondygnacyjnych skrzydeł okalających wewnętrzny dziedziniec krużgankami, których arkady wsparte są na jońskich kolumnach. W narożach znajdują się schody. Od czwartej strony zamknięty jest murem kurtynowym. Na dziedziniec prowadzi brama wjazdowa z portalem, przed którą znajduje się kamienny most przerzucony przez fosę obronną. W lewym narożniku portalu znajduje się medalion z podobizną Rampolda von Talkenberg. Zachowały się także renesansowe zdobienia fasad.
Portal w bramie.
Bramę na dziedziniec ozdobiono portalem o wysokości sięgającej II piętra. W narożnikach umieszczono medaliony przedstawiające Rampolda von Talkenberg i jego żonę. W części centralnej znajduje się podwójny fryz heraldyczny z kartuszami rodów:
Na portalu umieszczono następujące napisy:

</doc>
<doc id="698890" url="https://pl.wikipedia.org/wiki?curid=698890" title="Uniwersytet w Tartu">
Uniwersytet w Tartu

Uniwersytet w Tartu (, ), dawniej Uniwersytet Dorpacki – publiczny uniwersytet założony w 1632 w Tartu.
Historia.
Uniwersytet został utworzony w 1632 przez króla Szwecji Gustawa Adolfa jako "Universitas Gustaviana", powstał na fundamentach jezuickiego "Gymnasium Dorpatense", utworzonego przez Stefana Batorego w 1583, istniejącego do 1601 roku. Po krótkiej przerwie w czasie II wojny północnej uczelnia została reaktywowana w 1690 przez króla Szwecji Karola XI pod nazwą "Universitas Gustaviana-Carolina". Później uniwersytet został przeniesiony do Parnawy. W 1802 na rozkaz cara Rosji Aleksandra I uczelnia powróciła do Dorpatu (współcześnie Tartu) jako "Cesarea Universitas Dorpatiensis", gdzie działa do dziś. W latach 1898–1918 miała nazwę Uniwersytet Jurjewski (w związku z przemianowaniem Dorpatu na Jurjew). Językiem wykładowym uczelni był niemiecki, zaś od 1882 zaczęła się rusyfikacja przedmiotów, ostatecznie weszła ona w życie do 1898. Od 1919 do dziś językiem wykładowym jest estoński, choć w okresie okupacji sowieckiej, część przedmiotów wykładano po rosyjsku.
Uniwersytet Dorpacki zarówno pod rządami szwedzkimi, jak i przez większość okresu rządów carskich posiadał dużą autonomię w zakresie doboru kadr i kształcenia, a nawet utrzymywania policji uczelnianej, zastępującej w znacznym stopniu policję carską. Był też jedyną na terenie państwa rosyjskiego uczelnią kształcącą teologów (w tym pastorów) protestanckich. Od 1831, w związku z likwidacją przez władze carskie Uniwersytetu Wileńskiego i Uniwersytetu Warszawskiego, stał się głównym miejscem studiów Polaków z zaboru rosyjskiego, zarówno ze względu na przychylne Polakom stanowisko władz uczelni, jak i na opinię o wysokim poziomie kształcenia.
W czasach radzieckich Uniwersytet znany był przede wszystkim jako ośrodek radzieckiej myśli semiotycznej (tartuska szkoła semiotyki kultury).
Uniwersytet a Polacy.
Uczelnia odegrała bardzo dużą rolę w kształceniu Polaków z zaboru rosyjskiego, po zlikwidowaniu przez Rosję uczelni w Rzeczypospolitej. W odróżnieniu od innych uczelni na ziemiach należących w tym czasie do Rosji, Uniwersytet Dorpacki prowadził liberalną politykę i unikał dyskryminacji Polaków. Ukończyli go między innymi Władysław Walewski, Tytus Chałubiński i Kazimierz Krzywicki.
Na Uniwersytecie Dorpackim w 1828 roku powstała najstarsza polska korporacja akademicka Konwent Polonia.
W roku akademickim 1931/1932 tytuł doktora honoris causa Uniwersytetu w Tartu otrzymał prof. Bronisław Rydzewski.

</doc>
<doc id="698891" url="https://pl.wikipedia.org/wiki?curid=698891" title="Suche Czuby Kondrackie">
Suche Czuby Kondrackie

Suche Czuby (prawidłowo Suche Czuby Kondrackie dla odróżnienia od innych o tej samej nazwie) – trzy turnie w grani głównej Tatr Zachodnich pomiędzy Suchym Wierchem Kondrackim (1895 m) a Goryczkową Czubą (1912 m). Biegnie po nich granica polsko-słowacka. Ich południowe stoki opadają do Doliny Cichej, północne bardzo strome i przepaściste do Doliny Suchej Kondrackiej. W kierunku od zachodu na wschód w grani Suchych Czub kolejno znajdują się (w nawiasach nazwy według przewodnika Władysława Cywińskiego i wysokości według pomiarów lidarowych):
Nazwa turni pochodzi od Suchej Doliny Kondrackiej. Zbudowane są z granitów (znajdują się na obszarze tzw. wyspy krystalicznej Goryczkowej). W skałach na przełączkach występują syderyty oraz zjawisko mineralizacji i mylonityzacji.
Z przełączek w Suchych Czubach opadają do Doliny Suchej Kondrackiej bardzo urwiste żleby do polodowcowego kotła w górnej części tej doliny. Na upłazach przy ścieżce turystycznej rzadkie wysokogórskie rośliny: fiołek żółty sudecki i rojnik górski. Jesienią 1907 r. Mieczysław Karłowicz na Suchych Czubach Kondrackich obserwował i fotografował widmo Brockenu{.
Przez Suche Czuby prowadzi atrakcyjny widokowo szlak turystyczny. Omija on jednak ich wierzchołki, prowadząc południowymi stokami po słowackiej stronie, dochodzi natomiast do samej grani przy przełęczach. Dla taterników Suche Czuby długo nie były interesujące. Dopiero w latach 1970. ich północne ściany odkryli i przeszli po raz pierwszy zakopiańscy taternicy: Maciej Pawlikowski, Mieczysław Ziach i Zbigniew Młynarczyk{.
Z południowych stoków Suchych Czub do Doliny Cichej schodzą ogromne lawiny, szczególnie Wielkim Żlebem Kondrackim. Z tego też względu przy zimowym przejściu nie należy iść tak, jak szlakiem turystycznym, lecz należy ściśle trzymać się grani (unikając nawisów śnieżnych).

</doc>
<doc id="698892" url="https://pl.wikipedia.org/wiki?curid=698892" title="Lokapala">
Lokapala

Lokapala – w religiach religiach dharmicznych opiekunowie świata, a w szczególności opiekunowie czterech lub więcej kierunków (stron) świata.
Hinduizm.
W Indiach wizerunki lokapalów umieszczane są (zazwyczaj parami) przy wejściach do grobowców.
Opiekunowie czterech "kierunków kardynalnych" w hinduizmie oraz zarządzane przez nich strony świata to:

</doc>
<doc id="698894" url="https://pl.wikipedia.org/wiki?curid=698894" title="José Ignacio">
José Ignacio

José Ignacio − miasto urugwajskie położone w departamencie Maldonado. Znajduje się tu latarnia morska oddana do użytku w 1877.

</doc>
<doc id="698896" url="https://pl.wikipedia.org/wiki?curid=698896" title="Cryptorchidismus">
Cryptorchidismus



</doc>
<doc id="698900" url="https://pl.wikipedia.org/wiki?curid=698900" title="Hanna Rek">
Hanna Rek

Hanna Rek-Wyrobek (ur. 8 maja 1935 lub 1937 w Warszawie, zm. 17 września 2020) – polska piosenkarka.
Życiorys.
Ukończyła studia na wydziale farmacji Akademii Medycznej w Warszawie. Podczas studiów występowała w chórze, grała w teatrze „Kleks”, STS-ie i kabarecie „Pineska”. Absolwentka Studium Piosenkarskiego Hanny Skarżanki i Aleksandra Bardiniego. W 1957 zajęła 2. miejsce w konkursie piosenki organizowanym przez Polskie Radio. Występowała w „Teatrze Piosenki” w warszawskim Bristolu, współpracowała z teatrami „Syrena” i łódzkim „7.15”. Założyła własny zespół – Hanna Rek Band. W latach 1964–1985 wraz z mężem, Bogusławem Wyrobkiem (zm. w 1997), występowała za granicą.
Piosenki w jej wykonaniu znalazły się w kilku filmach, m.in. "Nad rzeką, której nie ma" (reż. Andrzej Barański), "Inspekcji pana Anatola" i "Pan Anatol szuka miliona" (reż. Jan Rybkowski).
W 2005 została odznaczona Brązowym Medalem „Zasłużony Kulturze Gloria Artis”.
Została pochowana na cmentarzu Powązkowskim w Warszawie.
Linki zewnętrzne.
 

</doc>
<doc id="698902" url="https://pl.wikipedia.org/wiki?curid=698902" title="Szpania Dolina">
Szpania Dolina



</doc>
<doc id="698911" url="https://pl.wikipedia.org/wiki?curid=698911" title="Dolina Cicha">
Dolina Cicha

Zobacz też:

</doc>
<doc id="698914" url="https://pl.wikipedia.org/wiki?curid=698914" title="Herb Halinowa">
Herb Halinowa

Herb Halinowa – jeden z symboli miasta Halinów i gminy Halinów w postaci herbu.
Wygląd i symbolika.
Herb Blazonowanie przedstawia w polu czerwonym dwie pręgi tworzące pas z lewa w skos – czarno-biała (czarno-srebrna) i żółta (złota). W prawym górnym rogu tarczy krzyż biały (srebrny), w lewym dolnym lemiesz (krój) biały (srebrny). 
Herb akcentuje przebieg dwóch ważnych traktów komunikacyjnych przez okolice miasta i będących przyczynkiem jej powstania i rozwoju: pas czarno-biały to linia kolejowa Warszawa–Terespol wybudowana w 1866 roku, pas złoty to Trakt Brzeski, czyli trasa Warszawa–Terespol. Oba trakty, w tym linia kolejowa, która ma przystanek w Halinowie, mają duże znaczenie dla życia gospodarczego miasta i jego okolic. 
Czerwień tarczy herbowej nawiązuje do herbu województwa mazowieckiego. 
Lemiesz mówi o rolniczych tradycjach gminy.
Krzyż przypomina o parafii w Długiej Kościelnej ustanowionej w 1445 roku (której tereny zajmowały znaczną powierzchnię obecnej gminy).

</doc>
<doc id="698917" url="https://pl.wikipedia.org/wiki?curid=698917" title="Jakubów (gmina Goszczyn)">
Jakubów (gmina Goszczyn)

Jakubów (do 2011 "Jakubów-Kolonia") – wieś w Polsce położona w województwie mazowieckim, w powiecie grójeckim, w gminie Goszczyn.
W latach 1975–1998 miejscowość należała administracyjnie do województwa radomskiego.

</doc>
<doc id="698918" url="https://pl.wikipedia.org/wiki?curid=698918" title="Jednostki systematyzacyjne tekstu prawnego">
Jednostki systematyzacyjne tekstu prawnego



</doc>
<doc id="698919" url="https://pl.wikipedia.org/wiki?curid=698919" title="Zdobycie Kołobrzegu">
Zdobycie Kołobrzegu

Zdobycie Kołobrzegu – powieść Karola Bunscha z 1952 roku, należąca do cyklu "Powieści Piastowskie". Tłem historycznym jest początek panowania Bolesława Krzywoustego i jego walka o panowanie na Pomorzu. Powieść przedstawia historię starego wojaka Przedsława, surowego i doświadczonego, który dowodzi jednym z oddziałów Krzywoustego w wyprawie na Pomorzu. Opowiada o męstwie i odwadze oraz o dbałości księcia o wiernych podwładnych.
Akcja powieści rozpoczyna się w momencie zgrupowania wojsk Krzywoustego pod Głogowem. Miejsce zgrupowania sugeruje wyprawę przeciw Czechom – tylko nieliczni, najbliżsi doradcy Bolesława wiedzą, że droga będzie o wiele dalsza. Przedsław, który połowę życia spędził w walce, surowy w powierzchowności, poznaje ludzi, którymi przyjdzie mu dowodzić. Jedyną myślą, która chwilami odciąga go od obowiązków jest żona i dwójka małych dzieci, które pozostawił w domu. Nie zdaje sobie jednak sprawy, że miną lata zanim przyjdzie mu znowu ujrzeć rodzinę. 

</doc>
<doc id="698921" url="https://pl.wikipedia.org/wiki?curid=698921" title="Kamienica (wieś w powiecie tucholskim)">
Kamienica (wieś w powiecie tucholskim)

Kamienica (niem. "Kamnitz", kaszb. "Kamińca") – wieś w Polsce, położona w województwie kujawsko-pomorskim, w powiecie tucholskim, w gminie Gostycyn na trasie linii kolejowej Tuchola – Pruszcz – Koronowo (zawieszonej dla ruchu pasażerskiego) i przy drodze wojewódzkiej nr 237. Pierwsza wzmianka o miejscowości pochodzi z 1432 r.
W latach 1975–1998 miejscowość administracyjnie należała do województwa bydgoskiego.
Właścicielami miejscowości byli m.in. Marcin, Mateusz, Jan i Michał Prusieccy – współwłaściciele Pruszcza, Bagienicy oraz Kamienicy w XVI w.
We wsi znajduje się barokowo-klasycystyczny pałac z lat 1770–1790, do lat 20. XX wieku własność pruskiego rodu Königsmarck. Gościem w tym pałacu, który przeszedł za II Rzeczypospolitej w ręce rodu Górskich, był m.in. Leon Wyczółkowski.
Od kwietnia 1874 r. do czerwca 1875 na terenie majątku kamienieckiego działały, sprowadzone przez właściciela hrabiego Carla von Koenigsmarcka, Służebniczki Panny Maryi z zakonu założonego przez Edmunda Bojanowskiego. Prowadziły szkołę, ochronkę dla małych dzieci, sprawowały opiekę nad chorymi.
Nad Kamionką znajduje się zachowany budynek młyna.

</doc>
<doc id="698924" url="https://pl.wikipedia.org/wiki?curid=698924" title="Motyl (powiat tucholski)">
Motyl (powiat tucholski)

Motyl – osada w Polsce, położona w województwie kujawsko-pomorskim, w powiecie tucholskim, w gminie Gostycyn.
Miejscowość Motyl dzieli się na dwie części: większą Motyl w granicach gminy Koronowo i mniejszą należącą do gminy Gostycyn (dzieli je rzeka Sępolenka). 
Leży w pobliżu drogi wojewódzkiej nr 237. Znajduje się tu młyn wodny z 1928 roku (nieczynny), dawny budynek tartaku, a ponadto, na trasie nieczynnej linii kolejowej Tuchola - Koronowo, trójprzęsłowy, kamienno-ceglany most kolejowy.
W latach 1975–1998 miejscowość administracyjnie należała do województwa bydgoskiego.

</doc>
<doc id="698926" url="https://pl.wikipedia.org/wiki?curid=698926" title="Michał Siewkowski">
Michał Siewkowski

Michał Siewkowski (ur. 7 kwietnia 1957 w Inowrocławiu) – polski poeta, doktor nauk humanistycznych, artysta plastyk.
Życiorys.
Absolwent filologii polskiej Wyższej Szkoły Pedagogicznej w Bydgoszczy. Laureat konkursów poetyckich w Sosnowcu (1983) i Toruniu (1989). Debiutował wierszem "W lustrach wyobraźni" na łamach "Wiadomości Elbląskich w 1981 r. Jego poezje ukazywały się ponadto w "Autografie", "Faktach", "Frazie", "Hydrze", "Gazecie Wyborczej", "Kulturze", "Literaturze", "Okolicy Poetów", "Poezji", "Potopie", "Przeglądzie Artystyczno-Literackim", "Radarze", "Toposie", "Tygodniku Kulturalnym", "Więzi". Wybrane utwory prezentowano w audycjach literackich Polskiego Radia i Radia Wolna Europa. Do roku 2017 wydał 15 tomików poetyckich. Pierwszym z nich był "Erotyk codzienności" w 1989 r. Jego wiersze znalazły się też w poetyckich antologiach: "Zusammenklange. Antologia pisarzy Getyngi i Torunia" (Getynga-Toruń 1998), "Poetycki rejs" (Bydgoszcz (1999), "Miasto pod niebem z ciemnego szkła" (Toruń 2001), "Dziesięć tysięcy słów poezji" (Toruń 2002), "Świat według poety" (Toruń 2005). 
Z okazji jubileuszu 30 lat działalności artystycznej ukazał się autorski wybór wcześniej publikowanych wierszy "Karnawał rozbawionych figurek". Promocji publikacji 28 października 2019 r. w Saloniku Literacko-Artystycznym Biblioteki Miejskiej im. Jana Kasprowicza w Inowrocławiu towarzyszył wernisaż wystawy obrazów autora "Nowe ogrody albo poezja patrzenia", bowiem powinowactwo sztuk, związki malarstwa i poezji, to ważny motyw w jego twórczości.
W pracy naukowej zajmuje się literaturą polską XX wieku. Doktorat, obroniony w 2003 r. na Uniwersytecie Mikołaja Kopernika w Toruniu, poświęcił twórczości Stanisława Swena Czachorowskiego. W formie książki rozprawa ukazała się w 2004 r. pt. "Poetyckie światy Stanisława Swena Czachorowskiego". W 2010 r. wydał monografię twórczości poetyckiej i plastycznej Ryszarda Milczewskiego-Bruno pt. "Rysunek zapomnianego wiersza". W tym samym roku ukazała się również książka pt. "Nie ma ludzi", poświęcona zagadnieniom sztuki, edukacji i kultury w publicystyce Stefana Kołaczkowskiego.
Członek Stowarzyszenia Pisarzy Polskich od 1992 roku. W 2007 roku odznaczony Srebrnym Krzyżem Zasługi. Laureat Nagrody Kultury Inowrocławskiej im. Stanisława Przybyszewskiego.
Od 1982 r. był związany z pracownią plastyczną, którą prowadził Marian Kokoszyński. Uczestnik plenerów malarskich. Tworzy akwarele, pastele, kolaże i obrazy olejne. W dniach 29.01-28.02 2014 r. w Saloniku Literacko-Artystycznym zaprezentowana została wystawa twórczości malarskiej Michała Siewkowskiego z okazji 25 lat działalności artystycznej pt. "Czytając obrazy, oglądać teksty". Sześćdziesiąte urodziny artysty uczczono w Saloniku wystawą obrazów pt. "Narracje abstrakcyjne", otwartą w dniach 05.06-26.06 2017 r.
Od roku 2010 do 2021 prowadził w Bibliotece Miejskiej im. Jana Kasprowicza cykliczne warsztaty literacko-artystyczne. W listopadzie 2021 roku przyjęty do Związku Polskich Artystów Plastyków. 
Mieszka w Suchatówce koło Torunia.

</doc>
<doc id="698928" url="https://pl.wikipedia.org/wiki?curid=698928" title="Syromalabarski Kościół Katolicki">
Syromalabarski Kościół Katolicki



</doc>
<doc id="698929" url="https://pl.wikipedia.org/wiki?curid=698929" title="Tameshi-wari">
Tameshi-wari

 - "test rozbijania", w japońskich (i nie tylko) sztukach walki (zwłaszcza w karate), pokaz możliwości technicznych zawodnika, polegający na łamaniu i rozbijaniu różnymi częściami ciała (kantem dłoni, pięścią, przedramieniem, łokciem, golenią, głową, stopą, kantem stopy, piętą, i czasami kolanem) twardych przedmiotów (najczęściej desek, dachówek, cegieł, a czasami także kamieni i brył lodu).
Wbrew powszechnym opiniom "tameshi-wari" nie jest częścią normalnych treningów. Na treningach ćwiczy się techniki wykorzystywane w walce. Następnie np. dopiero podczas pokazów mających na celu promowanie danej sztuki walki wykorzystuje się poznane techniki jako "tameshi-wari".
W niektórych stylach karate (np. w kyokushin) test "tameshi-wari" występuje także podczas zawodów. Jeśli po wyrównanej walce z dogrywką nie zostanie wyłoniony zwycięzca, to o wygranej decyduje różnica wagi (jeśli jest większa niż 10 kg), jeśli natomiast różnica wagi wynosi mniej niż 10 kg, to o wygranej decyduje liczba złamanych desek podczas testu "tameshi-wari". W różnych organizacjach i stylach karate różnica wag przeciwników może być inna.
Obecnie coraz częściej stosuje się na zawodach specjalne deski do testu "tameshi-wari", wielokrotnego użytku. Są to 2 kawałki twardego tworzywa sztucznego, połączone specjalnym zatrzaskiem. Po uderzeniu z odpowiednią siłą zatrzask się rozłącza. Później można te części ponownie połączyć.
Rekord Guinnessa w ilości złamanych desek, należy do Masutatsu Ōyama, który ustanowił go w latach 50. XX wieku.

</doc>
<doc id="698930" url="https://pl.wikipedia.org/wiki?curid=698930" title="Duncan Sandys">
Duncan Sandys

Duncan Edwin Sandys, "baron Duncan-Sandys" (ur. 24 stycznia 1908, zm. 26 listopada 1987) – brytyjski polityk, syn kapitana George’a Sandysa, zięć premiera Wielkiej Brytanii Winstona Churchilla.
Życiorys.
Wykształcenie odebrał w Eton College i Magdalen College na Uniwersytecie Oksfordzkim.
Karierę polityczną rozpoczął w 1930 r. w Foreign Office. Początkowo pracował w siedzibie ministerstwa w Londynie, później zaś w brytyjskiej ambasadzie w Berlinie. W 1935 r. wygrał wybory do Izby Gmin w okręgu Norwood. Jego kontrkandydatem w tych wyborach był Randolph Frederick Churchill, syn późniejszego premiera. 16 września 1935 r. Sandys poślubił jego siostrę Dianę Churchill (11 lipca 1909 - 20 października 1963), córkę Winstona Churchilla i Clementine Hozier, córki Henry’ego Hoziera. Duncan i Diana mieli razem syna i dwie córki, byli to:
W maju 1935 r. wywołał burzę stwierdzeniem, że Niemcom należy się dominująca pozycja w Europie Środkowej, gdyż to może powstrzymać upadek Imperium Brytyjskiego.
W 1938 r. Sandys zabrał głos w dyskusji na temat bezpieczeństwa narodowego. Niedługo później zaczął być nachodzony przez dwóch niezidentyfikowanych mężczyzn, prawdopodobnie reprezentujących służby specjalne. Zagrozili oni Sandysowi postawieniem go w stan oskarżenia na podstawie Official Secrets Act. Sandys zgłosił tę sprawę do parlamentarnej Komisji Przywilejów, ale komisja sprawę umorzyła.
Wkrótce potem wybuchła II wojna światowa. Sandys wstąpił do armii i w 1940 r. został włączony do Brytyjskiego Korpusu Ekspedycyjnego, który brał udział w walkach w Norwegii. Podczas walk Sandys został ciężko ranny, co uniemożliwiło mu dalszy czynny udział w walkach. Pozostał jednak w armii, gdzie zajmował się sprawami finansowymi. Następnie był przewodniczącym Crossbow ("Kusza") - podkomisji Brytyjskiego Gabinetu Wojennego (British War Cabinet), której zadaniem było zestawianie i ocena danych wywiadowczych dotyczących tajnych broni III Rzeszy, w tym przeciwdziałanie niemieckim rakietom i bombom latającym typu V.
W latach 1944-1945 był ministrem robót.
Wraz z porażką konserwatystów w wyborach powszechnych 1945 r., Sandys utracił miejsce w parlamencie. W tym czasie zajmował się popieraniem idei integracji europejskiej. W 1950 r. wygrał wybory w okręgu Streatham i ponownie wszedł w skład Izby Gmin. Po zwycięstwie konserwatystów w wyborach 1951 r. otrzymał tekę ministra zaopatrzenia. W 1954 r. wszedł w skład trzeciego gabinetu Churchilla jako minister budownictwa i samorządu lokalnego. W 1955 r. parlament przyjął jego ustawę o czystym powietrzu (Clean Air Act) oraz o utworzeniu pasów zieleni wokół największych miast.
W 1957 r. został ministrem obrony w rządzie Harolda Macmillana. Natychmiast po objęciu stanowiska zaproponował radykalne zmiany w RAF-ie, które polegały na wycofaniu z użycia myśliwców przechwytujących i zastąpienie ich przez pociski rakietowe. Zmiany te spowodowały upadek większości przedsiębiorstw produkujących samoloty.
W 1960 r. Sandys rozwiódł się ze swoją pierwszą żoną, która po trzech latach popełniła samobójstwo. W 1962 r. poślubił Marie-Claire Schmitt, córkę Adriena Schmitta. Małżeństwo to nie doczekało się potomstwa. W 1963 r. Sandys stał się bohaterem skandalu związanego ze sprawą rozwodową księżnej Argyll. Koronnym dowodem w sprawie rozwodowej podejrzewanej o nimfomanię księżnej było jej zdjęcie z nagim mężczyzną, któremu jednak nie było widać głowy. Jako kandydata na "bezgłowego mężczyznę" wymieniano m.in. właśnie Duncana Sandysa.
Tymczasem w 1959 r. Sandys przestał być ministrem obrony obejmując tekę ministra lotnictwa cywilnego. W 1960 r. został ministrem ds. Wspólnoty Narodów, zaś w 1962 r. połączył ten urząd ze stanowiskiem ministra kolonii. Na tym stanowisku odpowiadał za przyznanie niepodległości wielu koloniom Wielkiej Brytanii.
Po porażce konserwatystów w wyborach powszechnych 1964 r. przez 2 lata wchodził w skład gabinetu cieni. Popierał działania premiera Rodezji Iana Smitha w sprawie jednostronnej deklaracji niepodległości Rodezji. Po powrocie konserwatystów do władzy w 1970 r. nie otrzymał stanowiska ministerialnego. W tym czasie przewodniczył delegacjom Zjednoczonego Królestwa w Radzie Europy i w Unii Zachodnioeuropejskiej.
W 1974 r. Sandys opuścił Izbę Gmin. Otrzymał też tytuł dożywotniego para jako baron Duncan-Sandys i zasiadł w Izbie Lordów.
Sandys interesował się historią architektury. W 1956 r. założył towarzystwo Civic Trust, którego był przewodniczącym. Od 1968 r. był honorowym członkiem Królewskiego Stowarzyszenia Brytyjskich Architektów.
Był również dyrektorem Ashanti Goldfields Corporation, zamieszanym w skandal związany z omijaniem przez korporację międzynarodowych sankcji nałożonych na Rodezję.

</doc>
<doc id="698932" url="https://pl.wikipedia.org/wiki?curid=698932" title="Júlio Sérgio">
Júlio Sérgio

Júlio Sérgio Bertagnoli (ur. 8 listopada 1978 w Ribeirão Preto) – brazylijski piłkarz występujący na pozycji bramkarza. Posiada także obywatelstwo włoskie.
Kariera.
Júlio Sérgio rozpoczął swoją karierę w Botafogo-SP, w którego barwach zadebiutował w brazylijskiej ekstraklasie. Po rozegraniu zaledwie dwóch spotkań opuścił klub i przez kolejne dwa lata występował w zespołach z niższych lig, m.in. Francanie, Malutrom oraz Comercialu. W 2002 roku został zawodnikiem Santosu FC, z którym dwukrotnie zdobył mistrzostwo kraju. Po odejściu z klubu grał w EC Juventude i Américe-SP. Pod koniec sierpnia 2006 roku podpisał kontrakt z włoską Romą, skąd latem 2011 roku wypożyczono go do Lecce. W styczniu 2014 roku powrócił do Comercialu.

</doc>
<doc id="698935" url="https://pl.wikipedia.org/wiki?curid=698935" title="Jan Szulik">
Jan Szulik

Jan Szulik (ur. 30 kwietnia 1893 w Bottrop, zm. 10 września 1942 w KL Auschwitz) – komisarz plebiscytowy w Raciborzu, brał udział w III powstaniu śląskim, był posłem na Sejmu Śląski oraz Sejm II Rzeczypospolitej.
Życiorys.
Był synem Emanuela i Antoniny z d. Bielaczek. Od I wojny światowej mieszkaniec Biertułtów pow. wodzisławski. Był aktywnym członkiem organizacji katolickich w Radlinie-Głożynach, które pielęgnowały polskie tradycje narodowe. W 1916 roku ożenił się z Walerią z d. Lach. Podczas plebiscytu, był komisarzem plebiscytowym w Raciborzu. W trzecim powstaniu śląskim był członkiem kompanii wartowniczej w Radlinie-Głożynach. Po I wojnie światowej był początkującym górnikiem w kopalni w Rydułtowach, później obsługiwał maszynę wyciągową w tejże kopalni. Od 1928 roku był wójtem w miejscowości Czernica koło Rydułtów. Od 1930 roku był posłem na sejm Śląski, a w latach 1930–1935 posłem na Sejm III kadencji RP. Kandydował do obu sejmów jako kandydat Stronnictwa Pracy. Był prezesem chrześcijańskich związków zawodowych na powiat Rybnik.
Po wygaśnięcia jego mandatu do sejmu warszawskiego wycofał się z życia politycznego. Już w drugim dniu okupacji niemieckiej został aresztowany i zamknięty w piwnicach Urzędu Gminnego obok kop. "Emma" w Radlinie, a po trzech dniach wypuszczony na wolność. Wstąpił do organizacji konspiracyjnej i współpracował ze Skowronkami z Biertułtów. 18 maja 1942 r. został ponownie aresztowany i przewieziony do więzienia w Rybniku (dzień wcześniej dokonano rewizji w jego domu i zabrano wszystkie polskie książki i materiały poselskie, śpiewniki, jego odznaczenia). 10 sierpnia 1942 r. przekazany został do niemieckiego obozu koncentracyjnego KL Auschwitz, gdzie zginął 10 września 1942 r. Według wystawionego aktu zgonu nr 29809/1942 – potwierdzonego przez lekarza obozowego, zmarł o godz. 8.25, określenie przyczyny zgonu to "Myocardinsuffizienz" (zapalenie mięśnia sercowego).
Otrzymał między innymi odznaczenia: Gwiazdę Śląską, Krzyż Powstańczy.

</doc>
<doc id="698938" url="https://pl.wikipedia.org/wiki?curid=698938" title="Ministrowie zaopatrzenia Wielkiej Brytanii">
Ministrowie zaopatrzenia Wielkiej Brytanii

Ministerstwo zaopatrzenia (ang. "Ministry of Supply") – brytyjski urząd ministerialny koordynujący dostawy zaopatrzenia dla brytyjskich sił zbrojnych. Powstał w 1939 r. Po zakończeniu II wojny światowej coraz częściej pojawiały się głosy domagające się likwidacji tego urzędu. Popierał je nawet minister zaopatrzenia w rządzie Athony'ego Edena, Reginald Maudling, który odmówił przyjęcia ponownie tego stanowiska w 1957 r., kiedy premierem został Harold Macmillan, który nie chciał likwidacji tego ministerstwa, jako że przez pewien czas sam w nim pracował. Ostatecznie jednak zgodził się na jego likwidację, co nastąpiło w 1959 r.

</doc>
<doc id="698939" url="https://pl.wikipedia.org/wiki?curid=698939" title="Linares (turniej szachowy)">
Linares (turniej szachowy)

Linares – turniej szachowy rozgrywany w latach 1978–2010 w andaluzyjskim mieście Linares z udziałem najsilniejszych szachistów świata. Impreza odbywała się zazwyczaj na przełomie lutego oraz marca i (z racji swojej bogatej historii, jak również najwyższej rangi) czasami nazywana jest "szachowym Wimbledonem". Od 2011 zaprzestano organizacji turnieju z przyczyn ekonomicznych.
Od pierwszego turnieju, rozegranego w roku 1978, sponsorowany on jest przez hiszpańskiego milionera Luisa Rentero. Do 1985 roku imprezy nie odbywały się cyklicznie, natomiast od roku 1988 – corocznie (z wyjątkiem roku 1996, w którym w Linares odbył się mecz o mistrzostwo świata kobiet pomiędzy Zsuzsą Polgár i Xie Jun). W latach 1978–1997 wszystkie turnieje rozegrano systemem kołowym z udziałem 10–14 zawodników. Począwszy od roku 1998 w zawodach startuje od 6 do 8 szachistów elity, którzy rozgrywają ze sobą po dwie partie (turniej dwukołowy). W latach 2006–2008 pierwsza część turnieju rozgrywana była w meksykańskim mieście Morelia.
Charakterystyczną cechą turniejów w Linares była mała (jak na turnieje elity) liczba szybkich remisów. Wynika to z tego, iż Luis Rentero stosuje dodatkowe finansowe premie, aby zachęcić zawodników do rozgrywania ze sobą długich partii.
Absolutnym rekordzistą pod względem liczby zwycięstw jest Garri Kasparow, który w Linares triumfował dziewięciokrotnie. Po trzy zwycięstwa odnieśli Wasyl Iwanczuk, Weselin Topałow, Viswanathan Anand oraz Władimir Kramnik.

</doc>
<doc id="698944" url="https://pl.wikipedia.org/wiki?curid=698944" title="Witoldowo (województwo wielkopolskie)">
Witoldowo (województwo wielkopolskie)

Witoldowo – osada w Polsce położona w województwie wielkopolskim, w powiecie gostyńskim, w gminie Gostyń.
W okresie Wielkiego Księstwa Poznańskiego (1815-1848) miejscowość należała do wsi mniejszych w ówczesnym pruskim powiecie Kröben (krobskim) w rejencji poznańskiej. Folwark Witoldowo należał do okręgu gostyńskiego tego powiatu i stanowił część majątku Gola, którego właścicielem był wówczas (1846) Gustaw Potworowski. Według spisu urzędowego z 1837 roku folwark liczył 92 mieszkańców, którzy zamieszkiwali 6 dymów (domostw).
W latach 1975–1998 miejscowość należała administracyjnie do województwa leszczyńskiego.
Zobacz też: Witoldowo

</doc>
<doc id="698945" url="https://pl.wikipedia.org/wiki?curid=698945" title="Bogusławki (powiat gostyński)">
Bogusławki (powiat gostyński)

Bogusławki – osada w Polsce położona w województwie wielkopolskim, w powiecie gostyńskim, w gminie Gostyń.
Wieś położona była w 1581 roku w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość należała do wsi mniejszych w ówczesnym pruskim powiecie Kröben (krobskim) w rejencji poznańskiej. Folwark Bogusławki należał do okręgu gostyńskiego tego powiatu i stanowił część majątku Podrzyce, którego właścicielem była wówczas (1846) Wąsierska. Według spisu urzędowego z 1837 roku folwark liczył 35 mieszkańców, którzy zamieszkiwali 4 dymy (domostwa).
W latach 1975–1998 miejscowość należała administracyjnie do województwa leszczyńskiego.
Zobacz inne miejscowości o tej nazwie: Bogusławki

</doc>
<doc id="698946" url="https://pl.wikipedia.org/wiki?curid=698946" title="Wyrażenie okazjonalne">
Wyrażenie okazjonalne

Wyrażenie okazjonalne – wyrażenie języka J, które nie ma w tym języku stałego przyporządkowania do konkretnego przedmiotu, a zyskuje takie przyporządkowanie jedynie wtedy, gdy zostanie użyte w konkretnej sytuacji. Np. wyrazy "dzisiaj", "tu", "ja". 
Wyrażenia okazjonalne w myśli Husserla.
Jako jeden z pierwszych pojęcie „wyrażenia okazjonalnego” (niem. "okkasioneler Ausdruck") poddał analizie Edmund Husserl. Według Husserla wyrażenie W jest wyrażeniem okazjonalnym wtedy i tylko wtedy, gdy:
Husserlowska definicja funkcji znaczeniowej nie jest jasna. Całość rozważań Husserla można rozumieć następująco: wyrażenia okazjonalne są pozbawione znaczenia, jeśli nie odnosi się ich do określonych sytuacji. Istnieje jednak możliwość nadania im znaczenia, o ile zastosuje się je zgodnie z pewną regułą – np. słowo „dziś” (pozbawione znaczenia, gdy funkcjonuje poza kontekstem) odniesie się do dnia, w którym się je wymawia, czyli użyje się takiego wyrażenia w określonym kontekście.
Według Husserla całkowita eliminacja wyrażeń okazjonalnych z języka nie jest możliwa, gdyż nawet w językach sztucznie udoskonalonych ich użycie jest konieczne w procesie budowy ich słownika.
Wyrażenia okazjonalne w myśli Quine’a i Freudenthala.
Teoria okazjonalności wyrażeń Willarda Van Ormana Quine’a opiera się na jego koncepcji zmiennej jako zaimka. Według samego Quine’a koncepcję tę sformułował już Giuseppe Peano w dziele "Formulaire de mathématique", z której on sam ją zapożyczył. Zbliżoną koncepcję zaimka jako zmiennej wypracował natomiast Hans Freudenthal.
W koncepcjach tych okazjonalność dowolnego wyrażenia W języka naturalnego J definiuje się budując wpierw definicję okazjonalności dla zaimków. Zaimek W jest dla języka naturalnego J wyrażeniem okazjonalnym, jeśli pełni w nim taką funkcję, jak w językach sztucznych zmienne indywiduowe. Zmienna indywiduowa to taka zmienna, za którą wolno podstawiać nazwy indywiduów – zgodnie z tą definicją wyrażeniami okazjonalnymi języka J są więc takie zaimki, jak „ten”, „on”, „tamten” itp.
Potraktowanie zaimków jako zmiennych indywiduowych możliwe jest dzięki wielu podobieństwom między nimi. I zaimki, i zmienne nie posiadają określonej denotacji. Tak jak za zmienne można podstawiać ich wartości, za zaimki można podstawiać odpowiednie nazwy przedmiotów. Podobnie jak zmienne wiązane są przez operatory, zaimki można wiązać poprzez kontekst sytuacyjny.
Aby rozciągnąć tę definicję okazjonalności wyrażenia w J na inne niż zaimki pełniące funkcje zmiennych indywiduowych wyrażenia uznawane za okazjonalne, np. na słowo „dzisiaj”, trzeba te wyrażenia potraktować jako wyrażenia funkcyjne złożone z takiego zaimka i z innego wyrażenia. Np. wyrażenie „dzisiaj” trzeba potraktować jako wyrażenie funkcyjne „dzień y”, „ten dzień”.
Wyrażenie W języka J jest więc wyrażeniem okazjonalnym, jeśli spełnia jeden z warunków:
Inne koncepcje.
Hans Reichenbach przedstawił koncepcję eliminowalności wyrażeń okazjonalnych (ang. "token-reflexive words") za pomocą nazw cudzysłowowych. Według Reichenbacha wyrażenie W jest wyrażeniem okazjonalnym, jeśli da się je wyeliminować za pomocą deskrypcji zawierającą nazwę cudzysłowową wyrażenia o kształcie W. W Polsce podobną koncepcję przedstawił Tadeusz Czeżowski.
Jehoszua Bar-Hillel, Peter Strawson i Jerzy Pelc przy definiowaniu wyrażeń okazjonalnych kładą nacisk na ich kontekst pragmatyczny: W jest wyrażeniem okazjonalnym (ang. "indexical expression") gdy warunkiem koniecznym spełniania przez W danej funkcji semantycznej jest jego wystąpienie w określonym kontekście pragmatycznym.

</doc>
<doc id="698948" url="https://pl.wikipedia.org/wiki?curid=698948" title="Skowronki (województwo wielkopolskie)">
Skowronki (województwo wielkopolskie)

Skowronki – zniesiona nazwa części wsi Kunowo w Polsce położona w województwie wielkopolskim, w powiecie gostyńskim, w gminie Gostyń.
Nazwa funkcjonowała do 2013 r.
W latach 1975–1998 miejscowość należała administracyjnie do województwa leszczyńskiego.
inne miejscowości o nazwie Skowronki: Skowronki

</doc>
<doc id="698949" url="https://pl.wikipedia.org/wiki?curid=698949" title="Masur (Indie)">
Masur (Indie)

Masur – (hindi i marathi मसूर, trl. "Masūr", trb. "Masur"; ang. "Masur") miejscowość w dystrykcie Satara stanu Maharashtra w Indiach.
W Masur znajduje się jedna z jedenastu świątyń wybudowanych przez hinduskiego świętego – Samartha Ramdasa w 1645 roku. W XIX wieku w Masur były ruiny fortu zbudowanego w 1635 roku.

</doc>
<doc id="698950" url="https://pl.wikipedia.org/wiki?curid=698950" title="Masur">
Masur



</doc>
<doc id="698952" url="https://pl.wikipedia.org/wiki?curid=698952" title="Klimat umiarkowany ciepły morski">
Klimat umiarkowany ciepły morski



</doc>
<doc id="698954" url="https://pl.wikipedia.org/wiki?curid=698954" title="Markowo (województwo wielkopolskie)">
Markowo (województwo wielkopolskie)

Markowo – osada w Polsce położona w województwie wielkopolskim, w powiecie gostyńskim, w gminie Gostyń.
W latach 1975–1998 miejscowość należała administracyjnie do województwa leszczyńskiego.

</doc>
<doc id="698956" url="https://pl.wikipedia.org/wiki?curid=698956" title="Putnok">
Putnok

Putnok – miasto w północno-wschodnich Węgrzech, w komitacie Borsod-Abaúj-Zemplén, w powiecie Ózd, liczące 6743 mieszkańców (styczeń 2011). Leży w dolinie rzeki Sajó.
Historia.
Pierwsza wzmianka o mieście pochodzi z roku 1283. Na głównym placu w roku 1826 został wybudowany pałac w stylu klasycystycznym przez rodzinę Serenyi. W mieście znajdują się dwie świątynie, katolicka (1830-1836) i ewangelicko-reformowana (1798-1804).

</doc>
<doc id="698960" url="https://pl.wikipedia.org/wiki?curid=698960" title="Otówko">
Otówko

Otówko – osada w Polsce położona w województwie wielkopolskim, w powiecie gostyńskim, w gminie Gostyń przy drodze krajowej nr 12.
W latach 1975–1998 miejscowość należała administracyjnie do województwa leszczyńskiego.

</doc>
<doc id="698966" url="https://pl.wikipedia.org/wiki?curid=698966" title="Goryczkowa Przełęcz Świńska">
Goryczkowa Przełęcz Świńska

Goryczkowa Przełęcz Świńska, w skrócie Świńska Przełęcz () – znajdująca się na wysokości 1801 m n.p.m. przełęcz w grani głównej Tatr Zachodnich pomiędzy Goryczkową Czubą (1912 m) a Pośrednim Goryczkowym Wierchem (1873 m). Według "Wielkiej encyklopedii tatrzańskiej" nazwa słowacka jest podwójnie błędna, gdyż właściwie nazwa tej przełęczy nie pochodzi ani od Świnicy, ani od rośliny goryczka, lecz od Doliny Goryczkowej Świńskiej.
Przez przełęcz i szczyty te biegnie granica polsko-słowacka. Południowe stoki spod przełęczy opadają do słowackiej Doliny Cichej, północne do Świńskiego Kotła. Stoki pod przełęczą są porośnięte drobną murawą, częściowo kamieniste. Z obydwu zimą schodzą lawiny, szczególnie duże do znacznie niżej położonego dna Doliny Cichej. Od Goryczkowej Czuby i Pośredniego Wierchu Kondrackiego w stronę tej doliny odchodzą grzędy, pomiędzy którymi znajduje się depresja. Mniej więcej w środku zbocza doliny grzędy zbliżają się do siebie, tworząc duży lej. Poniżej przewężenia leju dołącza druga depresja schodząca spod Pośredniego Wierchu Goryczkowego. Śnieg gromadzący się w leju w pewnym momencie zsuwa się w postaci lawiny uchodzącej w okolicach Liptowskiego Koszaru. Władysław Cywiński w swoim przewodniku pisze: "„Efekty tej «zdwojonej grozy» widoczne są po obu stronach dolnego żlebu: lasy na sąsiednich grzędach powalone lawinowymi podmuchami, w samym żlebie brak nawet młodników”".
Dawniej Dolina Goryczkowa Świńska wchodziła w skład Hali Goryczkowej. Polscy juhasi wypasali ją po samą przełęcz, a nawet dalej – przepędzali stada również na słowacką stronę, gdzie trawa była bujniejsza i nie tak wyeksploatowana, jak na polskich halach, na których liczba owiec i bydła była nadmierna do ich możliwości. Obecnie stanowi ulubione miejsce odpoczynku turystów.

</doc>
<doc id="698967" url="https://pl.wikipedia.org/wiki?curid=698967" title="Brzezie-Huby">
Brzezie-Huby

Brzezie-Huby – była część wsi Brzezie w Polsce położona w województwie wielkopolskim, w powiecie gostyńskim, w gminie Gostyń.
Nazwa została zlikwidowana w 2013 roku.
W latach 1975–1998 miejscowość należała administracyjnie do województwa leszczyńskiego.

</doc>
<doc id="698974" url="https://pl.wikipedia.org/wiki?curid=698974" title="Huby Pijanowskie">
Huby Pijanowskie

Huby Pijanowskie – osada w Polsce położona w województwie wielkopolskim, w powiecie gostyńskim, w gminie Gostyń.
W latach 1975–1998 miejscowość należała administracyjnie do województwa leszczyńskiego.

</doc>
<doc id="698977" url="https://pl.wikipedia.org/wiki?curid=698977" title="Animacja poklatkowa">
Animacja poklatkowa

Animacja poklatkowa (ang. "stop motion") – animacja stworzona na podstawie klatek będących zdjęciami.
Animator do zrobienia każdej klatki przekształca nieznacznie obiekty – zmienia ich położenie względem nieruchomego tła lub innych animowanych obiektów (obiektem może być dowolny kształt linearny, płaski, albo przestrzenny). Po połączeniu klatek animowane obiekty wyświetlane w formie filmu sprawiają wrażenie ruchu. Jednym z prekursorów animacji, który przyczynił się do rozwoju techniki poklatkowej, był Léon Gaumont (1864–1946), który w roku 1900 uzyskał francuski patent na animację poklatkową.
Poklatkowa technika realizacji to metoda rejestracji obrazu wykorzystywana głównie w klasycznym filmie animowanym oraz w filmach naukowych (za jej pomocą rejestruje się np. wzrost roślin, ruch ciał niebieskich, zmiany zachodzące w organizmie; proces, który w rzeczywistości trwa kilka dni lub tygodni, zostaje skrócony do kilkudziesięciu sekund).

</doc>
<doc id="698978" url="https://pl.wikipedia.org/wiki?curid=698978" title="Gaj (powiat gostyński)">
Gaj (powiat gostyński)

Gaj – osada w Polsce położona w województwie wielkopolskim, w powiecie gostyńskim, w gminie Gostyń.
W latach 1975–1998 miejscowość należała administracyjnie do województwa leszczyńskiego.
inne miejscowości o nazwie Gaj: Gaj

</doc>
<doc id="698981" url="https://pl.wikipedia.org/wiki?curid=698981" title="Bronisławki (powiat gostyński)">
Bronisławki (powiat gostyński)

Bronisławki – osada w Polsce położona w województwie wielkopolskim, w powiecie gostyńskim, w gminie Gostyń.
W latach 1975–1998 miejscowość należała administracyjnie do województwa leszczyńskiego.

</doc>
<doc id="698982" url="https://pl.wikipedia.org/wiki?curid=698982" title="Melchior Starzeński">
Melchior Starzeński

Melchior Starzeński herbu Lis (ur. 3 stycznia 1722, prawdopodobnie w Iłówcu Wielikim k. Poznania, w rezydencji Starzeńskich, zm. ok. 1788) – jezuita, polski pedagog, pisarz, poeta. Był profesorem retoryki i historii oraz konsultorem w kolegium jezuitów w Lublinie. Od 1765 roku przebywał w Białymstoku na dworze Branickich, gdzie kształcił synów swojego brata, Macieja Maurycego, sekretarza hetmana Jana Klemensa Branickiego.

</doc>
<doc id="698984" url="https://pl.wikipedia.org/wiki?curid=698984" title="McLaren F1">
McLaren F1

McLaren F1 – hipersamochód produkowany przez brytyjską markę McLaren w latach 1993–1998.
Opis modelu.
Do jego napędu użyto silnika V12 "BMW S70/2" 60° o pojemności 6,1 litra. Spośród 100 powstałych egzemplarzy – 64 były w wersji ulicznej, 5 LM (Le-Mans), oraz 3 GT (Gran Turismo). McLaren F1 dzierżył miano McLaren F1 dzierżył miano najszybszego samochodu produkcyjnego (osiągał maksymalną prędkość 388,5 km/h) do 2005 r., kiedy to jego rekord został pobity przez Koenigsegga CCR. Charakterystycznym elementem McLarena F1 były otwierane do góry drzwi, obracane nietypowo wokół dwóch punktów. Innym unikatowym rozwiązaniem było umieszczenie fotela kierowcy w osi podłużnej samochodu. Fotele pasażerów umieszczono po bokach i przesunięto do tyłu.
Historia.
Jeszcze miesiąc przed swoją przedwczesną śmiercią w czerwcu 1970, Bruce McLaren pracował nad samochodem drogowym McLaren. Chciał własnym samochodem wystartować w dwudziestoczterogodzinnym wyścigu Le Mans. Wszystkie prace nad tym projektem zostały jednak wstrzymane po tragicznym wypadku założyciela firmy w Goodwood. Mimo to sama firma przetrwała, i w kolejnych dwóch dziesięcioleciach wygrywała w Mistrzostwach Świata Formuły 1, a także Indianapolis 500. Zespół prowadzony przez Rona Dennisa, największe sukcesy osiągał latach od 1984 do 1991 roku. Kierowcy McLarena Alain Prost i Ayrton Sennazdobyli razem 6 tytułów mistrzowskich wygrywając łącznie 57 wyścigów. Zespół zdobywał w tamtym czasie również 6 tytułów Mistrza Świata Konstruktorów triumfując w 64 wyścigach. Cała firma i jej główny projektant Gordon Murray szukali nowych wyzwań. Pomysł Bruce'a McLarena na stworzenie drogowego auta odżył.
Historia samochodu rozpoczęła się w 1988 roku. Wtedy to konstruktor Gordon Murray i projektant Peter Stevens przedstawili pierwsze szkice sportowego coupé Ronowi Dennisowi, szefowi McLarena. Samochód miał być ulicznym ucieleśnieniem sukcesu firmy w Formule 1. Pierwszy prototyp gotowy był w połowie 1991 roku. 28 maja 1992 w Monaco miała miejsce pierwsza prezentacja a w 1994 pojazd trafił do pierwszych, cywilnych odbiorców.
Silnik.
Typ silnika:
Początkowo planowano użycie silnika V12 produkcji Hondy. Ostatecznie do tego nie doszło, ponieważ Gordon Murray miał bardzo specyficzne wymagania, których japoński producent się nie podjął. Założenia przyjęte przez ojca McLarena F1 obejmowały między innymi masę na poziomie 250 kg, blok o długości 600 mm i wysoki moment obrotowy przy niskich prędkościach obrotowych silnika. Z pomocą przyszła tutaj firma BMW. Ich jednostka V12 o pojemności 5 litrów i mocy 300 KM służyła ówcześnie w dużej limuzynie E32 750i/iL. Montowano ją również w pojazdach serii E31 850i. Zakładano, że wersja sportowa będzie nosić oznaczenie M8, tak jak inne modele "M" (M3, M5). Jednak projektu nie wdrożono w życie. Według BMW powodem były zbyt duże koszty produkcji jak na ten segment aut, efektem czego pomysł spalił na panewce. Pozostał silnik o pojemności 5 l i mocy 500 KM. Później podjęto się produkcji sportowego modelu BMW 850 CSi z silnikiem powiększonym z 5 l do 5,6 l i mocy 380 KM. Murray zakupił projekt i prawa do silnika, w którym powiększono pojemność do 6,1 l. Gotowy silnik ważył około 266 kg, o 16 kg więcej niż oczekiwał tego Murray. Jednak moc jaką uzyskiwał ostatecznie go przekonała i usatysfakcjonowała – 650 KM. Według założeń Murraya silnik miał dysponować minimalną mocą 550 KM. Prototypowy silnik rozwijał moc 650 KM, później zdławioną do 636 KM, gdyż wymagały tego ówczesne normy emisji spalin. Jednostkę całkowicie zmodernizowano, była wykonana w większości z tytanu i stopów aluminium. Zastosowano także układ VANOS z czterema zaworami na cylinder. Silnik pod tym względem jest do dziś bardzo zaawansowany technologicznie. Jako że wytwarzał duże ilości ciepła, zdecydowano się na bardzo drogi wariant jego odprowadzania – klapa komory silnika była w całości wyłożona folią z czystego złota.
Waga.
F1 konstruowano przede wszystkim z myślą o jak najmniejszej masie – miała ona sięgać nie więcej niż 1000 kilogramów. Nadwozie wykonano z wytrzymałych i lekkich kompozytów, włókien węglowych i kevlaru. Było to jedno z pierwszych aut, w których do budowy karoserii użyto właśnie takich materiałów. W stanie kompletnym karoseria ważyła zaledwie 100 kg. Zawieszenie kół wykonano z najlżejszych stopów aluminium, tłumiki zaś z tytanu. W McLarenie nie zastosowano wspomagania układu kierowniczego, wspomagania hamowania czy systemu kontroli trakcji – wszystko to Murray uznał za zbędne. W surowym, czarnym wnętrzu znalazło się miejsce na system audio Kenwooda (najlżejszy na świecie – tylko 4,5 kg) oraz klimatyzację, choć zapewne gdyby nie nacisk szefa McLarena także tych elementów by nie było. W ten sposób gotowy do jazdy pojazd odznaczał się masą tylko 1140 kilogramów. Wnętrze coupé mieści trzy osoby: kierowca zajmuje centralną pozycję a nieco z tyłu po jego obu stronach znajdują się dwa fotele dla pasażerów. Po bokach umieszczono luki bagażowe.
Prędkość.
Seryjny F1 rozpędzał się do 372 a bez oganicznika prędkości rozpędził się do 386,7 km/h.km/h, osiągając 100 km/h w nieco ponad 3 s (100 mph – 161 km/h w 6,3 s, a 200 mph – 322 km/h w 28 s). Przejechanie 1/4 mili wymagało tylko 11,1 s (222 km/h na końcu), a pierwszego kilometra 19,6 s (z prędkością końcową wynoszącą 285 km/h). Dnia 31 marca 1998 roku na volkswagenowskim torze Ehra-Lessien (z 9-kilometrową prostą) samochód ugruntował swoją pozycję, rozpędzając się do 386,7 km/h (w późniejszym czasie samochód rozpędził się nieoficjalnie do 391 km/h). Modelem, którym tego dokonano był pięcioletni prototyp XP5 ze zdjętym ograniczeniem obrotów silnika (seryjnie silnik rozkręcał się do 7500 obr/min). Jak niektórzy oceniali po udanej próbie, gdyby zwiększyć przełożenia biegów, dobierając jeszcze siódmy bieg i zmienić nieco aerodynamikę (zdemontować boczne lusterka i zmienić nachylenie tylnego spoilera), auto byłoby w stanie znacznie poprawić swój wynik. Rekord Brytyjczyków pozostawał niepobity przez lata. Symbolicznie poprawili go Szwedzi dopiero 28 lutego 2005 na włoskim Nardo – Koenigsegg CCR rozpędził się tam do 387,9 km/h (jadąc po kolistym torze, a nie tak jak McLaren na prostej). W maju 2005 oba auta wynikiem 407 km/h pokonał Bugatti Veyron. Twórcy F1 nigdy nie mieli w zamiarach bicia jakichkolwiek rekordów – chciano po prostu wyprodukować bezkompromisowy sportowy samochód z najwyższej półki.
Produkcja.
Produkcja F1, z których każdy kosztował milion dolarów, zakończyła się w 1998 roku na 64 szosowych egzemplarzach. Obok nich powstały 3 sztuki unikatowego F1 GT z wydłużonym tyłem (bazującego na wyścigowym GTR z roku 1997), 5 sztuk F1 LM dla uczczenia zwycięstwa w 1995 roku w Le Mans i 28 sztuk wyścigowego F1 GTR dla osób i zespołów prywatnych, startujących w serii FIA GT (wspomniana wygrana w Le Mans) – suma wszystkich to dokładnie 100 (poza rachunkiem tym pozostają jeszcze 2 prototypy wyścigówek i 5 prototypów wersji szosowej). W grudniu 2003 roku w Londynie jeden z egzemplarzy F1 został sprzedany poprzez dom aukcyjny Christie's za rekordowe 731 250 funtów.
Jeden z seryjnych modeli F1 został oznaczony numerem 65. Sprzedano go jako nowe auto na aukcji w Londynie w 2004 roku, mimo że figurował przez 10 lat jako auto pokazowe w salonie.
Eksploatacja.
Istnieją 2 typy przeglądów McLarena F1. Jeden z nich wykonywany jest co 9 miesięcy, drugi zaś co 18 miesięcy. Samochód wyposażono dodatkowo w specjalny modem i tzw. "czarną skrzynkę", która informuje warsztat o stanie pojazdu i o tym jak był eksploatowany.
Cena.
McLaren F1 był nie tylko najszybszym i najbardziej ekskluzywnym wozem jaki można było ówcześnie kupić. Był również tym najdroższym. Cena podstawowego egzemplarza wynosiła 1 mln dolarów. Wersja LM kosztowała około 2 mln dolarów, za wersję drogową GTR trzeba było zapłacić 1,5 mln dolarów.
W lipcu 2015 roku McLaren F1 LM został sprzedany na aukcji za cenę 13,75 mln dolarów, czyli ok. 52 mln zł.
Konkurencja.
McLaren F1 wyprodukowany w 1994 był pierwszym wozem drogowym wykonanym całkowicie z materiałów kompozytowych, głównie włókna węglowego w technologii CFRP (carbon-fibre reinforced plastic). Wszystkie stalowe części silnika zastąpiono odpowiednikami tytanowymi i aluminiowymi. Sam układ wydechowy wykonany z tytanu był lżejszy o 16 kg od jego odpowiednika stalowego. Aby jak najbardziej obniżyć masę pojazdu, felgi zostały wykonane z magnezu, zaś aluminiowe nawiercane tarcze oraz pozostałe części układu hamulcowego pochodziły od firmy Brembo. McLaren zakładał, że auto będzie ważyło równe 1000 kg + masa kierowcy.
McLaren F1 był jednym z nielicznych tego typu samochodów, które osiągnęły sukcesy w różnorodnego rodzaju imprezach (1. i 2. miejsce w wyścigu Le Mans w 1995 roku). Pod względem osiągów bił nawet zaprezentowanego w 1995 roku model F50 firmy Ferrari. Głównym konkurentem dla F1 był wówczas Bugatti EB 110 SS, który charakteryzował się podobnymi osiągami i prestiżem. Oprócz napędu na 4 koła miał także klimatyzację i luksusowe wyposażenie.
Wersje specjalne.
McLaren F1 GTR Long Tail.
Mc Laren zbudował również dopuszczoną do ruchu odmianę wersji GTR o nazwie Long Tail, którą napędzał silnik konstrukcji BMW M-Power typu V12 S70/2. 6-litrowa, 48-zaworowa jednostka rozwijała 600 KM mocy i współpracowała z 6-biegową skrzynią manualną. Ważące 1140 kg auto produkowano w latach 1997–1998. Powstało łącznie 10 sztuk.

</doc>
<doc id="698986" url="https://pl.wikipedia.org/wiki?curid=698986" title="PZL.43 Karaś">
PZL.43 Karaś



</doc>
<doc id="698988" url="https://pl.wikipedia.org/wiki?curid=698988" title="Michał Franciszek Starzeński">
Michał Franciszek Starzeński

Michał Franciszek Starzeński urodzony jako "Łukasz" herbu Lis (ur. 1715, zm. 1779) – benedyktyn, opat lubiński, autor pism teologicznych.
Brat Józefa Nikodema, Macieja Maurycego, Melchiora i Piotra.

</doc>
<doc id="698990" url="https://pl.wikipedia.org/wiki?curid=698990" title="Deska kreślarska">
Deska kreślarska

Deska kreślarska (inne nazwy to: "blatka", "pulman", "kulman", "rajzbret") – przyrząd kreślarski stosowany przy wykonywaniu rysunków technicznych, architektonicznych i animacji metodami tradycyjnymi. A także do wykonywania szkiców czy do czytania wielkoformatowych map czy rysunków.
Deska kreślarska spotykana jest też w komputerowych programach graficznych typu CAD czy Corel Draw w postaci elektronicznej, często razem z tabletami.
Początki masowego stosowania desek kreślarskich to okres rewolucji przemysłowej na przełomie XVIII/XIX wieku, choć wcześniej podobne funkcje pełniły pulpity do czytania książek stosowane w bibliotekach. Zwykle oprócz samej deski pełniącej funkcje pulpitu o regulowanym stopniu pochylenia, przy używaniu której korzystało się z wielu przyborów kreślarskich jak pantograf, liniał, przykładnica (rajszyna), ekierka, linijka, krzywik i inne. Zwykle wielkoformatowe deski starego typu (np. do formatów A0) zaopatrzone były oprócz zestawu dźwigni do podnoszenia i opuszczania, w przeciwwagę równoważącą dużą masę drewnianego blatu, choć pierwsze deski posiadały możliwość podnoszenia blatu jedynie w pionie.
Zaletą deski kreślarskiej jest możliwość zamocowania płachty papieru, na którym ma być wykonany rysunek i pracy nad jego fragmentem, bez konieczności jego przekręcania czy przesuwania. Oprócz papieru w pracy na desce kreślarskiej stosowana też była powszechnie kalka kreślarska, a rysunki wykonywane pierwotnie ołówkiem z czasem kreślone były tuszem i napełnianymi tuszem rapidografami.
W związku z upowszechnieniem komputerowych metod rysowania i projektowania (CAD), deska kreślarska jest obecnie coraz rzadziej spotykana.

</doc>
<doc id="698992" url="https://pl.wikipedia.org/wiki?curid=698992" title="Użytkownicy samolotów F-16">
Użytkownicy samolotów F-16

General Dynamics F-16 Fighting Falcon (ang. "Walczący Sokół") – samolot wielozadaniowy zbudowany przez amerykańską wytwórnię General Dynamics, a od lat 90. produkowany przez koncern zbrojeniowy Lockheed Martin. Produkowany od drugiej połowy lat 70. do chwili obecnej F-16, jest użytkowany przez siły powietrzne 25 krajów, w tym Polski (pierwsze dostawy miały miejsce 8 listopada 2006 roku). Do końca 2012 wyprodukowano 4500 egzemplarzy.
W marcu 1987 Bahrajn podpisał kontrakt na dostawę 8 F-16C Block 40 i 4 F-16D Block 40. Pierwszy z nich dotarł do bazy Szejk Isa w maju 1990. Samoloty te brały czynny udział w operacji „Pustynna Burza”. Bahrańskie F-16C/D Block 40 wchodzą w skład 1 Dywizjonu Myśliwskiego 1 Skrzydła Myśliwskiego Royal Bahraini Air Forces.
F-16D Block 40.
Belgijskie Siły Powietrzne
Pierwszy z zamówionych początkowo 96 F-16A i 20 F-16B został dostarczony Belgijskim Siłom Powietrznym w styczniu 1979. Pierwsza jednostka osiągnęła gotowość operacyjną w styczniu 1981. W 1983 zamówiono dodatkowe 40 F-15A-15 OCU i 4 F-15B-15 OCU. Spośród wcześniej dostarczonych, 55 F-16A i 12 F-16B należy do Block 10 (w tym przebudowane z A-1 i A-5), pozostałe to Block 15. W lotnictwie belgijskim na F-16 latają trzy skrzydła: 1., 2. i 10.
1. Skrzydło z Beauvechain składa się z 349. i 350. Dywizjonu i lata na F-16 od stycznia 1981. 2. Skrzydło ma dywizjony 1. i 2., bazuje we Florens. 10. Skrzydło z Kleine-Brogel ma dywizjony 23. i 31. Wszystkie te jednostki spełniają zarówno rolę myśliwskich, jak i myśliwsko-bombowych. W końcu lat 90. rozwiązano 1. Skrzydło, a jego dywizjony włączono do dwóch pozostałych skrzydeł: 349. – do 10. Skrzydła, a 350. – do 2. Skrzydła. W latach 1998–2000 349. Dywizjon wyposażono w F-16A/B MLU
F-16B Block 15.
Fuerza Aérea de Chile
F-16B Block 20 MLU.
Królewskie Duńskie Siły Powietrzne
W Danii na F-16 latają od 1980 cztery dywizjony o podwójnym, myśliwskim i myśliwsko-bombowym przeznaczeniu, wchodzące w skład Flyvevåbnet. Pierwsze 46 F-16A i 12 F-16B dla Danii wyprodukowały zakłady SABCA w Belgii. Były wśród nich 16 F-16A-15 i 4 F-16B-15. Pozostałe to starsze serie, wszystkie doprowadzone do standardu Block 10. W 1984 Dania zamówiła kolejne 8 F-16A i 4 F-16B. Samoloty te w wariancie Block 15 OCU dostarczył Fokker. Ponadto w drugiej połowie lat 90. Otrzymano jeszcze 3 F-16A Block 15 od US National Guard. Dwa dywizjony F-16A/B latają w Aalborgu. Są to dawne dywizjony myśliwskie 723. i 726., które w 1983 wymieniły swoje F-104G na „szesnastki”. Dłużej nowymi samolotami dysponują dwa dawne dywizjony myśliwsko-bombowe z bazy Skrydstrup – 727. i 730. Tu F-16A/B wyparły samoloty F-100D. Wszystkie duńskie F-16A/B OCU znajdują się w 726. Dywizjonie, pozostałe trzy używają starszych samolotów.
F-16B Block 15.
Egipskie Siły Powietrzne
W marcu 1982 Egipt odebrał pierwsze maszyny z zakupionych wówczas 34 F-16A-15 i 6 F-16B-15. Weszły one do uzbrojenia dwóch eskadr, 72. i 74., należących do 232 Pułku Myśliwskiego z An Shas (egipskie lotnictwo było zorganizowane na wzór sowiecki, do dziś pozostały w nim pułki składające się z eskadr). W październiku 1986 do Egiptu przyleciały pierwsze z 34 F-16C-32 i 6 F-16D-32. Od 1986 r. na samolotach tych lata 242. Pułk w Beni Suef (68. i 70. Eskadry). W 1991 doszły kolejne: 34 F-16C-40 i 6 F-16D-40, uzupełnione w trzy lata później 1 F-16C-40 i 5 F-16D-40. Na tych samolotach lata 262. Pułk w Abu Suwair (60. i 64. Eskadry). Ostatnie z zamówionych dla Egiptu samolotów, 34 F-16C-40 i 6 F-16D-40 zbudowały tureckie zakłady lotnicze TUSAS. Dostarczono je w 1994 do 272. Pułku w Genacklis (75. i 77. Eskadra). Razem Egipt otrzymał 220 F-16 (42 F-16A/B-15, 40 F-16C/D-32 i 138 F-16C/D-40). W 2010 zakontraktowano 20 F-16 Block 52+, z terminem dostaw w 2013 roku. Te samoloty będą już siódmą partią dostaw F-16 do Egiptu, o nazwie Peace Vector VII. Z samolotami nie zostanie dostarczone nowoczesne uzbrojenie, na które nie zgodził się Izrael, z tego powodu Egipt wykorzystuje tylko starsze pociski AIM-9 Sidewinder i AIM-7 Sparrow oraz niekierowane bomby serii Mark 80. 31 stycznia 2013 część z senatorów USA próbowała zablokować dostawy samolotów (i czołgów Abrams) do Egiptu, 3 lutego przejęto pierwszą transzę czterech F-16C.
F-16D Block 52+.
Greckie Siły Powietrzne
Grecja zakupiła 34 F-16C i 6 F-16D Block 30 w końcu 1988. Weszły one do uzbrojenia dwóch dywizjonów 110. Skrzydła: 330. i 346. w Larissa, gdzie zastąpiły F-5A. W 1997 otrzymano 32 F-16C i 8 F-16D Block 50. W samoloty te wyposażono 111. Skrzydło z Nea Anchialos. Do jednostki tej przeniesiono też 330. Dywizjon (330. Mira) ze 110. Skrzydła, które stało się jednostką szkolną. 347. Dywizjon ze 111. Skrzydła dysponuje samolotami Block 50, ale wyposażonymi w zasobniki LANTIRN, a 341. Dywizjon a samoloty Block 50D, do przełamywania obrony powietrznej przeciwnika. 330. Dywizjon nadal dysponuje F-16C/D Block 30, podobnie jak 110. Skrzydło. Ponadto w Nea Ankhialos stacjonuje też jednostka treningowa F-16 SMET, dysponująca wszystkimi odmianami.
F-16D Block 52+.
Królewskie Holenderskie Siły Powietrzne
Holandia, która otrzymała 213 F-16A/B, jest największym europejskim użytkownikiem tego samolotu (na świecie większą liczbą "szesnastek" dysponują: USAF – 2196 dostarczonych/zamówionych do 1996, później jeszcze kolejne pojedyncze egzemplarze; Izrael – 288, nie licząc dostarczonych na części zamienne; Turcja – 240). 47 F-16A i 13 F-16B dostarczono w odmianach Block 1, 5 i 10. Już w latach 1982–1984 doprowadzono je do jednolitego standardu serii "10". Kolejne 83 F-16A i 18 F-16B dostarczono w wariancie Block 15, a ostatnie 47 F-16A i 13 F-16B to Block 15 OCU. Wszystkie te samoloty zbudowały rodzime zakłady Fokkera. Na "szesnastkach" latają trzy dywizjony z Volkel: rozpoznawczy 306. i wielozadaniowe (myśliwskie i myśliwsko-bombowe) 311. oraz 312., dwa dywizjony wielozadaniowe z Twente: 313. i 315., dwa szkolne, 314. i 316. w Gilze-Rijen i dwa OP w Leeuwarden: 322. i 323. Do 1986 w Leeuwarden istniała też jednostka szkolna CAV, jej zadania przejął 323. Dywizjon, a później dywizjony z Gilze-Rijen. Nieco później utworzono dywizjon doświadczalny Testgroep w Volkel.
Jako ostatni, w 1991 r. sformowano 316. Dywizjon w Gilze Rijen, ajego samoloty przekazano do utworzonego w 1990. W 1995 jednak rozwiązano i ten dywizjon, co spowodowało przejęcie zadań szkolnych ponownie przez 323. Dywizjon. W 1999 jednostka ta jako pierwsza otrzymała F-16A/B MLU, co spowodowało ponowne przekazanie szkolenia, tym razem do 322. Dywizjonu. Obecnie na F-16A/B latają: 306., 311., 312., 313., 315., 322. i 323. Dywizjon.
F-16B Block 15.
Indonezyjskie Siły Powietrzne
Sprzedaż samolotów F-16 do Indonezji była możliwa dopiero po unormowaniu się stosunków tego państwa z sąsiadami. Począwszy od października 1989 rozpoczęto zastępowanie starzejących się MiG-21. Do 1990 dostarczono 8 F-16A-15 OCU i 4 F-16B-15 OCU. Stanowią one sprzęt 3. Dywizjonu, bazującego w Ishwahyudi. Wszystkie 12 to fabrycznie nowe samoloty serii 15AE, 15AF i 15AG, wszystkie wyposażone w spadochrony hamujące. W 1992 utracono jeden F-16B, a w 1997 jeden F-16A. Po nałożeniu embarga przez USA w 1999 niewielka liczba myśliwców była sprawna, to spowodowało zakup w Rosji partii 5 Su-27 i 11 Su-30. Embargo anulowano w 2005 roku, w związku z tym Indonezja planuje zmodernizowanie pozostałych 10 F-16 do wersji MLU, prawdopodobny jest też zakup 24 używanych, zmodernizowanych do tego samego wariantu maszyn z USA.
F-16B Block 15 OCU.
Stany Zjednoczone zgodziły się sprzedać irackim wojskom lotniczym trzydzieści sześć samolotów F-16C/D Block 52. W 2014 roku postanowiono, że wskutek zagrożenia ze strony Państwa Islamskiego maszyny przekazywane formalnie Irakijczykom (pierwsza latem 2014 roku) pozostaną jednak w Stanach Zjednoczonych, dopóki sytuacja się nie unormuje. Pierwsze irackie F-16 dotarły do tego kraju dopiero w lipcu 2015 roku. Pierwszy iracki F-16 rozbił się w Stanach Zjednoczonych 25 czerwca 2015 roku, pilot (w stopniu generała brygady) zginął.
F-16D Block 52.
Pierwszym poza NATO użytkownikiem F-16 był Izrael. Pierwsze egzemplarze wersji F-16A/B, oznaczonej w Izraelu "Nec" (pierwsza partia otrzymała numer "Nec 1"), zostały przyjęte do służby 2 lipca 1980 roku. Już 7 czerwca 1981 roku użyto ich bojowo do zbombardowania irackiego ośrodka atomowego Osirak koło Bagdadu. W 1982 w czasie operacji „Pokój dla Galilei” izraelskie F-16 zestrzeliły 42 syryjskie samoloty, łącznie izraelskim F-16 przypisano 47 zestrzeleń (w tym 2 śmigłowce Mi-8). Dostawa drugiej partii (Nec 2), pochodzącej z nadwyżek amerykańskich sił zbrojnych, rozpoczęła się w sierpniu 1994 roku. W tych dwóch partiach Izrael otrzymał sześćdziesiąt siedem F-16A i osiem F-16B, po czym odebrał jeszcze kolejne trzydzieści sześć F-16A i czternaście F-16B. 
F-16A/B stanowiły początkowo wyposażenie trzech eskadr: 110. (Ramat Dawid; 1. Skrzydło), 117. (Ramat Dawid; 1. Skrzydło), i 253. (Ramon; 25. Skrzydło).
W październiku 1987 roku dotarły do Izraela pierwsze F-16C/D Block 30. Łącznie do uzbrojenia 101. (Chacor; 4. Skrzydło), 109. (Ramat Dawid; 1. Skrzydło), 110. i 117. eskadry wprowadzono 51 F-16C i 24 F-16D Block 30. Przezbrojenie dwóch ostatnich eskadr w F-16C/D umożliwiło przekazanie wcześniej tam używanych F-16A/B do 140. Eskadry (Ramon; 25. Skrzydło). Jednostka ta przeszkala izraelskich pilotów na ten typ samolotu.
Część samolotów dwumiejscowych przebudowano do wykonywania zadań związanych z przełamywaniem systemu OP. W nadbudowanym na kadłubie garbie mieści się dodatkowe wyposażenie elektroniczne produkcji izraelskiej.
W 1991 roku dołączyły do nich kolejne 30 F-16C i 30 F-16D Block 40. Samoloty te trafiły do 4. Skrzydła do Chacor (101. i 105. Eskadra). Samoloty Block 30 z pierwszej z wymienionych eskadr trafiły natomiast do 109. Eskadry, latającej dotąd na F-16A/B. Dzięki temu na F-16A/B przezbrojono 190. Eskadrę (szkolną) z bazy Ramon (25. Skrzydło). Stąd z kolei samoloty trafiły do Air Combat School, gdy w drugiej połowie lat 90. 190. Eskadrę przezbrojono na AH-64 Apache.
Ostatnia dostawa samolotów F-16 do Izraela miała miejsce w 1994. Było to 15 F-16A i 3 F-16B Block 10 (część przebudowanych z Block 5), pochodzących z zapasów USAF (ze składu w Davis Monthan). Dzięki tym samolotom przezbrojono 144. Eskadrę z Chacor (4. Skrzydło). Izrael otrzymał też w 1995 21 innych F-16A i 11 F-16B, które w większości przeznaczono na części zamienne. (260 F-16 A/B/C/D od USA w latach 1980–1994, od 2003 do 2009 wprowadzono do służby kolejne 102 w wersji F-16D Blok 52). Samoloty F-16C noszą w Izraelu nazwę "Barak" (Błyskawica), F-16D – "Brakeet" (Piorun), F16I – "Sufa" (Burza).
W 2006 roku w Izraelu na F-16 latało dziewięć eskadr. 1. Skrzydło z Ramat Dawid (109., 110. i 117. Eskadra) lata na F-16C/D Block 30. 4. Skrzydło z Chacor składa się z dwóch eskadr bojowych (101. i 105.) z F-16C/D Block 40 oraz z eskadry szkolnej (144.) na F-16A/B. I wreszcie 25. Skrzydło z Ramon dysponuje dwiema eskadrami (140. i 253.) na F-16A/B, w większości doprowadzonymi do standardu Block 15.
W grudniu 2016 roku F-16A/B wycofano ze służby w izraelskim lotnictwie.
F-16D Block 40.
Jordańskie Siły Powietrzne
Dostawy samolotów F-16 do Jordanii były możliwe po podpisaniu w 1994 porozumienia pokojowego z Izraelem. W lipcu 1996 podpisano kontrakt "Peace Falcon I" na dostawę 12 F-16A i 4 F-16B Block 15 ADF, pochodzących z zapasów USAF z Davis Monthan (wyprodukowane w latach 1981–1984). W 1997 rozpoczęły się ich dostawy, a w 1998 wyposażono w nie 2. Dywizjon z Azraq. Samoloty te dostarczono bez pocisków AIM-7 i AIM-120. W 2003 w ramach programu "Peace Falcon II" przekazano dalsze 16 F-16A i 1 F-16B Block 15 ADF, ale do 2009 zmodernizowano je do wersji Block 20 MLU. Od 2008 do 2014 roku Jordania odkupiła w trzech transzach transzach od Belgii i Holandii używane zmodernizowane F-16AM/BM Block 20 MLU, łącznie 31 sztuk (18 F-16AM i 4 F-16BM z Belgii, 9 F-16BM z Holandii). Dalsze 13 F-16AM i 2 F-16BM z Holandii oczekuje na dostarczenie. W 2013 roku 13 najstarszych jordańskich F-16 z pierwszej transzy sprzedano do Pakistanu, przekazano je w 2014 roku.
Siły Powietrzne Republiki Korei
W marcu 1986 Korea Południowa odebrała pierwszego F-16D-32, stając się pierwszym zagranicznym użytkownikiem wersji C/D. Łącznie dostarczono 30 F-16C i 10 F-16D Block 32. Weszły one do uzbrojenia 19. Taktycznego Skrzydła Myśliwskiego, bazującego w Chungwon. Z 80 F-16C i 40 F-16D Block 52, których dostawy rozpoczęły się w końcu 1994, 12 wyprodukował General Dynamics, a 36 zmontowały zakłady Samsung z dostarczonych z USA części. Pozostałe 72 maszyny w całości pochodzą już z zakładów koreańskich (Samsung).
Wersję Block 32 używają 161. i 162. Eskadra z 19. Skrzydła, pełniące funkcję jednostek obrony powietrznej (przypuszczalnie 161. Eskadra jest też jednostką szkolną). 155. Eskadra z 19. Skrzydła została wyposażona w samoloty F-16C/D Block 52, dysponujące zasobnikami LANTIRN; głównym zadaniem tej jednostki jest zwalczanie celów naziemnych w każdych warunkach atmosferycznych. Pozostałe eskadry, 159. z 19. Skrzydła oraz obie (120. i 123.) z 20. Taktycznego Skrzydła Myśliwskiego z Sosan, są wyposażone w samoloty F-16C/D Block 52 i spełniają funkcję jednostek wielozadaniowych – obrony powietrznej, uderzeniowych i przełamywania obrony powietrznej. Korea Południowa otrzymała też pociski AGM-88 HARM i AIM-120 AMRAAM.

W 2007 roku Maroko zaczęło poszukiwać nowych myśliwców, w związku z zakupem przez Algierię 28 Su-30MKA. Kraj dysponował przestarzałymi Northrop F-5A/B/E/F i Dassault Mirage F1, zdecydowano się na modernizację połowy tych ostatnich oraz rozpoczęto negocjacje z Francją ws zakupu 18 Dassault Rafale za 2,3 mld Euro. Korzystniejszy kurs dolara oraz silne amerykańskie lobby wokół króla Maroka doprowadziły do zerwania rozmów i zamówienia w 2008 roku 24 F-16 Block 52+, wartość kontraktu nie przekroczyła 2,4 mld USD. Pierwsze cztery samoloty odebrano 4 sierpnia 2011, ostatnie trzy 22 sierpnia 2012, wraz z myśliwcami zakupiono 24 szkolne Beechcraft T-6 Texan II. Jeden samolot utracono w maju 2015 w Jemenie.
F-16D Block 52+.
Norweskie Siły Powietrzne
Wszystkie 72 F-16A/B dla Norwegii (60 A i 12 B) wyprodukowały w latach 1980–1983 zakłady Fokker w Holandii. F-16A/B. W 1989 Norwegia otrzymała 2 nowe F-16B Block 15 OCU pochodzące z zakładów General Dynamics dla uzupełnienia strat. Ogółem 56 maszyn objęła modyfikacja MLU, a pierwszą jednostką wyposażoną w tę wersję jest 322. Dywizjon z Rygge, będący jednocześnie jednostką szkolną. Ponadto na F-16 w Norwegii latają 331. i 334. Dywizjon z Bodø i 338. Dywizjon z Ørland. Wszystkie jednostki mają charakter wielozadaniowy, OP, wsparcia wojsk i zwalczania celów morskich (samoloty wyposażono w pociski przeciwokrętowe AGM-119 Penguin, produkowane w Norwegii). Ponadto wszystkie norweskie F-16 wyposażono w spadochrony hamujące (oblodzone zimą drogi startowe).
F-16B Block 15 OCU.
Królewskie Siły Powietrzne Omanu
Oman kupił w 2002 roku dwanaście F-16 w wersji Block 50+; program ich dostaw nazwano "Peace A’sama A’safiya" lub "Clear Skies". W 2011 roku zawarto kontrakt na dostawę dalszych dziesięciu F-16C i dwóch F-16D w tej samej wersji. Samoloty te zajmują miejsce kupionych w Wielkiej Brytanii SEPECAT-ów Jaguarów.
F-16D Block 50+.
Pakistańskie Siły Powietrzne
W grudniu 1981 Pakistan podpisał porozumienie z USA w sprawie dostawy samolotów F-16A/B Block 15. Pierwszy z 28 F-16A i 12 F-16B dostarczono w październiku 1982. W Pakistanie samoloty te trafiły do trzech dywizjonów 38. Skrzydła Taktycznego: 9., 11. i 14. Dywizjonu. Wszystkie one bazują w Sargodha, a drugi z wymienionych dywizjonów jest też jednostką treningową. W pierwszej kolejności F-16 spełniają funkcje OP, a w drugiej – uderzeniowe. Pakistańskie F-16 były używane bojowo przeciwko samolotom afgańskim naruszającym przestrzeń powietrzną państwa, uzyskując łącznie 7 zestrzeleń (i dodatkowe jedno omyłkowe – własnego F-16A). Z otrzymanych 40 F-16A/B w latach 1983–1987, 9 utracono w wypadkach.
Pakistan zamówił kolejne samoloty F-16A/B Block 15 OCU w 1988. W ramach drugiej dostawy miały do Pakistanu być dostarczone 6 F-16A i 5 F-16B, później podpisano kolejny kontrakt na jeszcze 9 F-16A i 10 F-16B. Samoloty te zostały wyprodukowane, ale z powodu embarga nie dostarczono ich, zmagazynowano je w Davis-Monthan. Przyczyną embarga była tzw. Poprawka Presslera do ustawy o sprzedaży broni, zakazująca dostaw uzbrojenia do państw dysponujących, lub prowadzących prace nad bronią jądrową. W 1998, po indyjskiej próbie jądrowej rozważano nawet krótko dostarczenie tych samolotów, ale ostatecznie, po tym jak Pakistan przeprowadził własną próbę jądrową, samolotów nie dostarczono. Rozmowy w sprawie odkupienia tych maszyn prowadziła w latach 1997–2000 Nowa Zelandia, ale i do tej dostawy również nie doszło, samoloty (13 F-16A i 15 F-16B Block 15 OCU) trafiły ostatecznie do eskadr agresorów USAF i US Navy.
Po Zamachach z 11 września 2001 Pakistan stał się ważnym sojusznikiem USA w wojnie z terroryzmem. Do 2008 dostarczono 14 F-16A/B Blok 15 OCU, objętych wcześniej embargiem, jednocześnie USA sfinansowały, w ramach bezzwrotnej pomocy wojskowej, zakup dużej partii rakiet i precyzyjnych bomb wraz z 18 F-16 blok 52+ (12 C i 6 D), które dostarczono do końca 2010.
45 starszych samolotów zostało zmodernizowanych z pomocą Turcji do Mid-life update, z awioniką z blok 52 i radarem APG-68(V)9 i jednoczesnym odmłodzeniem płatowców. W 2013 roku Pakistan porozumiał się z Jordanią ws. odkupienia 13 F-16 A/B Block 15 ADF (9 A i 4 B) z Peace Falcon I/II, zmodernizowanych do MLU. Samoloty dostarczono w kwietniu i maju 2014 roku.
F-16D Block 52+.
Siły Powietrzne
W lotnictwie polskim, w 31 i 32 Bazie Lotnictwa Taktycznego służy obecnie 36 maszyn F-16C i 12 F-16D. Początkowo analizowano pozyskanie 64 ex-amerykańskich maszyn (rozważano także F/A-18) i zmodernizowanie ich do standardu MLU, jednak dzięki pozyskaniu 23 ex-niemieckich MiG-29 zdecydowano się na zakup nowych myśliwców w drodze przetargu do którego zaproszono także Francuzów z Dassault Mirage 2000 i Szwedów z Saab JAS 39 Gripen. Zakup był możliwy dzięki ustanowieniu programu wieloletniego wyposażenie Sił Zbrojnych RP w samoloty wielozadaniowe, finansowanego spoza budżetu MON. Dostawy 48 maszyn za 3,5 mld USD (opłacone z kredytu od rządu USA) zrealizowano w latach 2006–2008. Do uzbrojenia samolotów zakupiono m.in. 126 AIM-120C-5 AMRAAM, 178 AIM-9X Sidewinder, 360 AGM-65G2 Maverick, 78 AGM-154C JSOW i około 500 precyzyjnych bomb JDAM i Paveway. W związku z planowanym wycofaniem ze służby samolotów Su-22 po roku 2012 (do wycofania nie doszło, w 2014 roku przedłużono ich służbę na czas nieokreślony), umowa z 2003 zawierała także opcje na zakup kolejnych 48 sztuk, MON nie przewiduje w planach do 2018 zakupu kolejnych maszyn, ich linia produkcyjna do tego czasu zostanie prawdopodobnie zamknięta.
F-16C Block 52+.
od 03-0040 do 03-0075 (od 4040 do 4075) – 36 – Block 52+.
F-16D Block 52+.
od 03-0076 do 03-0087 (od 4076 do 4087) – 12 – Block 52+.
Portugalskie Siły Powietrzne
W połowie 1990 ogłoszono, że Portugalia zamierza zakupić 20 F-16A/B z zapasów amerykańskich. W toku kolejnych rozmów ustalono, że Portugalia zakupi 17 F-16A i 3 F-16 Block 15 OCU z bieżącej produkcji. Dostawy tych samolotów przeprowadzono w 1994, jednocześnie wycofano maszyny A-7P, używane dotąd przez lotnictwo Portugalii. F-16A/B dostarczono do 201. Dywizjonu Sił Powietrznych Portugalii, stacjonującego w Monte Real. Portugalskie F-16 wyróżniają się statecznikiem pionowym pochodzącym z wersji F-16A/B ADF. Ponadto Portugalskie F-16 są dostosowane do odpalenia pocisków AIM-7M Sparrow, pociski te dostarczono wraz z samolotami.
W 1999 w ramach programu Peace Atlantis II dostarczono z nadwyżek amerykańskich sił zbrojnych kolejne 20 F-16A/B blok 15 (16 A i 4 B) oraz 5 F-16A jako skarbnica części zamiennych. Jednocześnie Portugalia włączyła się w program MLU, planując zmodernizowanie wszystkich swoich maszyn, w 2003 dostarczono pierwszy zmodernizowany ex-amerykański F-16. Jednocześnie mają też być zakupione pociski AIM-120 AMRAAM. W ramach programu Peace Atlantis II Portugalia zapłaciła 268 mln USD jedynie za unowocześnienie samolotów, które USA przekazały nieodpłatnie.
F-16B Block 15.
Rumuńskie Siły Powietrzne
W 2010 roku rząd Rumunii przyjął ofertę USA dotyczącą przekazania i modernizacji 24 używanych F-16C/D Block 25 za 1,4 mld USD, jednak z powodu problemów finansowych do transakcji nie doszło. 
W 2013 roku Rumunia odkupiła od Portugalii dwanaście używanych myśliwców za kwotę 628 milionów euro. Pierwsze maszyny odebrano po modernizacji 28 września 2016 roku, dostawy mają potrwać do końca roku 2017.
F-16B Block 20 MLU.
Siły Powietrzne Republiki Singapuru
Początkowo, w pierwszej połowie lat 80., Singapur planował zakup samolotów F-16/J79, ostatecznie jednak zakupiono 4 F-16A i 4 F-16B Block 15 OCU. Pierwszy z nich, przekazano lotnictwu Singapuru w lutym 1988, był to dwutysięczny wyprodukowany F-16. Początkowo singapurskie F-16 latały w USA, w Luke w Arizonie, gdzie prowadzono szkolenie pilotów. Dopiero w 1990 przebazowano je do Singapuru, gdzie weszły do wyposażenia 140. Dywizjonu z Tengah.
W końcu lat 90. Zakupiono kolejne F-16 – 8 F-16C i 10 F-16D Block 52. Samoloty te dostarczono w latach 1998–1999, ale do chwili obecnej stacjonują one w Cannon, gdzie w 428. FS 27. FW prowadzone jest szkolenie pilotów singapurskich. W 2000 w Singapurze ponownie sformowano 143. Dywizjon, który (obok 140.) ma otrzymać nowe F-16C/D. Na początku 2001 rozpoczęło się przebazowanie najnowszych samolotów do Singapuru.
Siły powietrzne (USAF) – stan obecny.
Air Combat Command.
20. Skrzydło Myśliwskie, Shaw, Płd. Karolina, kod "SW".
Jednostka powstała w 1947 jako 20. Skrzydło Myśliwskie. Od maja 1952 skrzydło bazowało w Upper Heyford, w Wielkiej Brytanii. Od 1971 do rozwiązania w październiku 1991 jednostka używała samolotów F-111E, a później także EF-111A. W styczniu 1994 skrzydło zostało reaktywowane w Shaw, w Płd. Karolinie, gdzie dotąd stacjonowało 363. Skrzydło Myśliwskie. Jednocześnie wszystkie trzy dywizjony skrzydła przemianowano na dawne dywizjony 20. Skrzydła: 55., 77. i 79. Początkowo w skład skrzydła wchodził też 78. Dywizjon, jednak później jego numer zmieniono na 55., po rozwiązaniu 81. Skrzydła Myśliwskiego w Wielkiej Brytanii, skąd pochodził ten ostatni pododdział.
Jednocześnie z reorganizacją skrzydło zostało wyposażone w samoloty F-16C/D Block 50D (poprzednio używano tu samolotów Block 42). Nowym zadaniem jednostki jest przełamywanie obrony powietrznej. 20. Skrzydło Myśliwskie podlega 9. AL, a za jej pośrednictwem – Air Combat Command. Operacyjnie zaś skrzydło podlega US Central Command, które odpowiada za obszar Środkowego i Bliskiego Wschodu.
347. Skrzydło, Moody, Georgia, kod „MY”.
W 1988 r. 347. Taktyczne Skrzydło Myśliwskie, bazujące w Moody w Georgii przezbrojono z F-4E na F-16A/B Block 15. Samoloty te otrzymały wszystkie trzy dywizjony jednostki: 68., 69. i 70. Jeszcze w 1990 r. wymieniono je na F-16C/D Block 40. 69. Taktyczny Dywizjon Myśliwski wziął udział w operacji Pustynna Burza.
W 1993 r., po tym, jak tornado zniszczyło bazę Homestead, w Moody reaktywowano dawne dwa dywizjony 31. Skrzydła Myśliwskiego z Homestead, 307. i 308., również wyposażone w F-16C/D Block 40. W lipcu 1994 r. 347. Skrzydło Myśliwskie przeorganizowano w 347. Skrzydło, przeznaczone do zabezpieczenia działań w konfliktach lokalnych. Rozwiązano wówczas 69., 70. i 308. Dywizjon, a 307. Dywizjon przemianowano na 69. Dywizjon Myśliwski. Na nowo sformowano 70. Dywizjon Myśliwski, wyposażając go w A-10A. Ponadto w skład skrzydła włączono 52. Dywizjon Transportowy na C-130E. Kolejna reorganizacja miała miejsce w 1996 r., ale nie dotyczyła obu dywizjonów F-16C/D Block 40 (68. i 69.). Z jednostki wyłączono jedynie 52. Dywizjon, zastępując go 41. Dywizjonem Ratowniczym (HH-60G) i 71. Dywizjonem Ratowniczym (HC-130P). W takim składzie 347. Skrzydło występuje do dziś.
12. Armia Lotnicza, Davis-Montham, Arizona
366. Skrzydło, Mountain Home, Idaho, kod „MO”
Skrzydło istniało w czasie drugiej wojny światowej i latało na P-47 Thunderboltach, po wojnie zostało rozwiązane. Ponownie sformowano je w 1952 r., od tej pory jednostka istniała niemal bez przerwy, od 1974 r. latając na F-111 różnych wersji. W 1991 r. rozpoczęło się jego przeformowywanie w pierwsze „superskrzydło”, wyposażone w pododdziały o różnym przeznaczeniu. Po przerzuceniu w rejon konfliktu lokalnego miało ono stworzyć „mini-siły powietrzne”, zdolne do wykonywania różnych zadań.
Pierwsze F-16C/D Block 25 trafiły do 389. Dywizjonu Myśliwskiego skrzydła w 1993 r. Poza wspomnianym dywizjonem w skład skrzydła weszły też 22. Dywizjon Tankowania Powietrznego (KC-135R), 34. Dywizjon Bombowy (B-52G, a później B-1B), 390. Dywizjon Myśliwski (F-15C/D) i 391. Dywizjon Myśliwski (F-15E). W 1996 r. 389. Dywizjon Myśliwski otrzymał F-16C/D Block 52, zmieniając przeznaczenie na jednostkę przełamywania OP. Na samolotach tych 366. Skrzydło, bazujące nadal w Mountain Home w Idaho jednostka lata do dziś, jej skład nie uległ zmianie.
388. Skrzydło Myśliwskie, Hill, Utah, kod „HL”
Była to pierwsza jednostka USAF-u wyposażona w F-16. W styczniu 1979 r. rozpoczęły się do bazy Hill w stanie Utah dostawy samolotów F-16A/B Block 1, 5, a następnie Block 10. Samoloty te zastąpiły w 4., 34. i 421. Taktycznym Dywizjonie Myśliwskim oraz w 16. Taktycznym Dywizjonie Szkolno-Myśliwskim dotychczas używane F-4D. W 1983 r. wprowadzono do uzbrojenia jednostki nowsze F-16A/B Block 15. W tym okresie głównym zadaniem jednostki było przygotowanie załóg i personelu naziemnego dla kolejnych jednostek F-16. W 1987 r. zadania te przekazano do innych jednostek, w związku z czym rozwiązano 16. Dywizjon. W 1989 r. pozostałe dywizjony przezbrojono na F-16C/D Block 40. 4. i 421. Dywizjon wzięły następnie udział w operacji „Pustynna Burza”. W latach 1993–1994 4. Dywizjon Myśliwski używał F-16C/D Block 50, po czym ponownie otrzymał wersję Block 40. Obecnie 388. Skrzydło Myśliwskie nadal używa F-16C/D Block 40 i stacjonuje w Hill.
USAFE.
3. Armia Lotnicza, Mildenhall, Wielka Brytania.
52. Skrzydło Myśliwskie, Spangdahlem, Niemcy, kod „SP”.
Jednostka powstała w okresie drugiej wojny światowej, po wojnie została rozwiązana i ponownie reaktywowana w 1948 r. Od stycznia 1973 r. 52. Skrzydło otrzymało samoloty F-4G Wild Weasel, stosując je obok F-4D. W 1987 r. F-4D zostały zastąpione przez F-16C/D Block 30 i 52 TFW stało się pierwszą jednostką wykonującą zadania Hunter-Killer w ramach przełamywania OP. Do końca lat 70. 52 TFW przejęło 23 TFS przekazany z 36 TFW z chwilą jego przezbrojenia na F-15A/B (23 TFS używał samolotów F-4D), 81 TFS został przezbrojony na F-4G, a 480 TFS – z F-4D na F-4E.
52. Skrzydło wzięło udział w operacji Pustynna Burza. W październiku 1991 r. skrzydło przeformowano na nowy wzór, włączając w jego skład wszystkie pododdziały bazowe (poprzednio były to Air Base Group), zmieniając nazwę jednostki na 52nd Fighter Wing. W końcu 1992 r. dokonano reorganizacji skrzydła. Dotychczasowe 23., 81. i 480. Dywizjony Myśliwskie, latające dotąd na F-16C/D oraz F-4G (oba typy samolotów występowały we wszystkich dywizjonach) pozbyły się Phantomów, a F-16C/D skoncentrowano w 23. i 480. Dywizjonie. 81 FS został natomiast wyposażony w A-10A po rozwiązanym 81. Skrzydle z Woodbridge i Bentwaters. W 1994 r., po rozwiązaniu 36. Skrzydła Myśliwskiego, 480. Dywizjon otrzymał numer jednego z dawnych dywizjonów 36 FW – 22. Dywizjon Myśliwski, a w skład 52 FW włączono też 53 FS na F-15C/D (przekazaną z 36. Skrzydła). W tym samym czasie F-16C/D Block 30 wymieniono na Block 50.
Obecnie 52. Skrzydło administruje też bazę w Bittburgu, oprócz własnej w Spangdahlem i ma w swoim składzie cztery dywizjony: 22 i 23 FS na F-16C/D Block 50, 53 FS na F-15C/D oraz 81 FS na OA-10A i A-10A.
16. Armia Lotnicza, Aviano, Włochy.
31. Skrzydło Myśliwskie, Aviano, Włochy, kod „AV”
Jednostka powstała w 1940 r. jako grupa myśliwska. Po wojnie została rozwiązana, ale już w 1946 r. ponownie ją sformowano.
W marcu 1988 r. dywizjony skrzydła 307., 308 i 309.), latające dotąd na F-4E zostały kolejno wyposażone w samoloty F-16A/B. W 1989 r. rozwiązano 307. Dywizjon Myśliwski, ale w 1991 r., wraz z przezbrojeniem jednostki na F-16C/D-40 ponownie sformowano go sformowano. Jednocześnie, jesienią tego roku skrzydło przeszło na nowy etat, stając się 31. Skrzydłem Myśliwskim. Po krótkim okresie funkcjonowania w tym składzie, skrzydło zostało jednak rozwiązane w marcu 1994 r., po zniszczeniu bazy Homestead przez tornado.
W kwietniu 1994 r. 31 FW zostało reaktywowane w Aviano we Włoszech. Po rozwiązaniu 401. Skrzydła, które wcześniej trafiło tu z Torrejon w Hiszpanii wraz ze swoimi 612. i 613. Dywizjonem na F-16C/D-30 (614. Dywizjon wziął udział w operacji Pustynna Burza). Z połączenia 512. i 526. Dywizjonów Myśliwskich (z 86. Skrzydła przeformowanego z myśliwskiego na transportowe) z 612. i 613. Dywizjonami Myśliwskimi powstało 31 FW, a dywizjony otrzymały numer 510. i 555. Zostały one wyposażone w samoloty F-16C/D-40 po 86. Skrzydle. Od tej pory 31. Skrzydło brało aktywny udział w działaniach nad byłą Jugosławią.
31. Skrzydło Myśliwskie ze swoimi 510 i 555 FS nadal stacjonuje w Aviano i dysponuje 40 F-16C-40 i 4 F-16D-40, wchodząc w skład 16 AL.
Pacific Air Command.
5. Armia Lotnicza, Yokota, Japonia.
35. Skrzydło Myśliwskie, Misawa, Japonia, kod „WW”. Skrzydło w czasie drugiej wojny światowej działało we Włoszech, latając na P-51 Mustangach. Po wojnie je rozwiązano, po czym ponownie reaktywowano w Japonii, w 1948 r. W 1971 r. je rozwiązano, ale równocześnie na nowo sformowano w bazie George, w Kalifornii, wyposażono je w F-4D i później także w F-4G, jednak w 1992 r. je rozwiązano. W październiku 1994 r. dawne 432 Skrzydło Myśliwskie z bazy Misawa w Japonii otrzymało numer 35. Skrzydło Myśliwskie. Oba dywizjony myśliwskie jednostki, 13. i 14., były wyposażone w F-16C/D Block 30. W 1995 r. 14. Dywizjon Myśliwski został wyposażony w samoloty F-16C/D Block 50D, podczas gdy 13. Dywizjon nadal dysponuje samolotami Block 30. Ponadto w skład skrzydła wchodzi 39. Klucz Ratowniczy z HH-60G.
7. Armia Lotnicza, Osan, Korea Płd.
8. Skrzydło Myśliwskie, Osan, Korea Płd., kod „WP”. Tradycje jednostki sięgają okresu przedwojennego. W drugiej połowie 1972 r. 8. Skrzydło trafiło do swojej dzisiejszej bazy Kunsan w Korei, gdzie w jego skład włączono jego dawne 35, 36 i 80 TFS, wszystkie wyposażone w samoloty F-4D i F-4E. W 1981 r. zaczęło się przezbrojenie skrzydła na samoloty F-16A/B Block 10, przy czym otrzymały je jedynie 35 i 80 TFS, 36 TFS został wówczas rozwiązany. W późniejszym okresie sprzęt skrzydła uzupełniły F-16A/B Block 15. W 1987 r. natomiast samoloty te zostały w całości wymienione na F-16C/D Block 30, na których skrzydło lata do dziś. W drugiej połowie 1991 r. skrzydło przeformowano na nowy etat i jego nazwa uległa zmianie – 8. Skrzydło Myśliwskie. Do chwili obecnej w jego składzie występują 35. i 80. Dywizjony Myśliwskie na F-16C/D Block 30.
51 Skrzydło Myśliwskie, Osan, Korea Płd., kod „OS”. Jednostka ma bogate tradycje, sięgające II wojny światowej. Niemal przez cały okres powojenny jednostka bazowała w Korei. W 1982 r. pozostał w niej tylko jeden dywizjon (36 TFS) dysponujący samolotami F-4E, w związku z czym skrzydło przeformowano w grupę. Bazowała ona w Osan, w Korei Płd.
W 1989 r. 36. Dywizjon przezbrojono na F-16C/D Block 30. W rok później reaktywowano 19. Dywizjon, wyposażając go w OA-10A. Jednocześnie 51. Grupa wróciła do statusu skrzydła. W czerwcu 1990 r. samoloty 36. Dywizjonu zastąpiono F-16C/D Block 42, przystosowanymi do nocnych uderzeń. Obecnie jest to jedyny dywizjon bazujący poza USA, wyposażony w F-16 z silnikami Pratt Whitney. W latach 1993–1994, w czasie reorganizacji USAF, nastąpiły w skrzydle znaczne zmiany. W skład skrzydła włączono 55. Dywizjon Transportowy dysponujący samolotami Beech C-12 oraz 38. Dywizjon Ratowniczy, wyposażony w śmigłowce HH-60G. W 1994 r. natomiast zmieniono nazwę 19th Fighter Squadron na 25th Fighter Squadron. W tym składzie skrzydło występuje do dziś.
11. Armia Lotnicza, Elmendorf, Alaska
354. Skrzydło Myśliwskie, Eielson, Alaska, kod „AK”. Jednostka powstała w czasie II wojny światowej i latała na P-51, a później P47, ale po wojnie została na dziesięć lat rozwiązana. Po reaktywowaniu używano w niej różnych typów samolotów, w tym przed rozwiązaniem w 1993 r. – A-10A. W sierpniu 1993 r. 343. Skrzydło z bazy Eielson na Alasce zostało przemianowane na 354. Skrzydło. W jego skład weszły dwa dywizjony lotnicze: 18. Dywizjon Myśliwski wyposażony w samoloty F-16C/D Block 40 i 355. Dywizjon Myśliwski z samolotami OA-10A. W takim składzie występuje do dziś.
Jednostki bezpośrednio podległe Air Combat Command.
Weapons and Tactics Center (Centrum Szkolenia Taktyczno-Bojowego)
57. Skrzydło, Nellis AFB, Nevada, kod „WA”. Ośrodek istniejący w Nellis utworzono w 1966 r. Początkowo nazywał się on Tactical Fighter Weapons Center. Zadaniem ośrodka jest badanie i opracowywanie nowych zasad taktyki, użycia uzbrojenia i samolotów taktycznych, a także zaawansowane szkolenie taktyczne doświadczonych załóg w zastosowaniu bojowym. Istniejące obecnie w centrum 57. Skrzydło, wówczas 57th Fighter Weapon Wing, wyposażyło w 1980 r. swój 422nd Test and Evaluation Squadron w samoloty F-16A/B Block 1, 5 i 10. Dywizjon służył do różnych zadań doświadczalnych związanych z wprowadzeniem samolotu F-16 do uzbrojenia. Nieco później jego wyposażenie uzupełniły F-16A/B Block 15 i F-16C/D Block 25. W 1987 r. 64. Dywizjon „agresorów” przezbrojono z F-5E na F-16C/D Block 32. Jednak już w 1990 r. dywizjon rozwiązano, w związku z rezygnacją z jednostek Agressors. Jednocześnie F-16C/D Block 32 w kamuflażach wzorowanych na sowieckich, pozostałych po dawnych „agresorach”, przeniesiono do 414th Training Squadron „Adversary” („przeciwnicy”, główna ich różnica w stosunku do „agresorów” polega na niewskazywaniu na Rosjan jako na ewentualnych wrogów, jednostki te pozorują jakiegoś nieokreślonego nieprzyjaciela). Na początku lat 90. z 414. Dywizjonu wycofano starsze wersje F-16 i obecnie pododdział ten dysponuje mieszanką maszyn Block 42 i 52.
USAF Warfare Test Center
53. Skrzydło, Eglin, Floryda, kod „OT”. Od pierwszej połowy lat 80. przez 79. Grupę Doświadczalną, której zadaniem było badanie nowych systemów uzbrojenia, przewinęły się niemal wszystkie wersje F-16: Block 10, 15, 25, 32, 42 i 50. Ostatnio grupa zajmowała się badaniem zestawów AN/ASQ-213 wprowadzonych na samolotach Block 50D.
W 1994 r. grupę przeformowano w 53. Skrzydło, a jej 79. Dywizjon przemianowano na 85th Tactical Evaluation Squadron. Zadaniem jednostki jest nawal sprawdzanie uzbrojenia już przyjętego do uzbrojenia oraz wypracowaniem taktyki jego użycia.
Air Education and Training Command (Dowództwo Szkolenia Lotniczego)
2. Armia Lotnicza
82. Skrzydło Szkolne, Sheppard AFB, Teksas. 82. Skrzydło jest jednostką nielatającą. Jego przeznaczeniem jest szkolenie personelu technicznego. Do tego celu jednostkę wyposażono w liczne, wycofane z różnych przyczyn F-16 (zakończenie resursu, awarie po których nie opłaca się ich remontował). Te uziemione F-16 noszą oznaczenie GF-16. Głównie są to najstarsze F-16A/B, ale jest też kilka nowszych C/D.
19. Armia Lotnicza
56. Skrzydło Myśliwskie, Luke AFB, Arizona, kod „LF”. Do niedawna jednostka ta nazywała się 58. Skrzydło Myśliwskie. Skrzydło to, spełniające od swego powstania w 1969 r. (jako 4510th Combat Conversion Training Wing) funkcję jednostki treningowo-szkolnej latało na samolotach F-100, A-7, F-4, F-5 i F-15. Z chwilą przezbrojenia w lutym 1983 z F-15A/B na F-16A/B Block 10 zmieniono też kod z „LA” na „LF” (od „Luke Falcons”). W późniejszym okresie do używanych już maszyn Block 10 dołączyły nowsze Block 15. W tym okresie jednostka dysponowała trzema dywizjonami: 310 TFTS (Tactical Fighter Training Squadron), 311 TFTS i 312 TFTS. W 1986 r. dołączył do nich czwarty – 314 TFTS. Równocześnie rozpoczął się proces przezbrojenia skrzydła na samoloty F-16C/D Block 25. Jedynie 311 TFTS zachowała swoje „Alpha”/„Bravo”, gdyż był przeznaczony do szkolenia zagranicznych pilotów „szesnastek”.
Po serii reorganizacji w latach 1992–1995 (pod skrzydło podlegały między innymi dwie eskadry treningowe na F-15E) ukształtował się obecny kształt tej największej obecnie jednostki latającej na F-16. Po rozwiązanym 56 FW z MacDill, 58 FW odziedziczyło jego trzy dywizjony: 61., 62. i 63. Dywizjony Myśliwskie oraz numer 56 FW. Z rozwiązanego 31. Skrzydła z Homestead przybyły 308, 309 oraz 425 FS. Po utworzeniu 1 lipca 1993 r. nowego Dowództwa Szkolenia Lotniczego (Air Education and Training Command) 56. Skrzydło przeszło z podporządkowania Air Combat Command do AETC. Obecnie jako jedyna jednostka szkoląca na F-16 56 FW składa się aż z ośmiu dywizjonów: 21 (dawny 311), 61 i 62 FS na F-16C/D Block 25; 63, 308, 309 i 310 na F-16C/D Block 42 oraz 425 FS na F-16A/B Block 15 szkolącej pilotów zagranicznych. Ten ostatni został w końcu 1995 r. przezbrojona na F-16C/D Block 30.
Air Force Materiel Command (Dowództwo Zaopatrzenia USAF)
Air Force Development Test Center (Centrum Badawczo-Rozwojowe Sił Powietrznych)
46. Skrzydło Doświadczalne, Eglin AFB, Floryda, kod „ET”. 46. Skrzydło, w przeciwieństwie do 53. Skrzydła, która wypracowuje zasady użycia uzbrojenia już wprowadzonego do służby w USAF, 46 TW zajmuje się badaniem uzbrojenia, które dopiero ma był zakupione. Skrzydło składa się z dwóch dywizjonów: 39 i 40 Flight Test Squadron. 40 FTS to dawny 3247 Test Squadron, od 1980 r. wyposażonego w F-16A/B Block 5. Później dywizjon ten używał niewielkiej liczby niemal wszystkich wariantów samolotu, w tym F-16A/B Block 15 ADF. W październiku 1992 r. 3246th Test Wing stało się obecnym 46., a jego 3247. Dywizjon został przemianowany na 40. Dywizjon. Wkrótce dołączył do niej drugi, 39 FTS. W 1995 r. w 39. Dywizjonie prowadzono próby z odpalaniem brytyjskich pocisków „powietrze-powietrze” ASRAAM z samolotu F-16C Block 25. W 46. Skrzydle można czasem oglądać samoloty F-16 z innym nietypowym uzbrojeniem, nie występującym w jednostkach bojowych, np. z bombami Durandal.
Air Force Flight Test Center (Centrum Badań w Powietrzu Sił Powietrznych)
412. Skrzydło Doświadczalne, Edwards, Kalifornia, kod „ED”. Faktycznie była to pierwsza jednostka na świecie latająca na F-16, używająca początkowo obu YF-16. Tutaj trafiły też wszystkie F-16A/B FSD. Było to wówczas 6510th Test Wing, a jego zadaniem zarówno wczoraj, jak i dziś jest badanie nowych samolotów, przed ich wejściem do uzbrojenia. Przez jego ówczesny dywizjon, 6512th Test Squadron, przewinęły się niemal wszystkie warianty F-16. W 1992 roku skrzydło zmieniło nazwę na 412th Test Wing, a jego wszystkie F-16 trafiły do 416th Flight Test Squadron. Samoloty dywizjonu są wykorzystywane nie tylko do różnorodnych testów i prób, ale także do lotów towarzyszących innym prototypom ("chase plane") oraz w szkoleniu pilotów doświadczalnych. Poza przyjętymi do uzbrojenia w 412. (a poprzednio w 6510.) Skrzydle latały lub nadal latają takie wersje F-16 jak F-16ES czy NF-16A AFTI.
Ogden Air Logistics Center
75. Baza Lotnicza (jednostka logistyczna) Hill, Utah, kod „HAFB”. Zadaniem 75. Bazy jest prowadzenie remontów i przeglądów samolotów F-16 i w związku z przewija się przez nią wiele samolotów różnych wersji. Jednak baza eksploatuje też dwa własne myśliwce, które służą miejscowym oblatywaczom: F-16A Block 10 79-0402 i F-16B Block 15 81-0817.
Siły powietrzne (USAF) – jednostki używające F-16 w przeszłości
23 Skrzydło, Pope, Płn. Karolina, kod „FT”. Tradycję jednostki sięgały American Volunteer Group w Chinach, słynnych Latających Tygrysów, gen. Claire L. Chennaulta. W latach 1964–1992 jednostka używała F-105D, A-7D i A-10A, bazując w England w Luizjanie. W czerwcu 1992 r. zostało ono rozwiązane, ale jednocześnie reaktywowano je na nowo w Pope, w Płn. Karolinie, jako skrzydło o uniwersalnym przeznaczeniu, przeznaczone do działań w rejonach kryzysowych i konfliktów lokalnych poza Stanami Zjednoczonymi. W skład skrzydła wszedł 74. Dywizjon Myśliwski na samolotach F-16C/D Block 40, obok 75. Dywizjonu na A-10A oraz 2. i 42. Dywizjonu na C-130E. We wrześniu 1994 r. skrzydło wzięło udział w operacji Uphold Democracy na Haiti. W lipcu 1996 r., w ramach kolejnej reorganizacji skrzydło zostało przekształcone w zwykłą jednostkę wsparcia. W tym momencie wyłączono z jednostki oba dywizjony transportowe, a 74. Dywizjon przezbrojono z F-16C/D Block 40 na A-10A.
31. Skrzydło Myśliwskie, Homestead, Floryda, kod „ZF”, od 1985 r. „HS”. Od swego powrotu z Wietnamu w 1970 r. 31 TFW było jednostką myśliwsko-bombową, latającą na samolotach F-4. 1 października 1982 r. trafiły do niej pierwsze F-16A Block 15. Z czterech dywizjonów skrzydła trzy (307 TFS, 308 TFS i 309 TFS) przezbrojono na F-16A/B, a czwarty (306 TFS) rozwiązano. Zadaniem skrzydła miała był zarówno obrona powietrzna, jak i wykonywanie uderzeń na cele naziemne w zapalnym rejonie w pobliżu kubańskich granic. W 1990 r. zwiększono możliwości jednostki przezbrajając ją w samoloty F-16C/D Block 40. W 1993 r., po zniszczeniu bazy przez tornado, rozwiązano 31 FW, a jego numer przekazano przeformowanej z 401 TFW jednostce w bazie Aviano, we Włoszech.
50. Taktyczne Skrzydło Myśliwskie, Hahn, Niemcy, kod „HR”. 50 TFW przezbroiło swoje trzy dywizjony (10, 313 i 496 TFS) jako pierwsza jednostka USAFE, z F-4 na F-16A/B Block 15. 50 TFW spełniało w ówczesnej 4th Alied Tactical Air Force (4. Sojusznicza Armia Lotnicza; nie wiedzieć czemu nazywana u nas 4 PTSP – Połączone Taktyczne Siły Powietrzne) podwójną rolę: myśliwską i myśliwsko-bombową. W 1986 r. 50 TFW wymieniło swoje „Alpha”/„Bravo” na „Charlie”/„Delta” Block 25. Jeden dywizjon skrzydła, 10 TFS wziął udział w wojnie w Zatoce Perskiej. W 1991 r., w związku z zakończeniem Zimnej Wojny podjęto decyzję o znacznej redukcji USAFE. Objęła ona min. 50. Taktyczne Skrzydło Myśliwskie. Jego samoloty przekazano Gwardii Narodowej.
56. Skrzydło Myśliwskie, MacDill, Floryda, kod „MC”. W październiku 1981 r. 56 TFW latające dotychczas na F-4E, jako drugą jednostkę po 388 TFW przezbrojono w samoloty F-16A/B Block 10. Ponieważ skrzydło przejęło szkolenie załóg F-16 od 388 TFW od lipca 1982 r. zmieniono jego nazwę na 56th Tactical Training Wing (skrzydło szkolenia taktycznego). Później przez 56 TTW przewinęło się kilka wersji F-16C/D z silnikami zarówno Pratt Whitney, jak i General Electric, do 1990 r., kiedy to ostatecznie zdecydowano o wyposażeniu jednostki w F-16C/D Block 30. Kiedy w 1991 r. całość zadań treningowych przejęło 58 TTW z Luke w Arizonie 56. Skrzydło (które na krótko zmieniło nazwę na 56 FW) rozwiązano. Wraz z nim przestały też istnieć jego cztery dywizjony – 61., 62., 63. i 2. Dywizjon.
81. Taktyczne Skrzydło Myśliwskie, Bentwaters, Wielka Brytania, kod „WR”. 81. Skrzydło było jednostką szturmową, wyposażoną w samoloty A-10. Jednak w styczniu 1989 r. w jego skład włączono 527. Dywizjon „agresorów”, pochodzący z rozwiązanego 10. Skrzydła Rozpoznania Taktycznego z Alconbury. Równocześnie dywizjon wymienił swoje F-5E/F na F-16C/D Block 32. Już w 1990 r. USAF zmienił koncepcję jednostek „przeciwników”, rozwiązując jednocześnie część z nich. Wtedy rozwiązano też 527. dywizjon, a jego samoloty „rozparcelowano” po innych jednostkach.
86. Skrzydło Myśliwskie, Ramstein, Niemcy, kod „RS”. Po II wojnie światowej skrzydło istniało od 1948 r. Do grudnia 1985 86 TFW latało na F-4E, po czym przezbroiło się na F-16C/D Block 30. W 1991 r. wraz z przejściem skrzydła na nowy etat zmieniono nazwę na 86th Fighter Wing. W 1994 r. dokonano kolejnego przezbrojenia, tym razem na samoloty Block 40, dostosowane do działań w nocy. Oba dywizjony jednostki były czynnie zaangażowane w operację Deny Flight w Bośni. Po przekazaniu obu swoich dywizjonów F-16C/D do 31 FW w Aviano, 86. Skrzydło otrzymało 37., 76. i 77. Dywizjony Transportowe.
363. Skrzydło Myśliwskie, Shaw, Płd Karolina, kod „SW”. Jednostka powstała w Shaw w 1947 r. i przez wiele lat była skrzydłem rozpoznawczym. W kwietniu 1982 r. dwa dywizjony skrzydła – 17. i 19., przezbrojono z RF-4C na F-16A/B Block 15, zmieniając ich przeznaczenie na myśliwsko-bombowe. Dopiero we wrześniu 1989 r. trzeci dywizjon skrzydła, 33., zamienił swoje RF-4C na F-16C/D Block 25. Równolegle samoloty tej samej wersji otrzymał też 17. Taktyczny Dywizjon Myśliwski. Oba dywizjony, 17. i 33. Taktyczne Dywizjony Myśliwskie wzięły udział w operacji Pustynna Burza. Jeszcze w końcu 1992 r. wszystkie dywizjony skrzydła przezbrojono na F-16C/D Block 42. Zadania jednostki rozszerzono o zwalczanie celów naziemnych w trudnych warunkach atmosferycznych i w nocy. Na tych samolotach wydzielony element skrzydła wziął udział w operacji Southern Watch w Arabii Saudyjskiej. W 1994 r. 363. Skrzydło Myśliwskie przeorganizowano w 20. Skrzydło Myśliwskie.
401. Taktyczne Skrzydło Myśliwskie, Torrejón, Hiszpania, kod „TJ”. 401. Skrzydło było podporą południowej flanki NATO w Europie, należało do 16. Armii Lotniczej. Jako drugorzędny w stosunku do Centralnego, Południowy Kierunek Operacyjny otrzymywał nowe uzbrojenie z reguły później. Z F-16 było jednak inaczej, trafiły one do 401. Skrzydła już w kwietniu 1983 r., zastępując F-4D. Do 1989 r. używano odmiany F-16A/B, później jednostka otrzymała F-16C/D Block 30. W tym samym roku rząd Hiszpanii podjął decyzję, że żadne obce jednostki bojowe nie mogą stacjonował na jego terytorium i skrzydło przeniesiono do włoskiej bazy Crotone. Jeden dywizjon (614 TFS) został stąd przerzucony do Kataru na czas operacji Pustynna Burza, podczas gdy dwa pozostałe, 612 i 613 TFS pozostały we Włoszech. Zaraz po wojnie w Zatoce Perskiej 401. Skrzydło rozwiązano, a w dwa lata później jego zadania przejęło nowo sformowane w Aviano 31 FW.
474. Taktyczne Skrzydło Szkolne, Nellis, Nevada, kod „NA”. Trzecim skrzydłem na F-16 w lotnictwie amerykańskim było 474 TFW, latające poprzednio na F-111 i F-4. Pierwsze F-16A/B Block 1 i 5 trafiły do skrzydła 14 listopada 1980. Kolejne dostawy objęły już serię Block 10. Trzy dywizjony jednostki – 428 TFS, 429 TFS i 430 TFS latały na tych samolotach do rozwiązania skrzydła we wrześniu 1989 r. Następnie wszystkie trzy ponownie zostały reaktywowane w 27. Skrzydle Myśliwskim wyposażonym w F-111.
Jednostki Rezerw Sił Powietrznych obecnie używające F-16
10. Armia Lotnicza
301. Skrzydło Myśliwskie, Carswell Field, Teksas, kod „TF”. 301. Skrzydło zostało reaktywowane w Carswell Field w 1972 r. Do 1981 r. używało samolotów F-105D, później F-4D, a od 1987 F-4E. W grudniu 1990 r. w uzbrojenie jego 457. Taktycznego Dywizjonu Myśliwskiego weszły samoloty F-16C/D Block 25. W 1994 r. wydzielony pododdział z 301. skrzydła wziął udział w operacji Deny Flight, bazując czasowo w Aviano, we Włoszech.
419. Skrzydło Myśliwskie, Hill, Utah, kod „HI”. Dawne skrzydło transportowe rozwiązane w 1951 r. reaktywowano w październiku 1982 r. jako skrzydło myśliwsko-bombowe, wyposażone w F-105D. Jego 466. dywizjon już w styczniu 1984 r. wymienił je na wycofane z 388 skrzydła F-16A/B Block 1/5/10. Dopiero w 1994 zastąpiły je F-16C/D Block 30, na których jednostka lata do dziś.
944. Skrzydło Myśliwskie, Luke, Arizona, kod „LR”
944. Grupa przeszła dużą metamorfozę otrzymując w czerwcu 1987 r. samoloty F-16C/D Block 32 w miejsce śmigłowców Sikorsky CH-3. Jako pierwsza ze wszystkich jednostek rezerwy i gwardii narodowej dostała na wyposażenie samoloty prosto z linii produkcyjnej. Dywizjon grupy, 302 Dywizjon Myśliwski (FS, poprzednio TFS) lata na nich do dzisiaj. Kod „LR” pochodzi od słów Luke Reserve. W 1994 r. wydzielony z grupy pododdział brał udział w lotach nad Bośnię w ramach operacji Deny Flight.
Jednostki rezerw sił powietrznych używające F-16 w przeszłości
482. Skrzydło Myśliwskie Homestead, Floryda, kod „FM”
482. Skrzydło reaktywowano w Homestead w 1982 r. na samolotach F-4C. Od września 1983 r. zastąpiły je F-4D, a w lipcu 1989 jego 93. Taktyczny Dywizjon Myśliwski zmienił je na F-16A/B Block 15. Kod „FM” pochodzi od nazwy skrzydła Florida Makos. Po zniszczeniu bazy huraganem Andrew w 1992 r. 482. Skrzydło bazowało czasowo w MacDill, do odbudowanego Homestead wróciło dopiero w 1994 r. 93. Dywizjon Myśliwski w drugiej połowie lat 90. Otrzymał samoloty F-16C/D Block 32. Jednostkę rozwiązano w 2000 r.
507. Grupa Myśliwska, Tinker, Oklahoma, kod „SH”
Jedyny dywizjon grupy, 465. Taktyczny Dywizjon Myśliwski od swego powstania w 1972 r. latał na F-105D. Już w 1973 r. jednostkę rozwiązano, reaktywując ją w październiku 1980 r. na samolotach F-4D. W październiku 1988 r. grupa i jej dywizjon przezbroiły się na F-16A/B Block 10. Kod „SH” pochodzi od nazwy grupy Shit Hot (w amerykańskim slangu idiom ten odpowiada mniej więcej naszemu „bardzo dobrze, doskonale”, i nie jest wyrażeniem obraźliwym, choć po odwróceniu kolejności słów to... „gorące g...”). W 1994 r. grupę rozwiązano, a jej 465. Dywizjon stał się 465th Air Refueling Squadron (dywizjon tankowania powietrznego), wymieniając swe F-16 na KC-135R. Wchodzi on obecnie w skład 507. Skrzydła Tankowania Powietrznego.
906. Grupa Myśliwska, Wright-Patterson, Ohio, kod „DO”
89. Dywizjon Myśliwski należący do grupy latał do 1989 r. na F-4D, po czym przezbroił się na F-16A/B Block 10. Samoloty te używał do rozwiązania grupy w 1994 r. Obecnie numer „89” nosi dywizjon transportowy, latający na C-141B. Litery kodu „DO” pochodziły od „Dayton, Ohio”.
924. Skrzydło Myśliwskie, Bergstrom, Teksas, kod „TX”
Reaktywowana w 1989 r. jako 924. Grupa Myśliwska jednostka ta do 1991 r. używała F-4E, a następnie została przezbrojona na F-16A/B Block 15. W 1994 r. jej jedyny dywizjon myśliwski, 704 FS otrzymała F-16C/D Block 32. 1 października 1994 grupa stała się skrzydłem. 924 Skrzydło Myśliwskie do rozwiązania w 1997 r. latało na samolotach serii Block 32.
926. Skrzydło Myśliwskie, NAS Nowy Orlean, Luizjana, kod „NO”
Do 1978 r. była to grupa transportowa. Po przezbrojeniu na A-37B jej jedyny, 706. Dywizjon stał się pododdziałem szturmowym. W 1982 r. 706 TFS przezbroił się na A-10A, które zastąpiono F-16C/D Block 30 w lutym 1992 r. Zadaniem grupy pozostało bezpośrednie wsparcie wojsk. W październiku 1994 r. 926. Grupa stała się 926. Skrzydłem. Od marca 1995 wydzielony z grupy pododdział brał udział w operacji Deny Flight. W 1996 r. Skrzydło ponownie przezbrojono na A-10A.
Jednostki Powietrznej Gwardii Narodowej latające na F-16 obecnie
113. Skrzydło Myśliwskie, Andrews, Maryland, kod „DC”,
District of Columbia ANG
113. Skrzydło i jego 121. Dywizjon Myśliwski należy do Gwardii Narodowej Dystryktu Kolumbii, samodzielnej jednostki organizacyjnej obejmującej Waszyngton i jego otoczenie. Ponieważ na terenie dystryktu nie ma odpowiedniego lotniska jednostka bazuje w sąsiednim stanie Maryland. Pomimo swego położenia w pobliżu stolicy, głównym jej zadaniem było atakowanie celów naziemnych. Do tego celu grupa (od 1994 r. skrzydło) używało samolotów F-100, F-105 i wreszcie F-4D. Od września 1989 r. jednostka latała na F-16A/B Block 10 które w połowie 1994 wymieniono na F-16C/D Block 30. Wraz z nadejściem F-16 zmieniły się zadania: do uderzeniowych doszły też typowo myśliwskie.
114. Skrzydło Myśliwskie, Joe Foss Field, Dakota Południowa, brak kodu
South Dakota ANG
Podobnie jak poprzednie i to skrzydło spełniało przez lata rolę jednostki myśliwsko-bombowej, latając na F-100D, a następnie na A-7D. Na tych ostatnich samolotach 114. Grupa (skrzydłem jest od 1994 r.) wzięła w 1989 r., udział w operacji Just Cause, w Panamie. W sierpniu 1991 r. jej jedyny, 175. Dywizjon Myśliwski przezbroił się na F-16C/D Block 30. Na samolotach tych lata do dziś, wypełniając podwójną, myśliwską i myśliwsko-bombową rolę.
120. Skrzydło Myśliwskie, port lotniczy Great Falls IAP, Montana, brak kodu
Montana ANG
120. Skrzydło Myśliwskie i jego 186. Dywizjon Myśliwski (186th FS) są jednostkami obrony powietrznej. Do 1987 r. 120. Grupa używała F-106A, a następnie F-16A/B Block 15. W latach 1990–1991 jej samoloty przebudowano na wariant ADF. Na tych ostatnich jednostka, w 994 r. przeformowana w skrzydło, lata do dziś.
122. Skrzydło Myśliwskie, port lotniczy Fort Wayne IAP, Indiana, kod „FW”
Indiana ANG
163 TFS należący do 122. Skrzydła był dywizjonem myśliwsko-bombowym, używającym F-4E. Zimą 1991/1992 r. 122. Skrzydło otrzymało samoloty F-16C/D Block 25 po rozwiązanym 50. Taktycznym Skrzydle Myśliwskim z Hahn, w Niemczech. Noszą one kod „FW” (Fort Wayne). Na F-16C/D-25 jednostka ta obecnie lata.
127. Skrzydło Myśliwskie, Selfridge, Michigan, kod „MI”
Michigan ANG
Latający na F-100D, a później na A-7D 107 TFS był dywizjonem myśliwsko-bombowym i tworzył bojowy komponent 127. Skrzydła. W kwietniu 1990 r. A-7D zastąpiły F-16A/B Block 10. W 1994 r. wymieniono je z kolei na F-16C/D Block 30. Są one w Selfridge dalej eksploatowane.
128. Skrzydło Myśliwskie, port lotniczy Dane County IAP, Madison, Wisconsin, kod „WI”
Wisconsin ANG
Występujący w składzie skrzydła 176 FS był do 1992 r. dywizjonem szturmowym i latał na A-10A. W listopadzie tego roku rozpoczęło się przezbrojenie na F-16C/D Block 30, zakończone w marcu 1993 r. Samoloty te wypełniają obecnie obok zadań wsparcia, także zadania myśliwskie.
132. Skrzydło Myśliwskie, miejski port lotniczy Des Moines, Iowa, brak kodu
Iowa ANG
Jednostka myśliwsko-bombowa latająca na F-100, a później na A-7D. W 1993 r. jej 124. Dywizjon Myśliwski (124 FS) przezbroił się na obecnie używane F-16C/D Block 42, wyposażone w zasobniki LANTIRN.
138. Skrzydło Myśliwskie, port lotniczy Tulsa IAP, Oklahoma, kod „OK”
Oklahoma ANG
Występujący w składzie 138. Grupy Myśliwskiej 125. Dywizjon Myśliwski (125 FS) w 1993 r. wymienił swoje A-7D na F-16C/D Block 42, zachowując do dziś swoje główne przeznaczenie – bezpośrednie wsparcie wojsk.
140. Skrzydło Myśliwskie, Buckley, Kolorado, kod „CO”
Colorado ANG
W latach 1974–1992 należący do skrzydła 120 TFS używał samolotów A-7D. Wraz ze zmianą nazwy w 1992 r. na 120. Dywizjon Myśliwski. dotychczasowy sprzęt dywizjonu zastąpiono samolotami F-16C/D Block 30. Do dziś dywizjon ten spełnia rolę jednostki myśliwsko-bombowej.
144. Skrzydło Myśliwskie, port lotniczy Fresno, Kalifornia, brak kodu
California ANG
Zawsze spełniając funkcje myśliwskie w systemie OP należący do skrzydła 194. Dywizjon (do 1992 r. 194 FIS, a później 194 FS) latał na F-86A, F-86L, F-102A, F-106A, F-4D, a od 1989 r. na F-16A/B Block 15, które niebawem przerobiono na wersję ADF. Po redukcjach obrony powietrznej USA w latach 90. 194. Dywizjon przezbroił się w 1994 r. na F-16C/D Block 25 i stał się jednostką myśliwsko-bombową.
147. Skrzydło Myśliwskie, Ellington Field, Houston, Teksas, brak kodu
Texas ANG
Dywizjon przechwytujący 111 FIS latał na F-80C, F-86D, F-86L, F-102A, F-101B/F, F-4C, F-4D, by wreszcie w grudniu 1989 r. przezbroić się w F-16A/B Block 15. Te niedługo przebudowano na odmianę ADF. Poza obroną powietrzną F-16A ADF dywizjonu utrzymują regularne patrole antynarkotykowe nad Zatoką Meksykańską. W drugiej połowie lat 90. F-16A/B Block 15 ADF wymieniono na myśliwsko-bombowe F-16C/D Block 25.
148. Skrzydło Myśliwskie, port lotniczy Duluth IAP, Minnesota, brak kodu
Minnesota ANG
Jedyny dywizjon należący do 148. Grupy Myśliwców Przechwytujących, 179 FIS, bazujący w Duluth od 1948 r. do 1975 r. spełniał funkcje myśliwskie w systemie OP. W tym czasie latał na F-51D, F-94A/B, F-94C, F-89J, F-102A i F-101B/F. W latach 1975–1983 na krótko stał się jednostką rozpoznawczą, latając na RF-4C. W 1983 r., wraz z przezbrojeniem na F-4D powrócił do zadań myśliwskich. Na początku lat 90. dywizjon otrzymał F-16A/B Block 15 ADF. Pomimo zmiany nazwy na 179 FS dywizjon nadal jest przeznaczony do obrony powietrznej i lata na F-16A/B ADF.
149. Skrzydło Myśliwskie, Kelly, Teksas, kod „SA”
Texas ANG
Od 1969 r. należący do 149. Grupy 182 TFS (od 1992 r. – 182 FS) spełnia funkcję jednostki myśliwsko-bombowej. Latał na F-84F, F-100D i F-4C, a od 1986 r. na F-16A/B Block 15. Do dziś dnia głównym przeznaczeniem skrzydła (od 1994 r., poprzednio-grupy), które od 1997 r. używa F-16C/D Block 25, jest głównie taktyczne wsparcie wojsk lądowych.
150. Skrzydło Myśliwskie, Kirtland, Nowy Meksyk, kod „NM”
New Mexico ANG
Pierwotnie myśliwski (latający na F-51D, F-80A/C i F-100A) 188 FIS stał się dywizjonem myśliwsko-bombowym 188 TFS w 1964 r., wraz z otrzymaniem F-100C. Od 1973 r. latał na A-7D, a zimą 1992/1993 wymienił je na F-16C/D Block 40 i zmienił nazwę na 188 FS. Na tych nowoczesnych samolotach, jako część 150. Skrzydła Myśliwskiego, wypełnia on zadania myśliwsko-bombowe do dziś.
156. Skrzydło Myśliwskie, port lotniczy Muniz, San Juan, Portoryko, kod „PR”
Puerto Rico ANG
Jednostka Gwardii Narodowej została sformowana w Portoryko w maju 1946 r. Jako jej komponent powietrzny powstała 156. Grupa wraz ze swoją 198 FIS wypełniającym zadania OP wyspy. Dywizjon latał na F-47N, F-86E, F-86D, F-86H i wreszcie na F-104C. W 1975 r. przeprofilował się na dywizjon myśliwsko-bombowy i otrzymał A-7D (nazwa zmieniła się z FIS na TFS, a od 1992 r. – FS). Zimą 1992/1993 r. wymieniono je na F-16A/B Block 15 na których 198 FS obecnie lata.
158. Skrzydło Myśliwskie, port lotniczy Burlington IAP, Vermont, brak kodu
Vermont ANG
W skład skrzydła wchodzi 134. Dywizjon Myśliwski (od 1992 r. – 134 FS), który w latach 1950–1974 był jednostką OP, a w latach 1974–1982 – holowniczą, używając B-57 do holowania rękawów strzeleckich. Do roli OP powrócił w 1982 r. wraz z przezbrojeniem na F-4D. Od 1986 r. zastąpiły je F-16A/B Block 15. W 1990 zostały one przebudowane na F-16A/B ADF. W tym czasie F-16 z 134 FIS wielokrotnie przechwytywały sowieckie samoloty rozpoznawcze Tu-95, zapuszczające się w pobliże wschodniego wybrzeża USA. W 1994 r. w wyniku redukcji sił OP, 195 FS stał się dywizjonem myśliwsko-bombowym i przezbroił się na F-16C/D Block 25.
162. Skrzydło Myśliwskie, port lotniczy Tucson IAP, Arizona, kod „AZ”
Arizona ANG
W 1969 r. dotychczasowy 152 FIS należący do 162. Grupy wymienił swoje F-102A na F-100C i stał się szkolnym dywizjonem myśliwsko-bombowym – 152 TFTS. W latach 1975–1978 nastąpiło powolne przezbrojenie na A-7D, ale zadania pododdziału nie zmieniły się. Dopiero w 1984 r. funkcję tę przekazano nowo sformowanej (na A-7D) 195 TFTS. W marcu 1986 r. 152. Dywion przezbroił się na F-16A/B Block 10 i zaczął szkolenie pilotów gwardii na tym typie samolotu. Mniej więcej w tym samym czasie sformowano w grupie trzeci dywizjon, 148 TFTS od razu na F-16A/B Block 10. Ten ostatni od 1990 r. szkolił też pilotów holenderskich i oprócz swoich samolotów, dysponował też 10 holenderskimi F-16A/B. W 1995 r. samoloty te powróciły do Holandii. W 1991 r. także 195. Dywizjon otrzymał F-16A/B Block 10. W Tucson utworzono International Military School, która w 1996 r. przejęła całość zadań związanych ze szkoleniem na F-16 zagranicznych pilotów. W końcu 1995 r. do grupy, przeformowanej w skrzydło, przybyły pierwsze F-16C/D Block 25, przydzielone do 152 FS. 148 FS pozostał na F-16A/B doprowadzonych do standardu Block 15, podobnie jak 16A/B ze 195 FS.
169. Skrzydło Myśliwskie, McEntire, Karolina Południowa, brak kodu
South Carolina ANG
Skrzydło dysponuje 157 FS, który była do 1975 r. dywizjonem OP (jako 157 FIS, na samolotach F-102A), a następnie przekształcił się w myśliwsko-bombowy 157 TFS (od 1992 r. 157 FS), latający na A-7D. W lipcu 1983 r. rozpoczęto ich wymianę na F-16A/B Block 10. Dywizjon ten wziął udział w operacji Pustynna Burza. W lipcu 1991 r. powrócił na kontynent amerykański. Dopiero w 1994 r. F-16A/B-10 wymieniono na najnowsze F-16C/D Block 52.
174. Skrzydło Myśliwskie, Hancock Field, Syracuse, Nowy Jork, kod „NY”
New York ANG
138. Dywizjon Myśliwski, należący do skrzydła. utworzono jako jednostkę myśliwsko-bombową w końcu lat 40. Latał on na F-47D, a później na F-84B. W 1958 r. przekształcono go w myśliwski OP i wyposażono w F-86H. Jednak bardzo szybko 158 FIS stał się na powrót 158 TFS, a jej sprzęt wymieniono na A-37B, a później na A-10A. W listopadzie 1988 r. dywizjon otrzymał F-16A/B Block 10, w tym samoloty wyposażone w podwieszany zasobnik z 30 mm działkiem. Na tych samolotach 158 TFS wziął udział w operacji Pustynna Burza. Ponieważ zasobnik z działkiem nie w pełni zdał egzamin, dywizjon wspierał wojska lądowe zrzucając bomby i odpalając pociski AGM-65 Maverick. Zimą 1992/1993 r. 158 FS przezbroił się na F-16C/D Block 30. Jego zadania nie zmieniły się.
177. Skrzydło Myśliwskie, port lotniczy Atlantic City IAP, New Jersey, brak kodu
New Jersey ANG
W 1972 r. należący do 177. Grupy 119 TFS wymienił swoje F-105B na F-106A i stał się 119 FIS, zmieniając profil z myśliwsko-bombowego na myśliwski OP. Jako ostatni użytkownik Delta Dart, dywizjon zmienił je w 1988 r. na F-16A/B Block 15, w zimie 1991/1992 r. zastąpione odmianą ADF. W 1992 r. nastąpiła zmiana nazwy na 119 FS. W 1994 r. w ramach redukcji sił OP odmianę ADF wycofano, wprowadzając na jej miejsce F-16C/D Block 25. Od tej pory dywizjon spełnia funkcje myśliwsko-bombowe.
178. Skrzydła Myśliwskie, miejski port lotniczy Springfield-Beckley, Ohio, kod „OH”
Ohio ANG
Od 1962 r. 162 TFS należący do 178. Grupy był dywizjonem myśliwsko-bombowym i latał na F-84F, F-100D i na A-7D. Te ostatnie zostały dopiero w 1993 r. zastąpione przez F-16C/D Block 30, pochodzące z 52. Skrzydła ze Spangdahlem w Niemczech. Latając na nich 162 FS dalej spełniał tę samą rolę, jednak w 1996 r. uzupełniono je o F-16A/B Block 15, a dywizjon stał się jednostką szkolną, przeszkalającą na ten typ personel jednostek Gwardii Narodowej i Rezerw Sił Powietrznych.
180. Skrzydło Myśliwskie, port lotniczy Toledo Express, Ohio, kod „OH”
Ohio ANG
Skrzydło oraz jego 112th Fighter Squadron spełnia funkcję myśliwsko-bombowe, latając od lutego 1992 r. na F-16C/D Block 25, które wyparły w tej roli samoloty A-7D. 180 FW nosi tem sam kod „OH” co 178. Skrzydło Myśliwskie.
181. Skrzydło Myśliwskie, Hulman Field, Terra Haute, Indiana, kod „TH”
Indiana ANG
W 1991 r. 113. Dywizjon ze 181. Grupy (113 TFS, obecnie 113 FS) wymienił swoje F-4E na F-16C/D Block 25. Skrzydło (od 1994 r.) do dziś spełnia funkcje myśliwsko-bombowe. W 1995 r. rozpoczęła się wymiana samolotów na F-16C/D Block 30.
183. Skrzydło Myśliwskie, port lotniczy Springfield, Illinois, kod „SI”
Illinois ANG
Jego 170 FS spełnia podwójną rolę, myśliwską i myśliwsko-bombową. Dywizjon istniejący od 1948 r. latał na F-84F, a następnie na F-4C i F-4D. W 1989 r. zastąpiły je F-16A/B Block 15, których wymianę na F-16C/D Block 30 rozpoczęto w listopadzie 1994 r. Na nich jednostka lata do dziś.
185. Skrzydło Myśliwskie, port lotniczy Gateway, Sioux City, Iowa, brak kodu
Iowa ANG
Od 1961 r. należący do 185. Grupy dywizjon 174 TFS był jednostką myśliwsko-bombową i latał na F-100C, F-100D i A-7D. W grudniu 1991 r. rozpoczęła się ich wymiana na F-16C/D Block 30 zakończona w lutym 1992 r. Na tych samolotach jednostka obecnie lata.
187. Skrzydło Myśliwskie, Dannelly Field, Montgomery, Alabama, kod „AL”
Alabama ANG
Do końca lat 80. była to grupa rozpoznawcza w składzie dwóch dywizjonów RF-4C: 106. i 160. W połowie lat 80. 160. Dywizjon zmienił przeznaczenie na myśliwsko-bombowe, nazwę ze 160 TRS na 160 TFS, i sprzęt na F-4D. W 1980 r. zastąpiły je F-16A/B Block 10. W 1990 r. rozwiązano 106 TRS. Od 1992 r. 160 TFS stał się 160 FS, a w 1993 r. przezbrojono go na F-16C/D Block 30.
188. Skrzydło Myśliwskie, port lotniczy Fort Smith, Arkansas, kod „FS”
Arkansas ANG
184. Dywizjon ze 188. Grupy na początku 1989 r. zmienił swoje F-4C na F-16A/B Block 15, zachowując swoje podwójne, myśliwskie i myśliwsko-bombowe przeznaczenie. Na samolotach tych jednostka lata do dziś.
192. Skrzydło Myśliwskie, port lotniczy Byrd IAP, Richmond, Wirginia, kod „VA”
Virginia ANG
W 1982 r. 149. Dywizjon 192. Grupy przezbroił się z F-105 na A-7D, a w czerwcu 1991 r. na F-16C/D Block 30. Do dziś jednostka ta spełnia podwójną rolę myśliwską i myśliwsko-bombową. W 1994 r. wydzielony z 149 FS pododdział brał udział w egzekwowaniu No Fly Zone w irackim Kurdystanie.
Jednostki Air National Guard (Powietrznej Gwardii Narodowej) latające na F-16 w przeszłości
125. Skrzydło Myśliwskie, port lotniczy Jacksonville IAP, Floryda, kod „FL”
Florida ANG
Zadaniem skrzydła i jego komponentu bojowego – 159. Dywizjonu Myśliwskiego (159 FS, do 1992 r. – 159 FIS – Fighter Interceptor Squadron) jest obrona powietrzna południowo-wschodniej części USA. W latach 1974–1987 sprzętem grupy były samoloty F-106A, od września 1986 r. zastępowane przez F-16A/B Block 15. W 1990 r. samoloty te przebudowano na wariant ADF. Na przełomie lat 1995 i 1996 jednostkę przezbrojono na F-15A/B.
142. Skrzydło Myśliwskie, Kingsley Field, Oregon, brak kodu
Oregon ANG
W lutym 1984 r., w 142. Grupie wypełniającej zadania obrony powietrznej, latającej na F-15A/B utworzono 114. Taktyczny Dywizjon Szkolno-Myśliwski (114 TFTS) z zadaniem szkolenia pilotów myśliwskich OP Gwardii Narodowej. Dywizjon latał na F-4C, a od 1988 r. na F-16A/B Block 15. Od marca 1989 r., jako pierwszy dywizjon, został on przezbrojony w F-16A/B Block 15 ADF (trafił tu pierwszy ADF – 82-1041). W 1999 r. dywizjon przezbrojono na F-15C/D.
182. Grupa Myśliwska, port lotniczy Greater Peoria, Illinois, kod „IL”
Illinois ANG
Wchodzący w skład grupy 169. dywizjon stał się w 1969 r. jednostką poszukiwania i wskazywania celów (Forward Air Control) i latał na U-3, O-2 i OA-37. Od marca 1992 r. wraz z wymianą sprzętu na F-16A/B Block 15 ADF i nazwy na 169 FS jednostka zaczęła spełniać podwójną rolę – myśliwską i myśliwsko-bombową (pomimo wyposażenia w wariant ADF). W 1994 r. F-16 wymieniono na C-130 i jednostka przejęła zadania transportowe.
184. Grupa Myśliwska, McConnell, Kansas, brak kodu
Kansas ANG
Od 1987 r. była to druga, obok 162 FG z Tucson, grupa Gwardii Narodowej szkoląca pilotów na samolotach F-16. Składała się z trzech dywizjonów: 127, 161 i 177 TFTS. 127. Dywizjon szkolił pilotów na F-105, później na F-4D, a od jesieni 1987 r. – na F-16A/B Block 10. 161 TFTS został sformowany w lipcu 1987 r. od razu na F-16A/B Block 10. 177 TFTS został z F-4D na F-16A/B-10 przezbrojony najpóźniej, bo dopiero w marcu 1990 r. W latach 1990–1991 we wszystkich trzech dywizjonach wprowadzono F-16C/D Block 25 (od tej pory McConnell szkoliło pilotów gawrdii latających na „Charlie”/„Delta”, a Tucson na „Alpha”/„Bravo”). W 1994 r. 184. Grupa została przemianowana na 184th Bomb Group i wymieniła swoje F-16C/D na B-1B (127 BS, pozostałe dywizjony rozwiązano).
191. Grupa Myśliwska, Selfridge, Michigan, brak kodu
Michigan ANG
W 1972 r. należący do 191. Grupy 171. Dywizjon, jednocześnie z przezbrojeniem na F-106A, zmienił przeznaczenie z rozpoznawczego, na myśliwski OP. Od tamtej pory przez 171 FIS przewinęły się jeszcze F-4C i F-4D. W połowie 1990 r. zostały one zastąpione przez F-16A/B Block 15, wkrótce doprowadzone do standardu ADF. W 1994 r. dywizjon i grupę rozwiązano.
US NAVY
Wszystkie wymienione poniżej jednostki w 1997 r. ze względów oszczędnościowych rozwiązano, a F-16 zostały z nich wycofane, obecnie rolę „adwersarzy” US Navy spełniają samoloty F/A-18.
VF-43, NAS Oceana, Wirginia
Jest to dywizjon „adwersarzy” przeznaczony do treningu pilotów morskich na wschodnim wybrzeżu. Poza 6 F-16N/TF-16N używał on F-5E/F, A-4E i T-2C. Pierwsze F-16 dostarczono w 1989 r.
VF-45, NAS Key West, Floryda
Kolejny dywizjon „adwersarzy” od 1987 r. używający 10 F-16N i 2 TF-16N. W 1989 r. 6 z nich przekazano do VF-43.
VF-126, NAS Miramar, Kalifornia
Dywizjon „adwersarzy”, przeznaczony do treningu pilotów zachodniego wybrzeża. F-16N i TF-16N były na jego wyposażeniu od kwietnia 1987 r.
Navy Fighter Weapons School, NAS Miramar, Kalifornia
Słynna szkoła Top Gun od czerwca 1987 dysponowała 8 F-16N/TF-16N.
F-16D Block 52.
Królewskie Tajskie Siły Powietrzne
W 1985 Tajlandia zwróciła się do USA o zakup F-16, które miały stanowić przeciwwagę dla wietnamskich MiG-23. Początkowo miały to być F-16/J79, lecz ostatecznie Kongres wyraził zgodę na sprzedaż F-16A/B Block 15 OCU. Łącznie w trzech partiach, w 1988, 1990 i w 1995 otrzymano 26 F-16 i 10 F-16B, wszystkie w wersji Block 15 OCU. W samoloty te wyposażono 103. Dywizjon 1. Skrzydła z Korat i 403. Dywizjon z 4. Skrzydła z Takhli. Jednostki te spełniają głównie funkcję OP, ale mogą też być wykorzystane jako uderzeniowe. W 2002 roku dołączył do nich wykorzystywane wcześniej przez US National Guard F-16 Block 15 ADF (15 A i 1 B) oraz 2 F-16 Block 10 OCU jako skarbnica części. W 2004 Singapur przekazał nieodpłatnie 3 F-16A i 4 F-16 B Block 15 OCU w zamian za użyczenie tajskich baz do celów treningowych. 18 F-16A/B Block 15 jest modernizowanych do wersji MLU.
F-16B Block 15 ADF.
Siły Powietrzne Republiki Chińskiej
Tajwan starał się o zakup F-16 (chodziło o wersję F-16/J79) jeszcze w 1979. Jednak poprawiające się stosunku USA-Chiny spowodowały wstrzymanie sprzedaży tych samolotów (na życzenie Chińskiej Republiki Ludowej). Tajwan opracował wówczas własny samolot wielozadaniowy Cheng Fuo, wykorzystując cichą pomoc technologiczną USA. Ostatecznie jednak w 1992 prezydent George Bush zgodził się na sprzedaż 120 samolotów F-16 do Tajwanu (równolegle zakupiono też 60 Mirage 2000, by przyśpieszyć proces unowocześniania lotnictwa Tajwanu). Wszystkie tajwańskie F-16, 80 F-16A i 40 F-16B, zbudowano w specjalnej wersji Block 20.
Pierwsze samoloty przekazano Tajwanowi w lipcu 1996. Początkowo trafiły one do 21. FS z bazy Luke w Arizonie, gdzie prowadzono szkolenie pilotów. Pierwsze samoloty przebazowano do Tajwanu w kwietniu 1997. Samoloty te wprowadzono do uzbrojenia 21. Taktycznego Dywizjonu Myśliwskiego (zbieżność numerów – przypadkowa) z 4. Taktycznego Skrzydła Myśliwskiego Tajwanu (znanego również jako 455. Skrzydło), stacjonującego w Jiayi. Kolejnym dywizjonem był 22. TFS, który otrzymał F-16 w 1998, także bazował on w Jiayi i wchodził w skład 4. Skrzydła.
Kolejno, w latach 1999–2000 przezbrojono na F-16 trzy dywizjony 5. (401.) Taktycznego Skrzydła Myśliwskiego, bazującego w Taoyuan. W skrzydle tym w F-16 wyposażono 15. i 16. Taktyczne Dywizjony Myśliwskie (według innych źródeł – 26. i 27.) oraz 17. Taktyczny Dywizjon Myśliwski i 12. Dywizjon Rozpoznania Taktycznego. Samoloty tego ostatniego zostały wyposażone w zasobniki rozpoznawcze LOROP. Jednocześnie w 4. Skrzydle na F-16 przezbrojono kolejne, 14. i 23 TFS. Ostatnią jednostką tajwańską F-16 jest 46. Dywizjon z 7. (737.) Skrzydła, który bazuje w Taidong. Ta ostatnia jednostka pełni też funkcję "agresorów", służąc do treningu pilotów.
Początkowo Tajwan otrzymał jedynie pociski AIM-9M i AGM-65B, ale w 2000 dostarczono też AIM-120 AMRAAM, AGM-65G i przeciwokrętowe AGM-84 Harpoon, w które także wyposażono tajwańskie F-16.
W 2017 roku podpisano umowę w sprawie modernizacji wszystkich F-16A/B posiadanych przez wojska lotnicze Republiki Chińskiej do standardu V. Prace prowadzi tajwańskie przedsiębiorstwo Aerospace Industrial Development Corporation we współpracy z Lockheedem Martinem. Odbiór pierwszego F-16V nastąpił 19 października 2018 roku.
F-16B Block 20.
Tureckie Siły Powietrzne
Turcja otrzymała pierwsze F-16C/D w 1987 roku, co oznaczało znaczne unowocześnienie Türk Hava Kuvvetleri, do tej pory wyposażanego głównie samoloty oddawane przez pozostałe państwa NATO.
Kontrakt na zakup 160 F-16C/D podpisano w 1983 roku. Dwa lata później dostarczono do zakładów TUSAS (znanych też jako TAI – Turkish Aerospace Industry) części dwóch F-16C i sześciu F-16D Block 30, które zmontowano w Turcji. 20 października 1987 roku w Turcji oblatano pierwszego F-16C Block 30, zbudowany już całkowicie w TUSAS. Łącznie Tureckie Siły Powietrzne otrzymały 34 F-16C i 9 F-16D Block 30 oraz 126 F-16C i 21 F-16D Block 40, razem 160 F-16C i 30 F-16D. Kolejne maszyny, 26 F-16C i 14 F-16D dostarczono w postaci Block 50 do 1999 roku. W latach 2011–2012 dostarczono finalne 14 F-16C i 16 F-16D w wersji Block 50+. Podniosło to ogólną liczbę dostarczonych tureckich F-16 do 270 samolotów, a flotę operacyjną do około 240 sztuk. 165 starszych F-16 ma być doprowadzonych do wariantu Block 50 w ramach CCIP.
W Turcji w F-16 wyposażono: 4. Skrzydło (Murted), 141. Dywizjon (Block 40), 142. Dywizjon (Block 30) i szkolny Öncel Filo (Block 30), 5. Skrzydło (Merzifon) – 151. i 152. Dywizjon (Block 40), 6. Skrzydło (Bandirma) – 161. i 162. Dywizjon (Block 40), 8. Skrzydło (Diyarbakır) – 181. Dywizjon (Block 40) i 182. Dywizjon (Block 50) oraz 9. Skrzydło (Balikesir) – 191. i 192. Dywizjon (Block 40). Samoloty tureckie Block 40 są wyposażone w zasobniki LANTIRN, a Block 50 – w pociski Harm.
Poza wymienionymi samolotami TUSAS wyprodukował też 34 F-16C i 12 F-16D Block 40 dla Egiptu.
F-16D Block 50+.
Wenezuelskie Siły Powietrzne
Wenezuela była jednym z pierwszych użytkowników F-16, jest też jednocześnie pierwszym państwem używającym te samoloty w Ameryce Południowej. Pierwsze samoloty dostarczono w listopadzie 1983. Łącznie Wenezueala zakupiła 18 F-16A i 6 F-16B, wszystkie Block 15. Samoloty te wyposażono w spadochrony hamujące, ze względu na możliwość przegrzewania się hamulców kół w gorącym klimacie Wenezueli.
W samoloty te wyposażono 161. i 162. Dywizjon z 16. Skrzydła w El Libertador pod Maracay. Są to jednostki wielozadaniowe, zarówno OP, jak i zwalczania celów naziemnych.
Bojowe użycie wenezuelskich F-16A nie jest znane. Samoloty tego typu występowały po stronie rządowej, w czasie próby przewrotu wojskowego. W czasie tych działań wenezuelskie F-16A zestrzeliły trzy samoloty rebeliantów. Z uwagi na bratobójczy charakter zestrzeleń, nie są one wliczane do ogólnej liczby zwycięstw uzyskanych na F-16.
F-16B Block 15.
Włoskie Siły Powietrzne (2003-2012)
Program wypożyczenia samolotów F-16 "Peace Caesar" był skutkiem zapotrzebowania na przejściowy samolot myśliwski do obrony przestrzeni powietrznej kraju w oczekiwaniu na wejście do służby nowych Typhoonów. Aeronautica Militare używała już od 1995 roku 24 Panavia Tornado ADV wypożyczonych na 10 lat od Brytyjczyków, które zastąpiły wykorzystywane od lat 70. F-104S Starfighter. Zbyt wysokie koszty utrzymania Tornad i dalsze opóźnienia Eurofightera przesądziły o zwrocie brytyjskich samolotów do 2004 roku i wyborze (spośród F-15, F-16 i Mirage’a 2000) innego myśliwca. 15 marca 2001 roku Włochy i USA podpisały umowę Foreign Military Sale na wypożyczenie 34 F-16 wraz ze szkoleniem pilotów i techników oraz wsparciem logistycznym przez 45.000 godzin lotu od 2003 do końca 2010 roku. Pierwsze trzy F-16 dotarły do bazy Trapani 28 czerwca 2003 roku. Ogółem do 2004 roku dostarczono 34 wyremontowane F-16A/B (30 w wariancie F-16A Block 15 ADF, 10 F-16B Block 10 OCU) i cztery sztuki jako magazyn części zamiennych. W 2009 roku "Peace Caesar" przedłużono do 31 maja 2012 roku, a całkowity nalot do 47.800 godzin, bez wzrostu kosztów umowy. Samoloty znajdowały się na uzbrojeniu trzech eskadr: "23 Gruppo" w bazie Cervia (rozwiązana w 2010) oraz "10 Gruppo" (przezbrojona na Eurofightery w 2010) i "18 Gruppo"(rozwiązana w 2012) z bazy Trapani. Brały udział m.in. w operacjach nad Libią w 2011 r. W toku służby w różnych okolicznościach utracono sześć F-16A Block 15 ADF, żaden pilot nie zginął, a pięć maszyn spadło do morza.
Siły Powietrzne Zjednoczonych Emiratów Arabskich
Zjednoczone Emiraty Arabskie są użytkiem najnowocześniejszych z F-16 w wersji Block 60 lub "Desert Falcon", modyfikacje były na tyle głębokie, że zdecydowano się na kolejne w kolejności oznaczenia literowe E – wersji jednomiejscowej i F – dwumiejscowe, pierwotnie producent używał nazwy F-16U. Samolot pokonał w rywalizacji Dassault Rafale i Boeing F-15. Za stworzenie wersji block 60 i dostarczenie 80 samolotów ZEA zapłaciły 6,4 mld USD, dostawy miały miejsce w latach 2003–2006, czyli jeszcze przed rozpoczęciem produkcji 48 F-16C/D starszej wersji block 52 plus dla Polski, także polscy piloci byli szkoleni w USA równolegle z pilotami z ZEA. Samoloty otrzymały radar Northrop Grumman AN/APG-80 typu AESA z aktywnym skanowaniem fazowym, silniki General Electric F110-GE-132 o zwiększonym ciągu, dodatkowe systemy walki elektronicznej, całkowicie szklany kokpit (podobny do tego z F-22A) oraz zintergowano je z francuskimi kpr MBDA MICA zakupionymi dla Mirage 2000-9. Prace badawczo-rozwojowe warte 3 mld USD zostały w całości sfinansowane przez zamawiającego, co w przypadku eksportu tych technologii przez USA wymaga zapłacenia ZEA tantiem. Do samolotów zakupiono uzbrojenie warte 2 mld USD, w tym 491 AIM-120B AMRAAM, 267 AIM-9M Sidewinder, 163 AGM-88 HARM, 1163 AGM-65D/G Maverick, 52 AGM-84L Harpoon block II, później dokupiono także 218 AIM-9X-2 i 224 AIM-120C-7 oraz precyzyjne bomby: 1350 GBU-24 Paveway III, 888 GBU-12 Paveway II, 400 GBU-10 Paveway II, 700 zestawów Joint Direct Attack Munition dla ponad 1000 Mk 82 i 1024 Mk 84, 400 BLU-109 i 800 precyzyjnych bomb kasetowych serii CBU-97 (WCMD).
F-16F Block 60.
54 F-16E(1 utracono), 25 F-16F

</doc>
<doc id="698995" url="https://pl.wikipedia.org/wiki?curid=698995" title="Mispikiel">
Mispikiel



</doc>
<doc id="698996" url="https://pl.wikipedia.org/wiki?curid=698996" title="Józef Nikodem Starzeński">
Józef Nikodem Starzeński

Józef Nikodem Starzeński herbu Lis (ok. 1710–1785) – kasztelan gnieźnieński w latach (1763–1781), pisarz ziemski poznański. Został odznaczony Orderem Orła Białego 21 marca 1763 roku.
Brat: Melchiora, Piotra, Łukasza Franciszka Michała i Macieja Maurycego.
W 1736 roku poślubił Eufemię Glinkę i miał z nią 8 dzieci. Po raz drugi ożenił się z Katarzyną Poklatecką, która urodziła mu 10 dzieci. Jego synem był Jacek Starzeński.
Był deputatem województwa poznańskiego na Trybunał Główny Koronny w 1753 roku.
Członek konfederacji Andrzeja Mokronowskiego w 1776 roku.

</doc>
<doc id="699000" url="https://pl.wikipedia.org/wiki?curid=699000" title="Salò, czyli 120 dni Sodomy">
Salò, czyli 120 dni Sodomy

Salò, czyli 120 dni Sodomy (wł. "Salò o le 120 giornate di Sodoma") – ostatni film reżysera Piera Paolo Pasoliniego zrealizowany w 1975, luźno oparty na powieści markiza de Sade'a pt. "120 dni Sodomy czyli szkoła libertynizmu", z akcją umieszczoną w innych realiach historycznych. Jest wyjątkowo kontrowersyjny ze względu na drastyczne sceny, obsceniczne ujęcia, naturalistyczne pokazanie sadyzmu, przemocy i całego wachlarza seksualnych dewiacji i tym samym zakazany w wielu krajach. Ekranizując dzieło francuskiego pisarza, przeniesiono akcję w czasy II wojny światowej do Włoskiej Republiki Socjalnej (1943-1945) w rejonie Salò. Dzieło można interpretować jako krytykę włoskiego faszyzmu lub ogólniej – totalitaryzmu. Reżyser filmu nie dożył premiery.
Fabuła i środki wyrazu.
Tytułowe Salò to miasteczko na północy Włoch, w którym Mussolini założył "Repubblica Sociale Italiana", będącą ostatnią próbą utrzymania faszyzmu w okupowanych przez armię niemiecką Włoszech. Czterej dygnitarze republiki – prezydent, książę, burmistrz i biskup – urządzają wśród miejscowej ludności łapankę. Podpisują pakt, który zobowiązuje ich do zachowania tajemnicy o wydarzeniach mających wkrótce nastąpić.
Sekwencje filmowe poprzedzają napisy zawierające drobiazgową bibliografię, z której korzystano w trakcie pracy nad scenariuszem. Obraz zaczyna się niewinnie: delikatna muzyka klasyczna, powolne kadrowanie, w tle żołnierze. Kolejne sceny z podtytułem "Przedsionek piekła" to łapanka, ale nie podaje się, w jakim celu. Porwane zostają najdorodniejsze okazy chłopców i dziewcząt – po osiem sztuk z każdego rodzaju. Na samym początku jest o dwie sztuki więcej, ale jeden chłopak ginie podczas próby ucieczki, a dziewczynie podrzyna się gardło dla zachowania proporcji. Ofiary zostają sprowadzone do odludnej willi. Tam rozpoczyna się wielodniowa orgia pełna gwałtów, tortur, poniżania i mordowania.
Tytuły kolejnych sekwencji nawiązują do "Boskiej komedii" Dantego: "W kręgu manii", "W kręgu gówna", "W kręgu krwi". W trakcie orgii m.in. skalpuje się żywcem, wyłupuje oczy, odcina język i je odchody. Wszystko to przy wtórze perwersyjnych opowieści i fortepianowej muzyki, wśród wyrafinowanych obrazów.
Według krytyków "Salò, czyli 120 dni Sodomy" to zupełne zanegowanie dotychczasowego dorobku autora. Pasolini był humanistą i filologiem. We wcześniejszych filmach opowiadał na nowo motywy zaczerpnięte z tradycji antyku i średniowiecza i łączył je z własnymi wizjami świata, często balansując na granicy pornografii i sztuki. "Salo..." to jednak zupełnie inny film – epatujący zboczeniem i zwyrodnieniem. „Mimo tego, że ten film jest jednoznaczną oceną faszyzmu jako idei i pokazuje Zło w czystej postaci, to przesłanie ginie pod naporem guana, które prawie dosłownie wylewa się z ekranu”.
Produkcja i realizacja.
Film jest autorskim dziełem Pier Paolo Pasoliniego. Reżyser nie miał problemów z pozyskaniem sił i środków na produkcję filmu. Do tej pory jego nazwisko zwykle gwarantowało dużą publiczność i zyski oraz wysoki poziom artystyczny mimo częstych skandali. Poza tym film był stosunkowo tani, nie wymagał rozległych plenerów i wystarczyła praktycznie jedna lokalizacja – Villa Riesenfeld w Pontemerlano, w pobliżu Mantui. Zdjęcia trwały zaledwie 37 dni. W czasie kręcenia filmu producenci nie mieli pojęcia o skandalicznej tematyce, ponieważ nie mieli prawa wstępu na plan.
Pasolini zdawał sobie sprawę z reakcji na film i szykującej się afery. Reżyser nie udostępniał całości scenariusza, nosił przy sobie tylko robocze notatki, a aktorzy poznawali tekst dopiero tuż przed wykonaniem ujęcia. Zapewne chcąc osiągnąć szczyt realizmu, w rolach nastolatków obsadzono autentycznych niepełnoletnich.
Dystrybucja i oddźwięk.
Film miał być pierwszą częścią planowanej "Trylogii śmierci" nawiązującej do wcześniej nakręconej "Trylogii życia", a składającej się z filmów "Dekameron", "Opowieści kanterberyjskie" i "Kwiat tysiąca i jednej nocy". Pier Paolo Pasolini nie zrealizował tego projektu, ani nawet nie zobaczył reakcji na swój film – trzy tygodnie przed premierą został okrutnie zamordowany na plaży w Ostii. Okoliczności tych zdarzeń wciąż nie zostały dokładnie wyjaśnione i budzą wiele wątpliwości.
Zgodnie z planami reżysera pierwszy pokaz odbył się w Paryżu, w kraju koproducenta. We Włoszech wszystkie kopie filmu zostały skonfiskowane przez policję już po kilku dniach rozpowszechniania. Skrócony tylko o trzy minuty film udało się pokazać w Mediolanie 11 stycznia 1976 roku, lecz po kolejnych trzech miesiącach rozpowszechniania znowu zakazano dystrybucji wyrokiem sądu, od którego decyzji udało się wnieść skuteczną apelację. Film ponownie wszedł na ekrany 15 lutego 1978 z przywróconymi scenami jako „dzieło sztuki”.
Kopie rozpowszechniane w Niemczech były ocenzurowane – usunięto dwie najbardziej drastyczne minuty. We Frankfurcie i Stuttgarcie przeciwko pokazom protestowało Stowarzyszenie Katolickich Rodziców. W roku 1977 na festiwalu w Nowym Jorku odbyła się amerykańska premiera filmu. Publiczność wychodziła z kina, gwizdała i buczała. Film był zakazany w Australii, Nowej Zelandii, Finlandii i Norwegii. Obecnie wciąż jest zakazany w Malezji, Singapurze, Iranie, Zjednoczonych Emiratach Arabskich, Wietnamie, Sri Lance i Indiach. W Wielkiej Brytanii, zanim dopuszczono film do dystrybucji w wersji nieocenzurowanej, funkcjonowała specjalna wersja przeznaczona dla branży filmowej – filmoznawców, krytyków, reżyserów, scenarzystów – z wyciętymi sześcioma minutami i ze specjalnym czterominutowym prologiem, w którym prezentuje się uzasadnienie decyzji urzędu cenzora.
W Polsce emisja telewizyjna miała miejsce m.in. 13 maja 2000 (wersję 112-minutową pokazał wtedy kodowany kanał „Ale Kino!”) oraz 6 lutego 2016 na antenie TVP Kultura. Ponadto film pojawia się w Polsce od czasu do czasu w kinach studyjnych (jeden z pierwszych pokazów odbył się w warszawskim kinie „Polonia” w latach 80. XX wieku) i podczas przeglądów twórczości Pasoliniego. W ciągu ostatnich dwóch dekad pokazy filmu miały miejsce m.in. 2 kwietnia 2004 i 9 kwietnia 2006 w kinie „Charlie” w Łodzi, 4 kwietnia 2006 w krakowskim kinie Centrum Kultury „Rotunda”, a najnowsza projekcja odbyła się 15 lutego 2011 w gdańskim Klubie Krytyki Politycznej.

</doc>
<doc id="699003" url="https://pl.wikipedia.org/wiki?curid=699003" title="Salo, czyli 120 dni sodomy">
Salo, czyli 120 dni sodomy



</doc>
<doc id="699004" url="https://pl.wikipedia.org/wiki?curid=699004" title="Bill Charlap">
Bill Charlap

Bill Charlap, właśc. William Morrison Charlap (ur. 15 października 1966 w Nowym Jorku) – amerykański pianista i kompozytor jazzowy.
Jest synem Moose Charlapa, kompozytora z Broadwayu i piosenkarki Sandy Stewart. Studiował w New York High School Of The Performing Arts, oraz pobierał lekcje u Jacka Reilly i Eleanor Hancock. Profesjonalną karierę muzyczną rozpoczął w 1995 w kwintecie Phila Woodsa. Współpracował również z takimi gwiazdami jak Benny Carter, Clark Terry, Jim Hall, Al Grey, Red Mltchell, Frank Wess, Warren Vaché, Milt Hinton, Louie Bellson i Grady Tate. Akompaniował też takim gwiazdom wokalistyki jazzowej jak Tony Bennett, Shirley Horn i Carol Sloane.
Dyskografia.
jako lider

</doc>
<doc id="699006" url="https://pl.wikipedia.org/wiki?curid=699006" title="Michał Hieronim Starzeński">
Michał Hieronim Starzeński

Michał Hieronim Starzeński herbu Lis (ur. 29 września 1757 w Warszawie, zm. 16 października 1824 roku w Hnilicach) – hrabia, starosta brański w latach 1774-1794, powstaniec kościuszkowski, pamiętnikarz, organizator administracji w Obwodzie Białostockim i w Kraju Tarnopolskim, marszałek obwodu białostockiego w latach 1810-1811.
Syn Macieja Maurycego i Anieli z Biberstein Trembińskich herbu Rogala.
Poseł na sejm 1782 roku z ziemi bielskiej. W 1788 był członkiem Komisji Wojskowej Obojga Narodów. Był komisarzem cywilnym z Prowincji Wielkopolskiej w tej komisji w 1792 roku. Członek Zgromadzenia Przyjaciół Konstytucji Rządowej.
Rotmistrz Kawalerii Narodowej, organizator sił zbrojnych w 1792 i 1794 roku.
Posiadał polski Order Świętego Stanisława i rosyjski Order Świętej Anny. Hrabia cesarstwa, uznany hrabią w Prusach 7 grudnia 1799, a w 1819 w Kongresówce przez Heroldię Królestwa Polskiego.
Z żoną Anną Barbarą z Kuczyńskich h. Ślepowron miał dwóch synów Józefa Leona i Macieja Ignacego oraz dwie córki Annę i Marię. Dziad m.in. Wiktora Wacława i Kazimierza Władysława.
Był autorem pamiętników (częściowo zaginionych) wydanych w 1914 roku: Na schyłku dni Rzeczypospolitej : kartki z pamiętnika Michała Starzeńskiego (1757-1795).

</doc>
<doc id="699013" url="https://pl.wikipedia.org/wiki?curid=699013" title="Rozbłysk słoneczny">
Rozbłysk słoneczny

Rozbłysk słoneczny – zespół zjawisk i procesów fizycznych wywołany nagłym wydzieleniem w atmosferze Słońca ogromnej ilości energii spowodowany przez proces anihilacji pola magnetycznego. Energia ta została wcześniej zakumulowana w polach magnetycznych obszarów aktywnych.
Czas trwania rozbłysku waha się od kilkunastu minut dla najsłabszych zjawisk aż do około półtorej godziny w zjawiskach najbardziej intensywnych. Zjawiska tworzące łącznie rozbłysk słoneczny przebiegają we wszystkich warstwach atmosfery słonecznej, a nawet częściowo w fotosferze. Podczas rozbłysku emitowane są ogromne ilości energii w postaci fal elektromagnetycznych (od gamma do radiowych) oraz strumienie cząstek (elektronów, protonów, jonów) o prędkościach dochodzących do 70% prędkości światła w próżni.
Zazwyczaj rozbłysk słoneczny przebiega w kilku fazach, z których najważniejszymi są:
Z reguły, podczas silnych rozbłysków, dochodzi do znacznej przebudowy lokalnych pól magnetycznych, co wiąże się z powstaniem arkad pętli magnetycznych, erupcjami protuberancji, wyrzutami koronalnymi itp.
Klasyfikacja rozbłysków.
Rozbłyski słoneczne klasyfikuje się na dwa sposoby. Starszy z nich opisuje rozmiar i siłę rozbłysku widzianego na poziomie chromosfery.
Ta klasyfikacja ma charakter dwuwymiarowy i opisuje wzrost jasności powierzchniowej chromosfery oraz rozmiar obszaru objętego pojaśnieniem. Wzrost jasności obserwowany w linii Hα klasyfikowany jest literami F (ang. "faint", słaby), N (ang. "normal") i B (ang. "bright", jasny). Ta część klasyfikacji ma wciąż charakter subiektywny.
Wielkość obszaru objętego pojaśnieniem jest klasyfikowana w skali pięciostopniowej, i oznaczana jest liczbami 1,2,3,4 oraz literą S.
Powierzchnia w tabeli jest wyrażona w milionowych częściach widocznej hemisfery. Kombinacja oceny wzrostu jasności i powierzchni daje oznaczenia takie jak 2F, 1N czy SB.
Od czasu gdy wiemy, że rozbłyski dzieją się przede wszystkim w koronie, główny sposób klasyfikacji opiera się na pomiarze maksymalnej jasności rozbłysku w dziedzinie rentgenowskiej. Dotychczasowym standardem jest tu tzw. klasyfikacja GOES, tworzona na podstawie pomiarów satelity o tej nazwie.
Podstawą tej klasyfikacji jest pomiar strumienia emisji rentgenowskiej w zakresie długości fal od 0,1 do 0,8 nanometrów na odległości Ziemi od Słońca. Najsłabsze klasyfikowane zjawiska dają w maksimum strumień na poziomie 10-8 W/m² i uzyskują oznaczenie A, dziesięć razy silniejsze B, kolejne 10 razy silniejsze C, potem M i najsilniejsze X (co odpowiada poziomowi strumienia 10-4 W/m²). Klasyfikacja ma charakter ciągły, litery mają sens rzędu wielkości do których dodaje się liczbę opisującą ile razy obserwowany strumień jest większy od dane rzędu. Oznacza to, że np. rozbłysk klasy M3 jest trzy razy silniejszy od rozbłysku klasy M1 i jego strumień rentgenowski w maksimum jasności wynosił 3×10-5 W/m².
Rozbłyski silniejsze niż X10 występują bardzo rzadko i niekiedy używa się dla nich oznaczenia Y, wtedy oznaczenie Y2 jest równoważne X20.
Najsilniejsze rozbłyski.
Lista dziesięciu największych rozbłysków słonecznych zarejestrowanych od 1976 r. (od czasu ciągłej rejestracji strumienia rentgenowskiego ze Słońca).

</doc>
<doc id="699014" url="https://pl.wikipedia.org/wiki?curid=699014" title="Jan Radomski (botanik)">
Jan Radomski (botanik)

Jan Radomski (ur. 18 czerwca 1898 w Kamieniu, zm. 27 września 1977 w Szczecinie) – polski botanik, pedagog, autor podręczników szkolnych i akademickich. Ojciec Janiny Jasnowskiej i Marii Radomskiej. 
Życiorys.
Wykształcenie przyrodnicze zdobył na Uniwersytecie Jana Kazimierza we Lwowie i od 1923 rozpoczął pracę w szkolnictwie średnim jako nauczyciel biologii w Państwowym Gimnazjum im. Stefana Czarnieckiego w Nisku. Pracował następnie w Gimnazjum w Brześciu n. Bugiem, gdzie jednocześnie zorganizował i prowadził Ośrodek Metodyczny Biologii Kuratorium Okręgu Szkolnego. Należał do grupy inicjatorów i pionierów nowoczesnych metod nauczania przyrody. W latach 1935-1939 był dyrektorem Gimnazjum i Liceum w Ostrołęce. W okresie okupacji niemieckiej – wysiedlony już w 1939 r. z Ostrołęki – zorganizował tajną szkołę średnią GOLESIN w Jarnutach, pow. Ostrów Mazowiecka w Generalnym Gubernatorstwie. W latach 1945-1949 był organizatorem i dyrektorem Gimnazjum i Liceum w Kamiennej Górze. Od 1949 rozpoczął pracę w szkolnictwie wyższym, najpierw na Uniwersytecie we Wrocławiu w Katedrze Systematyki Roślin, a następnie w Akademii Rolniczej w Szczecinie, gdzie od 1955 aż do przejścia na emeryturę w 1968 r. prowadził zorganizowane przez siebie Studium Zaoczne.
Od 1929 był współpracownikiem Komisji Fizjograficznej Polskiej Akademii Umiejętności. 
Jako botanik-florysta badał roślinność Puszczy Sandomierskiej, torfowisk Białostocczyzny i Pomorza Zachodniego, zbiorowiska Doliny Odry na Ziemi Szczecińskiej i inne ciekawe obiekty przyrodnicze. Przeprowadził inwentaryzację i waloryzację morwy na obszarze całej Polski na potrzeby hodowli jedwabników i produkcji jedwabiu w Milanówku.
W 2007 w Ostrołęce został odsłonięty obelisk prof. Jana Radomskiego ufundowany przez Światowy Związek Żołnierzy Armii Krajowej, znajdujący się na rondzie jego imienia.

</doc>
<doc id="699016" url="https://pl.wikipedia.org/wiki?curid=699016" title="Mary Soames">
Mary Soames

Mary Soames, baronowa Soames (ur. 15 września 1922 w Chartwell, zm. 31 maja 2014 w Londynie), urodzona jako Mary Spencer Churchill, najmłodsze dziecko premiera Wielkiej Brytanii Winstona Churchilla i Clementine Hozier, córki Henry’ego Hoziera. Wdowa po polityku Christopherze Soamesie.
Dzieciństwo spędziła w Chartwell House w Kencie. Wykształcenie odebrała w Manor House w Limpsfield.
Służyła w Czerwonym Krzyżu i Ochotniczej Służbie Kobiet w latach 1939–1941. Później wstąpiła do Ochotniczej Służby Terytorialnej. Pracowała w Londynie, Belgii i w Niemczech. Towarzyszyła również swemu ojcu jako adiutant podczas jego podróży zagranicznych. Uczestniczyła m.in. w konferencji w Poczdamie, gdzie poznała Harry’ego Trumana i Józefa Stalina.
Mary Churchill była członkinią wielu organizacji – m.in. International Churchill Society, Churchill Houses, Church Army oraz zasiadała w Radzie Royal National Theatre.
11 lutego 1947 r. poślubiła polityka Christophera Soamesa (późniejszego barona Soames) (12 października 1920 – 17 września 1987), syna kapitana Arthura Soamesa i Hope Woodbine. Christopher i Mary mieli trzech synów i dwie córki:
Lady Soames została odznaczona Krzyżem Komandorskim Orderu Łaźni za jej działalność publiczną, zwłaszcza w Rodezji. 23 kwietnia 2005 r. została mianowana Damą Orderu Podwiązki. Order otrzymała podczas uroczystej ceremonii 13 czerwca w zamku Windsor.
Była znaną pisarką i autorką popularnej biografii swojej matki "Clementine Churchill" wydanej w 1979 r. Wspierała również innych autorów opisujących dzieje jej rodziny, m.in. sir Martina Gilberta, który kończył rozpoczętą przez jej brata Randolpha biografię Winstona Churchilla. Wydała również zbiór korespondencji między swoimi rodzicami. Jej ostatnim dziełem był serial o zagranicznych podróżach jej ojca, emitowany w amerykańskiej telewizji.
Tytuły od urodzenia

</doc>
<doc id="699017" url="https://pl.wikipedia.org/wiki?curid=699017" title="Jacek Starzeński">
Jacek Starzeński

Jacek Starzeński herbu Lis (ur. 1756 w Połocku, zm. 24 października 1816 w Zabiałach), prowincjał dominikanów litewskich, dominikanin od 1774, doktor teologii. Syn Józefa Nikodema.

</doc>
<doc id="699020" url="https://pl.wikipedia.org/wiki?curid=699020" title="Nasza Galaktyka">
Nasza Galaktyka



</doc>
<doc id="699024" url="https://pl.wikipedia.org/wiki?curid=699024" title="Mieczysław Szczęsny Rybczyński">
Mieczysław Szczęsny Rybczyński



</doc>
<doc id="699028" url="https://pl.wikipedia.org/wiki?curid=699028" title="Witold Rybczyński">
Witold Rybczyński

Witold Erazm Rybczyński (ur. 2 czerwca 1881 w Stanisławowie, zm. 13 sierpnia 1949 w Lusławicach) – polski fizyk, matematyk, wykładowca Politechniki Lwowskiej, nauczyciel szkół średnich.
Życiorys.
Syn Mariana i Ludwiki z d. Sedelmajer (czasem Sedelmayer). Uczęszczał do gimnazjum we Lwowie. Studiował w latach 1898–1901 inżynierię lądową i wodną na Politechnice Lwowskiej, a w latach 1901–1904 fizykę i matematykę na Uniwersytecie Lwowskim. W 1905 uzyskał doktorat z fizyki. Trudne warunki materialne zmusiły go w latach 1903–1904 do nauczania w C. K. IV Gimnazjum we Lwowie i w I Szkole Realnej w Krośnie w latach 1903–1905. W latach 1905–1907 przebywał na studiach fizyki teoretycznej u Maxa Plancka w Berlinie. Później (1907–1921) wykładał jako docent płatny fizykę i matematykę ogólną w Wyższej Szkole Lasowej we Lwowie. W latach 1911–1912 przebywał jako stypendysta AU z fundacji im. Wiktora Osławskiego w Monachium, pracując pod kierunkiem fizyka teoretyka Arnolda Sommerfelda. W latach 1907–1915 uczył fizyki i matematyki w C. K. IV Gimnazjum we Lwowie, a w latach 1913–1915 także w filii tego gimnazjum, od roku 1915/1916 był przydzielony do II Gimnazjum w Tarnowie.
Równocześnie w latach 1913–1924 wykładał fizykę teoretyczną na Wydziale Ogólnym Politechniki Lwowskiej. Nakłaniano go do habilitacji i proponowano mu objęcie Katedry Fizyki Teoretycznej. Witold Rybczyński pozostał jednak w szkolnictwie średnim (katedrę fizyki teoretycznej otrzymał w 1922 Wojciech Rubinowicz) i uczył nadal fizyki i matematyki w II Państwowym Gimnazjum im. Hetmana Jana Tarnowskiego w Tarnowie, skąd dnia 31 stycznia 1933 został przeniesiony w stan spoczynku. 
Był żonaty i rozwiedziony w 1919 roku z Kazimierą z domu Łaska, mieli syna Witolda Kazimierza Rybczyńskiego ur. 16 kwietnia 1908 r. we Lwowie.
Ostatnie lata mieszkał we wsi Lusławice w powiecie tarnowskim. W tamtejszym dworze spędzał czas okupacji, prowadząc kurs rachunkowości i ucząc w tajnych kompletach. Był współtwórcą, otwartego po wojnie w klasztorze Franciszkanów Prywatnego Gimnazjum Koedukacyjnego Gminy Wiejskiej w Zakliczynie nad Dunajcem. Został pochowany na cmentarzu parafialnym w Zakliczynie.
Działalność.
Opublikował po polsku i po niemiecku trzy prace naukowe z dziedziny fizyki teoretycznej. Pierwsza napisana za zachętą Mariana Smoluchowskiego, wówczas profesora fizyki teoretycznej na Uniwersytecie Lwowskim nosiła tytuł „O ruchu postępowym kuli ciekłej w ośrodku lepkim”. Autor obliczał ten ruch przez rozwiązanie równań hydrodynamiki przy odpowiednio dobranych warunkach brzegowych i otrzymywał pole prędkości cząstek zarówno składających się na kulę poruszająca się, jak i cząstek otaczającego ośrodka. Rezultaty tej pracy dyskutowali Norlund i Smoluchowski. Przyniosła mu ona rozgłos w środowisku naukowym. W drugiej, krótkiej pracy, napisanej u A. Sommerfelda zatytułowanej „Über die Beugung eines Impulse von positiver und negativer Amplitude” Rybczyński obliczył kształt obrazu dyfrakcyjnego ugiętych fal promieniowania rentgenowskiego na wąskiej szczelinie dla paru kształtów fali padającej. Trzecia praca „Über die Ausbreitung der Wellen In der drahtlosen Thelegraphie auf der Erdkugel” napisana również u Sommerfelda, miała charakter czysto matematyczny. Autor badał tłumienie fal elektromagnetycznych rozchodzących się wzdłuż powierzchni ziemi uważanej za przewodnik magnetyczny. Stosując prawidłowe przybliżenie wyrażenia na czynnik tłumiący, W. Rybczyński otrzymał wielkość tłumienia fal zgodną z doświadczeniem. Na wyniki tej pracy powoływało się kilku fizyków, zajmujących się tym zagadnieniem m.in.: H.M. Macdonald, Ambrowe Fleming, A. Sommerfeld.
W latach późniejszych W. Rybczyński ogłosił dwa podręczniki dla gimnazjów. Pierwszy z nich to „Zbiór zadań z fizyki z wynikami” (Lwów 1927 r.), drugi to „Repetytorium z matematyki w zadaniach dla uczniów gimnazjum wyższego, w szczególności dla użytku abiturientów” (Lwów 1931 r.). Po wojnie napisał również książeczkę „Co to jest radar” (Kraków 1948 r.) W latach 1948–1949 W. Rybczyński zamieszczał w „Tygodniku Powszechnym” interesujące i oryginalnie ujęte artykuły popularnonaukowe: „Lord Rutherford of Nelson” (1948), „Nauka jako służebnica życia” (1949), „Renesans stanowiska człowieka we Wszechświecie” (1949), „U progu nowej epoki” (1949), „Zmierzch bezwzględnego determinizmu we współczesnej fizyce” (1949). Witold Rybczyński interesował się astronomią i filozofią, zwłaszcza Platona, Spinozy i Nietzschego. Był świetnym prelegentem, wygłaszał odczyty z zakresu filozofii historii sztuki. Pisał również opowiadania i komedyjki dla teatrów amatorskich. Podczas jednego z pobytów na lusławickim dworze pozował Jackowi Malczewskiemu do postaci Dantego.

</doc>
<doc id="699035" url="https://pl.wikipedia.org/wiki?curid=699035" title="Anorchizm">
Anorchizm

Anorchizm ("anorchia") – zaburzenie rozwoju płci, w którym osoba o kariotypie XY, który zazwyczaj odpowiada płci męskiej, rodzi się bez jąder.
Leczenie.
Leczenie polega na podawaniu testosteronu w celu rozwoju męskich cech płciowych.

</doc>
<doc id="699036" url="https://pl.wikipedia.org/wiki?curid=699036" title="Chroococcales">
Chroococcales

Chroococcales – rząd jednokomórkowych cyjanobakterii (sinic). Występują w formie cenobiów (zespoły komórek sinicowych otoczonych żelową otoczką), mogą osiągać różnorodne kształty. Rozmnażają się przez podział lub rozpad cenobium. Nie wytwarzają heterocyst ani akinet.
Niektóre gatunki (z rodzajów "Gleocapsa, Hyella") wchodzą w skład porostów. Wiele gatunków występuje w planktonie, zwłaszcza w wodach ciepłych i o dużej trofii, dając czasem zakwity ("Microcystis aeruginosa", "M. incerta").
Systematyka.
Grupa "Chroococcales" jest jedną z najwcześniej wydzielonych grup sinic jako jednokomórkowe sinice o budowie kokkalnej w przeciwieństwie do sinic nitkowatych.
Rząd Chroococcales obejmuje m.in. rodzaje:
Badania molekularne wykazują, że zarówno "Chroococcales", jak niektóre zaliczane dotychczas do nich rodzaje nie są taksonami monofiletycznymi. Jedynie rodzaj "Microcystis" wydaje się nie wymagać reorganizacji, przy czym postulowane jest wydzielenie dla niego odrębnego rzędu. Siostrzany dla niego klad zawiera przedstawicieli różnych halofilnych rodzajów, jak "Euhalothece" i "Dactylococcopsis", w tym zaliczanych dotychczas do rzędów "Oscillatoriales" i jest bliski kladowi "Pleurocapsales". Kolejną gałąź tworzą przedstawiciele rodzajów "Synechococcus" (zróżnicowane w stopniu sugerującym rozdzielenie ich na odrębne rodzaje), "Prochlorococcus" i "Cyanobium".

</doc>
<doc id="699042" url="https://pl.wikipedia.org/wiki?curid=699042" title="Cefeidy karłowate">
Cefeidy karłowate



</doc>
<doc id="699045" url="https://pl.wikipedia.org/wiki?curid=699045" title="Zamek w Radłówce">
Zamek w Radłówce

Zamek w Radłówce – ruiny zamku w woj. dolnośląskim, w powiecie lwóweckim, w gminie Lwówek Śląski, dwa kilometry na zachód od Lwówka Śląskiego.
Radłówka wzmiankowana była już w II dekadzie XIII w., kiedy to wieś była w rękach rodziny Lange. W późniejszym okresie wieś należała do rodu Raussendorf (1421), a następnie do rady miejskiej Lwówka. W 1500 roku wieś została wykupiona od miasta przez Siegmunda von Zedlitza, który na początku XVI w. w miejscu wcześniejszej budowli wzniósł zamek. Była to regularna budowla zbudowana z kamiennych ciosów o wymiarach 24 × 27 m. Dziedziniec otaczały trzy skrzydła mieszkalne (prawdopodobnie dwukondygnacyjna), czwarty bok zamknięty był murem, w którym znajdowała się brama. Całość usytuowana na czworokątnym nasypie o boku ok. 40 m i otoczona była podwójną fosą wypełnionej błotem oraz wałem ziemnym. Zniszczeniu uległa podczas wojny trzydziestoletniej, ale zamieszkiwana była jeszcze do połowy XVIII wieku, później została opuszczona, co spowodowało jej ostateczne zniszczenie. Obecnie w ruinie, a materiał pozyskany z rozbiórki służył do budowy okolicznych gospodarstw.
W fosie można znaleźć wielki kamienny pomnik ku czci Niemców poległych w I wojnie światowej.

</doc>
<doc id="699046" url="https://pl.wikipedia.org/wiki?curid=699046" title="Nicholas Soames">
Nicholas Soames

Nicholas Soames, właśc. sir Arthur Nicholas Winston Soames (ur. 12 lutego 1948) – brytyjski polityk, związany z Partią Konserwatywną. Członek Izby Gmin z okręgu Mid Sussex. Jego polityczne zainteresowania obejmują sprawy obrony narodowej, spraw zagranicznych, przemysłu i środowiska.
Życiorys.
Młodość i edukacja.
Urodzony w Croydon jest wnukiem dwukrotnego premiera Wielkiej Brytanii Winstona Churchilla. Jest synem polityka Partii Konserwatywnej Christophera Soamesa i Mary Churchill. Jest siostrzeńcem byłego ministra obrony Duncana Sandysa i Diany Churchill, dziennikarza Randolpha Churchilla i aktorki Sarah Churchill. Jego kuzynka, Evelin Soames, jest popularną konsultantką do spraw PR.
Naukę rozpoczął w St. Aubyns w Susseksie, później kontynuował ją w Eton College. Później studiował w Mons Officer Cadet School. Służbę wojskową odbywał w 11 pułku huzarów. Stacjonował min. w zachodnich Niemczech.
Kariera.
W 1970 r. został adiutantem księcia Walii. W 1972 r. rozpoczął pracę jako makler giełdowy. W 1974 r. został osobistym asystentem milionera Jamesa Goldsmitha, zaś w 1976 r. amerykańskiego senatora Marka Hatfielda. W 1978 r. zrezygnował z tego stanowiska i został dyrektorem Lloyds Brokers. Pomiędzy 1979 a 1981 r. był asystentem dyrektora Sedgwick Group.
Nieprzerwanie od 1983 r. Soames zasiada w Izbie Gmin. Najpierw reprezentował okręg Crawley, zaś od 1997 r. jest reprezentantem okręgu Mid Sussex.
Soames był parlamentarnym sekretarzem w ministerstwie rolnictwa, rybołówstwa i żywności w latach 1992–1994, sekretarzem stanu w ministerstwie obrony w latach 1994–1997 i ministrem obrony w gabinecie cieni w latach 2003–2005. Był również prezesem Framlington Second Dual Trust PLC oraz dyrektorem Aegis Defence Services.
9 maja 2005 r., krótko po tym, jak Michael Howard zrezygnował z funkcji lidera Partii Konserwatywnej, Soames zrezygnował ze swojej funkcji w gabinecie cieni. Niedługo później zdementował pogłoski, jakoby zamierzał kandydować na opróżnione stanowisko. Jak sam stwierdził, chce tylko mieć wolną rękę w myśleniu o przyszłości partii. Podczas wyborów udzielił poparcia Davidowi Cameronowi.
W refendum w 2016 opowiedział się przeciwko wyjściu Wielkiej Brytanii z Unii Europejskiej. W 2019 był jednym z 21 posłów występujących przeciwko działaniom premiera Borisa Johnsona, prowadzących do tzw. twardego Brexitu. W związku z tym został wydalony z klubu torysów, zasiadając w Izbie Gmin jako poseł niezrzeszony.
Publicznie ogłosił, że nie wystartuje w wyborach parlamentarnych w 2022.
Życie prywatne.
Soames żenił się dwukrotnie. Po raz pierwszy w 1981 r. z Catherine Weatherall, córką kapitana Anthony’ego Weatheralla. Z tego małżeństwa ma jednego syna, Arthura Harry’ego Davida Soamesa (ur. 1985). Małżeństwo Soamesa zakończyło się rozwodem w 1988 r. Swój drugi związek małżeński zawarł w 1993 r. z Sereną Smith, córką sir Johna Smitha, siostrzenicą obecnej księżnej Grafton. Z tego małżeństwa doczekał się córki Isabelli Soames (ur. 28 listopada 1996) i syna Christophera Soamesa (ur. 11 stycznia 2001).
Soames jest bliskim przyjacielem księcia Walii i publicznie krytykował księżną Dianę podczas jej rozwodu z księciem Walii. Jego hobby to rugby, czytanie książek i polowanie.

</doc>
<doc id="699048" url="https://pl.wikipedia.org/wiki?curid=699048" title="Marek Kwiatkowski (historyk sztuki)">
Marek Kwiatkowski (historyk sztuki)

Marek Kwiatkowski (ur. 25 kwietnia 1930 w Caen, zm. 10 sierpnia 2016 w Warszawie) – polski historyk sztuki, profesor nauk humanistycznych, muzealnik, "varsavianista". W latach 1960 kustosz pałacu Na Wyspie, a później pierwszy dyrektor Muzeum Łazienki Królewskie w Warszawie. Członek Towarzystwa Naukowego Warszawskiego, honorowy obywatel m.st. Warszawy.
Życiorys.
Ukończył studia w zakresie historii sztuki w Uniwersytecie Warszawskim. W lutym 1960 został kustoszem pałacu Na Wyspie, a później dyrektorem Muzeum Łazienki Królewskie.
W 1992 uzyskał tytuł naukowy profesora nauk humanistycznych.
W pobliżu swojego XVIII-wiecznego dworu w Suchej utworzył skansen budownictwa staropolskiego – prywatne Muzeum Architektury Drewnianej Regionu Siedleckiego.
W 1983 został członkiem Towarzystwa Naukowego Warszawskiego. Był również działaczem Stronnictwa Demokratycznego. W wyborach w 1988 ubiegał się o mandat radnego Stołecznej Rady Narodowej.
Od 2003 był Wielkim Mistrzem Kapituły Orderu Świętego Stanisława (z ramienia Stowarzyszenia Dam i Kawalerów Orderu św. Stanisława w Polsce). Był Kawalerem Orderu Uśmiechu, a od lipca 2003 Honorowym Obywatelem m.st. Warszawy. Laureat Nagrody im. Witolda Hulewicza. W 2005 został odznaczony przez ministra kultury Waldemara Dąbrowskiego Złotym Medalem „Zasłużony Kulturze Gloria Artis”.
Został pochowany 17 sierpnia 2016 na cmentarzu Powązkowskim w Warszawie.

</doc>
<doc id="699050" url="https://pl.wikipedia.org/wiki?curid=699050" title="Ann FitzRoy, księżna Grafton">
Ann FitzRoy, księżna Grafton



</doc>
<doc id="699058" url="https://pl.wikipedia.org/wiki?curid=699058" title="Archeusz">
Archeusz

Archeusz (gr. "arche" - "początek", "punkt wyjścia", "przyczyna", "zasada") – termin używany przez Paracelsusa, twórcy jatrochemii, na określenie "alchemika Natury", "alchemika świata" (utożsamianego z "duchem świata"), "ducha osobniczego". Archeusz to siła kierownicza tkwiąca w czterech żywiołach, to architekt ewoluującej materii. Paracelsus uważał przy tym, że choroba jest opanowaniem przez obce potęgi duchowe owego pierwiastka życiowego. Michał Sędziwój nazywa go "sługa przyrody" - twierdzi, że mieszka on w środku Ziemi.

</doc>
<doc id="699062" url="https://pl.wikipedia.org/wiki?curid=699062" title="Spermatheca">
Spermatheca



</doc>
<doc id="699063" url="https://pl.wikipedia.org/wiki?curid=699063" title="Prezerwatywy">
Prezerwatywy



</doc>
<doc id="699064" url="https://pl.wikipedia.org/wiki?curid=699064" title="William Peel (3. hrabia Peel)">
William Peel (3. hrabia Peel)

William James Robert Peel (ur. 3 października 1947) – brytyjski arystokrata i polityk, bezpartyjny członek Izby Lordów, Lord szambelan Dworu Królewskiego. Syn Arthura Peela, 2. hrabiego Peel i Kathleen McGrath, córki Michaela McGratha. Wykształcenie odbrał w Ampleforth College, później studiował na Uniwersytecie w Tours we Francji i na Royal Agricultural College w Cirencester.
28 marca 1973 r. poślubił Veronicę Naomi Timpson. Zanim małżeństwo zakończyło się rozwodem w 1987 r., William i Veronica doczekali się razem syna i córki:
Swój drugi związek małżeński lord Peel zawarł 15 kwietnia 1989 r. z Charlotte Clementine Soames (ur. 17 lipca 1954), córką Christophera Soamesa i Mary Churchill, córki Winstona Churchilla, premiera Wielkiej Brytanii. William i Charlotte mają razem jedną córkę:
Lord Peel był członkiem Rady Księstwa Kornwalii w latach 1993–2006, Lord Warden od the Stannaries w latach 1994–2006, członkiem Nature Conservancy Council w latach 1991–1996, przewodniczącym Game Conservancy Trust i Yorkshire Wildlife Trust w latach 1989–1996 oraz członkiem Yorkshire Dales National Park Committee. Po reformie Izby Lordów 1999 r. został parem elekcyjnym ("elective peer") i został wybrany do Izby Lordów.
W czerwcu 2006 r. ogłoszono, że lord Peel zastąpi lorda Luce’a na stanowisku Lorda Szambelana. Ceremonia odbyła się 11 października. Peel pocałował dłonie królowej Elżbiety i został odznaczony Krzyżem Wielkim Królewskiego Orderu Wiktoriańskiego, zostając jednocześnie jego Kanclerzem. Również w październiku został zaprzysiężony na członka Tajnej Rady.
W 2021 roku otrzymał Królewski Łańcuch Wiktoriański.

</doc>
<doc id="699065" url="https://pl.wikipedia.org/wiki?curid=699065" title="Shelbourne F.C.">
Shelbourne F.C.

Shelbourne F.C. (irl. "Cumann Peile Shíol Broin") – klub piłkarski założony w 1895 w dublińskiej dzielnicy Drumcondra. 13-krotny mistrz Irlandii. Swoje mecze rozgrywa na stadionie Tolka Park. Irlandzka federacja piłkarska FAI nie przyznała klubowi licencji na grę w League of Ireland Premier Division w sezonie 2007 z powodów finansowych - klub wystąpił w drugoligowej League of Ireland First Division, w której do 2011 walczył o powrót do irlandzkiej ekstraklasy. W 2011 klub zapewnił sobie powrót do najwyższej klasy rozgrywkowej w Irlandii. W 2013 roku klub zakończył rozgrywki na ostatnim 12. miejscu w tabeli i spadł do drugiej ligi, w której grał już w latach 2007–2011. W 2019 roku po raz kolejny wrócił do irlandzkiej ekstraklasy po wygraniu rozgrywek 2.ligi. W każdym sezonie kończy rozgrywki w czołówce drugiej ligi irlandzkiej, jednakże w ostatnich latach przegrywał w barażach o awans. W sezonie 2006/07 jego miejsce w eliminacjach Ligi Mistrzów UEFA zajął wicemistrz Derry City, a w ekstraklasie zastąpił go Waterford United. W przeszłości wielokrotny mistrz Irlandii. Klub swoje mecze rozgrywa na Tolka Park w Dublinie. W 2020 roku zajął przedostatnie 9. miejsce w ekstraklasie i spadł do 2. ligi po barażach z Longford Town. W 2021 roku po raz kolejny awansował do ekstraklasy wygrywając rozgrywki 2. ligi. Od 2022 roku trenerem drużyny jest znany były piłkarz irlandzki Damien Duff.

</doc>
<doc id="699068" url="https://pl.wikipedia.org/wiki?curid=699068" title="Eno Raud">
Eno Raud

Eno Raud (ur. 15 lutego 1928 w Tartu, zm. 10 lipca 1996) – pisarz estoński. Pracował m.in. w Bibliotece Narodowej Estonii.
Autor wielu książek dla dzieci i młodzieży.

</doc>
<doc id="699069" url="https://pl.wikipedia.org/wiki?curid=699069" title="SN61">
SN61

SN61 – wagony silnikowe wyprodukowane dla PKP w liczbie 250 sztuk, w latach 1960-1975, w zakładach Ganz-MÁVAG na Węgrzech. Potocznie nazywane "clayton", od zastosowanego kotła parowego. 
Konstrukcja.
SN61, będący rozwinięciem wcześniej produkowanych SN52 i SN60, to wagon silnikowy, napędzany 12-cylindrowym wysokoprężnym silnikiem spalinowym typu 12 JV 17/24 systemu Ganz-Jendrassik (w końcowej serii 50 sztuk zastąpiony silnikiem Henschel) o mocy 500 KM przy 1250 obr./min. Na obu końcach wagon posiada stanowiska sterownicze i możliwe jest sterowanie wielokrotne nawet trzema pracującymi wagonami tego typu. Jeden wagon może prowadzić do trzech wagonów doczepnych (tak więc najdłuższy skład będzie złożony z 3 wagonów silnikowych SN61 i 9 wagonów doczepnych), także w okresie zimowym, ze względu na zamontowany kocioł ogrzewczy typu Clayton RO 500 (służący głównie do ogrzewania wagonów doczepnych). Sam wagon zaś ogrzewany może być przy pomocy wody z układu chłodzenia silnika.
Pudło wagonu spoczywa na dwóch dwuosiowych wózkach, z których jeden jest wózkiem napędnym, a drugi tocznym. Za przedziałem sterowniczym, nad wózkiem napędnym znajduje się przedział silnikowy. W przedziale tym znajduje się silnik spalinowy osłonięty izolowaną maską, urządzenia ssące i wydechowe, zbiornik paliwowy, wodny oraz szafy z zaworami. Do przedziału silnikowego przylega przedział bagażowy. Dalszą część wagonu zajmują dwa przedziały dla podróżnych oraz przedsionek wejściowy. Za przedziałami pasażerskimi w tylnej części wagonu znajduje się przedział ogrzewczy oraz ubikacja.
Na oszalowanie wnętrza wagonu użyto wielowarstwowej sklejki bukowej, przy czym ściany boczne w przedziałach pasażerskich i przedsionkach są politurowane, a sufit malowany na biało. W przedziale silnikowym i ogrzewczym ściany wewnętrzne pokryte są blachą aluminiową. Podłoga wagonu wykonana jest z dwóch grubych warstw specjalnie sklejanych płyt drewnianych, między którymi znajduje się warstwa materiału izolacyjnego. Całość pokryta jest płytami korkowymi i linoleum. W przedziale ogrzewczym do izolacji użyte są płyty azbestowe. Między zewnętrzną blachą, a wewnętrznym pokryciem ścian bocznych i czołowych oraz między dachem a sufitem, znajdują się arkusze izolacyjne z folii aluminiowej.
Rozstaw ławek w przedziałach pasażerskich wynosi 1600 mm. Usytuowanie siedzeń ma układ 2-2 z przejściem pośrodku wagonu. Siedzenia i oparcia wykonane są z gąbczastej masy i pokryte sztuczną skórą. Pod każdym oknem znajduje się kosz na odpadki (a w przedziale dla palących dodatkowo popielniczki). Półki na bagaż wykonane są ze stopu lekkiego i rozmieszczone są wzdłuż ścian bocznych.
Okna w ścianach czołowych zaopatrzone są w wycieraczki szyb, przy czym prawe okno posiada elektryczną wycieraczkę, zaś lewe ręczną. W czasie zimy okna są podgrzewane. Stanowisko maszynisty wyposażone jest w szybę przeciwsłoneczną. Ponadto w przedziale sterowniczym wagonu znajduje się telefon służący do porozumiewania się obsługi między sobą.
Wagon wyposażony jest w samoczynny hamulec powietrzny typu Hildebrand Knorr, w hamulec powietrzny bezpośrednio działający oraz hamulec ręczny. Najkrótsza droga hamowania wagonu obciążonego z maksymalnej szybkości na równym odcinku wynosi około 700 m.
Eksploatacja.
Spalinowe wagony silnikowe typu SN61 były przeznaczone do obsługi pociągów podmiejskich i szybkich ekspresów. W Polsce w latach 70. prowadziły pociągi ekspresowe w tym m.in. "Tatry" z Warszawy do Zakopanego. Wraz z postępującą elektryfikacją sieci PKP wagony serii SN61 przejęły obsługę pociągów w ruchu lokalnym głównie w dawnej Dyrekcji Gdańskiej i Szczecińskiej. W latach 1976 i 1985 dwa wagony SN61-170 i SN61-537 przystosowano do prac rewizyjnych przy konserwacji sieci trakcyjnej i oznaczono nową serią SR61.
Ostatecznie wagony SN61 wycofano z planowej eksploatacji na początku lat 90. XX wieku. Dwa egzemplarze (SN61-168 i SN61-183) pozostawiono w stanie czynnym. Wagon SN61-168 zbudowany w roku 1971 znajduje się w zbiorach Skansenu taboru kolejowego w Chabówce, natomiast SN61-183 z roku 1972 stacjonuje w Szczecinie (nabyty w 2010 r. przez województwo zachodniopomorskie). Oba pojazdy są w pełni sprawne. Uczestniczą one w przejazdach okolicznościowych. Dwa SN61 (SN61-549 i SN61-86) znajdują się w skansenie w Kościerzynie, a jeden (mocno zniszczony) w Muzeum Przemysłu i Kolejnictwa na Śląsku w Jaworzynie Śląskiej.

</doc>
<doc id="699072" url="https://pl.wikipedia.org/wiki?curid=699072" title="Hrabia Peel">
Hrabia Peel

Informacje ogólne.
Baroneci Peel of Clanfield
"7. baronetem został 2. hrabia Peel"
Wicehrabiowie Peel 1. kreacji (parostwo Zjednoczonego Królestwa)
Wicehrabiowie Peel 1. kreacji (parostwo Zjednoczonego Królestwa)
Następca 3. hrabiego Peel: Ashton Robert Gerard Peel, wicehrabia Clanfield

</doc>
<doc id="699074" url="https://pl.wikipedia.org/wiki?curid=699074" title="William James Robert Peel, 3. hrabia Peel">
William James Robert Peel, 3. hrabia Peel



</doc>
<doc id="699075" url="https://pl.wikipedia.org/wiki?curid=699075" title="Zbiornik nasienny">
Zbiornik nasienny

Zbiornik nasienny, spermateka (łac. "spermatheca", "receptaculum seminis") – narząd żeńskiego układu rozrodczego lub żeńskiej części obojnaczego układu rozrodczego, występujący u wielu grup zwierząt (m.in. płazińców, mięczaków, pierścienic i stawonogów).
Spermateka służy przechowywaniu nasienia po kopulacji lub zaplemnieniu, zwykle przez dłuższy czas. Zbiornik ten często wyposażony jest w gruczoły produkujące wydzielinę podtrzymującą aktywność i żywotność plemników. Dzięki temu rozwiązaniu mogą być one wykorzystywane do zapładniania komórek jajowych na długo po kopulacji.
U owadów spermateki mogą być pojedyncze, parzyste lub występować w większej liczbie. Mają pochodzenie ektodermalne i są zbudowane z nabłonka cylindrycznego i komórek gruczołowych, które mogą być skupione w gruczoł spermatekalny. Ich wydzielina nie tylko utrzymuje plemniki przy życiu, ale także może je przyciągać chemicznie.
U matek pszczelich pszczoły miodnej zbiornik nasienny leży w górnej części pochwy, jest kulisty, połączony z pochwą krótkim przewodem, do którego spływa wydzielina gruczołów znajdujących się na zewnątrz zbiornika, odżywiająca plemniki.

</doc>
<doc id="699076" url="https://pl.wikipedia.org/wiki?curid=699076" title="Casanova">
Casanova



</doc>
<doc id="699078" url="https://pl.wikipedia.org/wiki?curid=699078" title="Nadja Benaissa">
Nadja Benaissa

Nadja Benaissa (ur. 26 kwietnia 1982 we Frankfurcie nad Menem) – niemiecka piosenkarka pochodzenia marokańsko-serbsko-niemieckiego.
W wieku 14 lat, jak sama przyznała, była uzależniona od narkotyków. W wieku 16 lat zaszła w ciążę. Podczas badania krwi w trakcie trwania ciąży w wieku 17 lat dowiedziała się, że jest nosicielką HIV. W 2000 w wyniku castingu telewizji RTL 2 weszła w skład girlsbandu No Angels, w którym występowała do jego rozwiązania w 2003. W 2006 wydała solowy album "Schritt Für Schritt". W 2007 zespół został reaktywowany.
11 kwietnia 2009 Nadja Benaissa została aresztowana we Frankfurcie przez niemiecką policję, przed swoim solowym występem, pod zarzutami zakażenia trzech mężczyzn wirusem HIV. Spędziła następnie 10 dni w areszcie śledczym, po czym wyszła na wolność. W połowie sierpnia 2010 przyznała przed sądem w Darmstadt, że uprawiała seks bez zabezpieczeń, mimo że wiedziała, iż jest nosicielką wirusa HIV. Jest oskarżona o "niebezpieczne uszkodzenie ciała". W latach 2004 i 2006 uprawiała seks bez zabezpieczeń z trzema mężczyznami, których wcześniej nie poinformowała o tym, że jest nosicielką. W 2004 roku co najmniej jeden z nich zakaził się wirusem HIV. Groziło jej od 6 miesięcy do 10 lat pozbawienia wolności. Ostatecznie 26 sierpnia 2010 została skazana na dwa lata w zawieszeniu i odpracowanie 300 godzin społecznie. Piosenkarka nie ukrywała faktu zatajenia swojej choroby tłumacząc swoją postawę troską o córkę i karierę zespołu. Piosenkarka odmówiła przyznania się do zamiaru zakażenia wirusem twierdząc, że została poinformowana przez lekarzy, że prawdopodobieństwo zarażenia się wynosi praktycznie zero

</doc>
<doc id="699083" url="https://pl.wikipedia.org/wiki?curid=699083" title="Lucy Knight">
Lucy Knight

Lucy Knight – fikcyjna postać grana przez aktorkę Kellie Martin w amerykańskim serialu telewizyjnym (sezon 5 i 6; 1998–2000) "Emergency Room" (polski tytuł "Ostry dyżur").
Lucy Knight była studentką medycyny. Pracowała w chicagowskim szpitalu County General Hospital. Została zaatakowana, w walentynki 14 lutego 2000, przez chorego na schizofrenię pacjenta (została wielokrotnie ugodzona nożem). Wraz z nią został ranny dr John Carter (Noah Wyle). W trakcie ataku w szpitalu odbywała się zabawa walentynkowa, grała głośna muzyka i nikt nie słyszał całego zdarzenia. Lucy i dr Carter zostali znalezieni przez dr Kerry Weaver (Laura Innes). Próbę jej ratowania podjęli lekarze Elizabeth Corday (Alex Kingston) i Robert Romano (Paul McCrane). Jej stan ustabilizowano, ale na krótko. Bardzo szybko pojawiły się komplikacje, podjęto się operacji. Lucy zmarła (w wyniku odniesionych ran) na stole operacyjnym o 2:56 (15 lutego 2000). Cartera uratowano.
Do szpitala po jej rzeczy przyszła matka, Barbara Knight. Kobieta rozmawiała z Carterem. W trakcie rozmowy zadała mu pytanie, czy ugodzenie nożem boli. Carter, chcąc oszczędzić jej jeszcze większego cierpienia, powiedział, że nie boli. Miał później z powodu tego kłamstwa wyrzuty sumienia.
Aktorka opuściła serial, żeby dokończyć studia (w zakresie historii sztuki) na Uniwersytecie Yale, które kilkakrotnie przerywała, żeby zagrać w serialu "Ostry dyżur".

</doc>
<doc id="699085" url="https://pl.wikipedia.org/wiki?curid=699085" title="Ajax Kapsztad">
Ajax Kapsztad

Ajax Cape Town Football Club – klub satelicki Ajaxu Amsterdam w Kapsztadzie, Południowa Afryka. Założony został w 1999 w wyniku połączenia klubów Seven Stars i Cape Town Spurs.

</doc>
<doc id="699087" url="https://pl.wikipedia.org/wiki?curid=699087" title="Astrocyt">
Astrocyt

Astrocyty, komórki gwiaździste, glej gwiaździsty – największe (8–15 μm) komórki glejowe, charakteryzujące się nieregularnym kształtem, posiadające wypustki rozgałęziające się we wszystkich kierunkach. Występują w ośrodkowym układzie nerwowym. Pełnią wiele funkcji, m.in.: uczestniczą przekaźnictwie nerwowym, przemianach amoniaku i kreatyny, procesach regeneracji oraz fagocytozy, a także tworzą barierę krew-mózg
Astrocyty komunikują się też między sobą i z neuronami – wydzielają oraz wychwytują neuroprzekaźniki (odebrane sygnały są przekazywane wewnątrz astrocytów za pomocą szybkich zmian stężenia jonów wapnia). Wypustki astrocytów otaczają synapsy neuronów i wpływają na przekazywanie sygnału przez synapsę między neuronami. W zniszczonych rejonach mózgu, jeżeli ubytek tkanki nie jest duży, tworzą tzw. blizny glejowe. Podstawą uczenia się i pamięci jest tworzenie sieci neuronów o długotrwale wzmocnionym przewodnictwie synaptycznym, dlatego astrocyty wpływają na uczenie się i pamięć.
Wyróżnia się dwa typy astrocytów:
Zaawansowane astrocyty człowieka.
Na poziomie komórkowym największa różnica pomiędzy korą mózgu człowieka i myszy występuje między astrocytami: ludzkie mają około 20 razy większą objętość i znacznie bardziej skomplikowane kształty. Wyjątkową formą dla naczelnych są astrocyty z długimi wypustkami przechodzącymi przez kilka warstw kory mózgowej. Gdy ludzkie astrocyty wszczepiono eksperymentalnie do mózgu myszy, spowodowało to szybsze jej uczenie się.

</doc>
<doc id="699088" url="https://pl.wikipedia.org/wiki?curid=699088" title="Trzęsidłowce">
Trzęsidłowce

Trzęsidłowce (Nostocales) – rząd sinic. Trychomy 1 rzędu mają rozgałęzienia pozorne lub nie mają żadnych rozgałęzień. Okryte są pochwą.
Występują zarodniki nieprzetrwalne (wszystkie rodzaje spor, w tym hormogonia) i przetrwalne czyli akinety.
W przeciwieństwie do niektórych innych tradycyjnie wyróżnianych grup sinic, badania molekularne wykazują, że "Nostocales" to takson monofiletyczny.
Dzięki obecności heterocyst wielu przedstawicieli jest zdolnych do diazotrofii i wzrostu w środowisku ubogim w formy azotu typowo przyswajalne dla organizmów. To z kolei jest wykorzystywane przez żyjące z nimi w symbiozie inne organizmy. Niektórzy przedstawiciele (z rodzaju trzęsidło) wchodzą w skład porostów. Inni żyją endosymbiotycznie wewnątrz sagowców, wątrobowców czy paproci. Wiązanie azotu cząsteczkowego przez "Anabaena azollae" współżyjącą z wodną paprocią "Azolla" pozwala na stosowanie tego układu jako zielonego nawozu na polach ryżowych.
Wiele (zwłaszcza z rodzaju "Anabaena") żyje w planktonie, jako glony nitkowate, nierzadko osiągając dominującą pozycję i doprowadzając do zakwitów.
Wybrani przedstawiciele:

</doc>
<doc id="699090" url="https://pl.wikipedia.org/wiki?curid=699090" title="Zamek Podskale">
Zamek Podskale

Zamek Podskale () – położony we wsi Rząsiny, w województwie dolnośląskim, w powiecie lwóweckim, w gminie Gryfów Śląski.
Opis.
Zamek znajduje się na szczycie wzniesienia (422 m n.p.m.), na skale wznoszącej się 25 m powyżej poziomu terenu. Dwuczłonowe założenie (zamek górny i dolny) zajmuje skaliste wzgórze. Na szczycie znajduje się plateau o szer. ok. 7 m, gdzie zachował się fragment muru obwodowego i budynku. Na terenie dolnego zamku zachowały się relikty sklepionej piwnicy. Zamek wzniesiony został z łamanego kamienia.
Historia.
Od 1367 r. wzmiankowane są dobra rodziny von Talkenberg (braca Reintsche i Mikołaja) w Rząsinach ("Wolkersdorf"). W 1372 r. powiększyli swój majątek, kupując od Marithe von Wachaw jej dziedzictwo na terenie wsi. W latach 1385-1387 r. jedynym odnotowywanym posiadaczem tutejszych dóbr jest Mikołaj von Talkenberg. 
Według tradycji warownię wzniósł w 1207 r. piastowski książę Henryk Brodaty dla obrony granicy od strony Czech. Burgrabiami lub wójtami zamku mieli być ówcześnie Talkenbergowie. W momencie inkorporacji księstwa świdnicko-jaworskiego do Korony czeskiej w 1368 r., mieli oni wejść w posiadanie zamku przez zasiedzenie. Inna wersja podaje, że Talkenbergowie zbudowali zamek w XIV w. i przenieśli się do niego z pobliskiej warowni w Gradówku (Pirszyn). Właściciele zamku Podskale odgrywali ważną rolę w latach 1468-1478 jako przeciwnicy Wrocławia i Macieja Korwina. Z tej racji podejmowali walkę partyzancką, polegającą m.in. na atakach na kupców wrocławskich. Warownia miała być zniszczona jako siedziba rycerza rabusia Bernarda Talkenberga w 1476 r. Dokonać tego miała, przy użyciu broni palnej (podminowanie) koalicja wojsk, w których skład wchodziły oddziały Macieja Korwina pod wodzą Jerzego Steina, mieszczanie lwóweccy i związek sześciu miast łużyckich, dopomogli w tym górnicy z Kowar, którzy wydrążyli podkop. Według innej wersji zamek miał być oblężony i zdobyty w 1478 r. przez Jana Zelenego w trakcie karnej ekspedycji wojsk węgierskich przeciwko zbuntowanym zamkom na południu Śląska. W 1479 r. Maciej Korwin obdarował miasto Lwówek wsią Rząsiny i ruinami zamku. W 1490 roku nową siedzibę w środkowej części wsi wzniósł Krzysztof Talkenberg, została jednak opuszczona przez jego syna Rumpolda, który przeniósł się do Płakowic. W 1818 r. jego relikty zamku zostały częściowo rozebrane i użyte przy budowie drogi, a w 1830 r. zabezpieczone. 
Na pamiątkę pierwszego zburzenia zamku we wsi Rząsiny codziennie o 9 rano bił dzwon. Ostatnim właścicielem przed II wojną światową był Hintz z Winckel.

</doc>
<doc id="699091" url="https://pl.wikipedia.org/wiki?curid=699091" title="Oligodendrocyt">
Oligodendrocyt

Oligodendrocyty – komórki gleju formujące osłonki mielinowe w centralnym układzie nerwowym. 
Nazwa oligodendrocytów została pierwszy raz wprowadzona przez Pío del Río-Hortegę (1882–1954). Oligodendrocyty znane są głównie ze względu na zdolność formowania osłonek mielinowych w ośrodkowym układzie nerwowym. W procesie mielinizacji liczne wypustki oligodendrocytów w wyniku kontaktu z aksonem zaczynają obwijać go swoją błoną komórkową w postaci spiralnych zwojów, tworząc w ten sposób osłonkę mielinową. Jeden oligodendrocyt osłania fragmenty aksonów kilku komórek, w przeciwieństwie do lemocytu (odpowiednika oligodentrocytu w obwodowym układzie nerwowym), który na ogół wytwarza osłonkę mielinową dookoła jednego włókna nerwowego. Liczba osłonek tworzonych przez jedną komórkę oligodendrocytu waha się, w zależności od rejonu centralnego układu nerwowego, od 40 w nerwie wzrokowym szczura do pojedynczej osłonki na mocno zmielinizowanych szlakach rdzeniowych w rdzeniu kręgowym kota.
Podczas rozwoju rdzenia kręgowego, komórki prekursorowe dla oligodendrocytów (ang. "oligodendrocyte precursor cells" – OPCs) wywodzą się głównie z brzusznej (ang. "ventral") części cewki nerwowej (ang. "neural tube"). W wyniku antagonistycznego działania czynników tj. Shh (ang. "sonic hedgehog") oraz wybranych białek z rodziny BMP (ang. "bone morphogenic proteins") dochodzi do różnicowania się oligodendrocytów, które następnie kolonizują białą substancję (ang. "white matter"). Dodatkowo do brzusznej populacji oligodendrocytów, powstaje grupa oligodendrocytów generowanych w centralnej części oraz grzbietowej stronie rdzenia kręgowego. Komórki prekursorowe dla oligodendrocytów pozostają rozsiane w centralnym układzie nerwowym stanowiąc pulę komórek uczestniczącą w odnawianiu puli dorosłych oligodendrocytów. Licznie prezentowane w okresie postmitotycznym w centralnym układzie nerwowym, oznaczane poprzez ekspresje specyficznego markera – NG2 – przez wielu badaczy brane są za osobną grupę gleju, zwaną polidendrocytami. 
W wyniku uszkodzenia centralnego układu nerwowego, jak również w wyniku chorób neurodegeneracyjnych, dochodzi także do degeneracji i śmierci oligodendrocytów. 
Oligodendrocyty eksprymują na swojej powierzchni serie charakterystycznych białek – Nogo-A, MAG, OMgp i inne – które wiązane są silnie z ich hamującymi właściwościami na wzrost zakończeń nerwowych po uszkodzeniu. Teza ta jednak stoi przed wyzwaniem rzuconym przez grupę prof. Schwaba pokazującą nagły i silny wzrost zakończeń nerwowych wzdłuż zmielinizowanych szlaków nerwowych nie tworzących rozgałęzień do sąsiadujących szlaków. Nazwano to z angielskiego "guard rail" poprzez negatywną stymulację. Co więcej, ostatnie badania in vivo sugerują, że MAG, komponent mieliny uznawany za inhibitor wzrostu, w rzeczywistości wzmaga wzrost zakończeń nerwowych.

</doc>
<doc id="699093" url="https://pl.wikipedia.org/wiki?curid=699093" title="Sex shop">
Sex shop

Sex shop (rzadko nazywany erotic shop) – sklep z akcesoriami erotycznymi, pornograficznymi i seksualnymi. Można w nim kupić m.in. prezerwatywy, wibratory, bieliznę erotyczną, wydawnictwa pornograficzne, zabawki seksualne, kalendarze pornograficzne, hentai (pornograficzno-erotyczne mangi i anime), filmy erotyczne, gry erotyczne (PC i TV) itp.

</doc>
<doc id="699094" url="https://pl.wikipedia.org/wiki?curid=699094" title="Stróże (stacja kolejowa)">
Stróże (stacja kolejowa)

Stróże – stacja kolejowa w Stróżach, w województwie małopolskim, w Polsce.
W Stróżach rozpoczyna się linia dwutorowa na trasie 96 Tarnów – Leluchów (w kierunku Grybowa). W linię jednotorową przechodzi ponownie za stacją Nowy Sącz.
Stacja Stróże jest stacją początkową linii 108.
W roku 2017 stacja obsługiwała 150–199 pasażerów na dobę.

</doc>
<doc id="699095" url="https://pl.wikipedia.org/wiki?curid=699095" title="Karen Dotrice">
Karen Dotrice

Karen Dotrice (ur. 9 listopada 1955 na Guernsey na Wyspach Normandzkich) − Brytyjska aktorka pochodząca z aktorskiej rodziny, która rozpoczęła karierę mając 9 lat jako "Jane Banks" w filmie "Mary Poppins". W 2004 otrzymała nagrodę Disney Legend.

</doc>
<doc id="699097" url="https://pl.wikipedia.org/wiki?curid=699097" title="Czynniki rażące wybuchu jądrowego">
Czynniki rażące wybuchu jądrowego



</doc>
<doc id="699111" url="https://pl.wikipedia.org/wiki?curid=699111" title="Bones">
Bones



</doc>
<doc id="699114" url="https://pl.wikipedia.org/wiki?curid=699114" title="Osiedle XV-lecia (Radom)">
Osiedle XV-lecia (Radom)

Osiedle XV-lecia – jedna z największych dzielnic Radomia, położone na północ od centrum miasta. Główne ulice: Miła, Chrobrego, Struga, Sowińskiego, Sportowa, Kusocińskiego, 25 Czerwca, Żwirki i Wigury. Dzielnica jest bardzo dobrze skomunikowana z innymi częściami miasta. Przez Osiedle XV-lecia kursują autobusy linii nr: 3, 4, 6, 7, 9, 12, 13, 16, 21, 23, 24, 26. 
W zabudowie przeważają bloki z wielkiej płyty (pierwsze bloki stawiane były z cegły m.in. przy ulicy Bema), choć na terenie dzielnicy znajduje się również osiedle domów jednorodzinnych. Do lat 50. XX wieku, w miejscu obecnego osiedla, istniała wieś Oświęcim.

</doc>
<doc id="699116" url="https://pl.wikipedia.org/wiki?curid=699116" title="Seks francuski">
Seks francuski



</doc>
<doc id="699117" url="https://pl.wikipedia.org/wiki?curid=699117" title="Kościół Podwyższenia Krzyża Świętego w Kole">
Kościół Podwyższenia Krzyża Świętego w Kole

Kościół Podwyższenia Krzyża Świętego w Kole – świątynia rzymskokatolicka w Kole, na terenie osiedla Stare Miasto. Najstarszy kościół w mieście, wybudowany w stylu gotyckim na przełomie XIV i XV wieku. Z racji wieku oraz znaczenia nazywany kościołem farnym.
Historia.
Pierwsza wzmianka o kolskim kościele pojawia się w 1362 roku w dokumencie lokacyjnym miasta wystawionym przez Kazimierza Wielkiego. Według niektórych historyków wcześniej w mieście istniała kaplica, ufundowana prawdopodobnie przez zakon krzyżacki na początku XIII wieku. 
Według Michała Rawity Witanowskiego jest to najstarsza dotacja katedry metropolitalnej gnieźnieńskiej, fundowana jeszcze w XIII wieku. Pierwotnie była to najprawdopodobniej mała kaplica należąca do parafii w Kościelcu. Według niektórych źródeł najstarszą, zachowaną częścią kościoła jest prezbiterium, będące fragmentem pierwotnego, murowanego kościoła z XIII wieku. Z końca XIV wieku pochodzi nawa główna oraz nawy boczne kościoła. 
Według Michała Rawity Witanowskiego kościół został konsekrowany w 1409 roku pod wezwaniem Podwyższenia Krzyża Świętego oraz św. Katarzyny i św. Doroty. 12 stycznia 1451 roku w świątyni miała miejsce konsekracja ks. Jana Gruszczyńskiego na biskupa kujawsko-pomorskiego. 
23 listopada 1470 roku król Kazimierz IV Jagiellończyk wydał przywilej zezwalający na powołanie przy kościele farnym kolegium mansjonarzy, którego fundatorem był Jan Hińcza z Rogowa. W 1478 roku władze miasta ufundowały przy farze altarię. W 1494 roku kolscy mansjonarze otrzymali od Fryderyka Jagiellończyka przywilej posiadania własnego domu. Mansjonarze prowadzili przy kolskiej świątyni szkołę, a opiekowali się także Bractwem Literackim. W 1521 roku kolska parafia obejmowała 8 wsi, a proboszcz posiadał także place w Zdunach i ogrody w Bliznej. 
Na początku XVI wieku do korpusu nawowego dobudowano od południa kaplicę Matki Bożej Nieustającej Pomocy, z fundacji Jarosława Jana Sokołowskiego z Wrzący Wielkiej, pod kaplicą znajdowały się grobowce rodzinne. W 1540 roku do kolskiej parafii także kościółek św. Wawrzyńca na cmentarzu w Kole, a w 1522 roku do parafii włączono także parafię w Kościelcu. Do parafii należał także ufundowany w 1419 roku kościół Świętego Ducha.
W 1608 roku w kościele istniało siedem, a pod koniec XVII wieku dwanaście ołtarzy. W XVII wieku proboszcz kolski utrzymywał się głównie z tzw. dziesięciny wytyczne oraz z folwarku bylickiego.
W 1775 roku fara uległa uszkodzeniu podczas pożaru miasta. Około 1791 roku w kościele istniało 8 ołtarzy, „schowek na archiwum” oraz skarbiec. Kościół posiadał także drewnianą ambonę w nawie głównej. Według wizytacji w 1798 roku kolscy mansjonarze posiadali trzy budynki położone pomiędzy farą a klasztorem bernardynów, które w 1811 roku przejął proboszcz kolski. 11 grudnia 1818 roku na mocy bulli "Ex imposita Nobis" papieża Piusa VII utworzono diecezję kujawsko-kaliską, do której włączony został kościół wraz z parafią. 
Na początku XIX wieku podjęto starania o przeprowadzenie gruntownego remontu świątyni. W 1819 roku ówczesny proboszcz ks. Szremowicz sprzedał na ten cel srebra ze zbiorów parafialnych. Do prac remontowych przystąpiono w 1826 roku. Podczas remontu wnętrze kościoła rozdzielono dwoma szeregami filarów. Koszt planowanego remontu wynosił 4929 złotych. W 1846 roku do kościoła przeniesiono wyposażenie z rozebranego kościoła św. Ducha, a w 1849 roku wybudowano dzwonnicę. 
Gruntowne prace remontowe wewnątrz świątyni rozpoczęły się w 1863 roku i trwały do 1895 roku, kiedy proboszczem był ks. Edward Narkiewicz. Według jego sugestii powstała polichromia autorstwa Wincentego Strubińskiego. Założono także sklepienia w suficie nad nawą główną oraz od strony zachodniej dobudowano neogotycką kruchtę. 
Zwieńczeniem wszystkich prac remontowych była rekonsekracja kościoła pod wezwaniem Podwyższenia Krzyża Świętego, której 23 czerwca 1895 roku dokonał biskup kujawsko-kaliski Aleksander Kazimierz Bereśniewicz. Równocześnie poświęcono odnowiony gotycki nagrobek starosty kolskiego Jana z Garbowa i sakramentarium. W styczniu 1901 roku powstał nowy ołtarz w kaplicy NMP Częstochowskiej, odnowiono również ambonę. Na wiosnę 1901 roku odnowiono barokowy ołtarz w kaplicy NMP Nieustającej Pomocy, umieszczono w nim również sprowadzony z Rzymu obraz. W 1902 roku ułożono na kościele nowe dachówki oraz przelano nowy dzwon o wadze 131 funtów. W marcu 1904 roku w kościele zainstalowano nowe organy, a stare zostały sprzedane do Osieka Wielkiego. W czerwcu 1905 roku kościół otoczono nowym parkanem.
21 października 1917 roku w północną ścianę kościoła farnego wmurowano i poświęcono pamiątkową tablicę upamiętniającą setną rocznicę śmierci Tadeusza Kościuszki. W 1933 roku wybudowano w sąsiedztwie świątyni budynek domu parafialnego – jako wotum Roku Świętego. Przed 1939 rokiem, z inicjatywy proboszcza ks. Józefa Mężnickiego wyłączono z ruchu ulicę oddzielającą kościół od plebanii. W czasie II wojny światowej niemiecki okupant zorganizował w kościele magazyn odzieży zabranej Żydom, wywożonym głównie do pobliskiego obozu zagłady Kulmhof w Chełmnie nad Nerem. Dzięki ofiarności organisty Henryka Berczyńskiego udało się zachować księgi parafialne i naczynia liturgiczne. 
Podczas okupacji niemieckiej kościół został ograbiony, poważnie uszkodzono również dach. W 1945 roku na stacji kolejowej w Ponętowie odnaleziono wywiezione z kościoła rzeźby, które następnie powróciły do świątyni. Gotycką monstrancję odnaleziono w kupie gruzu obok kościoła, w krótkim czasie odbudowano dzwonnicę i umieszczono w niej pozostawione w kościele dzwony.
W latach 1945–1948 proboszczem był ks. Bogumił Kasprzak, który przy hojnym wsparciu parafian zdołał pokryć dachówką prezbiterium, wybudować dzwonnicę, umeblować zakrystię, urządzić obejście wokół świątyni oraz pomalować kaplicę cmentarną. Przed wejściem do Domu Parafialnego ustawił figurę Świętego Józefa z Dzieciątkiem. 5 lutego 1949 r. świątynię po raz pierwszy nawiedził arcybiskup gnieźnieński i warszawski Stefan Wyszyński. Do 1952 r. kolejny proboszcz ks. Stanisław Śmietanko zdołał w zaledwie w niewielkim stopniu odrestaurować dach na kościele parafialnym. Ponadto w sposób prowizoryczny zabezpieczył obejście świątyni oraz wyrównał zgruzowany przykościelny parking. Niewielkie środki finansowe pozwoliły jeszcze dokonać radiofonizacji świątyni oraz, w porozumieniu z konserwatorem zabytków, odnowić wiekowy obraz Matki Bożej Pocieszenia. 5 lutego 1949 r. gościł na plebanii arcybiskupa Stefana Wyszyńskiego, który w Kole zatrzymał się na nocleg.
Pierwszą z pilnych prac, z jakimi musiał się zmierzyć ks. Julian Olejnik, była konieczna i bardzo pilna gruntowna renowacja dachu nad nawą główną świątyni. Podczas silnego wiatru jej elementy odrywały się i spadały na chodnik wokół kościoła, stanowiąc zagrożenie dla wiernych udających się na nabożeństwa. Władze miejskie groziły wręcz zamknięciem świątyni parafialnej ze względów bezpieczeństwa. Podjęto się także naprawienia mocno uszkodzonych gotyckich szczytów kościoła. W tym celu konieczne było uzyskanie oryginalnych cegieł, które przeniesiono z ruin zamku. W kościele planowano zainstalować centralne ogrzewanie, z powodu braku środków przedsięwzięcie nie zostało jednak zrealizowane. 16 czerwca 1963 roku biskup włocławski Antoni Pawłowski w kościele udzielił święceń prezbiteratu czterem diakonom pochodzącym z okolic Koła.
Kolejny proboszcz, ks. Stanisław Piotrowski prowadził szereg prac konserwatorskich przy sterczynach na szczytach świątyni. Wiele czasu zajęło wykonanie tynków uzupełniających po renowacji murów zewnętrznych, na które zużyto ponad siedem tysięcy sztuk gotyckiej cegły. Nie udało mu się tylko wykonać nowej polichromii wewnątrz świątyni, bowiem wobec oporu ze strony grupy parafian, konserwator zabytków nakazał zachować oryginalne malowidła z końca XIX wieku.
21 maja 1968 roku w Domu Parafialnym z maturzystami spotkał się ks. kardynał Stefan Wyszyński. Podczas spotkania wręczył uczniom świadectwa ukończenia nauki religii. Także cmentarny odpust Przemienienia Pańskiego w 1970 r. swoją obecnością zaszczycił bp Kazimierz Majdański oraz towarzyszący mu bp . W kolejnym roku do fary przybyli także biskupi – Władysław Rubin z Rzymu oraz Bronisław Dąbrowski – sekretarz Konferencji Episkopatu Polski.
W latach 1971–1986 ówczesny proboszcz ks. Serafin Opałko przeprowadził kolejny duży remont świątyni. W 1985 roku dokonano renowacji polichromii pochodzącej z końca XIX wieku. Odnowione ściany, zarówno pod względem kolorystyki i wzorów, wiernie oddawały pierwotną formę. Na przełomie 1976 i 1977 roku w kościele zainstalowano nowe witraże, wykonane według projektu artysty Zdzisława Kuligowskiego z Torunia. Ufundował i poświęcił nowy ołtarz – przystosowany do sprawowania liturgii po reformie soboru watykańskiego II. 
Od 1997 r., z inicjatywy ks. Józefa Wronkiewicza, wykonano wiele kolejnych renowacji. Uzupełniono brakujące odcinki chodnika procesyjnego wokół świątyni, wymieniono konstrukcję więźby dachowej i położono nową, specjalną dachówkę na całym kościele wraz z obróbką blacharską w miedzi. Następnie przemurowano sygnaturkę i naprawiono zniszczone zwieńczenia i szczyty kościoła. Przeprowadzono też czyszczenie i konserwację murów zewnętrznych. W 2002 r. przeprowadzono generalny remont organów oraz wyremontowano i przebudowano budynek plebanii. W 2006 r. wyposażenie prezbiterium wymieniono na marmurowe, a 25 lutego 2007 r. biskup włocławski Wiesław Mering z biskupem seniorem Czesławem Lewandowskim dokonali uroczystej konsekracji ołtarza oraz poświęcenia ambony i miejsca przewodniczenia. W kolejnych latach wymurowano obok kościoła – nową dzwonnicę. 4 kwietnia 2016 r. metropolita lwowski abp Mieczysław Mokrzycki zainstalował w kościele relikwie I stopnia św. Jana Pawła II. 4 kwietnia 2017 roku do kościoła zostały wprowadzone relikwie bł. ks. Jerzego Popiełuszki. W 2017 roku do ołtarza głównego powrócił po renowacji obraz "Znalezienie Krzyża Świętego" z 1899 roku autorstwa Henryka Piątkowskiego.
Architektura.
Kościół Podwyższenia Krzyża Świętego zbudowany jest z czerwonej cegły w stylu gotyckim. Korpus świątyni jest trzynawowy, halowy, z węższym i nieco niższym prostokątnym prezbiterium. Kościół jest z zewnątrz oskarpowany. Posiada dwuspadowy dach pokryty dachówką, tylko nad zakrystią – blachą. Szczyt prezbiterium ozdobiony jest sterczynami, tynkowanymi wnękami oraz okrągłymi prześwitami. Świątynia nie posiada wieży, jedynie niewielkich rozmiarów sygnaturkę w szczycie nawy głównej. Sklepienia w nawach i bocznych kaplicach mają konstrukcję krzyżowo-żebrową, a w prezbiterium – gwiaździstą.
Z zewnątrz na wschodniej ścianie prezbiterium zawieszony został krucyfiks z XIX wieku. Do kościoła prowadzą drzwi ze stali, wykonane na początku XX wieku w stylu neogotyckim.
Wystrój wnętrza.
Prezbiterium.
Najstarsza część świątyni. W części centralnej znajduje się drewniany ołtarz główny. Sufit ozdobiony został oryginalnym gotyckim sklepieniem gwiaździstym. Witraże w oknach przedstawiają sceny z życia Matki Bożej. Podłoga pokryta jest nową marmurową posadzką.
Pochodzi z końca XIX wieku. Zbudowany jest z ciemnego drewna, w stylu neogotyckim. Posiada wymiary: 8 m wysokości i 10 m szerokości. W jego centralnej części znajduje się krucyfiks pochodzący z XVIII wieku z licznymi wotami świadczącymi o wiekowości kultu Męki Pańskiej w świątyni. Za pomocą mechanizmu zamontowanego w 2017 r., krucyfiks jest zasłaniany obrazem "Znalezienie Krzyża Świętego" z 1899 r. autorstwa Henryka Piątkowskiego. Po obu stronach ołtarza przedstawione są postacie świętych – po lewej stronie umieszczone są figury św. Stanisława Kostki i św. Floriana, z kolei po prawej stronie znajdują się rzeźby św. Kazimierza Królewicza i św. Stanisława Biskupa – błędnie przedstawionego ubranego w paliusz.
Znajduje się we wnęce w północnej ścianie. Wykonana została na początku XX wieku z piaskowca. Nie posiada wyraźnych cech stylowych. Przedstawia postać bł. Bogumiła – patrona miasta Koła.
Nawa główna.
Największa halowa część świątyni rozdzielona od prezbiterium łukiem tęczowym. Nawa w XIX wieku została przedzielona potężnymi filarami. Sklepienia okien ozdobione są motywami roślinnymi i sylwetkami aniołów, natomiast witraże przedstawiają sceny związane z krzyżem i jego historią. Sklepienie sufitu ozdabiają sceny z życia Jezusa Chrystusa.
Najstarszy zachowany zabytek w świątyni. Wykonany w stylu gotyckim z piaskowca po 1454 r. Przedstawia prymitywnie wyrytą postać rycerza w postawie stojącej, odzianego w zbroję, na jego głowie znajduje się hełm zakrywający całą głowę z wyciętym otworem na oczy. Rycerz jest jedną ręką wsparty na mieczu, drugą przytrzymuje tarczę z herbem Sulima. W bordiurze płyty pozostały jeszcze fragmenty łacińskich napisów: "iacet magnificus ac, generosus dic, capit, colnesis".
Wykonane zostało w stylu późnorenesansowym w XVI wieku. Znajduje się pomiędzy dwoma bogato zdobionymi półkolumnami; przedstawia wyobrażenie Ducha Świętego, wyrażone wizerunkiem gołębicy. Po jego bokach znajdują się popiersia świętych biskupów Stanisława i Wojciecha.
Umieszczona jest na jednym z północnych filarów w nawie głównej. Zarówno jej korpus, jak i balustrada są rzeźbione ażurowymi motywami roślinnymi. Nad amboną znajduje się baldachim ośmioboczny, zwieńczony wieżyczkami.
Neogotycki, drewniany, pochodzący z XIX wieku. W części środkowej znajduje się postać Jezusa Bolesnego, któremu towarzyszą święci Roch i Walenty. W zwieńczeniu ołtarza mieści się postać Świętego Józefa z Dzieciątkiem.
W stylu neogotyckim, drewniany, pochodzący z XIX wieku. W niszy centralnej znajduje się figura Matki Bożej, po bokach znajdują się rzeźby świętych Wawrzyńca i Kazimierza Królewicza.
Umieszczony na chórze, naprzeciwko ołtarza głównego. Szafa zawierająca prospekt została podzielona na siedem części, najwyższe i największe piszczałki znajdują się w części środkowej. Pola piszczałkowe zakończone są u góry ostrymi trójlistnymi łukami. Całość zdobiona jest złotem.
Kaplica Najświętszej Maryi Panny Nieustającej Pomocy.
Pochodzi z XVI wieku. Zlokalizowana jest z południowej strony świątyni. Znajduje się tutaj barokowy ołtarz z obrazem Matki Bożej. Na ścianach znajduje się polichromia, w której przeważają motywy roślinne i różańcowe. Przy wejściu do kaplicy znajdują się okrągłe malowidła ścienne, przedstawiają postacie ewangelistów Łukasza i Jana.
Kaplica Najświętszej Maryi Panny Częstochowskiej.
Znajduje się naprzeciwko kaplicy Najświętszej Maryi Panny Nieustającej Pomocy, przylega do nawy od strony północnej. Ołtarz wykonany został w stylu neogotyckim – z kopią obrazu Matki Bożej Częstochowskiej. Obrazowi towarzyszą stojące po bokach figury świętych Kryspina i Kryspiniana. Po prawej stronie umieszczona jest szafka na oleje z herbem Nałęcz z 1809 r.
Na ścianach kaplicy znajdują się herby województw I Rzeczypospolitej; obok tych herbów znajdują się także herb Polski i herb Koła, błędnie przedstawiony jako czerwony młyn o dwóch wieżach zwieńczonych czarnymi spiczastymi dachami, ze złotym kołem o pięciu szprychach, w błękitnej tarczy. Nad wejściem do kaplicy znajdują się malowidła z wizerunkami ewangelistów Mateusza i Marka.
Kruchta.
Została dobudowana w stylu neogotyckim w drugiej połowie XIX wieku. Do nawy głównej przylega od strony zachodniej. Na ścianach umieszczone są tablice poświęcone zesłańcom syberyjskim, ofiarom zbrodni katyńskiej, proboszczowi ks. kanonikowi Józefowi Mężnickiemu oraz lokalnemu społecznikowi Czesławowi Freudenreichowi.
Znajdują się w ścianie północnej i południowej kruchty. Wykonane zostały w stylu neogotyckim w XIX wieku z piaskowca. Są ośmioboczne, składają się z trzech części: bazy, trzonu i czaszy. Czasze kielichowe są wypełnione w środku zielonym marmurem.
Otoczenie.
Na południowej ścianie kościoła oraz kaplicy NMP Nieustającej Pomocy znajdują się liczne napisy epigraficzne z XVI i XVII wieku. Są to imiona, miejscowości, daty i inicjały. Przypuszcza się, że zostały wykonane przez odwiedzających Koło pielgrzymów – uczestników nabożeństw w świątyni.
Na północnej ścianie świątyni umieszczone zostały tablice upamiętniające: Tadeusza Kościuszkę (z 1917 r.), uczestników powstania warszawskiego, działaczy Armii Krajowej oraz proboszczów kolskich – Bogumiła Kasprzaka i Serafina Opałko.
Wokół świątyni wybudowano murowany parkan z początku XX wieku. Od strony zachodniej znajduje się budynek plebanii z XIX wieku oraz duży, pozbawiony cech stylowych, gmach Domu Parafialnego im. Stefana kardynała Wyszyńskiego, wybudowany w 1933 r. z inicjatywy ks. Józefa Mężnickiego.
Przed 2008 r. po północnej stronie kościoła przy ul. Wyszyńskiego, na miejscu poprzedniej, powstała murowana dzwonnica z trzema dzwonami: Józef, Maryja z 1957 r. i Jan Paweł. Dzwonnica została poświęcona 14 września 2008 r. przez biskupa włocławskiego Wiesława Meringa.
Parafia.
Parafia została założona prawdopodobnie pod koniec XIII wieku, druga erekcja miała miejsce w 1563 r. Od momentu powstania, do 1818 r. administracyjnie podporządkowana była archidiecezji gnieźnieńskiej. 11 grudnia 1818 r. wszedł w życie nowy podział administracji kościelnej, w wyniku którego kolska wspólnota znalazła się w diecezji kujawsko-kaliskiej, a od 1925 r. – w diecezji włocławskiej. Od 2 lutego 2015 r. jest jedną z dziewięciu parafii w dekanacie kolskim.
Od 1 lipca 2020 r. proboszczem parafii Podwyższenia Krzyża Świętego jest ks. kanonik Eugeniusz Strzech. Zamieszkuje ją 9000 osób.

</doc>
<doc id="699121" url="https://pl.wikipedia.org/wiki?curid=699121" title="Armia pancerna">
Armia pancerna

Armia pancerna - związek operacyjny wojsk lądowych składający się z kilku pancernych lub pancernych i zmechanizowanych związków taktycznych (oddziałów), organów dowodzenia i zaopatrywania. Armia pancerna przeznaczona jest do wykonywania zadań operacyjnych oraz operacyjno-strategicznych. Główną siłą uderzeniową armii pancernej są czołgi.

</doc>
<doc id="699127" url="https://pl.wikipedia.org/wiki?curid=699127" title="Shah Shujah">
Shah Shujah



</doc>
<doc id="699132" url="https://pl.wikipedia.org/wiki?curid=699132" title="Bonarka">
Bonarka



</doc>
<doc id="699134" url="https://pl.wikipedia.org/wiki?curid=699134" title="Spider-Man (serial animowany 1994)">
Spider-Man (serial animowany 1994)

Spider-Man (ang. "Spider-Man: The Animated Series") – amerykański serial animowany, który swą premierę w Stanach Zjednoczonych miał 19 listopada 1994, a ostatni odcinek wyemitowano 31 stycznia 1998. Scenariusz został napisany przez Johna Sempera Jr., a producentem było Marvel Films Animation. Jest to ekranizacja przygód jednej z postaci z komiksów Marvela – Spider-Mana. Seria ta jest powiązana z serią komiksów o nazwie "Untold Tales of Spider-man", która nawiązuje do perypetii bohatera z serialu.
Fabuła.
Serial opowiada o przygodach dziewiętnastoletniego Petera Parkera, który działa również jako Spider-Man. Historia zaczyna się, kiedy bohater posiada już swoje moce oraz pracuje na pół etatu jako fotograf w redakcji Daily Bugle w Nowym Jorku. Animacja przedstawia klasycznych wrogów Człowieka-Pająka, jak m.in.: Chameleon, Dr Octopus, Green Goblin, Hobgoblin, Hydro-Man, Lizard, Rhino, Scorpion, Shocker, Venom.
Spis odcinków.
"Osobny artykuł: Lista odcinków serialu animowanego Spider-Man (1994)."
Komiks.
W 1998 roku (zlikwidowane w 2003 roku) wydawnictwo TM-Semic wydawało magazyn "Spider-Man Serial TV", będący komiksową adaptacją serialu. Scenariusz do komiksu napisany był przez Nela Yomtova, a za rysunki odpowiedzialni byli Alex Saviuk i Rick Stasi. W magazynie oprócz komiksu znajdowały się ilustrowane lekcje języka angielskiego prowadzone przez Człowieka-pająka. Zostały wydane 4 numery czasopisma. Przedstawione historie to adaptacje odcinków: "Kraven the Hunter", "Dr. Octopus: Armed and Dangerous" oraz dwie części "The Alien Costume".
Produkcja.
Przygotowania.
Początkowo w serialu nie jest pokazane w jaki sposób Spider-Man uzyskał swoje moce. Nie pokazano tego w pierwszym odcinku, gdyż scenarzysta serialu, John Semper Jr. uznał to za zbyt oczywiste. Szczegółową historię o początkach Spider-Mana przedstawiono dopiero w odcinku "Make a Wish".
Początkowo Electro miał się nie pojawić w serialu, gdyż planowano, że razem z Sandmanem pojawią się w pełnometrażowym filmie o przygodach Spider-Mana, który miał mieć swoją premierę w 1994 roku, a reżyserii miał się podjąć James Cameron. Film nie powstał, a Electro został dodany w jednym z późniejszych odcinków, zaś Sandman nie pojawił się w ogóle będąc jedynym głównym wrogiem Spider-Mana, który nie pojawia się w serialu. Dwaj inni przeciwnicy Spider-Mana – Puma i Beetle byli rozważani do użycia w serialu.
Projekt Petera Parkera pierwotnie miał być podobny do tego z komiksów rysowanych przez Johna Romitę Sr., jednak Stan Lee chciał „uwspółcześnienia” wizerunku Petera. John Semper zaprzeczył doniesieniom, jakoby Peter Parker w serialu był wzorowany na Nicholasie Hammondzie, aktorze grającym Spider-Mana w aktorskim serialu "The Amazing Spider-Man""." Twórcy zmienili wizerunek Petera Parkera w drugim sezonie, dając zmienione ubranie celem „fajniejszego” wizerunku, a także lepszego ukrycia stroju Spider-Mana pod ubraniem.
Początkowo w serialu miał się nie pojawiać Green Goblin, a w jednej z sugestii Norman Osborn miał być Hobgoblinem. Dopiero interwencja Stana Lee sprawiła, iż pojawił się on w animacji, zaś Norman Osborn stworzył jedynie sprzęt dla Hobgoblina. Początkowo twórcy serialu chcieli, by zgodnie z komiksami najpierw pojawił się Green Goblin, potem Hobgoblin. Jednak zabawki Hobgoblina były w produkcji i jeden z producentów serialu, Avi Arad uznał, iż zabawki nieistniejącej postaci w serialu spowodują straty finansowe.
Ze względu na decyzję, by nie wprowadzać postaci Gwen Stacy, wiele zdarzeń z nią związanych zastąpiono postaciami Felicji Hardy lub Mary Jane Watson. Pierwszy występ Mary Jane w serialu oparty jest na jej początkowym występie w komiksie – "Amazing Spider-Man" #42. Wypowiada nawet podobną kwestię: „Face it tiger, you just hit the jackpot”. Semper Jr. uważał, że Spider-Man nie powinien mieć dziewczyny ani żony w serialu animowanym, stąd też wymyślił historię w której Mary Jane biorąca ślub z Peterem okazała się klonem.
W historii "Secret Wars" występują bohaterowie z pozostałych ówczesnych seriali animowanych Marvel Comics. Wszystkie postacie są rysowane tak samo, jak w innych kreskówkach. Fantastyczna Czwórka jest narysowana jednak inaczej, gdyż Semper Jr. nie lubił kreskówki "Fantastyczna Czwórka". Poza wyglądem postaci zmieniono też aktorów podkładających im głosy. Jedynie Quinton Flynn powtórzył swoją rolę jako Ludzka Pochodnia.
Jeden ze Spider-Manów występujących w dwóch ostatnich odcinkach serialu, Iron Spider noszący srebrną zbroję zamiast zwykłego kostiumu, jest wzorowany na postaci z japońskiego serialu "Spider-Man" z 1978 roku, a także na Iron Manie. Także jego osobowość jest wzorowana na Iron Manie. Gigantycznego robot należący do Iron Spidera to ukłon do tego samego serialu, gdzie Spider-Man do dyspozycji miał gigantycznego transformującego się robota o imieniu Leopardon.
W odcinku "The Sting of the Scorpion" Spider-Man odpowiadając na pytanie Jamesona porównuje się do Kleszcza, tytułowego bohatera serialu animowanego nadawanego przez Fox Kids.
Odcinek "Night of the Lizard" był pokazywany parę miesięcy wcześniej przed premierą serialu jako reklama pierwszego sezonu.
Casting.
Do roli Spider-Mana był typowany Billy Campell, jednak według producentów brzmiał zbyt dorośle. Aktor, który użyczył głosu Spider-Manowi w serialu, Christopher Daniel Barnes, użyczył później głosu Electro, Spyder-Knightowi i Villagerowi w serialu "Mega Spider-Man". Frank Gorshin był typowany do roli Hobgoblina oraz Scorpiona. Linda Gary oraz Neil Ross powtórzyli role ciocię May oraz Normana Osborna po serialu "Spider-Man" z 1981 roku. Przed serialem Neil Ross wystąpił ponownie jako Norman Osborn w "Człowieku-Pająku i jego niezwykłych przyjaciołach".
Eric Braeden miał podkładać głos postaci Herberta Landona, jednak czuł się wyjątkowo niezręcznie w powierzonej mu roli, a John Semper stwierdził, że był on zbyt „drewniany” jako Landon. Pierwotnie to David Warner podkładał głos pod Red Skulla w odcinku "Kot" z czwartego sezonu. Został on jednak zastąpiony przez Earla Boena, gdy postać Red Skulla wróciła w piątym sezonie.
Kathy Garver, podkładająca głos pod Firestar w "Człowieku-Pająku i jego niezwykłych przyjaciołach", pojawia się tutaj na kilka odcinków. Występuje jako Gila w odcinku "The Lizard King" oraz Miss America / Madeline Joyce w 5-odcinkowym "Six Forgotten Warriors".
Aktorzy podkładający głosy w oryginalnej wersji serialu animowanego "X-Men" musieli przylecieć samolotem z Kanady do Los Angeles, by zagrać w odcinkach "The Mutant Agenda" i "Mutants’ Revenge". Postać o nazwisku Lewald, która pojawia się w odcinkach "The Mutant Agenda i Mutants’ Revenge", została nazwana od jednego z twórców serialu animowanego "X-Men" – Erica Lewalda.
Stan Lee, często grający epizodyczne role w ekranizacjach komiksów Marvela, pojawił się w ostatnim odcinku serialu w roli samego siebie. Z kolei jego żona – Joan wcieliła się w postać Madame Web.
Martin Landau po tym, jak wygrał Oscara za udział w filmie "Ed Wood", stał się niedostępny do dalszego podkładania głosu pod Scorpiona. Zastąpił go Richard Moll.
Scenariusz.
Serial stał się animowanym debiutem dla kilku postaci – Beyonder, Big Wheel, Carnage, Richard Fisk, Hobgoblin, Hydro-Man, dr Ashley Kafka, Morbius, Silvermane, Scarlet Spider, Alistair Smythe, Spider Slayers, Spot, Prowler, Rocket Racer, Tombstone, Miles Warren, Venom i paru innych.
Gościnnie w serialu pojawili się inni bohaterowie Marvela: X-Men, Fantastic Four, Blade, War Machine, Iron Man, Nick Fury, Silver Sable, Abraham Whistler, Miss America, Whizzer, Punisher, Daredevil, Dr Strange, Wong i Captain America. Avengers i Hulk zostają natomiast wspomniani w odcinku "Night of the Lizard".
Kilkuczęściowe historie "Spider Wars" i "Secret Wars" oparte są na znanych z komiksów historiach "Spider-Clone Saga" oraz "Secret Wars". Odcinek "Make a Wish" powstał na podstawie komiksu "The Kid Who Collects Spider-Man" z "Amazing Spider-Man" (vol. 1) #248 (1984).
W sezonach drugim, trzecim i czwartym użyto „powieściowego systemu”, by podkreślić, że każdy sezon ma określoną tematykę:
Muzyka.
Joe Perry, gitarzysta z zespołu Aerosmith, skomponował motyw przewodni do serialu. W odcinku "The Alien Costume. Part One" zrobiono do tego odniesienie, gdy Spider-Man, testując właściwość żyjącego stroju zmieniania wyglądu, żartuje iż wygląda jak „gość z Aerosmith”.
Cenzura.
W związku zwiększonymi restrykcjami Broadcast Standards and Practices z powodu głosów o ilości przemocy w "Batman: The Animated Series i Power Rangers", a także wywiadami twórców w późniejszych latach, pojawiło się przekonanie, że poddano "Spider-Mana" silnej cenzurze, czego dowodem miały być:
Jednakże Semper Jr. obalił tę tezę, twierdząc że wówczas cenzura do animowanych produkcji była jednakowa i "Spider-Man" nie wyróżniał się szczególnie. Semper Jr. zaprzeczył też temu, jakoby to cenzura nie pozwalała Spider-Manowi atakować pięściami, twierdząc, że po rozmowach cenzorzy by się na to zgodzili, a mimo to sam był za tą regułą, gdyż według niego Spider-Man jako intelektualista stosowałby bardziej strategiczne podejście do walki.
Jednakowo w komiksie grupa superprzestępców Insidious Six nazywana była Sinister Six. Twórcy serialu dokonali tej zmiany, gdyż Fox Kids uznało, że słowo „sinister” (ang. „złowieszczy”) może być zbyt przerażające dla oglądających telewizję dzieci (w serialu "X-Men: The Animated Series" pojawia się postać znana jako Mister Sinister).
Po wydarzeniach z 11 września 2001 roku z odcinka "Day of the Chameleon" usunięto z panoramy Nowego Jorku wieże World Trade Center oraz scenę, w której helikopter rozbija się o budynek.
Anulacja.
W odcinku "Turning Point" Green Goblin porywa Mary Jane Watson na most George’a Washingtona. W wyniku walki dziewczyna zostaje wessana do innego wymiaru. Niestety, Spider-Man nie wiedział, co się z nią stało, ponieważ w momencie kiedy Mary spadała, on był odwrócony. Spowodowało to u niego błędne przeświadczenie, że dziewczyna utonęła. Dopiero pod koniec serii Spider-Man dowiedział się, że Mary Jane żyje. Mimo tego moment, w którym Spider-Man znajduje ukochaną, nigdy nie został pokazany.
Oryginalnie nie planowano zakończyć "Spider-Mana" cliffhangerem, gdyż twórcy byli przekonani, iż zrobią jeszcze jeden sezon, a oglądalność była wysoka. Powodem zakończenia serialu była wzajemna niechęć Aviego Arada i ówczesnej prezes Fox Kids, Margaret Loesch. Kiedy skończył się kontrakt na 65 odcinków, Loesch anulowała serial i zerwała współpracę z Marvel Films Animation odpowiedzialne za animację. W jednym z wywiadów John Semper powiedział, że gdyby kontynuowano serię, Mary Jane zostałaby znaleziona w dziewiętnastowiecznej Anglii, gdzie Carnage przyjąłby tożsamość Kuby Rozpruwacza. Po pokonaniu Carnage’a i powrotu z Mary Jane i Madame Web do rzeczywistości, Mary Jane miałaby przyznać Spider-Manowi, że zawsze wiedziała, że jest Peterem Parkerem, co kilkakrotnie sugerowano wcześniej w serialu.
W planach niewyprodukowanego szóstego sezonu były m.in. powrót Normana Osborna z innego wymiaru i ponowne wcielenie się w Green Goblina oraz powrót Richarda Fiska z więzienia, który miał przejąć władzę w przestępczym światku po Kingpinie i tak jak w komiksie przyjąć tożsamość Rose'a. Rose miał uczestniczyć we wrobieniu Neda Leedsa. Był w planach scenariusz, gdzie Mysterio miał sprzymierzyć się z Dormammu, a Spider-Man i Ghost Rider mieli ich powstrzymać, jednak zrezygnowano z niego po odejściu z serialu Gregga Bergera wcielającego się w rolę Mysteria.

</doc>
<doc id="699141" url="https://pl.wikipedia.org/wiki?curid=699141" title="Discoverer 27">
Discoverer 27

 Discoverer 27 – amerykański satelita wywiadowczy. Stanowił część tajnego programu CORONA. Należał do serii KH-5 tego programu. 
Start, który odbył się z kosmodromu Vandenberg, w dniu 21 lipca 1961, o godzinie 22:35 GMT, nie powiódł się. Rakieta Thor Agena B wraz z satelitą uległa samodestrukcji w sześćdziesiątej sekundzie lotu na rozkaz oficera bezpieczeństwa. Rozkaz został wydany, gdyż rakieta nabrała nieplanowanego, dużego przechyłu zagrażającego bezpieczeństwu na Ziemi. Niepowodzenie to oznaczono w katalogu COSPAR jako 1961-F07.
Satelita był własnością amerykańskiego wywiadu (dzisiejszej CIA), a zbudowała go firma Lockheed Martin.
Inne nazwy misji to: Corona 27, CORONA 9020A, KH-5 9020, Agena B 1110, FTV-1110. Oznaczeniem kapsuły powrotnej było SRV 524.

</doc>
<doc id="699142" url="https://pl.wikipedia.org/wiki?curid=699142" title="SR61">
SR61

SR61 – wagon silnikowy przebudowany SN61 i eksploatowany przez PKP do prac rewizyjnych przy konserwacji sieci trakcyjnej. Powstały 2 egzemplarze.
Konstrukcja.
Dwa egzemplarze wagonów rewizyjnych SR61 powstały w wyniku przebudów wozów serii SN61. Pierwszy pojazd SR61-001 powstał poprzez przebudowę wagonu SN61-170 wyprodukowanego w 1971 roku, który 26 stycznia 1976 został skierowany na naprawę rewizyjną zakończoną 25 lutego. Drugi SR61-002 powstał po przebudowaniu z SN61-537 (rok produkcji 1974) w 1985 roku. Konstrukcja mechaniczna wagonów pozostała niezmieniona – SR61 to wagon silnikowy, napędzany 12-cylindrowym wysokoprężnym silnikiem spalinowym systemu "Ganz-Jendrassik" (w SR61-002 powstałym z SN61-537, zastąpiony silnikiem Henschla) o mocy 500 KM przy 1250 obr./min. Na obu końcach wagon posiada stanowiska sterownicze. W wagonach zamontowano dodatkowe urządzenia służące pracom konserwacyjnym sieci trakcyjnej – m.in. pantografy. W SR61-002 zamontowano także dodatkowy reflektor na czole pojazdu. Wagony zostały także przemalowane na czerwono-biało.
Eksploatacja.
Spalinowe rewizyjne wagony silnikowe typu SR61 były przeznaczone do kontroli geometrii sieci w stosunku do osi toru. Po zakończonej naprawie wagon SR61-001 z dniem 28 lutego 1976 otrzymał przydział do lokomotywowni Gdynia Grabówek. W październiku 1976 roku w lokomotywowni Malbork nastąpiło uroczyste przekazanie kluczy przez DRKP Olsztyn do pojazdu dla DRKP Gdynia. Potem pojazd w listopadzie 1976 roku był prezentowany na stacji Warszawa Główna w obecności ówczesnego ministra komunikacji Janusza Kamińskiego. W maju 1977 roku odbyła się prezentacja SR61-001 na stacji Ustroń Polana uczestnikom konferencji "20 lat trakcji elektrycznej śląskiej DOKP". W trakcie eksploatacji SR61-001 przechodził trzy naprawy okresowe, którą dokonał MD Malbork w 1982 roku, a pozostałe dwie MD Chojnice w roku 1988 i 1991. W 1996 roku zaprzestano jego eksploatacji, po czym został przeniesiony został do skansenu taboru, gdzie obecnie przebywa skansenu kolejowego w Kościerzynie&lt;ref name="ŚK 4/2017"&gt;&lt;/ref&gt;.
Wagon SR61-002 stacjonował początkowo w Olsztynie, a następnie w lokomotywowni Warszawa Praga. Od roku 1992 nie wykonywał już jazd samodzielnie, a ostatecznie został wycofany z użytku w 2001 roku, a następnie zezłomowany na terenie zaplecza technicznego PKP Energetyka w Idzikowicach&lt;ref name="ŚK 4/2017"&gt;&lt;/ref&gt;.

</doc>
<doc id="699146" url="https://pl.wikipedia.org/wiki?curid=699146" title="75 Pułk Artylerii Przeciwlotniczej">
75 Pułk Artylerii Przeciwlotniczej

75 Pułk Artylerii Przeciwlotniczej (75 paplot) – oddział artylerii przeciwlotniczej ludowego Wojska Polskiego.
Na froncie wschodnim.
Sformowany we wsi Węglin koło Lublina na podstawie rozkazu Naczelnego Dowództwa Wojska Polskiego nr 8 z 20 sierpnia 1944 jako pułk przeciwlotniczy średniego kalibru 3 Dywizji Artylerii Przeciwlotniczej (2 Armia Wojska Polskiego). 25 października 1944 w Lublinie żołnierze pułku złożyli przysięgę. Walczył pod Horką, Niesky i Kleinwelka. Szlak bojowy zakończył 8 maja 1945. We wrześniu 1945 w Lesznie jednostka została rozformowana.
Struktura organizacyjna pułku.
Stan etatowy liczył 490 żołnierzy, w tym: 45 oficerów, 139 podoficerówi 306 kanonierów.
Na uzbrojeniu i wyposażeniu pułku znajdowały się:
Pułk w okresie pokoju.
82 paplot w latach 1951–1967.
Na podstawie rozkazu Nr 0044/Org. Ministra Obrony Narodowej z dnia 17 maja 1951, w garnizonie Rogowo, w składzie 16 Dywizji Artylerii Przeciwlotniczej i według etatu Nr 4/67 sformowany został 82 Pułk Artylerii Przeciwlotniczej. Organizacja jednostki zakończona został w październiku 1952. Na podstawie zarządzenia Nr 077/Org. szefa SG WP z dnia 19 września 1960 pułk przeformowany został na nowy etat.
Na podstawie rozkazu Nr 0126/Org. Ministra Obrony Narodowej z dnia 3 września 1963 oraz zarządzenia Nr 0133/Org. szefa SG WP z dnia 13 września 1963 rozformowana została 16 DAPlot., a 82 paplot. podporządkowany został dowódcy Pomorskiego Okręgu Wojskowego.
Na podstawie rozkazu Nr 025/MON Ministra Obrony Narodowej z dnia 30 września 1967 oddział przejął tradycje i nazwę 75 Pułku Artylerii Przeciwlotniczej.
75 paplot w latach 1967–1990.
W 1970 pułk zmienił strukturę z dywizjonowej na bateryjną. W 1974 jako jeden z pierwszych w Wojsku Polskim przezbrojony został w przeciwlotnicze zestawy rakietowe KUB, które na owe czasy były nowoczesną techniką, odznaczały się wysoką mobilnością i zasięgiem niszczenia celów powietrznych.
W latach 70. z jednostki w Rogowie wydzielono dywizjon przeciwlotniczy uzbrojony w armaty S-60, który przedyslokowano do garnizonu Szczecin Podjuchy jako zalążek nowej jednostki. Na jego bazie powstał 55 Pułk Przeciwlotniczy.
W 1981 oddział podporządkowany został dowódcy 20 Warszawskiej Dywizji Pancernej w Szczecinku, w miejsce rozformowanego 104 Pułku Artylerii Przeciwlotniczej.
Na podstawie Zarządzenia Nr 0140/Org. szefa SG WP z dnia 19 grudnia 1989 75 paplot przemianowany został na 99 Pułk Artylerii Przeciwlotniczej (2 Dywizji Zmechanizowanej ze Szczecinka).
99 paplot i 2 pplot w latach 1990–1998.
W 1995 roku 99 Pułk Artylerii Przeciwlotniczej przeformowany został w 2 Pułk Przeciwlotniczy.
29 listopada 1995 jednostka otrzymała nazwę wyróżniającą "Zachodniopomorski" oraz przyjęła tradycje:
9 grudnia 1995 oddział otrzymał sztandar.
Rozkazem Nr Pf 9 dowódcy Wojsk Lądowych z dnia 12 marca 1998 roku, w terminie do 31 grudnia 1998 2 Zachodniopomorski Pułk Przeciwlotniczy został rozformowany.

</doc>
<doc id="699148" url="https://pl.wikipedia.org/wiki?curid=699148" title="Armia ogólnowojskowa">
Armia ogólnowojskowa

Armia ogólnowojskowa (armia polowa) – związek operacyjny wojsk lądowych (sił lądowych) składający się z kilku zmechanizowanych (zmotoryzowanych) lub zmechanizowanych (zmotoryzowanych) i pancernych związków taktycznych (oddziałów), organów dowodzenia i zaopatrywania. W skład armii ogólnowojskowej mogą wchodzić również korpusy.
Armia ogólnowojskowa wchodzi zazwyczaj w skład frontu lub grupy armii. Może występować samodzielnie, będąc w bezpośrednim podporządkowaniu dowództwa teatru działań wojennych bądź naczelnego dowództwa.

</doc>
<doc id="699150" url="https://pl.wikipedia.org/wiki?curid=699150" title="Steve Francis">
Steve Francis

Steve De'Shawn Francis (ur. 21 lutego 1977 w Takoma Park) – amerykański koszykarz, występujący na pozycji obrońcy.
Francis został wybrany w drafcie z numerem 2. w 1999 przez Vancouver Grizzlies. Grał w: Houston Rockets (1999–2004), Orlando Magic (2004–2006), New York Knicks (2006–2007), Portland Trail Blazers (2007), Houston Rockets (2007). Od 2007, po odejściu z Portland, grał ponownie w Houston Rockets. Kilka zespołów chciało go mieć w swoich szeregach, ale on wybrał klub z Houston, gdyż jak sam stwierdził, chce odnowić swoją grę i karierę w barwach klubu w którym zaczynał swoją karierę w NBA.
W 2002 wystąpił w filmie Magiczne buty.

</doc>
<doc id="699151" url="https://pl.wikipedia.org/wiki?curid=699151" title="Krzysztof Kononowicz">
Krzysztof Kononowicz

Krzysztof Kononowicz (ur. 21 stycznia 1963 w Kętrzynie) – polski działacz polityczny i samorządowy, aktywista lokalny oraz wideobloger.
W 2006 kandydował na urząd prezydenta Białegostoku oraz do białostockiej rady miejskiej. Stał się szerzej popularny po publikacji w serwisie YouTube swojego przemówienia w studiu wyborczym TV Jard. O osobie Krzysztofa Kononowicza oraz fenomenie, jaki wytworzył, pisały także liczne serwisy i media zagraniczne.
Życiorys.
Pochodzi z rodziny o korzeniach białoruskich. Urodził się w Kętrzynie jako syn Bronisława (1908-2004) i Leonardy z domu Bykowicz (ur. 1931, zm. 1 września 2012). Miał dwóch braci: Bogumiła (ur. ok. 1960, zm. 21 stycznia 2013) i Mariana (ur. i zm. ok. 1962). Jego ojciec z zawodu był szewcem, brał prawdopodobnie udział w kampanii wrześniowej, natomiast w latach 1949–1954 był więźniem łagrów. Następnie ożenił się i wraz z żoną mieszkał w miejscowości Strzelce (w której się urodził) na terenie Białoruskiej SRR. Do Polski Kononowiczowie przyjechali w 1958 w ostatniej repatriacji ludności polskiej. Osiedli na Mazurach, we wsi Wilkowo.
W 1975 przeprowadził się z rodziną do Białegostoku, gdzie ukończył szkołę podstawową oraz zasadniczą szkołę zawodową jako kierowca-mechanik. Następnie odbył zasadniczą służbę wojskową, potem zajmował się gospodarstwem rodziców. W 1980 wstąpił do Niezależnego Samorządnego Związku Zawodowego „Solidarność” w Białymstoku, jednak w 2002 zrezygnował z członkostwa w związku.
Od 1994 jest bezrobotny. Wcześniej pracował jako kierowca w firmie Trans Mlecz, sprzątał w białostockim Urzędzie Miejskim, a także jako kierowca jeździł autobusem marki Jelcz 043 w Miejskim Przedsiębiorstwie Komunikacyjnym Białystok. Chciał ubiegać się o stanowisko prezydenta Białegostoku już w wyborach samorządowych w 2002, jednak za późno zgłosił się do rejestracji kandydatów. Starał się także o objęcie funkcji szefa policji w Białymstoku.
W wyborach samorządowych w 2006 kandydował z listy KWW Podlasie XXI wieku na urząd prezydenta Białegostoku (uzyskał 1676 głosów, co przełożyło się na 1,89% poparcia i przedostatnią, szóstą pozycję wśród wszystkich startujących) oraz do rady miejskiej Białegostoku z okręgu wyborczego numer 4 (zdobył 102 głosy). Jego rzecznikiem prasowym w okresie kampanii wyborczej był lokalny działacz społeczny Adam Czeczetkowicz.
Stał się szerzej znany po publikacji w serwisie YouTube swojego przemówienia ze Studia Wyborczego TV Jard. Jego fragmenty pokazały również główne serwisy informacyjne największych stacji telewizyjnych m.in. Fakty, Wydarzenia, Wiadomości i Teleexpress. Fenomen kandydata Krzysztofa Kononowicza na prezydenta Białegostoku komentowały również największe polskie portale internetowe: Onet.pl, Interia.pl, Gazeta.pl. Popularnością zaczęły cieszyć się liczne wypowiedzi Krzysztofa Kononowicza, takie jak: „żeby nie było bandyctwa, żeby nie było złodziejstwa, żeby nie było niczego” lub „nie będzie biurokractwa, nie będzie łachmaństwa”.
O osobie i fenomenie Krzysztofa Kononowicza pisały również liczne media zagraniczne (m.in. niemiecki „Der Spiegel” oraz australijski „The Sydney Morning Herald”). Po wyborach Kononowicz zawiadomił sąd o złamaniu ciszy wyborczej, której miał się dopuścić proboszcz Parafii Zmartwychwstania Pańskiego w Białymstoku.
W 2006 założył Biuro Interwencji Obywatelskich, organizację społeczną działającą w Białymstoku.
Dziennik „Rzeczpospolita” ujawnił, że za medialnym wykreowaniem oraz namówieniem do startu w wyborach Krzysztofa Kononowicza stoją Adam Czeczetkowicz (który był jego rzecznikiem) oraz historyk dr Marek Czarniawski. Obydwaj byli członkami i działaczami Polskiej Partii Narodowej, start Kononowicza miał za zadanie wypromowanie stworzonego przez nich komitetu wyborczego.
20 maja 2007 Kononowicz wziął udział w powtórzonych wyborach do Sejmiku Województwa Podlaskiego, gdzie kandydował ponownie z pierwszego miejsca na liście KWW Podlasia XXI wieku w okręgu wyborczym nr 1. Uzyskał poparcie na poziomie 295 głosów. Podczas wyborów parlamentarnych w 2007 był członkiem białostockiej komisji wyborczej numer 101. Sam KWW Podlasie XXI wieku nie zebrał wystarczającej do startu w wyborach ilości podpisów.
W 2008 ogłosił chęć swojego startu w wyborach na prezesa Polskiego Związku Piłki Nożnej. Wiosną 2009 miał z kolei zamiar kandydować w wyborach do Parlamentu Europejskiego z listy partii Związek Słowiański. Komitetowi wyborczemu nie udało się wystawić ostatecznie żadnych list. Na początku 2010 podjął nieudaną próbę kandydowania na urząd prezydenta RP. Organizatorzy jego kampanii nie zdecydowali się jednakże na złożenie podpisów do Państwowej Komisji Wyborczej i komitet wyborczy nie został w ogóle zarejestrowany.
Pod koniec 2010, w związku ze swoją złą sytuacją materialną, ogłosił apel o pomoc finansową, co szybko spotkało się ze spontaniczną reakcją internautów. Uzbierano w kilkanaście dni kwotę 5859 złotych. Okazało się, że zbiórka została przeprowadzona nielegalnie. Pieniądze zostały ostatecznie dostarczone Kononowiczowi. 21 maja 2011 był gościem kibiców Legii Warszawa na meczu z Wisłą Kraków. Obecność Kononowicza na meczu miała być formą happeningu, będącego protestem przeciwko zamykaniu stadionów ligowych. 7 marca 2012 wybuchł pożar w jego domu w Białymstoku.
Od 2015 filmy nagrywane z udziałem Krzysztofa Kononowicza ponownie zaczęły zdobywać dużą popularność w serwisie YouTube. W sierpniu 2016 znów zrobiło się głośno na jego temat w mediach ogólnopolskich, po tym jak umieszczono w internecie nagranie, na którym spalił on flagę Państwa Islamskiego.
W styczniu 2018 trafił na obserwację do szpitala psychiatrycznego w Choroszczy. Pod koniec tego samego roku oficjalnie zadeklarował swój start w wyborach na prezydenta RP w 2020 i zaprezentował pierwszy spot wyborczy. Zaledwie miesiąc później, sztab wyborczy ogłosił upadłość. Jego członkowie podzielili się tą wiadomością z internautami na portalu społecznościowym Facebook.
Na samym początku stycznia 2020 roku kanał Kononowicza w serwisie YouTube przekroczył próg 100 tysięcy subskrypcji, a filmy zostały obejrzane ponad 26 milionów razy. Filmy Krzysztofa Kononowicza były podawane jako przykład zjawiska patostreamingu, z racji prezentowania treści takich jak libacje alkoholowe czy wulgarne kłótnie między Kononowiczem i jego współlokatorem Wojciechem Suchodolskim.
W kwietniu 2020 znów uzyskał rozgłos w mediach ogólnopolskich, po tym jak publicznie stwierdził, że wirus SARS-CoV-2 nie istnieje oraz zachęcał do łamania przepisów wprowadzonych w związku z pandemią.
Kononowicz choruje na cukrzycę. Ma problemy ze słuchem. Od lipca 2021 nosi aparat słuchowy.
Zarzuty, oskarżenia i procesy sądowe.
W marcu 2007 Informacyjna Agencja Radiowa podała, że prokurator rejonowy w Białymstoku wszczął postępowanie w sprawie znęcania się Krzysztofa Kononowicza nad matką. Decyzja ta była związana z emisją reportażu "Kononowicz Show" w Polskim Radiu Białystok. Sam Kononowicz zaprzeczył, że kiedykolwiek krzywdził matkę i złożył doniesienie na autorkę reportażu. Zażądał dodatkowo zadośćuczynienia w wysokości 40 tys. złotych. Śledztwo przeciwko Kononowiczowi umorzono.
21 sierpnia 2007 spowodował wypadek samochodowy w Białymstoku, o czym poinformowały lokalne media.
We wrześniu 2015 został we własnym domu napadnięty i okradziony, a także ciężko pobity. W czerwcu 2016 Sąd Okręgowy w Białymstoku skazał napastników na kary pozbawienia wolności.
22 marca 2019 Krzysztof Kononowicz został zatrzymany przez policję i przewieziony do aresztu. Usłyszał zarzut znęcania się nad zwierzętami, za które groziło mu do 3 lat pozbawienia wolności.
9 grudnia 2019 został napadnięty i pobity we własnym domu przez trzech mężczyzn, którzy następnie go okradli.
W maju 2021 roku spowodował kolizję drogową, w wyniku której nikt nie ucierpiał, jednak prowadzony przez niego samochód uległ zniszczeniu. W listopadzie tego samego roku za niestawienie się na badania zostało mu odebrane prawo jazdy.
Filmografia i obecność w mediach.
Krzysztof Kononowicz wystąpił w jednym filmie fabularnym oraz jednym dokumentalnym:
Jego historia była inspiracją do realizacji etiudy studenckiej Rafała Skalskiego "Żeby nie było niczego" (2007). W 2007 wystąpił w reklamie radiowej firmy Netia.
Wystąpił w teledysku do utworu „Nie będzie niczego” hip-hopowego zespołu Grupa Operacyjna. Wraz ze swoją matką wystąpił także w teledysku do piosenki "Rypcium Pypcium" zespołu Rybcie znad Biebrzy.
15 listopada 2006 był gościem prowadzonego przez Piotra Najsztuba i Jacka Żakowskiego programu Tok2Szok. 23 grudnia 2013 wystąpił w odcinku programu „Puk, puk, to my!”, którego prowadzącym jest Bilguun Ariunbaatar.
29 czerwca 2020 w programie „Alarm!” nadanym przez TVP1 pojawił się reportaż poświęcony Krzysztofowi Kononowiczowi i jego współlokatorowi. Twórcy materiału wskazywali na wulgarne treści z ich udziałem zamieszczane w serwisie YouTube, niejednokrotnie przedstawiające libacje alkoholowe i inne dewiacje społeczne. Podczas nagrania interweniowała policja, a dziennikarka Telewizji Polskiej została zaatakowana przez Kononowicza, który kierował w jej stronę wulgaryzmy oraz dopuścił się względem niej rękoczynów. 13 października 2022 wyemitowano poświęcony mu odcinek programu „Sprawa dla reportera”.

</doc>
<doc id="699153" url="https://pl.wikipedia.org/wiki?curid=699153" title="Archi (napój alkoholowy)">
Archi (napój alkoholowy)

Archi (mong. архи) – niskoprocentowa (zwykle kilkanaście do 30% alkoholu) wódka powstała po destylacji kumysu, sfermentowanego mleka. Jest to tradycyjny napój alkoholowy Mongolii i Buriacji.

</doc>
<doc id="699154" url="https://pl.wikipedia.org/wiki?curid=699154" title="Mikrotom">
Mikrotom

Mikrotom – przyrząd służący do cięcia preparatów biologicznych na bardzo cienkie skrawki do obserwacji mikroskopowej. Mikrotomy mogą być całkowicie mechaniczne, lub półautomatyczne, gdzie wszelkie ustawienia i ruch ostrza są kierowane przez operatora, lub też bardzo zaawansowane, sterowane komputerowo, gdzie wszystkim zawiadują podzespoły elektroniczne. Większość mikrotomów ma stalowe ostrza, ale są też mikrotomy z ostrzem szklanym, powstałym z przełamania bloczku szklanego czy z ostrzem diamentowym. W mikrotomach stosuje się też cięcie laserem.
Najpopularniejsze typy i zastosowania dla mikrotomów to:

</doc>
<doc id="699158" url="https://pl.wikipedia.org/wiki?curid=699158" title="Ultramikrotom">
Ultramikrotom



</doc>
<doc id="699159" url="https://pl.wikipedia.org/wiki?curid=699159" title="Kriosekcja">
Kriosekcja



</doc>
<doc id="699164" url="https://pl.wikipedia.org/wiki?curid=699164" title="Katarzyna Meronk">
Katarzyna Meronk

Katarzyna Meronk (ur. 26 maja 1976 w Szczecinie) – polska artystka graficzka i malarka.
Życiorys.
Ukończyła studia na wydziale grafiki Wyższej Szkoły Sztuki Użytkowej w Szczecinie (2000). W latach 2000-2003 W 2006 r. ukończyła studia na wydziale grafiki Europejskiej Akademii Sztuk w Warszawie.

</doc>
<doc id="699167" url="https://pl.wikipedia.org/wiki?curid=699167" title="Discoverer 28">
Discoverer 28

 Discoverer 28 — amerykański satelita wywiadowczy. Stanowił część tajnego programu CORONA. Należał do serii KH-2, tego programu. 
Start, który odbył się z kosmodromu Vandenberg, w dniu 4 sierpnia 1961, o godzinie 00:01 GMT (stąd data 3 sierpnia w niektórych źródłach angielskojęzycznych), nie powiódł się. Przyczyną nieosiągnięcia orbity przez satelitę była awaria układu naprowadzania w członie Agena B, w wyniku czego silniki wygenerowały za mały ciąg. Niepowodzenie to oznaczono w katalogu COSPAR, jako 1961-F08.
Satelita był własnością amerykańskiego wywiadu (dzisiejszej CIA), a zbudowała go firma Lockheed Martin.
Inne nazwy misji, to: Corona 28, CORONA 9021, KH-5 9021, Agena B 1111, FTV-1111. Oznaczeniem kapsuły powrotnej było SRV 512.

</doc>
<doc id="699170" url="https://pl.wikipedia.org/wiki?curid=699170" title="Musee d'Orsay">
Musee d'Orsay



</doc>
<doc id="699172" url="https://pl.wikipedia.org/wiki?curid=699172" title="Republika Kuby">
Republika Kuby



</doc>
<doc id="699173" url="https://pl.wikipedia.org/wiki?curid=699173" title="Wirgnia">
Wirgnia

Wirgnia (d. "Wirginia") – część wsi Bielino w Polsce, położona w województwie mazowieckim, w powiecie płockim, w gminie Słupno.
W latach 1975–1998 Wirgnia należała administracyjnie do województwa płockiego.

</doc>
<doc id="699176" url="https://pl.wikipedia.org/wiki?curid=699176" title="’03 Bonnie &amp; Clyde">
’03 Bonnie &amp; Clyde

’03 Bonnie &amp; Clyde – piosenka amerykańskiego rapera Jaya-Z, nagrana z gościnnym udziałem wokalistki Beyoncé Knowles. Została skomponowana przez Shawna Cartera, Kanye Westa, Prince’a, Tupaca Shakura, D. Harpera, R. Rousa oraz Tyrone’a WRice’a na siódmy album studyjny rapera, "" (2002). Utwór został 10 października 2002 roku wydany jako główny singel z tejże płyty. „’03 Bonnie &amp; Clyde” reprezentuje East Coast hip hop i R&amp;B, a także sampluje beaty ścieżki „Me and My Girlfriend” (1996) Tupaca Shakura. Inspirację do jej stworzenia stanowił dramat gangsterski "Bonnie i Clyde". Instrumentacja utworu bazuje na programowanej perkusji, instrumentach basowych oraz gitarze flamenco.
"’03 Bonnie &amp; Clyde” otrzymał generalnie przychylne oceny od krytyków, którzy komplementowali połączenie stylów muzycznych Jaya-Z oraz Knowles, a także produkcję utworu. Singel dotarł do 4. miejsca listy "Billboard" Hot 100, stając się wówczas drugą w karierze Jaya-Z i zarazem pierwszą w karierze solowej Knowles piosenką w czołowej dziesiątce tego zestawienia. „’03 Bonnie &amp; Clyde” uzyskał złoty status według Recording Industry Association of America (RIAA) oraz platynowy według Australian Recording Industry Association (ARIA).
Wideoklip do „’03 Bonnie &amp; Clyde” został wyreżyserowany przez Chrisa Robinsona i ukazuje Jaya-Z oraz Beyoncé w roli współczesnej wersji pary gangsterskiej Bonnie i Clyde’a. Teledysk nominowany był do nagrody MTV Video Music Award w kategorii najlepszy klip roku. „’03 Bonnie &amp; Clyde” wywołał konflikt pomiędzy Jayem-Z a wokalistką Toni Braxton, która również samplowała „Me and My Girlfriend” w swoim utworze „Me &amp; My Boyfriend” (2002). Oskarżyła ona wówczas Jaya-Z i Westa o kradzież jej pomysłu na wykorzystanie sampli ścieżki Tupaca. Dwójka zaprzeczyła jej słowom, zaś sam Jay-Z dodał, że gdyby wiedział o planach Braxton, zaaranżowałby ich duet.
Produkcja i wydanie.
"’03 Bonnie &amp; Clyde” stanowił pierwszą współpracę muzyczną pomiędzy raperem Jayem-Z a wokalistką R&amp;B Beyoncé Knowles. Przesłuchując album "" Tupaca Shakura, producent Kanye West zasugerował, że utwór „Me and My Girlfriend” mógłby dostarczyć ciekawych sampli do ich planowanego duetu. West wytłumaczył MTV News, że Jay-Z zaoferował mu produkcję tego utworu, jednocześnie oczekując od niego „najlepszych beatów, jakie kiedykolwiek stworzył”. Kanye kontynuował:
„[Po telefonie od Jaya-Z] wróciłem do domu i skontaktowałem się z moim znajomym, E Base’em, który zawsze gra na wielu instrumentach w [studio nagraniowym] Baseline podczas prac ze mną i producentem Just Blaze. [E] spisał się. Zaprogramowałem perkusję w dziesięć minut, a następnie tworzyłem różne części kompozycji. [...] Tej samej nocy zaniosłem tę wersję Hov, a on ją przesłuchał. Po prostu wiedział, że to jest to."
"’03 Bonnie &amp; Clyde” został 10 października 2002 roku wydany jako główny singel z albumu ' Jaya-Z. Knowles zamieściła utwór w roli bonusowej ścieżki na międzynarodowych edycjach swojej debiutanckiej płyty solowej, "Dangerously in Love" (2003). Koncertowa wersja „’03 Bonnie &amp; Clyde” była ponadto częścią albumu CD/DVD ' (2009) Knowles.
Premiera utworu zrodziła pogłoski o romantycznych relacjach Jaya-Z i Knowles; nasiliły się one jeszcze bardziej po wydaniu „Crazy in Love” (2003). Ich związek nie był jednak upubliczniany aż do nagrania „Déjà Vu” (2006). Dopiero po latach okazało się, że Jay-Z i Beyoncé spotykali się od czasu nagrania „’03 Bonnie &amp; Clyde”. Utwór ten zaznaczył także początek kariery solowej Knowles, która wstrzymała wówczas swoją działalność w Destiny’s Child.
Kompozycja.
Instrumentacja „’03 Bonnie &amp; Clyde” obejmuje programowaną perkusję, instrumenty basowe, a także gitarę flamenco. Ethan Brown z magazynu "New York" uznał, że dźwięki gitary flamenco przypominają utwór „Fiesta”, który w 2001 roku Jay-Z nagrał wraz z R. Kellym. Piosenka sampluje beaty ścieżki „Me and My Girlfriend” rapera Tupaca Shakura. Z kolei część wersów, które śpiewa Beyoncé zaczerpnięta zostały z utworu „If I Was Your Girlfriend” Prince’a.
"’03 Bonnie &amp; Clyde” inspirowany był dramatem gangsterskim "Bonnie and Clyde" (1967); Jay-Z i Knowles przedstawieni są jako współczesna wersja tego duetu przestępców. Ponadto, raper odnosi się w tekście do związku Bobby’ego Browna i Whitney Houston, a także serialu telewizyjnego "Seks w wielkim mieście".
Przyjęcie.
Odbiór krytyków.
"’03 Bonnie &amp; Clyde” został generalnie dobrze przyjęty przez krytyków muzycznych. Chris Ryan z magazynu "Spin" opisał utwór jako jeden z najmocniejszych punktów albumu "The Blueprint²: The Gift &amp; the Curse". Marc L. Hill z PopMatters uznał go za typowo radiową ścieżkę. Oceniając piosenkę ośmioma na dziesięć możliwych punktów, Dele Fadele z "NME" stwierdził, że stanowi ona „świetny duet” Jaya-Z i Knowles.
Ethan Brown z magazynu "New York" uznał „’03 Bonnie &amp; Clyde” za kontynuację utworu „Bonnie &amp; Clyde Part II”, który Jay-Z nagrał z raperką Foxy Brown. Erik Parker z "Vibe" wyraził mieszaną opinię na temat wykorzystania w „’03 Bonnie &amp; Clyde” sampli „Me and My Girlfriend”; z jednej strony uznał je za „pozbawione smaku, ale dobrze wykonane”, zaś z drugiej pochwalił „nieskazitelną” produkcję ścieżki w wykonaniu Westa. Margena A. Christian z magazynu "Jet" skomplementowała tekst utworu, a także wokal Beyoncé. Chuck Taylor z "Billboardu" napisał, że mimo iż nie było wówczas jasne, czy Jay-Z i Knowles byli wówczas parą, tworzyli „razem świetną muzykę”. Taylor stwierdził ponadto, że dźwięki akustycznej gitary „dodały ścieżce smaku, gwarantując jej przyszły sukces”.
Popjustice umieścił „’03 Bonnie &amp; Clyde” na 66. miejscu zestawienia najlepszych singli 2003 roku. Magazyn "Vibe" wyróżnił ’03 Bonnie &amp; Clyde na 4. miejscu listy najlepszych utworów inspirowanych historią Bonnie i Clyde’a. Z kolei w 2010 roku Dean Silfenv z AOL uznał „’03 Bonnie &amp; Clyde” za 6. najlepszy utwór w twórczości Jaya-Z. „’03 Bonnie &amp; Clyde” nominowana była do nagrody BET Award w kategorii najlepsza piosenka kolaboracyjna. MTV UK wyróżniła „’03 Bonnie &amp; Clyde” na 10. miejscu listy najlepiej sprzedających się singli Jaya-Z w Wielkiej Brytanii.
Odbiór komercyjny.
"’03 Bonnie &amp; Clyde” dotarł do czołowych dziesiątek list przebojów w sześciu państwach europejskich, zajmując miejsca: 6. w Norwegii i Danii, 8. we Włoszech oraz szczyt notowania w Szwajcarii. W Wielkiej Brytanii utwór uplasował się na 2. pozycji UK Singles Chart, zajmując jednocześnie najwyższą lokatę wśród singli Jaya-Z od czasu „Hard Knock Life (Ghetto Anthem)” (1998). W Nowej Zelandii „’03 Bonnie &amp; Clyde” uplasował się na 4. miejscu listy przebojów – najwyższym w ówczesnej twórczości Jaya-Z. Również w Australii i Kanadzie singel dotarł do najwyższych pozycji w dotychczasowym dorobku rapera, czyli kolejno: 2 i 4. Ostatecznie singel odznaczony został platyną przez Australian Recording Industry Association (ARIA), znajdując ponad 70 tysięcy nabywców na rynku australijskim.
"’03 Bonnie &amp; Clyde” uplasował się na 4. miejscu amerykańskiego zestawienia "Billboard" Hot 100, zajmując najwyższą pozycję na tej liście spośród wszystkich utworów poświęconych parze gangsterskiej Bonnie i Clyde'owi. W Stanach Zjednoczonych singel uzyskał złoty status według Recording Industry Association of America (RIAA) za sprzedaż powyżej 500 tysięcy egzemplarzy.
Wideoklip.
Wideoklip do „’03 Bonnie &amp; Clyde” został wyreżyserowany i nakręcony przez Chrisa Robinsona w listopadzie 2002 roku w Meksyku. Jay-Z i Knowles wcielają się w nim w postacie współczesnej wersji duetu przestępczego Clyde’a Barrowa i Bonnie Parker. Oficera policji, który ścigał tę dwójkę zagrał Lance Reddick. Teledysk jest w luźny sposób oparty na amerykańskim filmie "Prawdziwy romans" (1993), w którym to Christian Slater i Patricia Arquette grają parę kochanków, starającą się uciec przed dilerami kokainy. Wideoklip nasilił spekulacje wokół relacji, jakie łączyły wówczas Jaya-Z i Beyoncé (według wielu, gesty Jaya-Z, gdy ten na przykład obejmował ramieniem Knowles, miały sugerować, że w życiu prywatnym są parą). Teledysk wytworzył ponadto symbiotyczny związek pomiędzy tą dwójką w zakresie wzajemnej wymiany swojego grona odbiorców.
Wideoklip rozpoczyna się sceną, w której policjanci dyskutują wraz z Reddickiem na temat przestępczej pary i sposobu ich zatrzymania. Wraz z początkiem utworu na ekranie ukazuje się Jay-Z, który prowadzi szarego Astona Martina, a miejsce pasażera zajmuje Beyoncé. Gdy dwójka dociera do hotelu, przykrywają auto okryciem, aby uniknąć rozpoznania go przez policję. W pokoju liczą zrabowane przez siebie pieniądze, podczas gdy na miejsce docierają funkcjonariusze. Podążają oni na górę, do pokoju zajmowanego przez Jaya-Z i Knowles tylko po to, by zastać tam sprzątaczkę. W dodatku znaleziony pod okryciem samochód okazuje się nie być tym należącym do dwójki. Kolejne ujęcia ukazują na przemian: Beyoncé tańczącą w rytm gitary flamenco, a także mężczyzn w budce telefonicznej – znajdującej się na tle ściany z graffiti oddającym hołd Tupacowi Shakurowi. Gdy wydaje się, że funkcjonariusze przewidzieli ruch przestępców, ustawiają wielką blokadę na autostradzie, którą podąża szary Aston Martin. Ostatecznie okazuje się jednak, że jego pasażerami są pracownicy stacji benzynowej. W tym samym czasie Jay-Z i Beyoncé oddalają się w przeciwnym kierunku w innym aucie, co stanowi ostatnią scenę teledysku.
Corey Moss z MTV News zauważył, że finałowe sceny wideoklipu nie ujawniły, jak zakończyła się historia „prawdziwych” Bonnie i Clyde’a. Ich losy kontynuowane były później w teledysku Jaya-Z do „99 Problems” (2004). „’03 Bonnie &amp; Clyde” nominowany był do nagrody dla najlepszego hip hopowego wideoklipu oraz wideoklipu roku na gali MTV Video Music Awards 2003.
Konflikt z Toni Braxton.
8 października 2003 roku Toni Braxton i jej przedstawiciele wystosowali oświadczenie, w którym stwierdzili, że Jay-Z za pośrednictwem „’03 Bonnie &amp; Clyde” ukradł pomysł Braxton na sampling „Me and My Girlfriend” Tupaca. Wokalistka wykorzystała bowiem te sample w swojej piosence „Me &amp; My Boyfriend” z albumu "More Than a Woman" (2002). Braxton dodała, że nagrała „Me &amp; My Boyfriend” latem 2002 roku i uznała, że Jay-Z zdecydował się stworzyć „’03 Bonnie &amp; Clyde” po tym, jak usłyszał jej utwór podczas przesłuchań muzycznych w Def Jam Recordings.
Kanye West odpowiedział na zarzuty Braxton w wywiadzie dla MTV News: „Nie miałem pojęcia o piosence Toni Braxton. [Ona] nie może zachowywać się tak, jakby nikt wcześniej nie słyszał 'Me and My Girlfriend'. Ludzie słuchają tego utworu na okrągło. Zrozumiałbym jej zachowanie, gdyby to był jej oryginalny utwór.” West stwierdził ponadto, że pomysł na sampling „Me and My Girlfriend” zrodził się w jego głowie, gdy pewnego wieczora przesłuchiwał album Tupaca. Sytuację skomentował również przedstawiciel Roc-A-Fella Records: „Jay to utalentowany gość. Myślę, że nie wykorzystałby czyjegoś pomysłu celowo. [...] Czytałem o tej sytuacji w gazecie, rano rozmawialiśmy o tym z Jayem i wydaje nam się to zabawne. Wiem, że nie miał na celu wykorzystania tej samej ścieżki, co ona. Myślę nawet, że on nigdy wcześniej nie słyszał piosenki Braxton. Jay nagrywa materiał, a później go wydaje. To po prostu muzyka. Nie siedzimy i nie obmyślamy, jak tu uprzykrzyć innym życie. Przemysł muzyczny był dla nas dobry i nie zamierzam wpuścić się w jakikolwiek beef.”
Sam Jay-Z powiedział natomiast, że gdyby wcześniej wiedział o planach Braxton nt. samplowania utworu Tupaca, zaangażowałby ją do pracy nad wspólnym materiałem.
Autorzy.
Autorzy utworu zaczerpnięci z książeczki albumowej "".

</doc>
<doc id="699179" url="https://pl.wikipedia.org/wiki?curid=699179" title="SMC">
SMC



</doc>
<doc id="699180" url="https://pl.wikipedia.org/wiki?curid=699180" title="Armia osłonowa">
Armia osłonowa

Armia osłonowa - część sił zbrojnych państwa, przeznaczona do osłony granic przed niespodziewanym wtargnięciem przeciwnika z lądu, morza i powietrza oraz do osłony mobilizacji i rozwinięcia sił głównych.

</doc>
<doc id="699182" url="https://pl.wikipedia.org/wiki?curid=699182" title="Irvine (Kalifornia)">
Irvine (Kalifornia)

Irvine - miasto w Stanach Zjednoczonych, w stanie Kalifornia, w obszarze metropolitalnym Los Angeles-Riverside-Orange County. 287 401 mieszkańców (2019).
W mieście rozwinął się przemysł elektroniczny oraz informatyczny.

</doc>
<doc id="699187" url="https://pl.wikipedia.org/wiki?curid=699187" title="Halifax (Wielka Brytania)">
Halifax (Wielka Brytania)

Halifax – miasto w Wielkiej Brytanii, w Anglii, w hrabstwie West Yorkshire, w dystrykcie metropolitalnym Calderdale, nad rzeką Hebble, na południowy zachód od miasta Leeds. W 2001 roku miasto liczyło 83 570 mieszkańców.
W średniowieczu ważny ośrodek handlu suknem. Dziś duże centrum przemysłu wełnianego (m.in. wyrób dywanów). Poza tym rozwinięty przemysł bawełniany, jedwabniczy, maszynowy, metalowy, chemiczny, materiałów budowlanych, spożywczy.
Muzea – Akroyd, Bankfield (eksponaty przemysłu włókienniczego). Kościół z XV wieku.
Urodził się tu znany piosenkarz Ed Sheeran

</doc>
<doc id="699192" url="https://pl.wikipedia.org/wiki?curid=699192" title="Atlas MA-3">
Atlas MA-3

Atlas MA-3 – amerykański człon zerowy (dodatkowy) wielu rakiet nośnych rodziny Atlas. Napędzany dwoma silnikami rakietowymi LR-89-5, na naftę i ciekły tlen. Wystrzelono ok. 252 silników tego typu.

</doc>
<doc id="699193" url="https://pl.wikipedia.org/wiki?curid=699193" title="Kunio Lemari">
Kunio Lemari

Kunio Lemari (ur. 29 listopada 1942, zm. 28 marca 2008) – prezydent Wysp Marshalla w okresie 20 grudnia 1996–14 stycznia 1997. Objął urząd po śmierci poprzedniego prezydenta, Amata Kabua'i, poprzednio pełnił funkcję ministra transportu i komunikacji.

</doc>
<doc id="699197" url="https://pl.wikipedia.org/wiki?curid=699197" title="Fighting Temptation">
Fighting Temptation

Fighting Temptation – utwór amerykańskiej wokalistki rhythm and bluesowej Beyoncé Knowles oraz raperek Missy Elliott, MC Lyte i Free. Piosenka została napisana przez Knowles, Missy Elliott, Lanę Moorer, Marie Wright, Jonathana Burksa, LaShauna Owensa, Karriem Macka oraz Waltera Murphy’ego na ścieżkę dźwiękową filmu "The Fighting Temptations", w którym wystąpiła Knowles. 5 lipca 2003 roku Columbia Records wydała „Fighting Temptations” jako główny singel z tejże płyty.
Łącząca R&amp;B i funk „Fighting Temptation” sampluje utwór „I Like Funky Music” (1979) duetu Uncle Louie. Pod względem lirycznym, utwór mówi o zwalczaniu przeciwności, a także oczekiwaniu na prawdziwą miłość. Piosenka otrzymała generalnie pozytywne oceny od krytyków muzycznych, którzy chwalili jej tematykę, wokal Knowles, a także strukturę wokalno-rapową. Singel nie odniósł jednak sukcesu komercyjnego, zajmując miejsca jedynie na wybranych europejskich listach przebojów. Wideoklip do „Fighting Temptation” wyreżyserowany został przez Anttiego Jokinena.
Kontekst.
Utwór opowiada o grupie kobiet, które wyznają zasadę „żadnego seksu” – odnosząc się tym samym do fabuły filmu, w którym to postać Lilly (grana przez Knowles) nie chciała przedwcześnie rozpocząć współżycia ze swoim ówczesnym chłopakiem, Darwinem (Cuba Gooding Jr.).
Darrin, pracownik nowojorskiego biura reklamy, otrzymuje niespodziewanie informację o śmierci swojej ciotki, która miała zostawić mu spadek. Dlatego też wyrusza w podróż do małego miasta na południu Stanów Zjednoczonych; na miejscu dowiaduje się, że spadek otrzyma tylko wtedy, gdy poprowadzi lokalną grupę gospelową do zwycięstwa w zbliżającym się konkursie. Chciwość sprawia, że Darrin podejmuje się znalezienia najlepszych talentów wokalnych w mieście i budowy chóru. Wśród wielu poznanych przez niego osób jest Lilly – utalentowana wokalnie samotna matka, która staje się obiektem westchnień Darrina. Pomimo że zakochał się w niej od pierwszego wejrzenia, Lilly dopiero z czasem zaczęła odwzajemniać jego uczucia. Ostatecznie dwójka bierze ślub, a po osiemnastu miesiącach na świat przychodzi ich pierwsze dziecko.
Kompozycja.
Utwór został napisany przez Knowles, Missy Elliott, Lanę Moorer, Marie Wright, Jonathana Burksa, LaShauna Owensa, Karriema Macka, Waltera Murphy’ego i Gene’a Pistilliego. Z kolei za produkcję odpowiadała Elliott. Pod względem muzycznym, „Fighting Tempation” stoi na pograniczu R&amp;B i funku, samplując „I Like Funky Music” (1979) duetu Uncle Louie. Heather Phares z AllMusic napisała, że tekst utworu stanowi „celebrację babskiego wieczoru i wyraża oczekiwanie na prawdziwą miłość”. Z kolei Dani Boobyer z witryty internetowej The Situation uznał „Fighting Temptation” za „ubraną w dobre słowa wiadomość, by dążyć do najlepszego i zwalczać wszelkie przeciwności”.
Wydanie.
Knowles skomentowała w wypowiedzi dla magazynu "Billboard" kwestię premiery albumu: „Na potrzeby filmu stworzyliśmy bardzo dużo materiału muzycznego. Początkowo niepokoiłam się o termin wydania ścieżki dźwiękowej, bo mój album solowy miał się ukazać jeszcze przed premierą filmu. Jednakże ostatecznie moja płyta miała premierę później, niż zakładaliśmy pierwotnie.”
Mówiąc o samym utworze, wokalistka stwierdziła:
„Gdy usłyszysz ‘Fighting Temptation’ i pozostałe ścieżki dźwiękowe tego filmu, od razu się w nich zakochasz. Wszystkie piosenki są wzruszające i pełne ducha, podobnie jak sam film.”
5 lipca 2003 roku „Fighting Temptations” wydany został jako singel CD w Niemczech, natomiast 18 sierpnia zadebiutował w amerykańskich rozgłośniach radiowych.
Odbiór krytyków.
Heather Phares z AllMusic recenzując całą ścieżkę dźwiękową filmu napisała: „[...] siedem ścieżek, w których śpiewa Beyoncé jest najbardziej interesujących; tytułowy utwór stanowi zaskakująco radosną, funkową celebrację.” Dani Boobyer z The Situation (UK), że album rozpoczyna się „energetycznym ‘Fighting Temptation’ [...], w którym to słodki wokal księżniczki R&amp;B Beyoncé staje naprzeciw mocniejszego rapu Missy MC Lyte”. Ed Gonzalez z witryny Slant Magazine krytycznie ocenił utwór, stwierdzając, że Beyoncé, MC Lyte i Free „nie walczą z pokusami, jak mówi tytuł piosenki, tylko ich poszukują”.
Wideoklip.
Wideoklip do „Fighting Temptation” został wyreżyserowany przez Anttiego Jokinena w posiadłości nieopodal Los Angeles pod koniec czerwca 2003 roku. Zarejestrowany wówczas materiał został połączony ze scenami z filmu, tworząc ostateczną wersję teledysku. On the set, Knowles expressed herself:
„W sumie [wideoklip] przedstawia coś w stylu babskiego wieczoru, bo występują w nim tylko kobiety, a sama piosenka mówi przede wszystkim o pokusach, jakie niosą ze sobą mężczyźni, i jakie staramy się zwalczać. Część scen nakręciliśmy w wynajętym domu, bo przypominał mi budynek, w którym filmowaliśmy "The Fighting Temptations".”

</doc>
<doc id="699201" url="https://pl.wikipedia.org/wiki?curid=699201" title="Endoplasmic reticulum">
Endoplasmic reticulum



</doc>
<doc id="699205" url="https://pl.wikipedia.org/wiki?curid=699205" title="Atlas Agena SLV-3">
Atlas Agena SLV-3

Atlas Agena SLV-3 – amerykański człon kilku z rakiet rodziny Atlas. Używany w latach 60. XX wieku, w ilości ok. 81 sztuk.

</doc>
<doc id="699214" url="https://pl.wikipedia.org/wiki?curid=699214" title="Adam Bogumił Helbich">
Adam Bogumił Helbich

Adam Bogumił Helbich (ur. 20 grudnia 1796 w Warszawie, zm. 19 marca 1881 w Konarach) – polski lekarz i filantrop.
Życiorys.
Rodzina Helbichów pochodziła z okolic Olsztyna i przeniosła się do Warszawy w XVIII wieku. Ojcem Adama był Antoni, nauczyciel, matką Marianna z Mościckich. Chłopiec został w wieku lat 10 osierocony przez ojca i utrzymywał się dając korepetycje. W 1813 Adam otrzymał stypendium miasta Warszawy w wysokości 1000 złotych rocznie i podjął naukę w Szkole Lekarskiej w Warszawie, gdzie w 1817 uzyskał dyplom magistra medycyny, chirurgii i położnictwa. Dalsze studia odbywał w Berlinie i Wiedniu. Po powrocie z zagranicy pracował w latach 1818–1822 jako lekarz wojskowy w armii Królestwa Polskiego. Po zwolnieniu z wojska był przez jakiś czas zastępcą lekarza powiatowego w Koninie, po czym udał się na dalsze studia do Berlina, gdzie uzyskał po obronie dysertacji doktorskiej "De carbunculo polonico" ("O polskim kołtunie", na ten temat wiele prac ogłosił także jego dobry znajomy, kaliszanin Henryk Dobrzycki) tytuł doktora medycyny.
Po powrocie z Berlina osiadł w 1827 w Kaliszu i zamieszkał w domu przy ulicy Warszawskiej (ob. Zamkowa). Jako lekarz wojskowy w czasie powstania listopadowego Helbich leczył Kazimierza Asnyka, ojca Adama Asnyka, z którym się zaprzyjaźnił i którego później sprowadził do Kalisza, a w 1838 podawał przyszłego poetę (który w dowód wdzięczności rodziny Asnyków otrzymał po nim pierwsze imię) do chrztu. Awansowany na lekarza dywizyjnego (w czasie jednej z bitew wykonał 22 amputacje) otrzymał Order Wojenny Virtuti Militari. Po upadku powstania Helbich powrócił do Kalisza i w 1835 objął stanowisko dyrektora Szpitala Głównego (Szpitala św. Trójcy), prowadząc jednocześnie prywatną praktykę lekarską. W Kaliszu miał pozostać do roku 1841.
Po przeniesieniu się do Warszawy zamieszkał na ul. Długiej i dalej prowadził prywatną praktykę lekarską, będąc znanym z tego, że ubogich leczył za darmo. W 1847 założył wspólnie z Natansonem i Le Brunem pierwsze czasopismo lekarskie w Królestwie Polskim, "Tygodnik Lekarski", w którym umieścił z biegiem lat około 80 artykułów. Jednocześnie był aktywnym wolnomularzem, członkiem loży "Szkoła Równości" w Lublinie. Przy obchodach 50-lecia pracy lekarskiej w 1867 otrzymał tytuł doktora honoris causa warszawskiej Szkoły Głównej, zaś Rada Lekarska Królestwa Polskiego ufundowała nagrodę jego imienia. W 1868 przeszedł na emeryturę i osiadł w swym folwarku w Konarach koło Przysuchy. Leczył tam za darmo ludność chłopską i żydowską i zajmował się pszczelarstwem. Tam też zmarł w 1881. W pogrzebie uczestniczyła wielka liczba żałobników, wśród nich liczna delegacja żydowska z rabinem. Zwłoki przewieziono do Warszawy i pochowano na cmentarzu Powązkowskim w miejscu 157-6-1 do 4.
Helbich był dwukrotnie żonaty, z Rozalią Rootzenstein oraz Anielą Amelią Lessel (1814-1856), ze znanej rodziny warszawskich architektów), córką wziętego architekta warszawskiego Fryderyka Alberta Lessla i Chrystiany Alberty Leppigé i miał dwóch synów.

</doc>
<doc id="699222" url="https://pl.wikipedia.org/wiki?curid=699222" title="Bug a Boo">
Bug a Boo

„Bug a Boo” – piąty singiel amerykańskiej grupy Destiny’s Child. Był to drugi singiel, który promował ich drugi album The Writing's on the Wall. Utwór napisali Kevin Briggs, Kandi, Beyoncé Knowles, LeToya Luckett, LaTavia Roberson, Kelly Rowland.
Teledysk.
Teledysk wyreżyserował Darren Grant. Był to ostatni wideoklip, który był nagrywany w pierwotnym składzie zespołu.
Konflikt wśród Destiny’s Child.
Ten singiel jest ostatnim wydawnictwem grupy w pierwotnym składzie. Podczas występów niektórzy fani dostrzegli dziwne zachowanie LeToyi i LaTavii i domyślili się, że grupa jest skłócona. Teledysk do „Bug a Boo” jest także ostatnim teledyskiem kwartetu.

</doc>
<doc id="699226" url="https://pl.wikipedia.org/wiki?curid=699226" title="James Connolly (irlandzki polityk)">
James Connolly (irlandzki polityk)

James Connolly, irl. Séamas Ó Conghaile lub Ó Conghalaigh (5 czerwca 1868 – 12 maja 1916) - irlandzki działacz robotniczy. Urodził się w Edynburgu (w Szkocji), w rodzinie irlandzkich imigrantów. W 1896 r. przekształcił Dubliński Klub Socjalistyczny w Irlandzką Socjalistyczną Partię Republikańską (ISRP). Był republikaninem, marksistą i syndykalistą, zwolennikiem łączenia walki narodowowyzwoleńczej z rewolucją socjalną. W latach 1903-1911 przebywał w USA, gdzie działał w anarchosyndykalistycznym ruchu Przemysłowych Robotników Świata (IWW). Po powrocie do Irlandii stanął na czele wielkiego strajku w Dublinie w 1913 r.; dla ochrony strajkujących przed policją powołana została Irlandzka Armia Obywatelska (ICA). Jako współorganizator tzw. powstania wielkanocnego w 1916 r. został skazany i stracony przez Brytyjczyków.
Linki zewnętrzne.
James Connolly: Patriotyzm i Praca

</doc>
<doc id="699227" url="https://pl.wikipedia.org/wiki?curid=699227" title="Uniwersytet Zambijski w Lusace">
Uniwersytet Zambijski w Lusace

Uniwersytet Zambijski () – największy uniwersytet w Zambii, założony w 1966 roku w prowincji Lusaka, około 7 km od Lusaki.
Uczelnia należy do Stowarzyszenia Uniwersytetów Wspólnoty Narodów. W 2014 studiowało na niej około 11 500 studentów.

</doc>
<doc id="699231" url="https://pl.wikipedia.org/wiki?curid=699231" title="Spider-Man (komiks TM-semic)">
Spider-Man (komiks TM-semic)

Spider-man (pol. "człowiek pająk") – był polską wersją popularnego w Stanach Zjednoczonych komiksu o przygodach superbohatera Spider-Mana, wydawaną przez wydawnictwo TM-Semic w latach 1990–2002.

</doc>
<doc id="699235" url="https://pl.wikipedia.org/wiki?curid=699235" title="Ergastoplazma">
Ergastoplazma

Ergastoplazma (gr. "ergazomai" = praca; plazma pracująca) – bazofilne (zasadochłonne) obszary cytoplazmy wokół jądra komórkowego, charakteryzujące się nagromadzeniem ER-g (retikulum endoplazmatycznego granularnego, inaczej siateczki śródplazmatycznej szorstkiej), wraz z tym retikulum. Na siateczce znajdują się rybosomy, syntetyzujące białka (translacja) na podstawie kwasu mRNA, który nadaje środowisku wnętrza komórki odczyn kwaśny (zasadochłonność) przez obecność reszt fosforanowych.
Zobacz też:

</doc>
<doc id="699244" url="https://pl.wikipedia.org/wiki?curid=699244" title="1990 w komiksie">
1990 w komiksie



</doc>
<doc id="699246" url="https://pl.wikipedia.org/wiki?curid=699246" title="Baza remontowa">
Baza remontowa

Baza remontowa - jednostka wojskowa składająca się z dowództwa, pododdziału obsługi i pododdziałów remontowo-ewakuacyjnych, przeznaczona do remontu uzbrojenia i sprzętu technicznego w warunkach polowych.

</doc>
<doc id="699257" url="https://pl.wikipedia.org/wiki?curid=699257" title="Zajawka">
Zajawka



</doc>
<doc id="699260" url="https://pl.wikipedia.org/wiki?curid=699260" title="Hornpipe">
Hornpipe

Hornpipe – solowy taniec irlandzki, utrzymany w metrum 4/4, tańczony wyłącznie w twardych butach. Powstał około 1760 roku na podstawie angielskich przedstawień. Początkowo był tańczony wyłącznie przez mężczyzn, ale na fali emancypacji został zaadaptowany także przez dziewczęta (po raz pierwszy kobiety zatańczyły hornpipe'a w Cork). Hornpipe przypomina wolnego reela, ale akcentuje pierwsze i trzecie uderzenie taktu (raz-dwa-trzy-cztery). Inną charakterystyczną cechą tańca jest częste używanie przez tancerzy kroku "rock", czyli kołysania na boki nogami skrzyżowanymi w kostkach. Hornpipe jest tańczony także w Szkocji.

</doc>
<doc id="699261" url="https://pl.wikipedia.org/wiki?curid=699261" title="Grusza brzozolistna">
Grusza brzozolistna

Grusza brzozolistna ("Pyrus betulifolia" Bunge.) – gatunek roślin z rodziny różowatych. Pochodzi z Chin. 

</doc>
<doc id="699262" url="https://pl.wikipedia.org/wiki?curid=699262" title="Amfiloch">
Amfiloch

Amfiloch — imię męskie pochodzenia greckiego, którego patronem jest św. Amfiloch (+304), biskup z Azji Mniejszej.
Amfiloch imieniny obchodzi 23 listopada.
Amfiloch w innych językach: 

</doc>
<doc id="699280" url="https://pl.wikipedia.org/wiki?curid=699280" title="Oblężenie Trembowli">
Oblężenie Trembowli

Oblężenie Trembowli miało miejsce od 20 września do 11 października 1675 podczas wojny polsko-tureckiej (1672–1676).
Przebieg wydarzeń.
Zamek w Trembowli zbudowany został w XIV wieku na wysokim wzgórzu nad rzeką Gniezną. Latem 1675 30-tysięczna armia turecka wraz z Tatarami, dowodzona przez Ibrahima Szyszmana, wkroczyła na Ruś. Turcy 27 lipca bez walki zajęli zamek w Zbarażu i 11 września zdobyli zamek w Podhajcach, po czym 20 września 10 tysięcy Turków przystąpiło do oblężenia zamku w Trembowli. Załoga zamku składała się z 80 żołnierzy piechoty oraz z niewielkiej liczby szlachty wraz z około 200 chłopami i mieszczanami z miasteczka i okolicy. Wcześniej w zamku stacjonowała załoga dragonów, jednak wypędzono ją, ponieważ mieszczanie nie gwarantowali wykarmienia jej w razie oblężenia. Całością obrony dowodził kapitan Jan Samuel Chrzanowski. Załoga, zagrzewana przez żonę komendanta Annę Dorotę Chrzanowską, stawiła Turkom zacięty opór i odparła wszystkie szturmy armii tureckiej. W tym czasie król Jan III Sobieski koncentrował siły pod Lwowem. Wobec wiszącej nad armią turecką groźby odsieczy, bojąc się starcia z Sobieskim, Ibrahim Szyszman 11 października zwinął oblężenie i wycofał się za Dniestr.
Oblężenie w kulturze.
Oblężenie Trembowli stało się inspiracją dla następujących dzieł artystycznych:

</doc>
<doc id="699287" url="https://pl.wikipedia.org/wiki?curid=699287" title="Nekrospermia">
Nekrospermia

Nekrospermia – termin oznaczający brak żywotności plemników w spermie.

</doc>
<doc id="699306" url="https://pl.wikipedia.org/wiki?curid=699306" title="Robert Mioduszewski">
Robert Mioduszewski

Robert Mioduszewski (ur. 10 grudnia 1973 w Sławnie) – polski piłkarz występujący na pozycji bramkarza oraz trener bramkarzy.
Kariera.
Karierę zaczynał Sławie Sławno, następnie występował w Gryfie Słupsk i Jantarze Ustka. Jesienią 1993 trafił do występującego w ekstraklasie Lecha Poznań. W Lechu wystąpił 44 razy w najwyższej klasie rozgrywkowej, mając krótką przerwę na wypożyczenie do Zawiszy Bydgoszcz. Przed sezonem 1998/1999 opuścił Poznań i przeszedł do Zagłębia Lubin, w którym przez 4 lata zaliczył kolejne 84 występy w ekstraklasie. Kolejnym klubem był grecki Panserraikos F.C., z którego po pół roku wrócił do Polski, by reprezentować barwy warszawskiej Polonii. Po jednej rundzie odszedł do beniaminka pierwszej ligi – Górnika Łęczna, a wiosną 2006 został zawodnikiem Kujawiaka Włocławek, który jeszcze przed rundą wiosenną przeniósł się do Bydgoszczy i grał pod nazwą Zawiszy. Po rundzie jesiennej sezonu 2006/2007 jego była drużyna – Zawisza Bydgoszcz S.A., której był podstawowym zawodnikiem, zajmowała II miejsce na zapleczu ekstraklasy, w czym Mioduszewski miał znaczny udział – był w bardzo dobrej dyspozycji i uratował bydgoskiemu klubowi sporo punktów. W przerwie zimowej Zawisza (oficjalnie na protest przeciw korupcji w polskiej piłce nożnej) wycofał się z rozgrywek. W związku z tym rozwiązano kontrakty ze wszystkimi zawodnikami. 
14 lutego 2007 roku podpisał kontrakt z Ruchem Chorzów, z którym awansował do ekstraklasy. Przed sezonem 2009/2010 zasilił lubelski Motor. Na swoim koncie ma rozegranych 196 meczów w polskiej ekstraklasie. W czerwcu 2010 został trenerem bramkarzy Podbeskidzia Bielsko-Biała. Pracował tam nieco ponad 2 lata, jednak 6 października 2012 roku na tym stanowisku zastąpił go Mirosław Dreszer. Następnie pracował w Odrze Opole, a od 8 stycznia 2014 roku szkolił bramkarzy Floty Świnoujście. Kiedy drużyna z zachodniopomorskiego wycofała się z rozgrywek I. ligi, Mioduszewski odszedł z klubu i od 10 lipca 2015 roku jest trenerem bramkarzy w Dolcanie Ząbki.

</doc>
<doc id="699311" url="https://pl.wikipedia.org/wiki?curid=699311" title="Mucha Billa Gatesa">
Mucha Billa Gatesa

Mucha Billa Gatesa (pełna nazwa: "mucha bzygowata Billa Gatesa", łac.: "Eristalis gatesi") – mucha bzygowata, która występuje tylko w wysokogórskich wilgotnych lasach Kostaryki.
Mucha ta została tak nazwana na cześć Billa Gatesa za jego dużą pomoc materialną w rozwoju wiedzy na temat muchówek. Inna z much bzygowatych otrzymała nazwę na cześć współpracownika Gatesa Paula Allena. Nosi ona nazwę "mucha bzygowata Paula Allena" (łac.: "Eristalis alleni").

</doc>
<doc id="699320" url="https://pl.wikipedia.org/wiki?curid=699320" title="Salò, czyli 120 dni sodomy">
Salò, czyli 120 dni sodomy



</doc>
<doc id="699329" url="https://pl.wikipedia.org/wiki?curid=699329" title="Saint Tropez">
Saint Tropez



</doc>
<doc id="699334" url="https://pl.wikipedia.org/wiki?curid=699334" title="Kontrawencjonalizacja">
Kontrawencjonalizacja

Kontrawencjonalizacja (inaczej depenalizacja częściowa) – przeniesienie czynu z kategorii przestępstw do kategorii wykroczeń.
Przykładem kontrawencjonalizacji jest uchylenie w 2005 r. przepisu art. 264 §1 Kodeksu karnego. Zabraniał on nielegalnego przekroczenia granicy, tworząc typ występku. Jednocześnie z uchyleniem wspomnianego przepisu do Kodeksu wykroczeń dodano art. 49a, który zabrania tego samego czynu, jako wykroczenia.
Pojęcie kontrawencjonalizacji stosowane jest również jako pojęcie obejmujące wszystkie wypadki uznania czynu przez porządek prawny za wykroczenie (tak np. Lech Gardocki). W tym rozumieniu kontrawencjonalizacja obejmuje również penalizację, na płaszczyźnie prawa wykroczeń, zachowania dotychczas traktowanego przez porządek prawny jako niekaralne (tzw. pierwotna penalizacja).

</doc>
<doc id="699336" url="https://pl.wikipedia.org/wiki?curid=699336" title="Areał osobniczy">
Areał osobniczy

Areał osobniczy – w ekologii zwierząt obszar patrolowany przez danego osobnika w związku z codziennym zdobywaniem pokarmu, kryjówką, czy też rozrodem. Obejmuje obszar uznawany przez danego osobnika za własny, w którym znajdują się wszystkie potrzebne mu do życia elementy, broniony przed innymi osobnikami (terytorium, rewir) oraz obszar wspólny. U osobników z silnie rozwiniętym terytorializmem areał osobniczy może się pokrywać z terytorium. U zwierząt stadnych obserwuje się odwrotny proces – własne terytorium zmniejsza się na rzecz obszaru wspólnego. Grupa (stado) traktuje wówczas wspólny teren jako terytorium bronione przed osobnikami spoza grupy.
Areał osobniczy jest częścią areału całkowitego, czyli obszaru, na którym osobnik przebywał w czasie swojego życia. U gatunków spędzających całe życie na jednym obszarze areał osobniczy pokrywa się z całkowitym.
Powyższą definicję areału osobniczego wprowadził w 1943 William Henry Burt dla odróżnienia od terytorium. Wcześniej te terminy były synonimizowane.

</doc>
<doc id="699337" url="https://pl.wikipedia.org/wiki?curid=699337" title="Styrakozaur">
Styrakozaur

Styrakozaur ("Styracosaurus") – rodzaj roślinożernego dinozaura z grupy ceratopsów żyjącego w późnej kredzie, w kampanie i mastrychcie (około 83,5–65,5 mln lat temu) na obszarze Ameryki Północnej. Jego skamieniałości były znajdywane w kanadyjskiej prowincji Alberta. Miał od czterech do sześciu rogów wyrastających z chroniącej szyję kryzy, mniejsze rogi na policzkach oraz jeden róg nosowy, dochodzący do 60 cm długości i 15 cm szerokości. Funkcja rogów i kryzy była przedmiotem wieloletnich debat.
"Styracosaurus" był stosunkowo dużym zwierzęciem – dorastał do 5,5 m długości i ważył blisko trzy tony. Stojąc osiągał około 180 cm wzrostu. Miał cztery krótkie nogi i masywny tułów. Czaszkę wieńczył dziób, a trzonowce tworzyły baterie zębowe, co sugeruje, że "Styracosaurus" żywił się roślinami. Podobnie jak inne ceratopsy mógł być zwierzęciem stadnym, wędrującym w dużych grupach, na co wskazuje koncentracja skamieniałości na cmentarzyskach.
Nazwany przez Lawrence'a Lambe'a w 1913 roku, "Styracosaurus" jest przedstawicielem kladu Centrosaurinae. Rodzaj ten obejmuje obecnie jeden gatunek – "S. albertensis" – pozostałe zostały przeniesione do innych rodzajów.
Morfologia.
Dorosłe osobniki należące do rodzaju "Styracosaurus" osiągały średnio 5,5 m długości i ważyły około 2,7 ton. Czaszka sprawiała wrażenie masywnej, z dużymi nozdrzami, wysokim prostym rogiem nad nosem i ciemieniowo-łuskową kryzą na szyi zwieńczoną co najmniej czterema pokaźnymi kolcami. Każdy z czterech najdłuższych kolców kryzy był porównywalnych rozmiarów z kolcem na nosie, mierząc 50–55 cm długości. Długość rogu nosowego holotypu ocenia się na około 57 cm, ale nie jest on kompletny. Bazując na innych znaleziskach rodzajów "Styracosaurus" i "Centrosaurus" stwierdza się, że róg ten mógł mieć w połowie swej wysokości zaokrąglone wybrzuszenie.
Oprócz czterech kolców i rogu ornamentacja czaszki cechowała się zmiennością. Niektóre osobniki miały haczykowate wyrostki i guzki na tylnym brzegu kryzy, podobne do występujących u centrozaura. Twory obecne u innych były mniej wydatne. U niektórych osobników, w tym także u typowego, na kryzie występowała trzecia para kolców. Kolejne osobniki charakteryzowały się zaś o wiele mniejszymi wyrostkami. Niewielkie wybrzuszenia położone bocznie występowały tylko u niektórych osobników. Skromne piramidokształtne rogi brwiowe obecne u podrostków zanikały u dorosłych, a na ich miejsce pojawiały się wgłębienia. Jak u większości ceratopsów, w kryzie styrakozaura znajdowały się duże otwory. Przednia część jego szczęk tworzyła bezzębny dziób.
Masywne ciało styrakozaura czyniło go podobnym do nosorożca. Miał silne ramiona, których mógł używać w walkach międzyosobniczych. Za to jego ogon był względnie krótki. Każdy palec wieńczyło kopytko, z zewnątrz zrogowaciałe.
Zaproponowano różne modele ułożenia kończyn dla styrakozaura i ceratopsów w ogóle. Jeden z nich umieszczał kończyny przednie pod tułowiem. Według innego były one rozcapierzone na boki. Najnowsze prace stanowiące, że zwierzę przybierało pozycję pośrednią przypominającą kucanie, wydają się najbardziej przekonujące. Paleontolodzy Gregory Paul i Per Christiansen z Muzeum Zoologicznego Uniwersytetu Kopenhaskiego w Danii zaproponowali, że duże ceratopsy, jak styrakozaur, miały zdolność do biegu szybszego niż słoń. Tezę tę oparli na badaniach śladów, które nie wskazują na rozcapierzenie kończyn.
Klasyfikacja.
Styrakozaur to przedstawiciel Centrosaurinae, podrodziny dużych północnoamerykańskich ceratopsów charakteryzujących się wydatnymi rogami nosowymi, znacznie gorzej rozwiniętymi brwiowymi, krótką kością łuskową w krótkiej kryzie, długim jak na ceratopsy pyskiem i wyrostkami za otworami nosowymi. Inni członkowie kladu to centrozaur, od którego grupa wzięła swą nazwę, pachyrinozaur, awaceratops, einiozaur, "Albertaceratops", achelozaur, "Brachyceratops" i monoklonius, choć ostatnie dwa stanowią "nomina dubia". Z powodu różnorodności międzygatunkowej i międzyosobniczej w obrębie podrodziny wywiązała się debata odnośnie do kwestii, które rodzaje są pewne. Szczególnie zaś dyskusyjne jest, czy "Centrosaurus" lub "Monoclonius" mogą zostać uznane za pewne osobne rodzaje, czy też może chodzi o osobniki różnej płci. W 1996 Peter Dodson odnalazł nową różnicę pomiędzy centrozaurem, styrakozaurem i monokloniusem, by usprawiedliwić wyróżnienie osobnych rodzajów. Stwierdził też, że "Styracosaurus" przypomina centrozaura bardziej niż oba te rodzaje – monokloniusa. Dodson uznał także jeden z gatunków tego ostatniego, "M. nasicornis", za samicę styrakozaura. Jego konkluzje zaakceptowano tylko częściowo – inni badacze nie zgodzili się na uznanie gatunku "Monoclonius nasicornis" za samicę styrakozaura, a "Monoclonius" nie stał się pewnym rodzajem. O ile dymorfizm płciowy stwierdzono u wcześniejszych ceratopsów, jak "Protoceratops", nie ma dowodów na jego występowanie u przedstawicieli rodziny Ceratopsidae.
Pochodzenie.
Ewolucyjne początki styrakozaura pozostawały nieznane przez wiele lat, ponieważ szczątki wczesnych ceratopsów należały do rzadkości. Odkrycie protoceratopsa w 1922 rzuciło światło na pokrewieństwo wczesnych dinozaurów rogatych. Jednakże musiało minąć kolejnych kilka dekad, nim następne odkrycia wypełniły luki. Nowe znaleziska z lat dziewięćdziesiątych XX wieku i dwutysięcznych, jak "Zuniceratops", najwcześniejszy opisany ceratops z rogami brwiowymi, czy "Yinlong" – pierwszy odkryty jurajski ceratops – wskazały, jak mogli wyglądać przodkowie styrakozaura. Te niedawne odkrycia były ważne dla poznania pochodzenia dinozaurów rogatych w ogóle i zasugerowały, że ta grupa marginocefali powstała w jurajskiej Azji, właściwe dinozaury rogate zaś miały swój początek w Ameryce Północnej na początku późnej kredy.
Paleobiologia.
Styrakozaur i inne dinozaury rogate zawsze przedstawiano w kulturze popularnej jako zwierzęta stadne. Warstwę obfitującą w pozostałości tego rodzaju znamy z formacji Dinosaur Park z Alberty, znajduje się ona pośrodku tej formacji. Wiąże się z różnymi typami osadów rzecznych. Masowa śmierć nie musi być wcale dowodem na stadne zachowania zwierząt – może wynikać z gromadzenia się prowadzących samotnicze życie osobników wokół zbiorników wodnych w okresie suszy. Istnieją dowody potwierdzające, że klimat mógł być sezonowy i suchy. W obrębie formacji szczątki styrakozaura znajdują się wyżej niż pozostałości blisko z nim spokrewnionego centrozaura, co wskazuje, że ten pierwszy w obliczu zmian środowiska zastąpił swego krewniaka.
Pożywienie.
Styrakozaury były roślinożercami. Ich szczęki kończyły się głębokim, wąskim dziobem, nadającym się bardziej do chwytania i szarpania niż gryzienia. Z powodu położenia swej głowy zwierzęta te żywiły się niską roślinnością. Mogły jednakże być zdolne do powalania wyższych roślin dzięki swoim rogom, dziobowi i masie.
Zęby ceratopsów, w tym styrakozaura, tworzyły zespoły zwane bateriami. Starsze, na powierzchni, zastępowane były przez kolejne, tworzące się pod spodem. W odróżnieniu jednak od hadrozaurów, które też posiadały podobne baterie, zęby dinozaurów rogatych kroiły pokarm, ale go nie miażdżyły. Niektórzy naukowcy zasugerowali, że ceratopsy, jak styrakozaur, spożywały palmy (arekowate) i sagowce, podczas gdy inni zaproponowali paprotniki jako ich pożywienie. Według pomysłu Dodsona późnokredowe dinozaury rogate powalały zaliczane do okrytonasiennych drzewa, żywiąc się następnie ich liśćmi i pędami.
Rogi i kryza.
Duży róg nosowy i kryza obecne u styrakozaura zaliczają się do najbardziej wyróżniających się ozdób głów dinozaurów. Ich funkcja stanowi przedmiot debaty od momentu odkrycia pierwszych ceratopsów.
Na początku XX wieku paleontolog Richard Swann Lull zaproponował, że kryzy ceratopsów stanowią miejsca przyczepu mięśni szczęk. Później zauważył też, że kolce nadają ich posiadaczowi zatrważający wygląd W 1996 Dodson wsparł częściowo ten pierwszy pomysł. Ponadto stworzył szczegółowe diagramy ukazujące miejsca przyczepu mięśni na kryzach styrakozaura i chasmozaura. Odrzucił natomiast pogląd, wedle którego całkowicie wypełniały one kostne otwory. Jednakże Catherine Forster nie doszukała się żadnych dowodów na to, by solidne mięśnie zakotwiczały się na kryzie.
Długo uważano, że ceratopsy wykorzystywały swe rogi i kryzy do obrony przed wielkimi drapieżnikami. Choć na czaszkach dinozaurów rogatych odnaleziono wgłębienia i inne zmiany przypisywane kontuzjom odniesionym w walce, badania z 2006 nie wykryły jednak, by dźgnięcie rogiem powodowało takowe zmiany (nie stwierdzono na przykład śladów infekcji czy gojenia). Za przyczyny uchodzić mogły raczej niepatologiczna resorpcja kości i nieznane ich choroby.
Duża kryza styrakozaura i pokrewnych mu rodzajów zwiększała także powierzchnię ciała, co mogło stanowić pomoc w termoregulacji, jak uszy w przypadku dzisiejszych słoniowatych. Podobnie tłumaczy się powstanie płyt na grzbiecie stegozaurów. Jednak funkcja ta jako jedyna nie wywołałaby takiej różnorodności dziwacznych form, jakie spotykano u rodziny ceratopsów. Wskazuje to, że główne zadanie kryz polegało na czym innym: zwracaniu uwagi.
Teoria przypisująca kryzom funkcję w reprodukcji została stworzona w 1961 przez Davitashvili. Zyskuje ona coraz większą akceptację. Dowody wskazujące, jak ważne były ozdoby osobnika zarówno podczas zalotów, jak i w przypadku innych zachowań społecznych, można znaleźć w fakcie, że różniły się one znacznie u poszczególnych gatunków dinozaurów rogatych, czyniąc każdy z nich charakterystycznym. Podobną sytuację odnajduje się wśród zwierząt żyjących obecnie.
Lokomocja.
Przedstawiciele opisywanego tu rodzaju poruszali się na wszystkich czterech kończynach. Przybliżona szybkość, jaką mogły rozwijać ceratopsy, obliczona na podstawie pomiarów odległości pomiędzy śladami, długości kości i oszacowania masy mięśniowej, wynosi około 25 kilometrów na godzinę.
Odkrycie i gatunki.
Pierwszą skamieniałość styrakozaura odnalazł w kanadyjskiej prowincji Alberta Charles Mortram Sternberg. Obszar ten jest dzisiaj znany jako Prowincjalny Park Dinozaurów, a właściwa formacja geologiczna nazywana formacją Dinosaur Park. Nazwę nadał jej Lawrence Lambe w 1913, stwierdzając podobieństwo kolców kryzy i ostrza starożytnego greckiego harpunu ( "sturax", στυρακος "sturakos" „ostrze, szpikulec na dolnym końcu drzewa włóczni”; σαυρος "sauros" „jaszczurka”). Zespół z Royal Ontario Museum wrócił tam w 1935 roku. Odnaleziono wtedy brakujące żuchwy i większość szkieletu. Skamieniałości dostarczyły informacji o wielkości gatunku "S. albertensis" – mierzącego około 5,5–5,8 metrów długości i 1,65 metra wysokości w biodrach. Niezwykłą cechą pierwszej znalezionej czaszki było zachodzenie najmniejszego kolca kryzy po lewej stronie na następny kolec. Wydaje się, że kryza przeszła za życia złamanie w tym miejscu i skróciła się o około 6 cm. Normalnego kształtu czaszki w tej okolicy nie poznano, ponieważ prawa strona kryzy nie zachowała się.
W 1915 Barnum Brown i Erich Maren Schlaikjer, pracujący dla Amerykańskiego Muzeum Historii Naturalnej w Nowym Jorku, zdobyli prawie kompletny szkielet z kośćmi połączonymi stawowo i częściowo zachowaną czaszką. Także został on odkryty w formacji Dinosaur Park, nieopodal Steveville w Albercie. Naukowcy porównali znaleziska i doszli do wniosku, że chociaż oba okazy pochodzą z tego samego miejsca i formacji geologicznej, różnią się wystarczająco do wyodrębnienia osobnego gatunku. Opisali więc swe odkrycie jako "Styracosaurus parksi", honorując w ten sposób Williama Parksa. Pośród różnic, na których oparli się Brown i Schlaikjer, znajdowały się odmienne kości jarzmowe, a także mniejsze kręgi ogonowe. "S. parksi" charakteryzował się też mocniejszą szczęką, krótszą kością zębową, innego kształtu kryzą. Jednakże w przypadku większej części czaszki opierali się oni na rekonstrukcji gipsowej i publikacja z 1937 nie oddawała właściwego ułożenia kości. Obecnie znalezisko zalicza się do "S. albertensis".
Latem 2006 Darren Tanke z Royal Tyrrell Museum of Palaeontology w Drumheller w Albercie odwiedził długo zagubione stanowisko "S. parksi". Fragmenty czaszki, ewidentnie przeoczone przez załogę z 1915, zostały odnalezione. Złożono je i pozostaje nadzieja, że pojawią się kolejne części, które być może wystarczą do ponownego opisania czaszki i sprawdzenia, czy "S. albertensis" i "S. parksi" stanowią jedność. Tyrrell Museum dysponuje także kilkoma fragmentarycznymi czaszkami styrakozaura.
Kilka innych gatunków w przeszłości przypisywanych styrakozaurowi przeniesiono już do innych rodzajów. Charles Whitney Gilmore w 1930 r. na podstawie skamieniałości pochodzących z montańskiej formacji Two Medicine opisał gatunek "S. ovatus"; jednak w 2010 r. Andrew T. McDonald i John R. Horner zaliczyli ten gatunek do odrębnego rodzaju "Rubeosaurus". Natomiast Holmes i współpracownicy (w druku) uznali "Rubeosaurus ovatus" za młodszy synonim "Styracosaurus albertensis", argumentując, że wymieniane w literaturze różnice anatomiczne pomiędzy "S. albertensis" a "R. ovatus" w rzeczywistości mieszczą się w granicach zmienności wewnątrzgatunkowej "S. albertensis". "S. sphenocerus" opisany przez Edwarda D. Cope'a w 1890 umieszczony został w rodzaju "Monoclonius", a styrakozaurowi przypisano go w 1915. Bazowano przy tym ma kości nosowej ze złamanym przypominającym styrakozaurzy prostym rogiem. „S. makeli”, wspomniany nieformalnie przez paleontologów Stephena i Sylvię Czerkasów w 1990 w podpisie pod ilustracją, to wczesna nazwa einiozaura. „S. borealis” ("borealis" (łac.) – północny) to z kolei wczesna nieformalna nazwa określająca "S. parksi".
Kultura popularna.
Z powodu wyróżniających się rogów i kryzy wizerunki styrakozaura są łatwo rozpoznawalne. Kolce, haczykowate wyrostki czy rogi widniejące na jego głowie pobudziły wyobraźnię twórców kina już we wczesnym etapie jego rozwoju i odtąd często w nim gościł. Wymienić należy zwłaszcza następujące pozycje: "The Son of Kong" (1933), gdzie "Styracosaurus" walczy z bohaterami; "The Valley of Gwangi" (1969), gdzie styrakozaur przeciwstawia się dinozaurom drapieżnym; "The Land That Time Forgot" (1975), gdzie para zwierząt jest ostrzeliwana przez niemieckiego U-Boota; Disneyowski film "Dinozaur" (2000) stworzony techniką animacji komputerowej, gdzie antropomorficzny styrakozaur zwany Eema ma swego pupila ankylozaura. Rodzaj pojawił się także w powieści "Park Jurajski", adaptacja filmowa pominęła go jednak.
Na telewizyjnym ekranie styrakozaur pojawił się w wielu kreskówkach i programach dla dzieci, jak "", "Dinozaurs", "Dino-Riders", "Dinosaucers" i "Zoids". Rodzaj przedstawiono też w licznych grach wideo, w tym w popularnych: "Jurassic Park", "Turok" i "Zoo Tycoon 2: Extinct Animals".
Filatelistyka.
Poczta Polska wyemitowała 5 marca 1965 znaczek pocztowy przedstawiający styrakozaura o nominale 1,35 złotych, w serii "Zwierzęta prehistoryczne". Autorem projektu znaczka był Andrzej Heidrich. Znaczek pozostawał w obiegu do 31 grudnia 1994 r..

</doc>
<doc id="699338" url="https://pl.wikipedia.org/wiki?curid=699338" title="Peter Parker">
Peter Parker

Osoby:

</doc>
<doc id="699344" url="https://pl.wikipedia.org/wiki?curid=699344" title="Mucha Paula Allena">
Mucha Paula Allena

Mucha Paula Allena (pełna nazwa: "mucha bzygowata Paula Allena", ang.: "Paul Allen's flower fly", łac.: "Eristalis alleni") to mucha bzygowata, która występuje tylko w wysokogórskich wilgotnych lasach Kostaryki. Została tak nazwana na cześć Paula Allena za jego dużą pomoc materialną w rozwoju wiedzy na temat muchówek. Inna z much bzygowatych otrzymała nazwę na cześć współpracownika Allena Billa Gatesa. Nosi ona nazwę "mucha bzygowata Billa Gatesa" (ang.: "Bill Gates' flower fly", łac.: "Eristalis gatesi").

</doc>
<doc id="699355" url="https://pl.wikipedia.org/wiki?curid=699355" title="Peep show">
Peep show



</doc>
<doc id="699361" url="https://pl.wikipedia.org/wiki?curid=699361" title="Slavia Praga">
Slavia Praga

Slavia Praga – czeski wielosekcyjny klub sportowy

</doc>
<doc id="699362" url="https://pl.wikipedia.org/wiki?curid=699362" title="Blachowkręt">
Blachowkręt

Blachowkręt – rodzaj wkręta do metalu, przeznaczony do mocowania blachy lub innego materiału do konstrukcji metalowej. 
Blachowkrętów szczególnie powszechnie używa się do łączenia z blachą części, na których nie występują znaczne obciążenia (np. w przemyśle motoryzacyjnym do mocowania do karoserii z blachy elementów tapicerki albo wyposażenia wnętrza). Średnice blachowkrętów na ogół nie przekraczają 7 milimetrów, a grubość blachy nie jest na ogół większa od 0,5 milimetra.
Łączenie przy użyciu blachowkrętu wykonuje się przez wywiercenie w blasze otworu o średnicy mniejszej od średnicy blachowkrętu, a następnie wprowadzenie zaostrzonej końcówki blachowkrętu do tego otworu. Wkręcając go następnie z użyciem pewnej siły, powoduje się wytłoczenie na krawędzi otworu wyżłobień, współpracujących z gwintem blachowkrętu, co zapewnia jego stosunkowo mocne połączenie z blachą.
Połączenia przy pomocy blachowkrętów są wygodne w użyciu i szybkie w montażu, ale wszędzie tam, gdzie przewiduje się potrzebę wielokrotnego odkręcania i przykręcania elementów albo tam, gdzie wymagana jest większa trwałość połączenia – stosuje się raczej śruby z nakrętkami, albo co najmniej śruby wkręcane w otwór wcześniej nagwintowany.
Blachowkręty od wkrętów przeznaczonych do użycia z innymi materiałami (np. od wkrętów do drewna) odróżnia na ogół większa twardość materiału, wkręty do drewna bywają na przykład produkowane z miękkiej stali lub mosiądzu) i kształt (w swej roboczej części mają stałą średnicę, natomiast wkręty do drewna często są nieco grubsze bliżej łba, niż w pobliżu końca).
Blachowkrętów na ogół z powodzeniem można używać także do łączenia elementów z tworzyw sztucznych lub drewna.

</doc>
<doc id="699366" url="https://pl.wikipedia.org/wiki?curid=699366" title="Równina Legnicka">
Równina Legnicka

Równina Legnicka – mezoregion fizycznogeograficzny (317.77) obejmujący szerokie, płaskodenne doliny dolnej Kaczawy i jej dopływów: Czarnej Wody, Skorej i Nysy Szalonej, łącznie 340 km². Od północy graniczy z Wysoczyzną Lubińską, od wschodu z Pradoliną Wrocławską, od południowego wschodu z Równiną Wrocławską (Wysoczyzną Średzką) i Przedgórzem Sudeckim (Wzgórzami Strzegomskimi), od południa z Równiną Chojnowską i od zachodu z Borami Dolnośląskimi.
Na glebach madowych występują pola uprawne, a w miejscach bardziej wilgotnych łąki. Głównym ośrodkiem jest Legnica (ok. 108 tys. mieszkańców), w średniowieczu gród kasztelański, największy na Śląsku po Wrocławiu ośrodek handlu i rzemiosła, obecnie znaczny ośrodek przemysłu z hutą miedzi i ważny węzeł kolejowy. W strukturze Równiny Legnickiej wyodrębniają się dolina Czarnej Wody i dolina dolnej Kaczawy, a także antropogeniczny mikroregion Legnicy.

</doc>
<doc id="699389" url="https://pl.wikipedia.org/wiki?curid=699389" title="Kłopotowo (województwo zachodniopomorskie)">
Kłopotowo (województwo zachodniopomorskie)

Kłopotowo (niem. "Klaptow") – osada w Polsce położona w województwie zachodniopomorskim, w powiecie kołobrzeskim, w gminie Dygowo.
Według danych z 1 stycznia 2011 r. osada miała 210 mieszkańców.
W miejscowości działało "Państwowe Gospodarstwo Rolne Kłopotowo".
Historia.
Kłopotowo to miejscowość o metryce średniowiecznej, stare lenno rodu von Rahmel. Miejscowość wymieniona jest w dokumencie biskupa kamieńskiego Hermanna von Gleichena, uposażającym kościół parafialny we Wrzosowie oraz przyłączającym do parafii wśród sześciu wiosek także Kłopotowo. Również dokument z 1276 roku wystawiony przez tego samego biskupa, wyliczający posiadłości i dochody Kapituły Kolegiackiej w Kołobrzegu, wymienia wśród jej dóbr Kłopotowo. W 1650 roku właścicielem Kłopotowa był pułkownik Wedig von Bonin. Później majątek był w posiadaniu rodzin von Natzmer, Zimmermann. W końcu XIX i na początku XX wieku Kłopotowo należało do Karla Brauna. Około 1910 roku zostało zakupione przez Hasso von Wedela, który w 1911 roku wzniósł obecny okazały dwór.

</doc>
<doc id="699396" url="https://pl.wikipedia.org/wiki?curid=699396" title="Kłopotowo">
Kłopotowo



</doc>
<doc id="699412" url="https://pl.wikipedia.org/wiki?curid=699412" title="Masashi Ōguro">
Masashi Ōguro

 – japoński piłkarz, reprezentant kraju.
Od 2018 gra w Tochigi SC. Wcześniej grał m.in. w Tokyo Verdy, do którego przyszedł z włoskiego klubu Torino FC. Wcześniej grał w zespołach J-League – Gamba Osaka i Consadole Sapporo oraz we francuskim Grenoble Foot 38.

</doc>
<doc id="699423" url="https://pl.wikipedia.org/wiki?curid=699423" title="Geza Toldi">
Geza Toldi



</doc>
<doc id="699445" url="https://pl.wikipedia.org/wiki?curid=699445" title="Orawski Park Etnograficzny w Zubrzycy Górnej">
Orawski Park Etnograficzny w Zubrzycy Górnej

Muzeum – Orawski Park Etnograficzny w Zubrzycy Górnej – skansen regionalny otwarty w 1955 roku w Zubrzycy Górnej. Prezentujący architekturę oraz kulturę materialną, społeczną i duchową regionu Górnej Orawy. Ekspozycja jest szczególnie interesująca ze względu na oryginalność regionalnej kultury powstałej w wyniku połączenia dorobku dwóch fali osadniczych – pasterzy wołoskich przepędzających tu swoje stada z terenów Karpat Wschodnich oraz rolników napływających od północy (z Małopolski).
Współzałożycielką i pierwszą dyrektorką parku była urodzona we Lwowie polska etnolożka Wanda Jostowa.
Muzeum – Orawski Park Etnograficzny był plenerem kilku filmów, kręcono tutaj m.in. "Janosika" oraz "Ogniem i Mieczem".
Historia.
Początki tego pierwszego w powojennej Polsce muzeum na wolnym powietrzu sięgają daleko wstecz, do lat 30. XX wieku. Wtedy to potomkowie sołtysio-szlacheckiego rodu Moniaków przekazali na rzecz Skarbu Państwa pozostałą cząstkę swojej ojcowizny – budynek mieszkalny wraz z zabudowaniami gospodarczymi wraz z ok. 4 ha terenu. Byli to Joanna z Łaciaków Wilczkowa i jej brat, na stałe mieszkający już w Budapeszcie – Aleksander Łaciak (a właściwie Sándor Lattyak). Dzięki zabiegom i staraniom dyrektora Muzeum Tatrzańskiego im. dra T. Chałubińskiego w Zakopanem Juliusza Zborowskiego oraz krakowskiego konserwatora zabytków Bogdana Tretera 13 sierpnia 1937 roku sfinalizowana została wola wspomnianych darczyńców, następnie zaś, jeszcze wybuchem II wojny światowej zdążono wykonać pierwsze prace zabezpieczające.
Po zakończeniu wojny Bogdan Treter zlecił niezbędne prace zabezpieczające przy dworze Moniaków, lecz wraz z jego śmiercią (12.11.1945) opieka nad zabytkowym siedliskiem ustała i obiekty popadały w ruinę. Joanna z Łaciaków Wilczkowa odeszła 19 marca 1951 r. W niszczejącym dworze urządzono owczarnię.
Jeszcze w lecie 1951 r., po pierwszej wizycie w Zubrzycy Górnej Hanna Pieńkowska – nowa wojewódzka konserwator zabytków w Krakowie podjęła decyzję co do przyszłości zabytkowej zagrody. Rozpoczęto prace, które prowadziła ekipa budowlano-konserwatorska pod kierunkiem majstra z Nowego Targu – Jędrzeja Chowańca. Wiele prac wykonywali miejscowi, z grona tego wyłonił się z czasem późniejszy kierownik – Andrzej Pilch. Wcześniej jednak przyszedł dzień uroczystego otwarcia – 11 września 1955 roku otwarto Orawski Ośrodek Krajoznawczo-Turystyczny w Zubrzycy Górnej – taką nazwę nadano w pierwszym momencie skansenowi. Administrację powierzono PTTK – miało to jak najsprawniej powiązać ruch turystyczny z działalnością kulturalną. W tym też celu w pierwszym obiekcie przeniesionym w 1954 roku, XVIII-wiecznej karczmie z Podwilka, zorganizowane zostało schronisko turystyczne.
Opiekę merytoryczną sprawowało Muzeum Tatrzańskie, delegując do Zubrzycy swoich pracowników – głównie dr Wandę Jostową, która po badaniach i konsultacjach z krakowskim zespołem konserwatorskim oraz Państwowym Instytutem Badania Sztuki Ludowej prowadzonym przez prof. Romana Reinfussa, ustaliła program zagospodarowania dla muzeum w Zubrzycy Górnej, który zaczęto powoli realizować.
Z początkiem 1974 r. nadszedł czas na usamodzielnienie muzeum jako osobnej struktury: Orawskiego Parku Etnograficznego. Zbiegło się z reformą administracyjną kraju – Orawa znalazła się w województwie nowosądeckim. Dr Wandę Jostową mianowano dyrektorem (już wcześniej pełniła społecznie funkcję kustosza), instytucji przydzielono stały budżet, powiększono kadrę, kontynuowano dokumentację inwentaryzacyjną - z ramienia konserwatora zespołem dokumentalistów kierował dr Marian Kornecki. Poszerzył się zakres badań i rozwijała się działalność edukacyjna, nastąpiło bliższe powiązanie pracy muzeum z miejscową społecznością. Z czasem powstały zaczątki biblioteki i archiwum fotograficzno-etnograficznego.
Druga połowa lat 70. kończyła pewien etap działalności, trochę pionierskiej, ale bardzo obfitej w osiągnięcia konserwatorskie i kulturalne. Likwidacja schroniska, odejście na emeryturę Andrzeja Pilcha, odejście Hanny Pieńkowskej, odwołanie dr Wandy Jostowej ze stanowiska – to wszystko wymusiło zmiany i poszukiwania nowej ścieżki rozwoju dla muzeum. 
Z początkiem lat 80. na dyrektorem została Grażyna Herzig-Wolska– etnografka ze szkoły krakowskiej. Działalność została wyraźnie ukierunkowana na ochronę znikającego w zastraszającym tempie tradycyjnego budownictwa. Podjęto badania terenowe i dokonano typowań poszczególnych zagród do przeniesienia, padła myśl o pozyskaniu nowych terenów, opracowano plany zagospodarowania przestrzennego. W połowie lat 80. włączony został w struktury muzeum mały skansen w Sidzinie. Nowa część miała przybrać strukturę przestrzenną wsi i być zlokalizowana w północno-zachodniej części terenów przylegających do istniejącej ekspozycji parkowej. Na terenie leżącym w rozwidleniu dwóch potoków utworzono zarys łańcuchówki rozproszonej.
Dużą pomocą i wsparciem dla zespołu skansenowskich muzealników była w działalność na rzecz muzeum różnych środowisk, w tym Towarzystwa Przyjaciół Orawy, którego członkowie, m.in. prof. Ryszard Kantor, dr hab. Tadeusza Trajdos i ks. Władysława Pilarczyka publikowali artykuły o muzeum i angażowali się na rzecz Orawy. 
Całokształt działalności instytucji został dostrzeżony w 1999 r. Orawski skansen otrzymał wyjątkowe wyróżnienie w środowisku muzealników – Sybillę.
Początek XXI w. to nieprzerwany rozwój, w dużej mierze dzięki pozyskiwanym funduszom europejskim, na terenie muzeum stanął kościół pw. Matki Bożej Śnieżnej odbudowano kolejne chałupy i budynki gospodarcze translokowane do skansenu z terenu polskiej Orawy oraz plebanię z Podwilka. Powstał m.in. plac zabaw oraz różne obiekty małej architektury. Muzeum zaczęło organizować swoją największą i najbardziej znaną cykliczną imprezę folklorystyczną – Święto Borówki oraz rozmaite wydarzenia kulturalne i wystawy. Kuratorem wielu z nich była dr Urszula Janicka-Krzywda. Do oferty muzeum wprowadzone zostały zajęcia edukacyjne.
Od 2006 organizatorem dla muzeum stał się Urząd Marszałkowski Województwa Małopolskiego, a skansen jako Muzeum - Orawski Park Etnograficzny w Zubrzycy Górnej został wpisany do Państwowego Rejestru Muzeów.
Ekspozycja stała.
Ekspozycje stałe prezentują tradycyjną kulturę materialną, społeczną i duchową ludności Polskiej Orawy. Na prawie 12 hektarach znajduje się ponad 60 obiektów, które składają się na 36 wystaw o zróżnicowanej tematyce. Zagrody chłopskie ukazują warunki bytowe ludności od biednych po zamożnych gospodarzy, ich życie codzienne naznaczone ciężką pracą i czas świąteczny – pełen radości i nadziei – oba pełne rozmaitych zabiegów – obrzędów, zwyczajów i obyczajów mających zapewnić życiową pomyślność. Z kolei kuźnie, olejarnia, młynotartak, folusz czy farbiarnia z maglem prezentują nie tylko technologie produkcji, trud żmudnej pracy rzemieślników, ale i umiejętność wprzęgania sił natury w procesy wytwórcze. Wszystko to wespół obiektami sakralnymi, użyteczności publicznej, małą architekturą i otaczającą przyrodą ma tworzyć klimat podróży w czasie do świata naszych przodków. 

</doc>
<doc id="699449" url="https://pl.wikipedia.org/wiki?curid=699449" title="Kuvera">
Kuvera



</doc>
<doc id="699454" url="https://pl.wikipedia.org/wiki?curid=699454" title="Stan wojenny w Królestwie Polskim (1905)">
Stan wojenny w Królestwie Polskim (1905)

Stan wojenny w Królestwie Polskim – stan wojenny wprowadzony 10 listopada 1905 ukazem króla Mikołaja II Romanowa na całym terytorium Królestwa Polskiego, zniesiony 2 grudnia 1905.
Ogłoszony przez generał-gubernatora warszawskiego Gieorgija Skałona, miał na celu stłumienie strajków i wystąpień ludności w czasie rewolucji w Królestwie Polskim.
Uzasadniając podjęcie takiego kroku komunikat urzędowy głosił: "Odrzucając myśl wspólnej pracy z narodem rosyjskim w pracach Dumy Państwowej Polacy w całym szeregu rezolucji zapadłych na zebraniach publicznych żądają całkowitej autonomii polskiej z osobnym sejmem, upatrując w tym tylko pewien stopień przejściowy do wznowienia państwa polskiego. W dążności tej schodzą się dwa przeciwległe stronnictwa polskie: socjalne i narodowe. W tym też kierunku działają niektórzy pisarze polscy, publicyści, mówcy, pociągając za sobą ludność".

</doc>
<doc id="699457" url="https://pl.wikipedia.org/wiki?curid=699457" title="Whitfield Diffie">
Whitfield Diffie

Bailey Whitfield "Whit" Diffie (ur. 5 czerwca 1944 w Waszyngtonie) – amerykański kryptograf, współtwórca kryptografii asymetrycznej.
W 1976 wraz z Martinem Hellmanem opracował rewolucyjną pracę naukową "New Directions in Cryptography" przedstawiającą pomysł klucza publicznego.
W swojej karierze był związany z Massachusetts Institute of Technology oraz Sun Microsystems.

</doc>
<doc id="699458" url="https://pl.wikipedia.org/wiki?curid=699458" title="Reprezentacja Laosu w piłce nożnej mężczyzn">
Reprezentacja Laosu w piłce nożnej mężczyzn

Związek Piłkarskiej Reprezentacji Laosu powstał w 1951 roku, a od 1952 jest członkiem FIFA.
Laos w Rankingu FIFA obecnie (maj 2011) zajmuje 174. pozycję. O 1 miejsce wyżej niż w kwietniu, gdzie był 175. 
Mimo że jest to słaba drużyna, wyprzedza taką europejską drużynę jak San Marino. Laos w Azji, zajmuje 38 pozycję.
Obecnie selekcjonerem kadry Laosu jest Mike Wong Mun Heng.

</doc>
<doc id="699473" url="https://pl.wikipedia.org/wiki?curid=699473" title="Boks na Letnich Igrzyskach Olimpijskich 1948">
Boks na Letnich Igrzyskach Olimpijskich 1948

Boks na Letnich Igrzyskach Olimpijskich 1948 – zawody bokserskie, które odbyły się w ramach letnich igrzysk olimpijskich w Londynie w 1948 r. 
Zawody odbyły się w dniach od 7 do 13 sierpnia 1948. Wystartowało 205 bokserów z 39 krajów.

</doc>
<doc id="699474" url="https://pl.wikipedia.org/wiki?curid=699474" title="Modlishka">
Modlishka

Modlishka – debiutancki album zespołu O.N.A., wydany w maju 1995 roku. 
Pierwotnie miał być trzecią studyjną płytą Skawalkera, ale po dołączeniu do zespołu Agnieszki Chylińskiej został wydany pod szyldem O.N.A. Dzięki przebojom: "Drzwi", "Znalazłam" i "Koła czasu", odniósł wielki sukces i zdobył miano złotej płyty, a grupa z miejsca stała się jedną z większych gwiazd na polskiej scenie rockowej. Zespół był nominowany w plebiscycie miesięcznika "Tylko Rock" w kategoriach "przebój roku" (Drzwi) i "płyta roku". Otrzymał także nagrodę "Indywidualność 1995," która została wręczona mu w kopalni soli w Wieliczce, gdzie kapela zagrała koncert.
18 marca 2016 roku nakładem Sony Music Entertainment Poland ukazało się wznowienie nagrań. Reedycja dotarła do 47 miejsca polskiej listy przebojów - OLiS.

</doc>
<doc id="699476" url="https://pl.wikipedia.org/wiki?curid=699476" title="Syncerus caffer">
Syncerus caffer



</doc>
<doc id="699477" url="https://pl.wikipedia.org/wiki?curid=699477" title="Bawół kafryjski">
Bawół kafryjski



</doc>
<doc id="699487" url="https://pl.wikipedia.org/wiki?curid=699487" title="GS 430">
GS 430



</doc>
<doc id="699491" url="https://pl.wikipedia.org/wiki?curid=699491" title="GS 450h">
GS 450h



</doc>
<doc id="699492" url="https://pl.wikipedia.org/wiki?curid=699492" title="T.R.I.P. (album O.N.A.)">
T.R.I.P. (album O.N.A.)

T.R.I.P. – trzeci studyjny album grupy O.N.A., wydany w kwietniu 1998.
Nagrania uzyskały status platynowej płyty.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="699496" url="https://pl.wikipedia.org/wiki?curid=699496" title="Oksyton">
Oksyton

Oksyton, oksytonon (gr. "oksýtonos" – dosł. ’przenikliwy, wysoki dźwięk’) – wyraz lub zestrój akcentowy akcentowany na ostatniej sylabie (oksytonicznie). W polszczyźnie oksytonami są wyrazy jednosylabowe (np. "dom") oraz wielosylabowe zestroje akcentowe złożone z oksytonów.

</doc>
<doc id="699498" url="https://pl.wikipedia.org/wiki?curid=699498" title="KL Stutthof">
KL Stutthof



</doc>
<doc id="699499" url="https://pl.wikipedia.org/wiki?curid=699499" title="Ćwiczenia przygotowawcze">
Ćwiczenia przygotowawcze

Ćwiczenia przygotowawcze – forma ćwiczeń, w których głównym podmiotem szkolenia jest kadra.
Charakterystyka.
Organizowane są w celu utrwalenia i pogłębienia indywidualnej wiedzy i umiejętności oraz nawyków działania zespołowego w dowództwach i sztabach. Treścią ćwiczeń przygotowawczych, które mogą przybierać różne formy, jest profesjonalne przygotowanie kadry w zakresie rozwiązywania problemów strategicznych, operacyjnych i taktycznych w procesie planowania i dowodzenia w różnych sytuacjach pola walki (misji) oraz doskonalenie umiejętności organizacyjno-szkoleniowych i metodycznych. Ćwiczenia przygotowawcze poprzedzane są zajęciami przygotowawczymi w formie wykładów, seminariów, zajęć zbiorowych i podróży historyczno-geograficznych. W ramach ćwiczeń przygotowawczych do realizacji zadań szkoleniowych z praktycznym działaniem wojsk (pododdziałów), w okresie bezpośrednio poprzedzającym to zamierzenie, mogą być przeprowadzane ćwiczenia epizodyczne.
Formy ćwiczenia.
Ze względu na zewnętrzną, organizacyjną stronę zamierzenia, sposób jego prowadzenia oraz rolę spełnianą w procesie szkolenia, realizowane są w następujących formach:

</doc>
<doc id="699500" url="https://pl.wikipedia.org/wiki?curid=699500" title="Lechia 06 Mysłowice">
Lechia 06 Mysłowice

Lechia 06 Mysłowice – polski klub sportowy powstały w 1906 roku w Myslowitz (obecne Mysłowice) w II Rzeszy. Jest jednym z najstarszych istniejących klubów piłkarskich w kraju.
Historia.
Klub powstał w 1906 roku jako "Borussia 06 Myslowitz". Nazwę klubu zmieniono w latach PRL na "Lechię 06 Mysłowice", ponieważ w tych czasach tuszowano niemiecką historię Górnego Śląska. Od lat 20. XX wieku działały w klubie różne sekcje sportowe (w 1923 roku powstała sekcja bokserska). Złote lata klubu "06 Mysłowice" to okres pomiędzy 1946 a 1965 rokiem. W sekcjach: lekkoatletycznej, bokserskiej, hokejowej (występy w II lidze), gimnastycznej i siatkarskiej trenowało wtedy kilkuset sportowców. Sportowcy z klubu zbobywali medale, a także byli reprezentantami Polski. W 1988 roku Lechia awansowała do ligi okręgowej. Był to największy jej sukces w sekcji piłkarskiej. Prawdziwy kryzys przyszedł w latach 90. XX wieku. Pozbawiona finansowego wsparcia ze strony wielkich zakładów przemysłowych Lechia ograniczyła liczbę sekcji. Dzisiaj działa tylko drużyna piłkarska. W 2006 roku Lechia obchodziła 100-lecie istnienia klubu obok takich klubów jak Cracovia, 06 Kleofas Katowice i Wisła Kraków.

</doc>
<doc id="699502" url="https://pl.wikipedia.org/wiki?curid=699502" title="Gunnar Nilsson">
Gunnar Nilsson



</doc>
<doc id="699504" url="https://pl.wikipedia.org/wiki?curid=699504" title="Jama (bóstwo)">
Jama (bóstwo)

Jama (skr. यम, yama) – hinduistyczny bóg śmierci i zmarłych, w mitologii wedyjskiej władca zaświatów ,
Pan Dharmy, strażnik kierunku (lokapala) południowego. 
Można znaleźć wzmiankę o Jamie w kanonie palijskim, dzięki czemu wszedł do buddyzmu, mitologii chińskiej, tybetańskiej, koreańskiej i japońskiej.
Znaczenie.
Bóg Jama bywa przedstawiany też jako :
Recepcja w innych religiach.
Jama indyjski porównywany jest z irańskim Jimą (Dżemszydem) i buddyjskim Yánluówángiem (Jamą).

</doc>
<doc id="699505" url="https://pl.wikipedia.org/wiki?curid=699505" title="Nowa Synagoga w Rybniku">
Nowa Synagoga w Rybniku

Synagoga w Rybniku – nieistniejąca synagoga, która znajdowała się w Rybniku przy skrzyżowaniu ulic Zamkowej i Chrobrego, w pobliżu Urzędu Miasta.
Synagoga została zbudowana w latach 1842-1848. Podczas II wojny światowej, na początku 1940 roku, hitlerowcy spalili synagogę. Obecnie na jej miejscu znajduje się mały skwer z fontanną, przeniesioną tu z rynku.
Murowany budynek synagogi wzniesiono na planie prostokąta, w stylu klasycystycznym. U wierzchołka frontowej ściany znajdowała się wielka stylizowana Gwiazda Dawida, a przed głównym wejściem znajdował się duży marmurowy pomost zwieńczony balustradą. We wnętrzu znajdowała się piękna bima oraz bogato zdobiony Aron ha-kodesz. W bocznych ścianach znajdowały się wysokie półkoliście zakończone okna.

</doc>
<doc id="699508" url="https://pl.wikipedia.org/wiki?curid=699508" title="Argali">
Argali



</doc>
<doc id="699511" url="https://pl.wikipedia.org/wiki?curid=699511" title="Amstaf">
Amstaf



</doc>
<doc id="699520" url="https://pl.wikipedia.org/wiki?curid=699520" title="Kadra (wojsko)">
Kadra (wojsko)

Kadra - oficerowie, podoficerowie stanowiący stałą obsadę personalną jednostek, sztabów i instytucji wojskowych. Kadra Wojska Polskiego w czasie pokoju pełni czynną służbę wojskową na mocy dobrowolnie przyjętego obowiązku wojskowego.

</doc>
<doc id="699533" url="https://pl.wikipedia.org/wiki?curid=699533" title="Czynownicy">
Czynownicy

Czynownicy – urzędnicy państwowi w Rosji z czasów cara Piotra I, wywodzący się ze szlachty. Wszyscy obywatele tego stanu byli zobowiązani do dożywotniej służby w administracji, która obejmowała 14 stopni (ros. czynów, stąd nazwa "czynownicy") awansu cywilnego i wojskowego. 

</doc>
<doc id="699539" url="https://pl.wikipedia.org/wiki?curid=699539" title="Botox">
Botox



</doc>
<doc id="699542" url="https://pl.wikipedia.org/wiki?curid=699542" title="Centralne Muzeum Pożarnictwa w Mysłowicach">
Centralne Muzeum Pożarnictwa w Mysłowicach

Centralne Muzeum Pożarnictwa – muzeum znajdujące się w Mysłowicach eksponujące dorobek i dziedzictwo polskiego pożarnictwa.
Muzeum zostało utworzone 14 września 1975 roku. Jego ekspozycja stała prezentuje zabytkowy sprzęt gaśniczy. Muzeum pierwotnie mieściło się w budynku byłego więzienia policyjnego na ulicy Powstańców. W maju 1991 roku zostało przeniesione na ulicę Stadionową, gdzie wówczas otworzono pierwsze dwie nowe hale ekspozycyjne.

</doc>
<doc id="699543" url="https://pl.wikipedia.org/wiki?curid=699543" title="Autorytet epistemiczny">
Autorytet epistemiczny

Autorytet epistemiczny – wiarygodność merytoryczna w oczach danej grupy. Osoby nim obdarzone są, w uznaniu innych osób, kompetentne do oceny prawdziwości danych twierdzeń w określonym zakresie. Nie dotyczy podejmowania decyzji. Odnosi się jedynie do siły perswazji i legitymizacji wiedzy (jest w związku z tym przeciwstawiany autorytetowi deontycznemu czy autorytetowi moralnemu, odnoszącym się do działania). Osoba obdarzona wysokim "autorytetem epistemicznym" z zakresu fizyki teoretycznej będzie w stanie przekonać laików co do strunowej natury światła bez potrzeby przeprowadzania poważnego naukowego dowodu. 
"Autorytet epistemiczny" jest też nazywany „autorytetem wiedzącego” (z grec. episteme znaczy „wiedza”) przysługuje ludziom, którzy lepiej od nas znają przedmiot, np. nauczyciele, rzeczoznawcy. P jest autorytetem epistemicznym dla A w dziedzinie D wtedy i tylko wtedy, gdy A w zasadzie uznaje za prawdziwe każde zdanie, które mu zostało zakomunikowane przez P w sposób twierdzący, a które należy do dziedziny D.
Autorytet ten może być uzasadniony i w wielu wypadkach jest rozumnie uzasadniony poprzez wnioskowanie. 

</doc>
<doc id="699546" url="https://pl.wikipedia.org/wiki?curid=699546" title="Predrag Nikolić">
Predrag Nikolić

Predrag Nikolić (ur. 11 września 1960 w Bosanskim Šamacu) – bośniacki szachista, arcymistrz od 1983 roku.
Kariera szachowa.
Od początku lat 80. znajdował się w ścisłej czołówce jugosłowiańskich szachistów. Po raz pierwszy mistrzostwo swojego kraju zdobył w roku 1980, sukces ten powtórzył cztery lata później. W roku 1983 zwyciężył w Sarajewie (turniej "Bosna") oraz podzielił I miejsce w memoriale Borislava Kosticia we Vrsacu, w kolejnych latach zwyciężał w Nowym Sadzie (1984), Reykjavíku (1986) i ponownie w Sarajewie (1987, "Bosna"). Od tego roku znajdował się już w szerokiej czołówce światowej, co potwierdził na turnieju międzystrefowym w Zagrzebiu, zajmując V miejsce i będąc o krok od zdobycia awansu do meczów pretendentów. W roku 1989 zwyciężył w silnie obsadzonym turniejuw Wijk aan Zee (wraz z Viswanathanem Anandem, Zoltánem Ribli i Gyula Saxem) oraz w memoriale Milana Vidmara, rozegranym w Portorožu i Lublanie. Rok później osiągnął kolejny sukces, zajmując na turnieju międzystrefowym w Manili VIII miejsce i zdobywając awans do grona pretendentów do zdobycia tytułu mistrza świata. W roku 1991 spotkał się w Sarajewie w I rundzie meczów pretendentów z Borysem Gelfandem, ale po zaciętym spotkaniu uległ 4½ - 5½. W tym samym roku pokonał w pokazowym meczu Henrique Meckinga oraz zwyciężył w turnieju w Bledzie. Rok później zajął II miejsce w Buenos Aires oraz (po wybuchu wojny domowej w Jugosławii) zamieszkał w Holandii (nie zmieniając jednak obywatelstwa). W roku 1994 po raz drugi zwyciężył w Wijk aan Zee, w 1996 roku podzielił I m. w Reykjavíku (wspólnie z Simenem Agdesteinem i Jonathanem Tisdallem), natomiast w roku 1997 zdobył w Rotterdamie mistrzostwo Holandii, pokonując w barażu Jana Timmana. Po roku zdobył brązowy medal w mistrzostwach tego kraju, a dwa lata później - ponownie złoty. W latach 2002 i 2003 dwukrotnie zwyciężał w Selfoss (za każdym razem wraz z Ivanem Sokolovem. W roku 2004 osiągnął największy sukces w dotychczasowej karierze - wraz z Wasilijem Iwanczukiem triumfował w mistrzostwach Europy rozegranych w Antalyi. W dodatkowym barażu o tytuł mistrza Europy musiał jednak uznać wyższość Iwanczuka i ostatecznie wywalczył srebrny medal. W 2007 zdobył w Sarajewie tytuł indywidualnego mistrza Bośni i Hercegowiny. W 2009 r. podzielił I m. (wspólnie z Michałem Krasenkowem, Stewartem Haslingerem i Danielem Fridmanem) w turnieju "GfK Open" w Hilversum.
Trzykrotnie startował w pucharowych turniejach o mistrzostwo świata:
Był również dwukrotnym uczestnikiem turniejów o Puchar Świata, w latach 2005 i 2007.
Wielokrotnie reprezentował Jugosławię oraz Bośnię i Hercegowinę w turniejach drużynowych, m.in.:
Najwyższy ranking w dotychczasowej karierze osiągnął 1 października 2004 r., z wynikiem 2676 punktów zajmował wówczas 28. miejsce na światowej liście FIDE, jednocześnie zajmując 1. miejsce wśród szachistów Bośni i Hercegowiny.

</doc>
<doc id="699554" url="https://pl.wikipedia.org/wiki?curid=699554" title="Nadpłytkowość samoistna">
Nadpłytkowość samoistna

Nadpłytkowość samoistna (łac. "thrombocytosis essentialis", ang. essential thrombocytosis) – choroba polegająca na patologicznym wzroście trombocytów zaliczana do zespołów mieloproliferacyjnych.
Epidemiologia.
Głównie u osób w wieku 50-60 lat bez zróżnicowania pod względem płci. Częstość zachorowań wynosi około 1:100 000/rok.
Etiopatogeneza.
Nadmierne płytkotworzenie (nawet 10-krotny wzrost) powodujące zwiększenie ilości i całkowitej masy megakariocytów. Powstałe płytki mają nieprawidłową budowę i zaburzoną funkcjonalność.
Objawy.
Zmiany zakrzepowe pojawiają się głównie w małych naczyniach, ale mogą także obejmować duże naczynia tętnicze i żylne.
Kryteria rozpoznania.
Rozpoznanie przesądza spełnienie kryteriów 1-5 + przynajmniej trzech spośród kryteriów 6-11.
Rokowanie.
10 lat przeżywa 64-80% chorych. U 3-10% rozwija się ostra białaczka. U 6% pojawia się zwłóknienie szpiku kostnego.

</doc>
<doc id="699557" url="https://pl.wikipedia.org/wiki?curid=699557" title="Erythromelalgia">
Erythromelalgia



</doc>
<doc id="699558" url="https://pl.wikipedia.org/wiki?curid=699558" title="Koza">
Koza

Miejscowości:
Osoby o tym nazwisku:

</doc>
<doc id="699568" url="https://pl.wikipedia.org/wiki?curid=699568" title="Stara Synagoga w Rybniku">
Stara Synagoga w Rybniku

Stara Synagoga w Rybniku – pierwsza drewniana synagoga znajdująca się w Rybniku, przy ulicy Raciborskiej.
Synagoga została zbudowana w 1811 roku, 47 lat przed oficjalnym założeniem rybnickiej gminy żydowskiej. Nie jest jasne, w jaki sposób synagoga przestała istnieć; najprawdopodobniej spłonęła.

</doc>
<doc id="699570" url="https://pl.wikipedia.org/wiki?curid=699570" title="Napredok Kiczewo">
Napredok Kiczewo

Napredok Kiczewo (mac. "ФК Напредок Кичево") – północnomacedoński klub piłkarski z Kiczewa, występujący obecnie w III lidze.
Historia.
Klub został założony w 1928 pod nazwą Napredok Kiczewo. Podobnie jak wiele małych macedońskich klubów występował w niższych klasach rozgrywkowych byłej Jugosławii. Pod uzyskaniu niepodległości przez Macedonię, w pierwszym sezonie ligi macedońskiej drużyna występowała w II lidze. W sezonie 1993/1994 klub z Kičeva pozostał na zapleczu I ligi, zajmując 6. miejsce w grupie wschodniej, z 11 punktami straty do zwycięskiego FK Ohrid (promowany był tylko mistrz grupy). Niestety, w kolejnych trzech sezonach nie udało się zbudować w Kičevie drużyny zdolnej do walki o awans. W sezonie 1997/1998 sytuacja powtórzyła się – Napredok zajął dopiero 7. miejsce w tabeli, na finiszu mając aż 19 punktów straty do promowanego Rabotniczki Skopje. Przełomem okazał się sezon 1998/1999, kiedy to niebiesko-biali nareszcie awansowali, a plany związane z awansem były duże. W sezonie 1999/2000 rozegrał pierwszy, historyczny mecz w Prwej Lidze. Debiut nie wypadł jednak zbyt okazale, gdyż beniaminek uległ na własnym boisku Cementarnicy Skopje 0-1. Pierwsza wygrana w najwyższej klasie rozgrywkowej przyszła dopiero w 9. kolejce, kiedy to Napredok pokonał u siebie Rabotničkiego Skopje 1-0 (po drodze zaliczył jednak kilka ciężkich upokorzeń, a największym z nich była porażka na własnym boisku z Pobedą Prilep aż 0-8). Klub nie miał jednak odpowiedniego wsparcia finansowego, kadra nie była odpowiednio wyrównana jak na I ligę. W efekcie Napredok nie zdołał utrzymać się w Prwej Lidze, zajmując przedostatnie, 13. miejsce z 20 punktami. Z nielicznych pozytywów związanych z tym sezonem w historii klubu zapisało się rekordowe zwycięstwo 10-0, odniesione jednak nad słabiutkim FK Kumanowo. W Pucharze Macedonii 1999/2000 Napredok przebrnął przez I rundę pokonując FK Udarnik, ale w fazie grupowej odpadł, zajmując 3. miejsce w grupie D za Vardarem Skopje i Makedoniją Skopje. Nieobecność Napredoku w I lidze trwała jednak tylko jeden sezon – w sezonie 2000/2001 ekipa z Kičeva zajęła 2. miejsce we Vtorej Lidze z 72 punktami, ustępując tylko FK Kumanowo, a pozostawiając w pokonanym polu między innymi Jugohrom Tetovo i Slogę Vinicę. Z pucharem krajowym Napredok pożegnał się już w I rundzie, wyraźnie ulegając Vardarowi Skopje (1-5 i 0-2). W sezonie 2001/2002 niebiesko-biali ponownie bronili się przed spadkiem z Prwej Ligi, ale tym razem skutecznie, zajmując 8. miejsce z bezpieczną, 11-punktową przewagą nad strefą spadkową, ale w Pucharze Macedonii nie zakwalifikowali się nawet do czołowej szesnastki. Bardzo podobnie wyglądał sezon 2002/2003, ukończony przez Napredok na 7. pozycji, sprawiając jednak kilka niespodzianek, z których największą było pokonanie 3-1 późniejszego mistrza Vardaru Skopje. W Pucharze Macedonii klub z Kičeva rozpoczął od wyeliminowania Madzari Solidarnost Skopje w I rundzie, a w kolejnej fazie bezproblemowo uporał się z Makedoniją Skopje. W III rundzie niebiesko-biali byli bliscy pokonania Sileksu Kratowo, ponieważ w pierwszym meczu wygrali 1-0, ale w rewanżu polegli 1-4, dwa decydujące gole tracąc w końcówce meczu. Sezon 2003/2004 znów był bezbarwny w wykonaniu Napredoku jeśli chodzi ligę – ostatecznie drużyna zajęła 9. miejsce. Znacznie lepiej powiodło się piłkarzom z Kiceva w krajowym pucharze – w I rundzie wyeliminowali Borec Wełes, a w II Shkendiję Tetovo. W ćwierćfinale Napredok rozprawił się z Lozarem (3-0 u siebie i 1-2 na wyjeździe). Dobrze prowadzona przez trenera Dragana Bocheskiego drużyna w półfinale zmierzyła się z klubem Pobeda Prilep – pierwszy mecz drużyna z Kičeva przegrała 1-2, by w rewanżu na własnym boisku zwyciężyć 1-0 i awansować do finału. Tam rywalem była Słoga Jugomagnat Skopje. Po zaciętym meczu Napredok przegrał 0-1 po golu strzelonym przez Argenta Beciriego w 51 min. meczu. Mimo to finał Pucharu Macedonii 2003/2004 pozostaje największym sukcesem w historii Napredoku, a za jednego z głównych architektów należy uznać Goce Toleskiego, strzelca 6 goli w pucharowych rozgrywkach. Przed sezonem 2004/2005 Napredok popadł w tarapty finansowe i został zmuszony do sprzedaży większości najlepszych piłkarzy – hitem transferowym było pozyskanie reprezentacyjnego bramkarza Jane Nikolovskiego, który rozegrał jednak w barwach Napredoku tylko 2 mecze. Drużyna, oparta na juniorach nie miała szans na skuteczną walkę o utrzymanie i z dorobkiem zaledwie 7 punktów spadła do Vtorej Ligi. W Pucharze Macedonii Napredok uległ w I rundzie Sileksowi Kratowo 0-3. Jednak i ten upadek był krótki – przed kolejnym sezonem wymieniony został cały zarząd klubu, a sytuacja finansowa ustabilizowana. Napredok zajął 2. miejsce w II lidze, promujące awansem – wyprzedzając na finiszu o dwa punkty Karaorman Struga. W pucharze krajowym Napredok pokonał Borec Wełes, ale w II rundzie uległ Makedoniji Gjorce Petrov. Po trzech sezach pobytu w I lidze zespół ponownie spadł do Vtorej Ligi, gdyż w sezonie 2008/2009 zajął przedostatnie, 11. miejsce.
Stadion.
Napredok rozgrywa swe mecze na Gradskim Stadionie, mieszczącym 5 tys. widzów.

</doc>
<doc id="699574" url="https://pl.wikipedia.org/wiki?curid=699574" title="DIC">
DIC



</doc>
<doc id="699575" url="https://pl.wikipedia.org/wiki?curid=699575" title="Oglio">
Oglio

Oglio – rzeka we Włoszech, lewy dopływ Padu. Długość – 280 km. Źródła w grupie górskiej Ortles w Alpach.

</doc>
<doc id="699592" url="https://pl.wikipedia.org/wiki?curid=699592" title="Legia Ukraińskich Nacjonalistów">
Legia Ukraińskich Nacjonalistów

Legia Ukraińskich Nacjonalistów (LUN) – ukraińska emigracyjna organizacja polityczna, utworzona w Czechosłowacji, w listopadzie 1925. 
Tworzyli ją głównie emigranci z Naddnieprza. W jej skład weszły trzy ugrupowania:
Główni działacze to: Mykoła Ściborski (przewodniczący), Jewhen Małaniuk, Łeonyd Mosendz, D. Demczuk, M. Sełeszko. LUN wydawała czasopismo „Derżawna Nacija”.
W 1929 Legia weszła w skład OUN.

</doc>
<doc id="699597" url="https://pl.wikipedia.org/wiki?curid=699597" title="Język pirahã">
Język pirahã

Język pirahã (nazwa własna "xapaitíiso") – język z rodziny mura używany przez Indian Pirahã w dżungli amazońskiej, nad rzeką Maici. Język pirahã jest jedynym żyjącym językiem z rodziny mura. Mimo częstych kontaktów z kulturą zachodnią i językiem portugalskim większość członków plemienia pozostaje jednojęzyczna. Ludzie ci nie chcą uczyć się obcych języków (zwanych przez nich "xapagáiso" – „zakrzywiony”) w obawie przed utratą własnej tożsamości.
Cechy charakterystyczne języka.
Język ten ma wiele specyficznych cech, które sprawiły, że stał się on obiektem zainteresowania wielu lingwistów:
Fonetyka.
Język pirahã ma osiem spółgłosek: "p t k x" [] "b g s h" i trzy samogłoski: "a i o". Jest to najmniejszy zasób fonemów na świecie – na równi z papuaskim językiem rotokas. W języku pirahã istnieją jednak dwa tony, które niektórzy językoznawcy również zaliczają do fonemów: wysoki (oznaczany przez samogłoski z ukośną kreską) i niski.
Spółgłoska /b/ przed /o/ wymawiana jest jako [] – bardzo rzadki dźwięk w językach świata. Jeden z alofonów spółgłoski /g/ nie jest znany w żadnym innym języku.
Typową wymowę języka uzupełniają inne sposoby oddania jego fonetyki – podczas krzyku (w czasie hałasu, np. burzy) wiele kontrastów między głoskami jest pomijanych (wszystkie samogłoski oddawane są jako [a], zachowany jest jedynie ton), podobnie, inna forma języka służy do śpiewu czy nawet mówienia z pełnymi ustami. Język ma też odmianę gwizdaną.

</doc>
<doc id="699599" url="https://pl.wikipedia.org/wiki?curid=699599" title="Napredok Kicevo">
Napredok Kicevo



</doc>
<doc id="699609" url="https://pl.wikipedia.org/wiki?curid=699609" title="Jabłońska">
Jabłońska



</doc>
<doc id="699625" url="https://pl.wikipedia.org/wiki?curid=699625" title="Ultima Thule (album)">
Ultima Thule (album)

Ultima Thule – dziesiąty (ósmy studyjny) album polskiego zespołu muzycznego Armia. Nagrywano go od października 2004 do grudnia 2004 w Studio CRS w Poznaniu oraz w Małym Studio w Puszczykowie. Stanowi powrót do surowego i agresywnego brzmienia po nieco łagodniejszym albumie "Pocałunek mongolskiego księcia". Swoistą nowością, nigdy wcześniej nie występującą na płytach Armii, jest 30-minutowa suita.
Okładka.
Na okładce znajduje się obraz autorstwa Giorgia de Chirico – "Tajemnica i melancholia ulicy".

</doc>
<doc id="699628" url="https://pl.wikipedia.org/wiki?curid=699628" title="Sojuzmultfilm">
Sojuzmultfilm

Sojuzmultfilm () – radzieckie studio filmowe założone w Moskwie 10 czerwca 1936 roku. Studio stworzyło m.in. takie kreskówki jak Wilk i Zając, Kiwaczek, Muzykanci z Bremy, Kubuś Puchatek itp. Studio stworzyło ogółem 1523 filmy. Wytwórnia również dubbingowała filmy zagraniczne (zwłaszcza francuskie).
Z Sojuzmultfilmem współpracowali m.in. Roman Kaczanow, Wiaczesław Kotionoczkin, Kłara Rumianowa, Iwan Iwanow-Wano, Jurij Norsztein, Aleksandr Putsko, Stanisław Sokołow, Władimir Arbiekow, Władimir Kutuzow, Władimir Tarasow, Walerij Ugarow, Władimir Zarubin, Leonid Kajukow, Wiktor Arsentiew, Oleg Komarow itd.
Przez 60 lat studio było najpopularniejszym studiem filmów animowanych w Rosji. „Złota era” Sojuzmultfilmu zakończyła się w połowie lat dziewięćdziesiątych, choć w XXI wieku wyprodukowano kilka filmów.

</doc>
<doc id="699629" url="https://pl.wikipedia.org/wiki?curid=699629" title="Stanisław Korab-Brzozowski">
Stanisław Korab-Brzozowski

Stanisław Korab-Brzozowski (ur. 1876 w Latakii w Syrii, zm. 23 kwietnia 1901 w Warszawie) – polski poeta i tłumacz, przedstawiciel "fin de siècle’u" w literaturze Młodej Polski. Uważany za jednego z najwybitniejszych twórców dekadentyzmu, mistrza poetyckiej formy i stylu.
Życiorys.
Brat poety Wincentego Korab-Brzozowskiego, z którym napisał cykl sonetów na cześć ojca, barda i poety romantycznego – Karola Brzozowskiego.
Prawie nic nie wiadomo na temat krótkiego życia Stanisława Korab-Brzozowskiego. Był synem poety romantycznego Karola Brzozowskiego i bratem Wincentego Korab-Brzozowskiego, również poety. Nie kultywował jednak rodzinnej tradycji wędrownego poety-pieśniarza, preferując raczej życie „lwa salonowego”. Należał do kręgu cyganerii "dzieci szatana" Stanisława Przybyszewskiego.
Związany był z czasopismem "Chimera". Tłumaczył utwory Baudelaire’a, Maurice’a Maeterlincka oraz Paula Verlaine’a. W 1901 roku Stanisław Korab-Brzozowski popełnił spektakularne samobójstwo, prawdopodobnie z powodu zawodu miłosnego. "Sprzedał na krótko przed śmiercią skromne swoje ruchomości i przygotował kolację, na którą zaprosił grono przyjaciół. Nad ranem opuścił gospodarz swych gości i zniknąwszy już nie powrócił. Gdy po dłuższym czasie poczęto go szukać, znaleziono go martwego na podłodze. Zażył truciznę" – wspomina Tadeusz Żeleński. Choć tło samobójstwa nie jest do końca jasne, Żeleński przywołuje tu postać Dagny Przybyszewskiej. Rzekomy romans owiany jest jednak tajemnicą; Artur Hutnikiewicz sugeruje tu nawet istnienie tragicznego trójkąta: Dagny, Stanisław Korab-Brzozowski i Władysław Emeryk.
Twórczość.
Jego twórczość poetycka skupiała się w rejonie symbolizmu. Cechowała się oszczędnością i precyzją w stosowaniu środków poetyckich przy jednoczesnym nacisku na ton emocjonalny. Brzozowski często tworzył tzw. "pejzaże mentalne" (paysage mental), posługiwał się efektami synestezji i popularnej w modernizmie syntezy sztuk. Artur Hutnikiewicz w swojej pracy monograficznej na temat Młodej Polski tak oceniał wartość tej poezji: "Przejmująca prawda tych wyznań polegała na ich narzucającej się szczerości, poświadczonej niejako tragicznym losem i doświadczeniem osobistym", zaliczając wiersze autora takie jak "O przyjdź", "Ukrzyżowanie" czy "Próżnia" do rangi arcydzieł liryki polskiej.
Niewielka ilościowo, rozproszona po różnych czasopismach spuścizna literacka Stanisława Koraba-Brzozowskiego zebrana została pośmiertnie w tomie Nim serce ucichło (1910).

</doc>
<doc id="699631" url="https://pl.wikipedia.org/wiki?curid=699631" title="Urostomia">
Urostomia

Urostomia, przetoka moczowo-skórna - zbiorcza nazwa stomii tworzonych między układem moczowym a skórą, umożliwiających swobodny odpływ moczu z dróg moczowych w przypadkach, gdy z powodu choroby nie jest to możliwe w sposób naturalny. Urostomia może być połączeniem ze skórą nerki, moczowodów lub pęcherza moczowego.
Główne wskazania do wykonania urostomii:
Najczęstszym rodzajem urostomii jest stomia na moczowodach (ureterostomia), z wykorzystaniem wstawki jelitowej (ponadpęcherzowe odprowadzenie moczu przy użyciu odcinka jelita cienkiego lub grubego) - do połączenia moczowodów z powłokami brzusznymi wykorzystuje się fragment jelita cienkiego (operacja Brickera i operacja Wallace II) lub jelita grubego (operacja "Colon conduit"). Umożliwia to stały, swobodny odpływ moczu z nerek, co jest szczególnie ważne w przypadku przewlekłej niewydolności nerek. Wstawka jelitowa eliminuje konieczność pozostawienia cewniczków umiejscowionych w nerkach, co zapobiega wtargnięciu bakterii do nerki. Stomia taka, w odróżnieniu od pozostałych rodzajów urostomii, może być wykonywana jako stomia stała (ostateczna). Ponieważ oddawanie moczu jest w tym przypadku całkowicie niekontrolowane, przetoka musi być stale zaopatrzona w worek urostomijny, przyklejany na brzuchu, do którego spływa mocz. Worki urostomijne na dole posiadają kranik do spuszczania moczu, dzięki czemu można je opróżniać bez konieczności wymiany na nowy, gdy się wypełnią. Dostępne są również zestawy do nocnej zbiórki moczu, o większej pojemności (2 litry, podczas gdy zwykłe worki urostomijne mają pojemność około 400-500 ml). 
Rzadziej wykonuje się bezpośrednie połączenie moczowodów ze skórą, przetoki pęcherzowo-skórne (cystostomie) i nerkowo-skórne (nefrostomie). Są one wykonywane jako stomie czasowe (jedynie na krótki czas), do odpływu moczu konieczne jest umieszczanie w nich cewniczków, co wiąże się z dużym ryzykiem powstawania zakażeń układu moczowego. 

</doc>
<doc id="699633" url="https://pl.wikipedia.org/wiki?curid=699633" title="Stanisław Korab Brzozowski">
Stanisław Korab Brzozowski



</doc>
<doc id="699636" url="https://pl.wikipedia.org/wiki?curid=699636" title="Stanisław Brzozowski Korab">
Stanisław Brzozowski Korab



</doc>
<doc id="699639" url="https://pl.wikipedia.org/wiki?curid=699639" title="Grupa Ukraińskiej Młodzieży Narodowej">
Grupa Ukraińskiej Młodzieży Narodowej

Grupa Ukraińskiej Młodzieży Narodowej (HUNM) – ukraińska emigracyjna organizacja polityczna.
Powstała w Czechosłowacji (w obozach internowania w Libercu i Josefowie), w 1922. Składała się głównie z emigrantów z Galicji. Opierała się na ideologii Doncowa.
Filie organizacji istniały w większych skupiskach ukraińskiej młodzieży studenckiej, między innymi w Czechosłowacji, Niemczech i Austrii.

</doc>
<doc id="699645" url="https://pl.wikipedia.org/wiki?curid=699645" title="Tarń">
Tarń



</doc>
<doc id="699647" url="https://pl.wikipedia.org/wiki?curid=699647" title="Centrozaur">
Centrozaur

Centrozaur ("Centrosaurus") – rodzaj dinozaura z grupy ceratopsów.
Etymologia.
"Centrosaurus": "kentron" „ostry koniec, kolec”; σαυρος "sauros" „jaszczurka”.
Opis.
Centrozaur miał około 5-6 m długości i ważył około 3,5 t. Posiadał krótkie, krępe kończyny. Na środku czaszki charakterystyczny dla niego pojedynczy róg. Dodatkowo czaszka była zwieńczona mniejszymi rogami ponad oczodołami oraz wzdłuż jej zewnętrznej krawędzi.
Występowanie.
Centrozaur żył pod koniec kredy przed około 83 - 70 milionami lat, na obszarze Ameryki Północnej. Jego szczątki znaleziono w USA i Kanadzie.
Paleobiologia.
Centrozaur, jak inne ceratopsy, żywił się dostępnymi w tamtych czasach roślinami, takimi jak paprocie i rośliny szypułkowe.
Centrozaur prowadził stadny tryb życia. Mógł żyć w grupach, liczących nawet setki osobników.
Historia odkryć.
Pierwsze szczątki centrozaura zostały opisane w 1904 przez Lawrence'a Lambe'a. W roku 2010, w znanej od lat 90. XX wieku brekcji kostnej występującej koło kanadyjskiej miejscowości Hilda, w prowincji Alberta, kanadyjscy paleontolodzy odnaleźli tysiące fragmentów kości "Centrosaurus apertus."

</doc>
<doc id="699655" url="https://pl.wikipedia.org/wiki?curid=699655" title="Worksop">
Worksop

Worksop – największe miasto w dystrykcie Bassetlaw, położone w hrabstwie Nottinghamshire w środkowej Anglii. Najbardziej znanymi osobami pochodzącymi z miasta są: Bruce Dickinson, wokalista grupy muzycznej Iron Maiden oraz Graham Taylor, menadżer piłki nożnej.
Położenie.
Worksop jest 40-tysięcznym miastem położonym w środkowej Anglii na północy hrabstwa Nottinghamshire w dystrykcie Bassetlaw. Przez miasto przepływa nieduża rzeka Ryton. Na południe od miasta rozpoczyna się las znany pod nazwą lasu Sherwood. Są to niezbyt obszerne pozostałości po tym, co w średniowieczu było wielkim borem ciągnącym się kilometrami, aż do miasta Nottingham. To właśnie w tym lesie przed wiekami mieszkał legendarny Robin Hood. Worksop znajduje się 19 mil na wschód od miasta Sheffield. Miejscowość znana była jako brama do książęcych posiadłości ("Gateway to the Dukeries"), ponieważ aż cztery książece posiadłości rodowe znajdowały się na południe od miasta w bliskiej odległości: Clumber House , Thoresby Hall , Welbeck Abbey i Rufford Abbey.
Infrastruktura.
W mieście lub w jego pobliżu znajduje się kilka dużych centrów handlowych i przeładunkowych. Znajduje się tutaj fabryka Oxo produkująca rosołki wołowe do zup. Na południowo-wschodnim krańcu Worksop znajduje się centrum dystrybucyjne firmy B&amp;Q, która jest największą siecią branży budowlanej w Wielkiej Brytanii. Kilka kilometrów na wschód od miasta przy drodze A60 znajduje się kwatera główna angielskiej sieci sklepów przemysłowych Wilkinson. W tych samych okolicach znajdują się dwie duże fabryki Greencore produkujące dania gotowe (np. kanapki). W Worksop działa klub piłkarski Worksop FC, który gra w angielskiej szóstej lidze okręgowej.
Historia.
Pierwsza osada na terenie obecnego centrum miasta znajdowała się tutaj już przed 1066 rokiem, przed inwazją Normanów na Wielką Brytanię. Pierwsze źródło pisane na temat Worksop pochodzi z 1096 roku. Wówczas w powstałym w tym roku Domesday Book pojawia się zapis na temat miejscowości Werchesope. W 1103 roku baron Willam de Lovetot wybudował tu nieduży zamek oraz ustanowił opactwo augustianów. Zakonnicy wybudowali w miasteczku duży kościół przyklasztorny (Worksop Priory) istniejący tutaj do dziś, będący jedną z najstarszych budowli w mieście. Augustianie z parafii z Worksop wybudowali pierwszy kościół w pobliskim mieście Sheffield. Dziś w tym miejscu stoi katedra. 
W średniowieczu Worksop było miastem targowym. W 1777 roku został wybudowany kanał Chesterfield, który przebiega przez Worksop. Jest to kanał, po którym Anglicy podróżują obecnie barkami, łączy on miasta Manchester i Lincoln. W 1849 roku w Worksop powstał pierwszy dworzec kolejowy łączący miasto z Sheffield na zachodzie i Lincoln na wschodzie. Worksop w XIX wieku znane było przede wszystkim jako ośrodek górniczy. Znajdowała się tutaj nieduża kopalnia węgla. W 1990 roku kopalnia została zlikwidowana jak wiele innych kopalń na terenie środkowej Anglii. W 2007 roku miasto dotknęła powódź, która nie miała jednak tak niszczących skutków jak w innych miejscowościach w okolicy. Natomiast w roku 2008 miało miejsce trzęsienie ziemi, które nie wyrządziło żadnych szkód w tym mieście.
W Worksop znajduje się główny szpital dystryktu (gminy) Bassetlaw, obsługuje około 33 tysiące pacjentów rocznie. W mieście znajdują się także sklepy takich sieci handlowych jak Tesco, Sainsbury, Netto, Matalan. Kilka kilometrów na zachód od Worksop przebiega autostrada M1 łącząca południe z północą Wielkiej Brytanii. 
Zabytki.
Miasto ma kilka ciekawych zabytków. Pierwszym z nich jest dawny kościół klasztorny Augustianów znany obecnie pod nazwą Worksop Priory. Jest to trójnawowy kościół zwieńczony dwoma wieżami o typowej dla angielskich kościołów wyglądzie. Worksop Priory to siedziba anglikańskiej parafii pod wezwaniem Świętej Marii i świętego Kuthberta. W pobliżu Worksop Priory znajduje się stara brama miejska, nad którą znajduje się nieduża galeria sztuki.
W mieście znajduje się także małe muzeum znane pod nazwą Mr Straw's House. Jest to przykład typowego domu z epoki wiktoriańskiej. Budynek należał do bogatej rodziny Straw. 
W centrum miasta znajduje się deptak miejski usytuowany przy ulicy Bridge Street. To główna ulica w centrum, przy której znajdują się sklepy. Wokół miasta jest zlokalizowanych kilka dużych pól golfowych.
Znani mieszkańcy.
Urodzili się tutaj: Dave Bishop (satyryk), Len Bratley (prezenter radia BBC), Bruce Dickinson (wokalista heavy metalowego zespołu Iron Maiden), Neil Entwistle (informatyk), Anne Foy (prezenterka programów dla dzieci telewizji BBC), Sarah-Jane Honeywell (prezenterka programów dla dzieci telewizji BBC), Mick Jones (piłkarz zespołu Leed United), John Parr (muzyk współpracujący z zespołem Meat Loaf), Donald Pleasence (aktor znany m.in. z takich filmów jak Halloween i Dracula), Graham Taylor (menadżer piłki nożnej pracujący z pierwszoligowym klubem piłkarskim Aston Villa), Lee Westwood (golfista).
Polonia.
Polska Szkoła Sobotnia.

</doc>
<doc id="699659" url="https://pl.wikipedia.org/wiki?curid=699659" title="Wojny albigeńskie">
Wojny albigeńskie

Wojny albigeńskie zwane także krucjatą przeciw albigensom albo krucjatą katarską (1209–1229) – 20-letnia kampania wojskowa zainicjowana przez Kościół rzymskokatolicki w celu walki z herezją, której winni być mieli przede wszystkim katarzy z Langwedocji oraz, w mniejszym stopniu, waldensi.
Wojny albigeńskie wyryły się w ludzkiej pamięci z wielu powodów. Jednym z nich było stosowane podczas tej wojny okrucieństwo, wyjątkowe nawet jak na średniowiecze. Kościół, by zachęcić króla i rycerstwo francuskie do walki z herezją, przyrzekł władzę nad podbitymi ziemiami północnofrancuskiej szlachcie oraz królowi Francji, którzy działali jako katoliccy najemnicy, zdobywając dla Francji regiony, które w tym okresie kulturalnie i językowo bliższe były Katalonii. Krucjata albigeńska odegrała znaczącą rolę w tworzeniu i organizacji zarówno zakonu dominikanów, jak i średniowiecznej inkwizycji.
Przyczyny.
Kościół katolicki zawsze gorliwie zajmował się walką z gałęziami chrześcijaństwa uważanymi za heretyckie, lecz przed XII wiekiem grupy te składały się z niewielkiej liczby członków, wędrownych kaznodziei i małych lokalnych sekt. Katarzy w Langwedocji reprezentowali całkowicie odmienny ruch, który miał charakter masowy. Takiego fenomenu Kościół katolicki nie widział od czasów arianizmu i marcjonizmu, znanych u zarania chrześcijaństwa.
W dwunastym wieku większość tego, co dziś stanowi południową Francję, było pod wpływem katarów, a wiara ta wciąż się rozprzestrzeniała na sąsiednie obszary. Kataryzm wraz z innymi ruchami religijnymi tego okresu, takimi jak waldensi, pojawiał się w nowo zakładanych miejscowościach. Pomimo że idee katarów nie powstały w Langwedocji, która była jednym z najbardziej ludnych obszarów Europy tego czasu, to jednak tam katarska teologia odniosła największy sukces.
Katarzy byli szczególnie liczni w rejonie, który obecnie stanowi południowo-zachodnią Francję, a wówczas była to część królestwa Aragonii. Zwano ich także albigensami, od miasta Albi. Były ku temu dwa powody – pierwszy, to sama obecność ruchu w mieście i w okolicach, a drugi to sobór kościelny z roku 1176, który miał miejsce w pobliżu miasta i na którym doktrynę katarów określono mianem herezji. Władza polityczna nad ówczesną Langwedocją podzielona była między miejscowych wielmożów a rady miejskie. Przed krucjatą na wspomnianym obszarze władza nie ciążyła mieszkańcom, a rozwój kulturalny był dość zaawansowany. Jednak słaba zależność feudalna uniemożliwiła wytworzenie się powinności wojskowych wasali wobec seniora. Skutkiem tego było duże rozpowszechnienie się najemników (zwanych w Langwedocji "routiers") ściągających także z zagranicy (np. z Hiszpanii) którzy w okresie pokoju dopuszczali się licznych grabieży i napadów.
Nowy papież, Innocenty III (od 1198), postanowił stłumić ruch katarów. Najpierw spróbował dokonać pokojowej przemiany, wysyłając na objęty herezją obszar księży, których zadaniem było odciągnięcie ludności od katarskiej doktryny. Nie dało to jednak spodziewanych rezultatów. Katarzy chronieni byli przez miejscowych feudałów. W rozwoju pomagała im także nieudolność lokalnych biskupów. W roku 1204 papież zawiesił władzę biskupów w południowej Francji, wyznaczając na ich miejsce legatów papieskich. W roku 1206 papież poszukał poparcia wśród feudałów w Langwedocji, a tych z wielmożów, którzy wspierali ruch katarów, ekskomunikował.
Hrabia Rajmund VI z Tuluzy odmówił udziału w akcji wymierzonej przeciw katarom, za co w maju 1207 został ekskomunikowany. Papież wezwał króla Francji Filipa II by przystąpił do zwalczania tych magnatów, którzy popierali katarów. Jednak króla Francji nie interesowały sprawy doktrynalne, wskutek czego odmówił. Wkrótce hrabia Rajmund spotkał się z legatem papieskim Pierre’em de Castelnau. Doszło do gwałtownej kłótni, a następnego dnia Pierre de Castelnau został zamordowany w pobliżu Beaucaire nad Rodanem. Reakcją papieża była bulla wzywająca do krucjaty przeciwko Langwedocji. Posiadłości heretyków przyrzeczono tym, którzy wezmą udział w walce. Obietnica ta przyciągnęła wielu członków rycerskiego stanu z północnej Francji.
Krucjaty.
Walki toczyły się w kilku okresach: najpierw od roku 1209 do 1215 krzyżowcy odnieśli serię wielkich sukcesów w Langwedocji. Jednak zdobyte tereny zostały w większości utracone w latach 1215–1225, podczas serii powstań i porażek. Sytuacja uległa ostatecznej zmianie na skutek interwencji króla Francji Ludwika VIII w roku 1226. Pomimo tego, że zmarł on w listopadzie następnego roku, walkę kontynuowali w imieniu jego syna i następcy Ludwika IX seneszale królestwa Francji z Humbertem de Beaujeu na czele. Cały obszar będący pod wpływem katarów został podbity do roku 1229, a ostatecznym ciosem dla przeciwników papieża była zainstalowana w Langwedocji w roku 1233 Inkwizycja. Opór i powstania trwały jeszcze do roku 1255, kiedy upadła twierdza Quéribus, natomiast katarzy byli tropieni i prześladowani dopóki słuch o nich nie zaginął w połowie XIV wieku.
Początkowy sukces 1209–1215.
W połowie roku 1209 10 tysięcy krzyżowców zebrało się w Lyonie i ruszyło na południe. W czerwcu hrabia Rajmund z Tuluzy, zdając sobie sprawę z potencjalnego zagrożenia, obiecał współdziałać przeciwko katarom, przez co jego ekskomunika została zawieszona. Krzyżowcy ruszyli w kierunku Montpellier oraz posiadłości Rajmunda Rogera Trencavela, mierząc głównie w społeczność katarów wokół Albi i Carcassonne. Podobnie jak Rajmund hrabia Tuluzy, Rajmund Roger Trencavel szukał porozumienia z krzyżowcami opowiadając się przeciw katarom, nie dano mu jednak wiary i zmuszony został do wycofania się do Carcassone by zorganizować obronę.
W lipcu krzyżowcy zdobyli małą wioskę Servian i następnie skierowali się na Béziers, gdzie przybyli 21 lipca. Otoczyli miasto i zażądali, by wydano wszystkich katarów. Miasto odmówiło i doszło do walki. Miasto zostało zdobyte następnego dnia po nieudanym wypadzie, który został zepchnięty z powrotem do miasta. Pomimo tego, że powszechnie szacowano ilość katarów w Béziers na 500 ludzi, wymordowano wszystkich mieszkańców.
Według cysterskiego pisarza Cezara z Heisterbach, jeden z przywódców armii krzyżowców, legat papieski Arnaud Amaury, pytany, w jaki sposób rozpoznać katarów wśród mieszkańców miasta, odpowiedział "Caedite eos! Novit enim Dominus qui sunt eius" (Zabijcie ich! Bóg rozpozna swoich). Ówczesne źródła szacują liczbę zabitych między 7 a blisko 14 tysięcy. Ta ostatnia liczba podana została w raporcie legata papieskiego Arnalda-Amaury’ego do papieża. Wieści o straszliwym czynie w Béziers rozeszły się błyskawicznie, budząc przerażenie wśród ludności całego regionu.
Następnym głównym celem krzyżowców było miasto Carcassonne, dobrze ufortyfikowane, ale jednocześnie przeludnione z powodu licznych uciekinierów. Krzyżowcy przybyli pod miasto 1 sierpnia 1209 roku. Oblężenie nie trwało długo, gdyż już 7 sierpnia Krzyżowcy odcięli miastu dostęp do wody. Rajmund Roger spróbował negocjacji. Gdy doszło z tego powodu do zawieszenia broni i udał się do obozu przeciwników na rozmowy, został wzięty do niewoli. Pozbawione swego wodza miasto skapitulowało 15 sierpnia. Mieszkańcy nie zostali wymordowani, jak poprzednio, ale zmuszono ich do opuszczenia miasta i nie pozwolono zabrać ze sobą żadnego dobytku.
Szymon z Montfort, dowodzący armią krzyżowców, uzyskał kontrolę nad obszarem obejmującym Carcassone, Albi i Béziers. Po upadku Carcassone większość miast poddała się bez walki. Albi, Castelnaudary, Castres, Fanjeaux, Limoux, Lombers oraz Montréal dostały się w ręce krzyżowców podczas działań jesiennych. Później jednak większość miejscowości szybko przystąpiła do buntu.
Następne walki skoncentrowały się wokół Lastours oraz przyległego zamku Cabaret. Zaatakowany w grudniu 1209 roku Pierre-Roger de Cabaret zdołał odeprzeć najeźdźców. Podczas zimy, która przerwała działania wojenne, przybyło wielu nowych krzyżowców. W marcu 1210 po krótkim oblężeniu zdobyto Bram. W czerwcu otoczono mocno ufortyfikowane miasto Minerve. Wytrzymało ono ciężkie bombardowanie, jednak w końcu czerwca miasto w większości zostało zniszczone i 22 lipca mieszkańcy poddali się. Przebywający w mieście katarzy otrzymali szansę odejścia od herezji, a 140 z nich, którzy odmówili, spalono na stosie. W sierpniu krzyżowcy przystąpili do oblężenia Termes. Pierre-Roger de Cabaret usiłował przerwać otaczającą miasto linię wojsk i wprowadzić do miasta posiłki, jednak bez powodzenia i Termes skapitulowało w grudniu. Była to ostatnia operacja wojskowa tego roku.
Działania Arnalda-Amaury’ego i Szymona z Montfortu w ciągu zimy sprawiły, że gdy wznowiono operacje wojskowe w roku 1211 zwróciło się przeciwko nim wielu wielmożów, łącznie z Rajmundem Tuluskim, który ponownie został ekskomunikowany. W marcu krzyżowcy wrócili w znacznej sile do Lastours i wkrótce zmusili do kapitulacji Pierre-Rogera de Cabaret. W maju ponownie zdobyli zamek Aimery de Montréal, jego właściciele zostali powieszeni, a kilkuset katarów spalono. W czerwcu bez większego wysiłku zdobyto Cassès i Montferrand, po czym Krzyżowcy ruszyli na Tuluzę. Doszło do oblężenia miasta, jednak napastnicy nie mieli dostatecznej ilości wyposażenia oraz brakowało im ludzi. Z tego powodu przed końcem czerwca Szymon z Montfortu wycofał swe wojska. Ośmielony powodzeniem Rajmund z Tuluzy poprowadził we wrześniu swe siły do ataku na wojska Szymona z Montfortu pod Castelnaudary. Armia krzyżowców znalazła się w potrzasku, jednak Szymon z Montfortu zdołał wyrwać się z oblężenia. Nie uchroniło to jednak miasta Castelnaudary przed upadkiem. Do jesieni siły Rajmunda Tuluskiego uwolniły ponad 30 miast po czym rozłożyły się na leże zimowe koło Lastours. W następnym roku wojska Rajmunda odzyskały większość utraconych uprzednio ziem wchodzących w skład hrabstwa Tuluzy.
W roku 1213 Szymon z Montfortu ponownie zagroził Tuluzie i hrabia Rajmund musiał skorzystać z pomocy sił prowadzonych przez króla Aragonii Piotra II. We wrześniu wypad sił krzyżowców na oblegającą ich armię doprowadził do klęski pod Murèth, w trakcie której zginął król Aragonii Piotr II. Dla władcy Tuluzy, jak i dla ruchu katarów był to niezwykle poważny cios, a w 1214 roku sytuacja stała się jeszcze gorsza: Rajmund został zmuszony do ucieczki do Anglii, a jego ziemie papież ofiarował zwycięskiemu królowi Francji Filipowi II, co miało być taktyką zachęcającą króla Francji do udziału w wojnie przeciw herezji. W listopadzie niezmordowany Szymon z Montfortu wtargnął do Périgord w Akwitanii i zajął zamki Domme i Montfort. Opanował także Castelnaudary i zniszczył fortyfikacje Beynac. W 1215 Krzyżowcy na krótko utracili Castelnaudary, błyskawicznie odzyskane przez Montforta, po czym wkroczyli do Tuluzy. Tuluza została podarowana Montfortowi, a ten w kwietniu 1216 roku scedował ją królowi Francji Filipowi II.
Walki w latach 1216–1225.
W kwietniu 1216 roku Rajmund VI z Tuluzy wraz ze swym synem, także Rajmundem, wrócił do swego hrabstwa i szybko zgromadził znaczące siły z niedotkniętych wojną miejscowości. W maju oblężone zostało miasto Beaucaire i zostało zdobyte po trzech miesiącach. W czasie oblężenia Montfort usiłował dać oblężonym odsiecz, został jednak odparty. Podczas walk o Beaucaire 16 czerwca 1216 zmarł główny inicjator wojny papież Innocenty III. Wobec utraty Beaucaire Montfort stłumił powstanie w Tuluzie i ruszył w kierunku zdobytego Bigorre, jednak w grudniu 1216 został znów odparty pod Lourdes.
W roku 1217, podczas gdy Montfort okupował region Foix, hrabia Rajmund zdobył we wrześniu Tuluzę. Montfort pośpieszył z powrotem, by czym prędzej odzyskać stratę, lecz jego siły okazały się zbyt małe, by zdobyć tak duże miasto przed zimą, która siłą rzeczy kończyła działania wojenne w tym roku. Montfort wiosną 1218 wznowił oblężenie Tuluzy, jednak w czerwcu zginął w walce z jedną z wycieczek przeprowadzonych przez obrońców miasta. Śmierć naczelnego wodza wprowadziła siły krzyżowców w stan tymczasowego zamieszania. Komenda wkrótce przeszła w ręce króla Filipa II, którego Tuluza interesowała znacznie bardziej niż herezja.
Do roku 1219 wojna była prowadzona leniwie, i to pomimo faktu, że syn Montforta Amalryk zdobył Beaucaire i obległ pod koniec roku 1218 Marmande, które ostatecznie padło 3 czerwca 1219. Po tym sukcesie usiłowano odzyskać Tuluzę, jednak bez powodzenia. W roku 1220 krzyżowcy utracili Castelnaudary. Amalryk z Montfortu chcąc odzyskać stratę rozpoczął oblężenie miasta w lipcu 1220 roku. Castelnaudary pomimo ośmiomiesięcznego oblężenia nie poddało się. Rok 1221 to dalsze sukcesy Rajmunda i jego syna, którzy zdobyli Montréal i Fanjeaux. W roku 1222 Rajmund VI z Tuluzy zmarł, a zastąpił go jego syn, Rajmund VII z Tuluzy. W 1223 zmarł król Francji Filip II. Jego następcą został Ludwik VIII Lew. W następnym, 1224 roku Amalryk z Montfortu, w związku z pogarszającą się sytuacją, porzucił Carcassonne i uciekł. Jednocześnie powrócił z wygnania syn Rajmunda Rogera Trencavela by upomnieć się o swe rodowe włości. Ostatnie niepowodzenia Krzyżowców sprawiły, że Amalryk z Montfortu, nie mogąc ich utrzymać, ofiarował swoje posiadłości w Langwedocji królowi Francji Ludwikowi VIII, a ten je przyjął.
Interwencja króla Francji.
W listopadzie 1225 Rajmund VII z Tuluzy, tak jak jego ojciec, został ekskomunikowany. Na czele kolejnej krucjaty stanął król Francji Ludwik VIII Lew, wkraczając na tereny katarów w czerwcu 1226. Miasta i zamki poddawały się bez oporu. Jedynie Awinion podlegający nominalnie cesarzowi stawił opór i został wzięty po trzymiesięcznym oblężeniu we wrześniu 1226 roku. Ludwik VIII zmarł 8 listopada, a jego następcą został jego 12-letni syn Ludwik IX. Władająca w zastępstwie nieletniego monarchy matka, królowa Francji Blanka Kastylijska, pozwoliła na kontynuację krucjaty pod wodzą Humberta de Beaujeu. W roku 1227 padło Labécède, a w 1228 Vareilles i Tuluza. Pomimo tych sukcesów królowa Blanka zaoferowała Rajmundowi VII układ przywracający mu władzę nad Tuluzą w zamian za jego wystąpienie przeciwko katarom, zwrot całej własności Kościoła Katolickiego, przekazanie swoich zamków i zniszczenie fortyfikacji Tuluzy. Znajdujący się w beznadziejnej sytuacji Rajmund zgodził się na te warunki i podpisał traktat w kwietniu 1229 roku w Meaux. Następnie został aresztowany, potem biczowany i przez krótki czas więziony.
Inkwizycja.
Cała Langwedocja była teraz pod władzą króla Francji. Sąd inkwizycyjny ustanowiony został w Tuluzie w listopadzie 1229 roku. Rozpoczął się proces usuwania herezji z objętego nią obszaru oraz likwidowania ostatnich warowni katarskich. W 1233 Grzegorz IX powierzył Inkwizycję dominikanom, przyznając im nadzwyczajne pełnomocnictwa do zwalczania herezji.
Wielu próbowało się opierać działalności inkwizytorów, inicjując powstania, inni chronili się w nowych fortecach jak Fenouillèdes i Montségur. W roku 1235 Inkwizycja została wyparta z Albi, Narbonne i Tuluzy. W roku 1240 na czele powstania stanął Rajmund Roger Trencavel, jednak w październiku został pobity pod Carcassone i następnie oblężony w Montréal. Wkrótce skapitulował uzyskując prawo ucieczki do Aragonii.
W roku 1242 Rajmund VII z Tuluzy spróbował wzniecić rebelię wykorzystując angielską inwazję. Anglicy zostali jednak szybko wyparci i Rajmund został sam bez żadnego wsparcia. Król Ludwik IX wybaczył mu.
Fortece katarów padały jedna za drugą. Montségur wytrzymał dziewięciomiesięczne oblężenie zanim skapitulowało w marcu 1244 roku. W zbiorowej egzekucji spłonęło wówczas na stosach około 200 mężczyzn i kobiet. Autor książki Medieval Heresy zauważa: „Upadek kataryzmu był sztandarowym osiągnięciem inkwizycji”.
Ostatnim punktem oporu katarów była warownia Quéribus, która padła w sierpniu 1255 roku.
Pozostałych przy życiu katarów inkwizycja odnajdywała jeszcze przez wiele następnych lat.
Ostatni znany katar, Guillaume Bélibaste, został spalony przez Inkwizycję w roku 1321.

</doc>
<doc id="699663" url="https://pl.wikipedia.org/wiki?curid=699663" title="Synagoga w Toszku">
Synagoga w Toszku

Synagoga w Toszku – nieistniejąca synagoga znajdująca się w Toszku przy ulicy Piastowskiej.
Synagoga została zbudowana w 1840 roku. Podczas II wojny światowej hitlerowcy zdewastowali synagogę. Po zakończeniu wojny synagoga pozostawała przez wiele lat opuszczona i popadała w ruinę. W latach 80. została rozebrana, a w 1999 roku na jej podmurówce wzniesiono budynek mieszkalny.

</doc>
<doc id="699664" url="https://pl.wikipedia.org/wiki?curid=699664" title="Josif Wissarionowicz Dżugaszwili">
Josif Wissarionowicz Dżugaszwili



</doc>
<doc id="699666" url="https://pl.wikipedia.org/wiki?curid=699666" title="Ahmed Szah Abdali">
Ahmed Szah Abdali

Ahmad Szah Abdali (perski/paszto: احمد شاہ ابدالی), (ur. ok. 1723 Multan, zm. 1772 Kandahar) znany też jako Ahmad Szah Durrani lub Ahmad Szah, był założycielem dynastii Durrani z Chorasanu, przez wielu uważany jest za założyciela nowoczesnego Afganistanu.
Życiorys.
Pochodził z królewskiego rodu Sadozai. Początkowo służył w gwardii przybocznej władcy perskiego Nadir Szaha. Po śmierci Nadira w 1747 roku ogłosił się emirem i przyjął tytuł Durrani („Perła Pereł”). Dziewięciokrotnie najeżdżał Indie głównie w celach łupieżczych. Prowadził też bez powodzenia cztery wielkie wojny z Sikhami. Jego państwo było ciągle wstrząsane przez rebelie, niemniej sam władca cieszył się popularnością i wśród poddanych zdobył sobie przydomek „baba” („ojciec”, w znaczeniu ojca ojczyzny). Ahmed Szah zmarł w październiku 1772 roku. Pochowano go w Ahmad Szahi w mauzoleum, które wzniósł sobie za życia.

</doc>
<doc id="699676" url="https://pl.wikipedia.org/wiki?curid=699676" title="John Strange Spencer-Churchill">
John Strange Spencer-Churchill

John Strange Spencer-Churchill (ur. 4 lutego 1880 w Phoenix Park w Dublinie, zm. 23 lutego 1947) – brytyjski wojskowy, młodszy syn lorda Randolpha Churchilla i Jeanette Jerome, córki amerykańskiego finansisty Leonarda Jerome’a. Młodszy brat Winstona Churchilla.
John urodził się w czasie, gdy jego ojciec pracował jako sekretarz wicekróla Irlandii, którym był jego dziadek, John Spencer-Churchill, 7. książę Marlborough. Wykształcenie odebrał w Harrow School. Przez długi czas uważano, że nie jest on synem lorda Randolpha, lecz owocem jednego z licznych romansów swojej matki. Jako jego najbardziej prawdopodobnego biologicznego ojca wymieniano Johna Strange’a Jocelyna, 5. hrabiego Roden.
8 sierpnia 1908 w Oksfordzie, poślubił lady Gwendoline Theresę Mary Bertie (20 listopada 1885 – 7 lipca 1941), katoliczkę, córkę Montagu Bertiego, 7. hrabiego Abingdon i Gwendoline Dormer, córki generała porucznika Jamesa Dormera. John i Gwendoline mieli razem dwóch synów i córkę:
Churchill uzyskał rangę majora ochotników z Oxfordshire. W latach 1899-1900 brał udział w II wojnie burskiej i został wspomniany w rozkazie dziennym. Odniósł również niegroźną ranę.
Brał udział również w I wojnie światowej, gdzie ponownie został wspomniany w rozkazie dziennym. Później pracował w sztabie marszałka polnego lorda Frencha, generała Iana Hamiltona (jako oficer łącznościowy marynarki w Śródziemnomorskim Korpusie Ekspedycyjnym) i marszałka polnego lorda Birdwooda (jako asystent sekretarza w dowództwie 5 Armii).
Za swoją postawę otrzymał francuski Krzyż Wojenny i Legię Honorową. W 1918 r. został również udekorowany Distinguished Service Order.
Zmarł w wieku 67 lat i został pochowany z resztą rodziny w St. Martin Church w Bladon niedaleko Woodstock w hrabstwie Oxfordshire.

</doc>
<doc id="699678" url="https://pl.wikipedia.org/wiki?curid=699678" title="Prva Liga">
Prva Liga



</doc>
<doc id="699679" url="https://pl.wikipedia.org/wiki?curid=699679" title="USS Lexington (CV-16)">
USS Lexington (CV-16)

USS Lexington (CV-16) – amerykański lotniskowiec typu "Essex" z czasów II wojny światowej.
Jego budowa rozpoczęła się 15 lipca 1941 roku jako USS "Cabot", ale po stracie USS "Lexington" (CV-2) w czasie bitwy na Morzu Koralowym jego nazwa została zmieniona.
Lotniskowiec przetrwał wojnę, a po wojnie służył m.in. jako okręt szkolny. Służbę zakończył w roku 1991 i od tego czasu służy jako okręt muzeum w Corpus Christi.

</doc>
<doc id="699682" url="https://pl.wikipedia.org/wiki?curid=699682" title="Stepan Ochrymowycz">
Stepan Ochrymowycz

Stepan Ochrymowycz (ur. 18 września 1905 w Skolem, zm. 10 kwietnia 1931 w Zawadowie) – ukraiński nacjonalistyczny działacz polityczny.
Urodził się w rodzinie księdza greckokatolickiego. Uczęszczał do gimnazjum we Lwowie, a później w Stryju. W czasie nauki w gimnazjum został członkiem UWO i Płastu. Gimnazjum ukończył w 1923. 
Przez rok studiował filozofię na Tajnym Uniwersytecie Ukraińskim we Lwowie, następnie na Uniwersytecie Lwowskim.
Działał w Związku Ukraińskiej Młodzieży Nacjonalistycznej, gdzie kierował referatem ideologicznym, i był jednym z redaktorów wydawanego przez SUMN "Junactwa". Działał również w Płaście, w kureniu "Zahin Czerwonoji Kałyny". Redagował też czasopism "W dorohu" i "Studentskyj Szlach", był przewodniczącym Ukraińskiego Towarzystwa Studenckiego w Stryju, filii Towarzystwa Wykładów Naukowych im. P. Mohyły.
Działał w Organizacji Ukraińskich Nacjonalistów pod pseudonimem "Obuchowycz", w okresie od października 1930 do kwietnia 1931 był "prowidnykiem krajowym" OUN. Aresztowany w marcu 1931, osadzony w areszcie był ciężko pobity podczas przesłuchań, wskutek czego zmarł wkrótce po opuszczeniu aresztu, w domu rodziców.

</doc>
<doc id="699684" url="https://pl.wikipedia.org/wiki?curid=699684" title="Rapido">
Rapido

Rapido – rzeka w południowych Włoszech w prowincji Frosinone, obecnie bardziej znana jako Gari, długości około 25-30 km, biegnąca z ze wschodu na zachód i w okolicach miasta Cassino łącząca się z rzeką Liri, tworząc rzekę Garigliano wpadającą do Morza Śródziemnego 75 km na północny zachód od Neapolu. Jest wąska, głęboka i rwąca, brzeg południowy płaski i grząski, brzeg północny urwisty, o wysokości do 2 metrów.
W czasie II wojny światowej, w styczniu 1944 roku, dolina rzeki Rapido był miejscem krwawych walk pomiędzy wojskami sprzymierzonych nacierających przez jej koryto na umocnione wzgórza za miasteczkiem Cassino, wchodzące w skład Linii Gustawa i bronione przez wojska niemieckie. Walki o sforsowanie rzeki trwały od stycznia do lutego, a sprzymierzeni ponieśli znaczne straty.

</doc>
<doc id="699685" url="https://pl.wikipedia.org/wiki?curid=699685" title="Synagoga w Sławkowie">
Synagoga w Sławkowie

Synagoga w Sławkowie – synagoga zbudowana w 1896 roku przy ulicy Biskupiej 10 w Sławkowie. Podczas II wojny światowej została zdewastowana przez hitlerowców, którzy następnie urządzili w niej magazyn. Po wojnie obiekt przebudowano na miejski dom kultury.
Murowany z czerwonej cegły, jednopiętrowy i orientowany budynek synagogi wzniesiono na planie prostokąta. We wschodniej części znajdowała się główna sala modlitw, a w zachodniej przedsionek z kancelarią gminy nad którymi znajdował się babiniec.
Na ścianie synagogi umieszczono tablicę pamiątkową w dwóch językach, polskim i hebrajskim, informująca o pierwotnym przeznaczeniu budynku. Treść brzmi: „"W budynku tym do czasu niemieckiej okupacji mieściła się synagoga Żydów Sławkowa"”.

</doc>
<doc id="699688" url="https://pl.wikipedia.org/wiki?curid=699688" title="Béla Károlyi">
Béla Károlyi

Béla Károlyi (ur. 13 września 1942 w Klużu) – rumuński trener gimnastyki znany ze stosowania surowych metod.
Jego wychowankami byli m.in. Nadia Comăneci i Teodora Ungureanu. W latach 80. wyjechał do USA, gdzie był trenerem reprezentacji tego kraju.

</doc>
<doc id="699690" url="https://pl.wikipedia.org/wiki?curid=699690" title="Bezgłowość">
Bezgłowość



</doc>
<doc id="699693" url="https://pl.wikipedia.org/wiki?curid=699693" title="Nova Lima">
Nova Lima

Nova Lima − miasto we wschodniej Brazylii, w stanie Minas Gerais.
W mieście ośrodek wydobycia złota (kopalnia Morro Velho). Liczba mieszkańców w 2003 roku wynosiła ok. 76 tys.

</doc>
<doc id="699694" url="https://pl.wikipedia.org/wiki?curid=699694" title="Maria Angela Ardinghelli">
Maria Angela Ardinghelli

Maria Angela Ardinghelli (ur. w 1728 lub 1730, zm. w 1825) - włoska fizyk. 
Życiorys.
Była żoną Carlo Crispo. W 1727 przetłumaczyła i opatrzyła komentarzami dzieło o fizjologii roślin "Vegetable Staticks" Halesa. Jej badania nad elektrycznością są opisane w 14 "Listach". W 1767 opublikowała książkę: "Observation sur une violente éruption du mont Vesuve le 23 Octobre 1767" ("Obserwacja gwałtownej erupcji Wezuwiusza 23 października 1767").

</doc>
<doc id="699695" url="https://pl.wikipedia.org/wiki?curid=699695" title="Marek Kwiatkowski">
Marek Kwiatkowski



</doc>
<doc id="699696" url="https://pl.wikipedia.org/wiki?curid=699696" title="Amy Klobuchar">
Amy Klobuchar

Amy Jean Klobuchar (ur. 25 maja 1960 w Plymouth) – amerykańska polityczka i prawniczka, senatorka ze stanu Minnesota od 2007, prokuratorka okręgowa Hrabstwa Hennepin, związana z Partią Demokratyczną.
Młodość i wykształcenie.
Amy Jean Klobuchar urodziła się 25 maja 1960 w Plymouth w stanie Minnesota. Jej ojciec Jim Klobuchar był felietonistą w gazecie Star Tribune, a matka Rose Klobuchar z d. Heuberger była nauczycielką. Amy Klobuchar publicznie opowiadała o alkoholizmie swojego ojca i o wpływie jego zaburzenia na rodzinę.
Ukończyła szkoły publiczne w Plymouth i miała jedne z najlepszych wyników w liceum. W czasie studiów w 1980 pracowała na stażu dla wiceprezydenta Stanów Zjednoczonych Waltera Mondale.
W 1982 ukończyła studia na Uniwersytecie Yale z magna cum laude i stopniem Bachelor’s degree z politologii. W 1984 ukończyła prawo na Uniwersytecie Chicagowskim z magna cum laude i stopniem Juris Doctor.
Kariera prawnicza.
Od 1985 do 1999 pracowała w czołowej firmie prawniczej Minensoty Dorsey &amp; Whitney w Minneapolis, najpierw jako prawniczka, a potem jako partnerka. Od 1993 do 1998 pracowała jako partnerka w firmie prawniczej Gray, Plant, Mooty, Mooty &amp; Bennett.
Jej córka Abigail Klobuchar urodziła się w 1995, z zaburzeniem, które uniemożliwiało jej przełykanie. Z powodu obowiązujących wówczas przepisów o ubezpieczeniu zdrowotnym, Amy Klobuchar musiała opuścić szpital po 24-godzinnym pobycie, pozostawiając w nim swoje dziecko. Wtedy zdecydowała się wystąpić w parlamencie stanu Minnesota i nakłonić parlamentarzystów do wprowadzenia przepisu, zapewniającego nowym matkom 48-godzinny pobyt w szpitalu objęty ubezpieczeniem. W 1996 prezydent Bill Clinton wprowadził podobne prawo federalne, zobowiązując firmy ubezpieczeniowe do hospitalizacji nowych matek przez co najmniej 48 godzin.
W 1998 wygrała wybory na prokuratora generalnego okręgu hrabstwa Hennepin. W 2002 uzyskała reelekcję. Pełniła tę funkcję do 2006.
Senator.
7 listopada 2006 wygrała wybory do Senatu w stanie Minnesota. Zdobyła 58% wszystkich głosów i została pierwszą kobietą wybraną do Senatu w tym stanie. Pełniła funkcję senatora od stycznia 2007. W 2012 i 2018 uzyskała reelekcję.
Należała do senackiej Komisji Sądownictwa, Komisji ds. Handlu, Nauki i Transportu, Komisji ds. Rolnictwa, Żywienia i Leśnictwa, Komisji Wspólnej Ekonomii i Komisji ds. Zasad i Administracji. W styczniu 2015 weszła w skład zarządu senackiej reprezentacji została przewodniczącą Steering and Outreach Committee, komitetu sterującego Partii Demokratycznej w Senacie.
W 2016 Medill News Service ogłosiło, że w ówczesnej kadencji Senatu Klobuchar napisała najwięcej ustaw, które stały się obowiązującym prawem.
Wybory prezydenckie w 2020.
10 lutego 2019 rozpoczęła kampanię w prawyborach Partii Demokratycznej przed wyborami prezydenckimi w 2020 roku. Ogłosiła to na specjalnym wydarzeniu na wybrzeżu rzeki Missisipi w Minneapolis, w czasie śnieżycy.
W trakcie kampanii była oskarżana przez swoich byłych pracowników o złe traktowanie. Zgodnie z oskarżeniami, miała na nich krzyczeć, rzucać w nich przedmiotami ze złości, doprowadzać do płaczu, a także poniżać w mailach, które otrzymywali wszyscy pracownicy. Sama Klobuchar oświadczyła, że bywa surowym szefem, ale nigdy nie poniżała swoich pracowników.
Zrezygnowała z dalszej kampanii 2 marca 2020. Na tym etapie odbyły się już prawybory w pierwszych czterech stanach, pozyskała 7 delegatów i zdobyła 9,45% głosów powszechnych, co uplasowało ją na piątym miejscu, za Joem Bidenem, Berniem Sandersem, Pete’em Buttigiegem (który również już się wycofał) i Elizabeth Warren.
Życie prywatne.
Jest wyznania kongregacjonalistycznego. Należy do Zjednoczonego Kościoła Chrystusa.
W 1993 poślubiła Johna Besslera. W 1995 urodziła im się córka Abigail Klobuchar.

</doc>
<doc id="699702" url="https://pl.wikipedia.org/wiki?curid=699702" title="Herb Toszka">
Herb Toszka

Herb Toszka – jeden z symboli miasta Toszek i gminy Toszek w postaci herbu.
Wygląd i symbolika.
Herb dwudzielny w słup przedstawia na lewym błękitnym polu pół złotego orła; na polu prawym sześcioramienną gwiazdę, obok gwiazdy pół klucza.
Orzeł oznacza, że Toszek należał do tzw. miast książęcych. Gwiazda w symbolice chrześcijańskiej jest atrybutem apostołów i nawiązuje do pierwszego patrona miejscowego kościoła parafialnego – św. Piotra, którego atrybutem jest klucz.

</doc>
<doc id="699704" url="https://pl.wikipedia.org/wiki?curid=699704" title="Objaw Rovsinga">
Objaw Rovsinga

Objaw Rovsinga – objaw zapalenia wyrostka robaczkowego lub zapalenia otrzewnej. Badanie wykonuje się oburącz. Badający układa swą jedną dłoń w okolicę lewego dołu biodrowego prostopadle do okrężnicy zstępującej, a następnie wywiera swoją drugą dłonią równomierny ucisk na dłoń wcześniej przyłożoną do skóry brzucha. Stopniowo przesuwa dłonie w kierunku antyperystaltycznym do lewego zgięcia okrężnicy. W wyniku badania dochodzi do wzrostu ciśnienia gazów w okrężnicy, co rozciąga ścianę kątnicy i wyrostka robaczkowego. W przypadku zapalenia wyrostka robaczkowego wyzwoli to ból w prawym dolnym kwadrancie brzucha - dodatni objaw Rovsinga. Objaw ten służy do różnicowania zapalenia wyrostka robaczkowego od niektórych chorób nerek, kamicy moczowodowej, czy zapalenia przydatków. Jest polecany szczególnie w sytuacji, gdy uciskanie prawego dołu biodrowego może być dla chorego niebezpieczne. Nazwa objawu pochodzi od Thorkilda Rovsinga.

</doc>
<doc id="699705" url="https://pl.wikipedia.org/wiki?curid=699705" title="Kazimierz Jankowski (lekarz)">
Kazimierz Jankowski (lekarz)

Kazimierz Jankowski (ur. 17 lipca 1931 w Poznaniu, zm. 14 sierpnia 2013) – polski lekarz psychiatra, psychoterapeuta i publicysta, autor książek. Propagator psychiatrii humanistycznej.
Życiorys.
Skończył studia w 1963 roku. W 1971 roku uzyskał habilitację. W latach 1956–1966 pracował w Klinice Psychiatrycznej Akademii Medycznej w Warszawie, a od roku 1966 w Instytucie Psychologii Uniwersytetu Warszawskiego. W latach 1970 był organizatorem i kierownikiem naukowym Młodzieżowego Ośrodka Leczenia Nerwic w Warszawie oraz założycielem Ośrodka Zdrowia Psychicznego Synapsis. Uważał, przez pewien czas, że można leczyć psychozy bez lekarstw. W 1979 roku wyjechał do Stanów Zjednoczonych na zaproszenie Uniwersytetu Kansas w Lawrence w stanie Kansas, gdzie wykładał psychiatrię. W 1999 roku zrezygnował z praktyki lekarskiej i poświęcił się pracy publicystycznej. Jego współpracownikami byli m.in. Aleksandra Rogowska, Joanna Flatau i Andrzej Samson.
Ostatnie lata życia spędził w Warszawie. Jego pierwszą żoną była dr n. med. Halina Jankowska z d. Dreszer, z którą miał córkę Aleksandrę; drugą żoną – Hanna Buza. Był członkiem American Psychiatric Association.

</doc>
<doc id="699709" url="https://pl.wikipedia.org/wiki?curid=699709" title="Regoujście (port)">
Regoujście (port)

Regoujście – niezachowany port morski z latarnią morską istniejący przed rokiem 1539 u ujścia Regi do Morza Bałtyckiego. 
Niektóre źródła podają, że prawdopodobnie była tam jedna z dwóch najstarszych latarni morskich (obok Wisłoujścia) na obszarze obecnego wybrzeża Polski.
Historia.
Regoujście było wzmiankowane po raz pierwszy w dokumencie z 1250 roku. W 1287 r. książę Bogusław IV oraz przeor klasztoru w Białobokach, Thitboldus, zezwolili na odnowienie i utrzymywanie portu w należytym stanie przez mieszkańców Trzebiatowa. Od 1416 roku Regoujście było portem Hanzy. W XV wieku Regoujście miało ok. 300 mieszkańców.
O porcie Regoujście podają już dokumenty z XIII wieku zezwalające na swobodną żeglugę Regą. W 1309 książę pomorski przekazuje miastu Trzebiatów prawo do ochrony portu Regoujście.
Bliskość konkurencyjnego portu dla Kołobrzegu spowodował zablokowanie ujścia Regi przez kołobrzeskich rajców. Aby znaleźć wyjście z sytuacji mieszkańcy Trzebiatowa przekopali nowe koryto dla Regi i zbudowali nowy port w Mrzeżynie.
Na jej temat zachowały się jedynie bardzo stare źródła pisane oraz mapy z XVI wieku wskazujące na istnienie tam pewnej wieży nawigacyjnej. Prawdopodobnie światło palono na wieży kościoła albo było tak, jak w Wisłoujściu – była to jednocześnie wieża latarni i wieża o charakterze obronnym. Zaznaczona na starych mapach latarnia mogła istnieć jeszcze w starym porcie.
Po XVI w. powstawały w Gdańsku i Kołobrzegu nowsze mapy wybrzeża z zaznaczeniem latarni, ale nie zachowały się, więc tym samym nie potwierdzą istnienia w wiekach późniejszych światła w Regoujściu. Do dziś z niej nic się nie zachowało. Prawdopodobnie kamień pochodzący z latarni użyty został do wybudowania kościoła w Robach (XV wiek, XVII–XVIII wiek).

</doc>
<doc id="699715" url="https://pl.wikipedia.org/wiki?curid=699715" title="Problemy Zarządzania">
Problemy Zarządzania

Problemy Zarządzania to interdyscyplinarny kwartalnik naukowy wydawany przez Wydział Zarządzania Uniwersytetu Warszawskiego od 2003 roku. Publikacje są punktowane (8 punktów). Za jakość odpowiedzialni są Recenzenci wraz z Radą programową. Autorzy tekstów to osoby związane z najlepszymi ośrodkami naukowymi w Polsce, a także osoby z zagranicy. Każdy z numerów ma wcześniej określony temat przewodni. W piśmie zamieszczane są materiały o charakterze naukowym, w tym w szczególności:
Rada programowa.
Przewodniczący:
Członkowie:

</doc>
<doc id="699716" url="https://pl.wikipedia.org/wiki?curid=699716" title="Jiří Kylián">
Jiří Kylián

Jiří Kylián (ur. 21 marca 1947 w Pradze) – czeski tancerz i choreograf.
W latach 1978-1999 był dyrektorem artystycznym Teatru Tańca w Hadze. Stworzył balety
do wielu znanych dzieł muzycznych m.in. Leoša Janáčka, Igora Strawinskiego, Johna Cage'a.

</doc>
<doc id="699717" url="https://pl.wikipedia.org/wiki?curid=699717" title="Nizamabad (Telangana)">
Nizamabad (Telangana)

Nizamabad (telugu: నిజామాబాదు) – miasto w środkowych Indiach w stanie Telangana, na wyżynie Dekan.
Liczba mieszkańców w 2012 roku wynosiosła ok. 337 tys.

</doc>
<doc id="699718" url="https://pl.wikipedia.org/wiki?curid=699718" title="Nizamabad">
Nizamabad



</doc>
<doc id="699720" url="https://pl.wikipedia.org/wiki?curid=699720" title="Jak w zwierciadle">
Jak w zwierciadle

Jak w zwierciadle (szw. "Såsom i en spegel") – szwedzki film fabularny z 1961 roku, laureat Oscara dla najlepszego filmu nieanglojęzycznego w roku 1962. Pierwsza część „trylogii pionowej” Ingmara Bergmana. Film ponownie został wprowadzony do polskich kin 26 stycznia 2007 roku ze względu na przypomnienie dzieł Bergmana.
Opis fabuły.
Film jest pierwszą częścią „trylogii pionowej" Ingmara Bergmana zajmującą się problemem relacji pomiędzy człowiekiem a Bogiem. Tytuł filmu zaczerpnięty jest z Hymnu o Miłości autorstwa św. Pawła. Akcja, osadzona na wyspie, ukazuje wzajemne relacje pomiędzy chorą na schizofrenię Karin a członkami jej najbliższej rodziny. Klaustrofobiczna scenografia wyspy jest miejscem rodzinnego dramatu; zaniku uczuć, będącego zarówno skutkiem, jak i przyczyną braku porozumienia pomiędzy członkami rodziny. W "Jak w zwierciadle" można zaobserwować również próby określenia wiary przez bohaterów borykających się z tradycyjną koncepcją Boga. Film zrealizowany w ascetycznej formie, w skąpej scenografii, zapoczątkuje rozrachunek Bergmana z protestanckim wychowaniem, kontynuowany w dalszych częściach trylogii, tj. "Gościach Wieczerzy Pańskiej" i "Milczeniu".

</doc>
<doc id="699723" url="https://pl.wikipedia.org/wiki?curid=699723" title="Zespół sawanta">
Zespół sawanta



</doc>
<doc id="699724" url="https://pl.wikipedia.org/wiki?curid=699724" title="Oksana Domnina">
Oksana Domnina

Oksana Aleksandrowna Domnina, ros. Оксана Александровна Домнина (ur. 17 sierpnia 1984 w Kirowie) – rosyjska łyżwiarka figurowa, startująca w parach tanecznych z Maksimem Szabalinem. Brązowa medalistka olimpijska z Vancouver (2010) i uczestniczka igrzysk olimpijskich w Turynie (2006), mistrzyni świata (2009), dwukrotna mistrzyni (2008, 2010) i wicemistrzyni Europy (2007), zwyciężczyni finału Grand Prix (2007), mistrzyni świata juniorów (2003), zwyciężczyni finału Junior Grand Prix (2002) oraz 3-krotna mistrzyni Rosji (2005, 2007, 2010). Zakończyła karierę amatorską w 2010 roku.
Życie prywatne.
W kwietniu 2014 roku wyszła za mąż za łyżwiarza figurowego Romana Kostomarowa. 2 stycznia 2011 roku na świat przyszła ich córka Anastasija, a w styczniu 2016 roku urodził się ich syn Ilja.

</doc>
<doc id="699725" url="https://pl.wikipedia.org/wiki?curid=699725" title="Anantapur">
Anantapur



</doc>
<doc id="699726" url="https://pl.wikipedia.org/wiki?curid=699726" title="Alberto Tarantini">
Alberto Tarantini

Alberto César Tarantini (ur. 3 grudnia 1955 w Buenos Aires) – były argentyński piłkarz grający jako lewy obrońca.
Nazywany "Conejo" (Królik).
Kariera klubowa.
Wychowywał się w juniorskich drużynach Boca Juniors - w pierwszym zespole debiutował w 1973. W barwach Boca dwukrotnie zostawał mistrzem Argentyny (w 1976), a w 1977 zdobył Copa Libertadores, najbardziej prestiżowe trofeum piłkarskie w Południowej Ameryce. W 1978, po konflikcie z kierownictwem Boca Juniors, przez pewien czas pozostawał bez klubu. Po MŚ 78 trafił do Birmingham City, w Anglii spędził jednak tylko sezon - w następnym roku był już piłkarzem Talleres Cordoba. Od 1980 przez trzy lata był zawodnikiem River Plate (dwa tytuły mistrzowskie). Grał także we Francji (SC Bastia, Toulouse FC), karierę kończył w szwajcarskim St. Gallen (1989).
Kariera reprezentacyjna.
W reprezentacji Argentyny w latach 1974 - 1982 rozegrał 61 spotkań (1 gol).
Zagrał we wszystkich meczach Argentyny w dwóch kolejnych edycjach finałowych MŚ (78 i 82).
Sukcesy.
Klubowe.
Boca Juniors
River Plate
Reprezentacyjne.
Argentyna

</doc>
<doc id="699727" url="https://pl.wikipedia.org/wiki?curid=699727" title="Różnica między aktorem a obserwatorem">
Różnica między aktorem a obserwatorem



</doc>
<doc id="699732" url="https://pl.wikipedia.org/wiki?curid=699732" title="Wojny grecko-perskie">
Wojny grecko-perskie



</doc>
<doc id="699734" url="https://pl.wikipedia.org/wiki?curid=699734" title="Chryzogon">
Chryzogon

Chryzogon — imię męskie pochodzenia greckiego, oznaczające "złote dziecko", złożone z członów "chrysos" — "złoty" i "gónos"— "latorośl". Patronem tego imienia jest św. Chryzogon, kapłan rzymski (III/IV wiek).
Chryzogon imieniny obchodzi 24 listopada.
Znane osoby noszące to imię: 

</doc>
<doc id="699736" url="https://pl.wikipedia.org/wiki?curid=699736" title="Warangal">
Warangal



</doc>
<doc id="699742" url="https://pl.wikipedia.org/wiki?curid=699742" title="Grabowo (gmina Goworowo)">
Grabowo (gmina Goworowo)

Grabowo – wieś w Polsce położona w województwie mazowieckim, w powiecie ostrołęckim, w gminie Goworowo.
Wierni kościoła rzymskokatolickiego należą do parafii Podwyższenia Krzyża Świętego w Goworowie.
Historia.
Wieś szlachecka położona była w drugiej połowie XVI wieku w powiecie ostrołęckim ziemi łomżyńskiej. W latach 1921–1939 wieś leżała w województwie białostockim, w powiecie ostrołęckim, w gminie Czerwin.
Według Powszechnego Spisu Ludności z 1921 roku wieś zamieszkiwały 93 osoby, 92 było wyznania rzymskokatolickiego, 1 prawosławnego. Jednocześnie 92 mieszkańców zadeklarowało polską przynależność narodową, a 1 rosyjską. Było tu 15 budynków mieszkalnych. Miejscowość należała do parafii rzymskokatolickiej w m. Goworowo. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w m. Goworowo.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Generalnego Gubernatorstwa.
W latach 1975–1998 miejscowość administracyjnie należała do województwa ostrołęckiego.

</doc>
<doc id="699746" url="https://pl.wikipedia.org/wiki?curid=699746" title="Macierz Harrisa">
Macierz Harrisa

Macierz (lub diagram) Harrisa – wynaleziony przez brytyjskiego archeologa Edwarda Cecila Harrisa w roku 1973 sposób graficznej prezentacji stratyfikacji stanowiska archeologicznego. 
Harris, po ukończeniu studiów archeologicznych w Stanach Zjednoczonych i Anglii, brał udział w wykopaliskach archeologicznych na wielowarstwowych stanowiskach archeologicznych z okresu wczesnego średniowiecza w Bergen w Norwegii i w Winchester w Anglii. Tu zetknął się z problemem konieczności prezentacji graficznej skomplikowanych układów stratygraficznych, obejmujących niekiedy kilka tysięcy indywidualnych jednostek stratygraficznych. Wynaleziony przez niego sposób, niezwykle prosty i intuicyjny, używany jest przez wszystkich archeologów prowadzących wykopaliska stratygraficzne.
Każda jednostka stratygraficzna, zarówno warstwowa, jak i bezwarstwowa jest w Macierzy Harrisa przedstawiana w postaci prostokąta, a relacje stratygraficzne pomiędzy jednostkami przedstawiane są za pomocą linii. 
W 1979 r. Harris opublikował książkę "Principles of Archaeological Stratigraphy" ("Zasady stratygrafii archeologicznej") , która przełożona została na pięć języków (w tym dwukrotnie wydana została po polsku). W książce tej przedstawił sposób tworzenia Macierzy Harrisa oraz usystematyzował także całą dotychczasową wiedzę na temat stratygrafii stanowisk archeologicznych, wprowadzając np. pojęcie warstwowych i bezwarstwowych jednostek stratygraficznych. W późniejszym okresie Harris był inicjatorem zastosowania swojej „macierzy” także do graficznej prezentacji historii obiektów architektonicznych.
Opracowano kilka programów komputerowych (np. ArchEd), które automatycznie tworzą zbiorczą Macierz Harrisa dla całego stanowiska archeologicznego na podstawie wycinkowych informacji dotyczących relacji pomiędzy poszczególnymi jednostkami jego stratygrafii.

</doc>
<doc id="699747" url="https://pl.wikipedia.org/wiki?curid=699747" title="Kriszna (rzeka)">
Kriszna (rzeka)



</doc>
<doc id="699748" url="https://pl.wikipedia.org/wiki?curid=699748" title="Jewnuta">
Jewnuta

Iwan Jewnuta, przed chrztem: Jawnuta, Jewnuta (starorus. "Яўнуць", ur. ok. 1306 r., zm. po 1366 r.) – wielki książę litewski w latach 1341–1344, jeden z synów Giedymina, a także członek rodziny Giedyminowiczów.
Niewiele wiadomo o jego początkach, pierwsze informacje na temat Jawnuty pojawiły się w źródłach historycznych dopiero po śmierci Giedymina w 1341 roku. Jawnuta rządził Wielkim Księstwem Litewskim przez 3 lata, musiały być to skromne rządy, ponieważ nie brał nawet udziału w wyprawach wojennych swoich braci, Olgierda i Kiejstuta, a w źródłach historycznych krajów sąsiednich zachowały się jedynie drobne informacje dotyczące jego istnienia. Po obaleniu przez braci, zbiegł z kraju do Moskwy i przeszedł na chrześcijaństwo, przyjmując imię "Iwan".
Wkrótce powrócił do Wielkiego Księstwa Litewskiego, dostał we władanie księstwo zasławskie, gdzie rezydował do końca życia; odtąd pozostawał aktywną postacią w negocjacjach ze Zjednoczonym Królestwem Polskim.
Jewnuta jest protoplastą Jewnutowiczów oraz przodkiem Zasławskich, Mścisławskich i Stepańskich.
Historia.
Przed panowaniem.
Według polskiego historyka, Jana Tęgowskiego, Jawnuta urodził się między 1306 a 1309 rokiem'. Wiadomo, że był synem wielkiego księcia litewskiego, Giedymina, nie ma pewności jednak, czy jego matką była Jewna czy może inna żona władcy'. 
Niewiele też wiadomo o latach jego panowania. Były to stosunkowo spokojne czasy, ze względu na ówczesną słabość sąsiadującego z Wielkim Księstwem Litewskim Zakonu Kawalerów Mieczowych, pod wodzą mistrza Ludolfa Königa von Wattzau". 
Sam Jawnuta pojawia w źródłach pisanych dopiero po śmierci jego ojca w 1341 roku". 
Wielki Książę Litewski.
W grudniu 1341 roku Jawnuta został wyznaczony przez umierającego ojca, Giedymina, na wielkiego księcia i zajął tron w Wilnie'. Kiejstut natomiast dostał Troki, Olgierd, będący już księciem witebskim, dostał Krewo. Narymunt zasiadł w Pińsku', a Koriat – jak świadczy ' – miał dostać Nowogródek, Wołkowysk i Mścibochów i rozciągające się do rzeki Słuczy', a więc całe późniejsze województwo nowogrodzkie, z wyjątkiem Słonimia na Rusi, który rzekomo miał dziedziczyć jego brat Monwid wraz z Kiernowem'. Wreszcie Lubart dziedziczył Wołyń po swoim teściu, nieznanym księciu włodzimierskim'.
Każdy z nich oprócz dzielnicy miał również prowadzić coś w rodzaju ściślejszej polityki. Do Jawnuty, jako nowego władcy, należało dźwiganie ciężaru spraw ogólnopaństwowych. Olgierd miał kierować polityką wielkolitewską wobec północno-wschodniej Rusi. Koriat działał wraz z Narymuntem i Lubartem na Rusi południowej, utrzymywał stosunki, głównie z Tatarami. Lubart przede wszystkim z Zjednoczonym Królestwem Polskim, Kiejstut z Mazowszem, a zwłaszcza z zakonem krzyżackim. Monwidowi przypadała prawdopodobnie rola rzecznika wielkolitewskiego wobec zakonu inflanckiego".
Istnieją różne teorie, z jakiego powodu Giedymin wybrał Jawnutę, pomimo, że ten nie był jego pierworodnym synem'. Przyczyną mogła być równowaga między pogaństwem, reprezentowanym przez Olgierda i Kiejstuta, a ortodoksją, reprezentowaną przez Narymunta, Koriata i Lubarta'. Niektórzy badacze wysunęli teorię, że nominacja ta była prawdopodobnie uzasadniona faktem, że mógł być pierwszym synem ostatniej żony władcy – Jewny'. Jest też prawdopodobne, że Narymunt i Olgierd mieli możliwość aspirowania do piastowania urzędu wielkiego księcia, jednakże zostali odrzuceni. Powodem odrzucenia mogła być obawa ich ojca, że wybuchnie między nimi jakiś konflikt, to natomiast mogło doprowadzić do rozpadu państwa'.
Utrata tronu.
Wydarzenia mające miejsce w pierwszych latach po śmierci Giedymina zdawały się zapowiadać, że Wielkie Księstwo Litewskie wejdzie w okres rozbicia dzielnicowego, tak jak to bywało pośród innych wczesnofeudalnych monarchii europejskich. Jednakże z powodu nieustannej obawy przed państwem krzyżackim, dla którego odparcia niezbędne było utrzymanie spójności i rozszerzenie posiadłości wielkolitewskich na Rusi, a także zagrożenia w postaci Zjednoczonego Królestwa Polskiego i Wielkiego Księstwa Moskiewskiego, wymagane było przywrócenie silnej władzy wielkoksiążęcej, a także przezwyciężenie tendencji do rozdrabniania państwa".
Tymczasem zakon krzyżacki wraz z czeskim królem Janem, węgierskim królem Ludwikiem i innymi sprzymierzeńcami, zorganizował potężną wyprawę przeciwko Wielkiemu Księstwu Litewskiemu. Prawdopodobnie, z powodu zagrożenia wynikającego z tej wyprawy', Olgierd i Kiejstut postanowili mimo wszystko usunąć z tronu nieudolnego Jawnutę'. "Kronika Bychowca" jako pretekst do tych działań, podaje śmierć protektorki Jawnuty, wielkiej księżnej Jewny', zmarłej około 1344 roku'.
Choć spisek zawiązany przeciw Jawnucie nie przebiegał dokładnie w taki sposób, jak bracia wcześniej ustalili, to zakończył się on pełnym sukcesem', w związku z czym, zimą pomiędzy 1344 a 1345 rokiem, Jawnuta został usunięty z tronu'. Olgierd i Kiejstut opanowali Wilno bez rozlewu krwi', a kompletnie zaskoczony Jawnuta zbiegł do Moskwy, gdzie 25 września 1345 roku', zgodził się przyjąć chrzest prawosławny, otrzymując imię Iwan'. Jeszcze jesienią tego samego roku', za zgodą Kiejstuta, nowym wielkim księciem litewskim został Olgierd"".
Pojednanie z braćmi.
Z Wielkiego Księstwa Litewskiego zbiegł również, wspierający Jawnutę, Narymunt'. Znalazł on schronienie u Złotej Ordy, jednakże rychło w 1346 roku powrócił do kraju i pogodził się z braćmi'. W ślad za nim poszedł Jawnuta, który nie otrzymawszy pomocy w Moskwie od szwagra Semena, powrócił do kraju w 1347 roku'. Jawnuta zmuszony był ukorzyć się przed swoim bratem Olgierdem i otrzymał we władanie Zasław, zlokalizowany na ziemiach staroruskich. W ten sposób pomimo wcześniejszych zatargów, ponownie włączył się w życie państwa'.
Negocjacje.
W tej nowej fazie swojego życia, Jawnuta przyjął rolę, w której działał głównie jako negocjator, o czym świadczy jego udział w trzech traktatach zawartych ze Zjednoczonym Królestwem Polskim w roku 1352, 1358 i 1366".
W sierpniu i we wrześniu 1352 roku, polski król, Kazimierz Wielki, przebywał na Rusi. 23 sierpnia wystawił dokument pod Szczebrzeszynem. Pobyt króla na pograniczu Zjednoczonego Królestwa Polskiego i Wielkiego Księstwa Litewskiego związany był niewątpliwie z mającymi się zacząć lub zaczętymi już rozmowami z tym drugim krajem, które zakończyły się podpisanym wówczas układem. Do czasów obecnych zachował się dokument książąt wielkolitewskich, spisany w języku ruskim, jednakże nie posiada on daty. Dotyczył warunków rozejmu z Kazimierzem Wielkim, który historiografia wiąże właśnie z tą wyprawą króla na Ruś. Rozejm miał obowiązywać od 1 października, a zatem pertraktacje odbywały się na pewno we wrześniu. Osobami, które podpisały dokument są Giedyminowicze: Jawnuta, Kiejstut i Lubart, ale również Jerzy Narymutowicz i Jerzy Koriatowicz. Ślubowali oni również w imieniu Olgierda, Koriata i Patryka, że dotrzymają pokoju".
Śmierć.
Jako lojalny poddany Olgierda dożył swych dni, umierając po 1366 roku'. Data ta jest ustalona na podstawie analizy dokumentów historycznych, albowiem jeszcze w 1366 roku, Jawnuta pojawia się w treści traktatu pokojowego ze Zjednoczonym Królestwem Polskim, pośród innych ważnych osobistości, tak w 1367 roku w traktacie z Inflantami, jego sygnatura już nie występuje'.
Rodzina.
Jawnuta był synem Giedymina, protoplasty wszystkich Giedyminowiczów i prawdopodobnie Jewny'. Miał 7 braci: Narymunta, Witolda, Olgierda, Kiejstuta, Lubarta, Koriata i Monwida, a także 6 sióstr: Elżbietę, Marię, Aldonę, Augustę i dwie nieznane z imienia: N. (Eufemia?) i N. (Helena?)'. 
Miał trzech synów: Grzegorza, Szymon ("Siemion", wzmiankowany w 1386 roku, dostał się do niewoli Krzyżackiej i odtąd więcej o nim nic nie słychać) i Michała (występujący od 1383 roku, zm. w 1399 roku)'. Synowie Jawnuty pisali się Jawnutowiczami (właśc. "Jewnutiewicz"-ami), z uwagi na powszechnie występujące w Wielkim Księstwie Litewskim nazwiska patronimiczne'.
Jawnuta jest protoplastą kilku rodów książęcych: Stepańskich, Zasławskich i Mścisławskich".
Drzewo genealogiczne zostało sporządzone na podstawie prac Józefa Wolffa oraz Jana Tęgowskiego".
Panowanie.
Okres panowania Jawnuty na przestrzeni panowania innych Wielkich Książąt Litewskich"".

</doc>
<doc id="699752" url="https://pl.wikipedia.org/wiki?curid=699752" title="Edward Cecil Harris">
Edward Cecil Harris

Edward Cecil Harris - współczesny archeolog brytyjski, znany dzięki dokonanemu przez niego wynalazkowi systemu graficznej prezentacji stratygrafii stanowisk archeologicznych.
Harris, urodzony i wychowany na Bermudach, studiował archeologię w Stanach Zjednoczonych i Anglii, a po ukończeniu studiów brał udział w wykopaliskach archeologicznych na wielowarstwowych stanowiskach archeologicznych z okresu wczesnego średniowiecza w Bergen w Norwegii i w Winchester w Anglii. Tu zetknął się z problemem konieczności prezentacji graficznej skomplikowanych układów stratygraficznych, obejmujących niekiedy tysiące indywidualnych jednostek stratygraficznych. Wynaleziony przez niego sposób, nazwany Macierzą Harrisa "(Harris Matrix)" - niezwykle prosty i intuicyjny, od ponad 30 lat używany jest przez wszystkich archeologów na świecie, którzy prowadzą wykopaliska stratygraficzne.
W 1979 r. opublikował książkę "Principles of archaeological stratigraphy" ("Zasady stratygrafii archeologicznej"), która przełożona została na pięć języków (w tym dwukrotnie wydana została po polsku). W książce tej nie tylko przedstawił sposób tworzenia Macierzy Harrisa, ale usystematyzował także całą dotychczasową wiedzę na temat stratygrafii stanowisk archeologicznych.
Po powrocie na Bermudy Harris został dyrektorem Muzeum Morskiego. Prowadził tu wieloletnie badania archeologiczne i historyczne dotyczące fortyfikacji wyspy, uwieńczone publikacją "Bermuda Forts 1612-1957", wydaną w roku 1997.
W związku z promocją swojej książki odwiedził Polskę w roku 1989, wygłaszając wykłady w Warszawie i w Poznaniu.

</doc>
<doc id="699758" url="https://pl.wikipedia.org/wiki?curid=699758" title="Pull-up">
Pull-up

W elektronice pull-up to podłączenie linii lub wyprowadzenia układu scalonego do napięcia zasilania poprzez rezystor o wartości (zazwyczaj) kilku kiloomów.
Tego typu połączenie powoduje utrzymywanie się na magistrali stanu wysokiego, kiedy żadne urządzenie nie nadaje, a zarazem zapobiega występowaniu stanów nieustalonych.
Układy w serii TTL posiadają automatyczny pull-up na wszystkich wejściach (wynika to z zasady konstrukcji układów TTL).

</doc>
<doc id="699760" url="https://pl.wikipedia.org/wiki?curid=699760" title="Wodniczka tętniąca">
Wodniczka tętniąca



</doc>
<doc id="699767" url="https://pl.wikipedia.org/wiki?curid=699767" title="Dalekie (powiat grodziski)">
Dalekie (powiat grodziski)

Dalekie – wieś w Polsce położona w województwie wielkopolskim, w powiecie grodziskim, w gminie Granowo.
W okresie Wielkiego Księstwa Poznańskiego (1815-1848) miejscowość wzmiankowana jako Dalekie należała do wsi mniejszych w ówczesnym pruskim powiecie Kosten rejencji poznańskiej. Dalekie należały do okręgu czempińskiego tego powiatu i stanowiły część majątku Granówko, którego właścicielem był wówczas Nieżychowski. Według spisu urzędowego z 1837 roku Dalekie liczyły 40 mieszkańców, którzy zamieszkiwali 8 dymów (domostw).
Pod koniec XIX wieku miejscowość nadal należała do powiatu kościańskiego i liczyła 30 mieszkańców w 4 gospodarstwach. Wszyscy byli wyznania rzymskokatolickiego. W latach 1975–1998 miejscowość administracyjnie należała do województwa poznańskiego.

</doc>
<doc id="699771" url="https://pl.wikipedia.org/wiki?curid=699771" title="Warszawskie forty">
Warszawskie forty



</doc>
<doc id="699778" url="https://pl.wikipedia.org/wiki?curid=699778" title="IV liga polska w piłce nożnej (grupa dolnośląska 2008–2016)">
IV liga polska w piłce nożnej (grupa dolnośląska 2008–2016)

Dolnośląska grupa IV ligi – jedna z 21 grup IV ligi. Występowało w niej 32 (dawniej 16) drużyn z województwa dolnośląskiego. Opiekunem rozgrywek był Dolnośląski Związek Piłki Nożnej z siedzibą we Wrocławiu. Od sezonu 2008/2009 IV liga stanowiła piąty szczebel w hierarchii rozgrywek piłkarskich w Polsce. Przed reformą w 2008 roku rozgrywki toczono w lidze o identycznej nazwie, która jednakże znajdowała się na wyższym (czwartym) poziomie rozgrywkowym.
Sezon 2012/2013.
• Awans uzyskały Piast Żmigród i GKS Kobierzyce.
Sezon 2011/2012.
Awans uzyskały Ślęza Wrocław i Foto-Higiena Gać
Sezon 2009/2010.
Awans uzyskały Lechia Dzierżoniów i Twardy Świętoszów
Sezon 2008/2009.
• Awans uzyskały Górnik Wałbrzych i Polonia Trzebnica.

</doc>
<doc id="699780" url="https://pl.wikipedia.org/wiki?curid=699780" title="Ounasjoki">
Ounasjoki

Ounas (fin. "Ounasjoki", lap. "Ovnnesjohka") – rzeka w północnej Finlandii, najdłuższy dopływ Kemijoki (prawy). Długość – 340 km. Wypływa z jeziora Ounasjärvi, uchodzi do Kemijoki w Rovaniemi. .

</doc>
<doc id="699785" url="https://pl.wikipedia.org/wiki?curid=699785" title="Ounas">
Ounas



</doc>
<doc id="699786" url="https://pl.wikipedia.org/wiki?curid=699786" title="Bela">
Bela



</doc>
<doc id="699788" url="https://pl.wikipedia.org/wiki?curid=699788" title="Tibor Ganti">
Tibor Ganti



</doc>
<doc id="699789" url="https://pl.wikipedia.org/wiki?curid=699789" title="Ounasjärvi">
Ounasjärvi

Ounasjärvi – długie i wąskie jezioro w północnej Finlandii. Wypływa z niego rzeka Ounasjoki.

</doc>
<doc id="699790" url="https://pl.wikipedia.org/wiki?curid=699790" title="Białobłoty (województwo warmińsko-mazurskie)">
Białobłoty (województwo warmińsko-mazurskie)

Białobłoty – kolonia wsi Katlewo w Polsce położona w województwie warmińsko-mazurskim, w powiecie nowomiejskim, w gminie Grodziczno.
W latach 1975–1998 miejscowość administracyjnie należała do województwa toruńskiego.
Inne miejscowości o nazwie Białobłoty: Białobłoty, Białe Błota

</doc>
<doc id="699793" url="https://pl.wikipedia.org/wiki?curid=699793" title="U218 Singles">
U218 Singles

U218 Singles (również U218, 18 Singles) – album irlandzkiego zespołu muzycznego U2, który ukazał się 20 listopada 2006 roku. Jest to kompilacja 16 największych przebojów grupy z lat 1983-2004 z dodatkiem 2 nowych utworów.
W Polsce składanka uzyskała status dwukrotnej platynowej płyty.
Lista utworów.
Oprócz znanych przebojów U2 na płycie znajduje się także utwór wykonywany z zespołem Green Day ("The Saints Are Coming") oraz nowa piosenka z płyty, "Window In The Skies", który jako singel został wydany w styczniu 2007 roku.

</doc>
<doc id="699795" url="https://pl.wikipedia.org/wiki?curid=699795" title="Krucjata albigeńska">
Krucjata albigeńska



</doc>
<doc id="699799" url="https://pl.wikipedia.org/wiki?curid=699799" title="Krucjata katarska">
Krucjata katarska



</doc>
<doc id="699800" url="https://pl.wikipedia.org/wiki?curid=699800" title="Proudhon">
Proudhon



</doc>
<doc id="699802" url="https://pl.wikipedia.org/wiki?curid=699802" title="Jakubkowo (województwo warmińsko-mazurskie)">
Jakubkowo (województwo warmińsko-mazurskie)

Jakubkowo – wieś w Polsce położona w województwie warmińsko-mazurskim, w powiecie nowomiejskim, w gminie Grodziczno.
W latach 1975–1998 miejscowość administracyjnie należała do województwa toruńskiego.
Zabytki.
Do wojewódzkiego rejestru zabytków wpisane są obiekty:

</doc>
<doc id="699806" url="https://pl.wikipedia.org/wiki?curid=699806" title="Neutrony prędkie">
Neutrony prędkie

Neutrony prędkie to neutrony o długości fali nie większej od promienia jądra lub o energii większej od 100 keV.
Neutrony prędkie otrzymywane są:
Spowalniane neutrony prędkie mają zastosowanie w reaktorach jądrowych (neutrony termiczne)

</doc>
<doc id="699808" url="https://pl.wikipedia.org/wiki?curid=699808" title="Osiedle Słoneczne (Świebodzice)">
Osiedle Słoneczne (Świebodzice)

Osiedle Słoneczne – nieoficjalna nazwa osiedla domków jednorodzinnych w Świebodzicach przy wyjeździe w kierunku Jeleniej Góry, na skalistym zboczu. Główną ulicą osiedla jest ulica Złota. W skład osiedla wchodzą także ulice Jasna, Tęczowa, Promienna, Zimny Dwór, Kwiatowa, Wrzosowa, Jaśminowa, Cicha, Widna a także Pogodna.

</doc>
<doc id="699812" url="https://pl.wikipedia.org/wiki?curid=699812" title="Iván Córdoba">
Iván Córdoba

Iván Ramiro Córdoba Sepúlveda (wym []; ur. 11 sierpnia 1976 w Rionegro) – kolumbijski piłkarz, reprezentant tego kraju, od 1999 do 2012 roku grał w klubie Inter Mediolan. Pełnił rolę drugiego kapitana.
W 2001 roku doprowadził drużynę narodową Kolumbii do zwycięstwa w turnieju Copa América strzelając jedynego gola w finale. Reprezentował swój kraj również podczas Mistrzostw Świata w 1998 roku.
6 maja 2012 roku ogłosił zakończenie piłkarskiej kariery wraz z końcem sezonu 2011/12 po 13 latach spędzonych w czarno-niebieskiej części Mediolanu. 17 maja piłkarz potwierdził, że pozostanie w klubie na stanowisku administracyjnym.
Od lipca 2011 posiada również obywatelstwo włoskie.

</doc>
<doc id="699814" url="https://pl.wikipedia.org/wiki?curid=699814" title="Wągniki (powiat bartoszycki)">
Wągniki (powiat bartoszycki)

Wągniki (niem. "Wangnick") – osada w Polsce położona w województwie warmińsko-mazurskim, w powiecie bartoszyckim, w gminie Górowo Iławeckie przy drodze wojewódzkiej nr 512. W latach 1975–1998 miejscowość administracyjnie należała do województwa olsztyńskiego.
Historia.
Wieś założona najpóźniej w XV w., gdyż w 1469 Zakon oddał ją jako majątek ziemski swemu zaciężnemu rycerzowi Preglowi. W XVI i XVII majątek ziemski Wągniki należał do rodu "von Kreytzen". W 1889 r. do majątku ziemskiego Wągniki należał folwark Katławki (niem. "Kattlack") oraz Gajówka i obejmował łącznie 809 ha ziemi. Dobra te były w posiadaniu rodziny Gampów. 
W 1935 r. do tutejszej szkoły, zatrudniającej jednego nauczyciela, uczęszczało 60 uczniów. W 1939 r. we wsi mieszkało 207 osób. 
W 1983 był to przysiółek i funkcjonował tu PGR, ujmowany w jedną jednostkę z Paprociną.

</doc>
<doc id="699815" url="https://pl.wikipedia.org/wiki?curid=699815" title="Etta Baker">
Etta Baker

Etta Baker, właśc. Etta Lucille Reid (ur. 31 marca 1913 w Caldwell County, stan Karolina Północna w USA, zm. 23 września 2006 w Fairfax, w stanie Wirginia) – amerykańska gitarzystka i wokalistka bluesowa.
W czasie swojej wieloletniej kariery grała głównie gatunek znany jako blues piedmoncki, wiele koncertując i występując u boku takich gwiazd jak Taj Mahal. Została wyróżniona prestiżową nagrodą National Endowment For The Arts. 
W środowisku muzyków bluesowych uchodziła za nestorkę i jedną z największych osobistości bluesa. 
Zmarła w wieku 93 lat z powodu problemów z sercem. 

</doc>
<doc id="699818" url="https://pl.wikipedia.org/wiki?curid=699818" title="Zenon Brudkiewicz">
Zenon Brudkiewicz

Zenon Brudkiewicz (ur. 16 maja 1913 w Kościanie, zm. w 1940 w Kalininie) – harcerz, działacz harcerski, posterunkowy Policji Państwowej.
Syn Stanisława i Stanisławy (z domu Łączna). W 1924 roku wstąpił do drużyny harcerskiej im. Tadeusza Kościuszki w Kościanie. W 1931 roku uzyskał dyplom czeladnika w zakresie blacharstwa. Od 28 sierpnia 1937 roku w Policji Państwowej. 1 sierpnia 1938 roku ukończył szkołę policyjną w Wielkich Mostach. W 1939 roku był posterunkowym w Grudusku koło Mławy. Po 17 września 1939 roku dostał się w nieznanych okolicznościach do niewoli sowieckiej. 1 stycznia 1940 roku wysłał kartkę pocztową z obozu jenieckiego w Ostaszkowie. Figurował na liście wysyłkowej z Ostaszkowa z dnia 20 kwietnia 1940. Dokładna data śmierci nie jest znana.
Awans pośmiertny i upamiętnienie.
4 października 2007 roku pośmiertnie awansowany na stopień aspiranta Policji Państwowej. W 2009 roku w ramach programu „KATYŃ… ocalić od zapomnienia” w gminie Grudusk w powiecie ciechanowskim posadzono Dąb Pamięci poświęcony Zenonowi Brudkiewiczowi. W 2010 roku w Kościanie opublikowano listę ofiar zbrodni katyńskiej związanych z tym miastem, tzw. kościańską listę katyńską; figuruje na niej również Zenon Brudkiewicz. 

</doc>
<doc id="699819" url="https://pl.wikipedia.org/wiki?curid=699819" title="Wormie">
Wormie

Wormie (niem. "Wormen") – wieś w Polsce położona w województwie warmińsko-mazurskim, w powiecie bartoszyckim, w gminie Górowo Iławeckie. W latach 1975–1998 miejscowość administracyjnie należała do województwa olsztyńskiego.
W pobliżu wsi, ok. 400 m na wschód, znajduje się Góra Zamkowa - staropruskie grodzisko.
Historia.
W 1889 r. był to folwark majątku ziemskiego Bezledy i należał do rodziny "von Oldenburg". W spisie z 1978 r. Wormie liczono jako statystyczną jednostkę wspólnie z Worszynami.

</doc>
<doc id="699821" url="https://pl.wikipedia.org/wiki?curid=699821" title="Grupa Twożywo">
Grupa Twożywo

Twożywo – grupa artystyczna powołana w 1995 roku, pierwotnie pod nazwą Pinokio. W ostatnim, dwuosobowym składzie (Krzysztof Sidorek i Mariusz Libel) jako Grupa Twożywo istniała w latach 1998–2011.
Prace grupy cechuje duża doza zaangażowania w społeczne problemy. Twożywo inspiruje się konstruktywizmem, pop artem, futuryzmem, reklamą, poezją konkretną. Swoje prace z zasady prezentują w przestrzeni publicznej, by z przekazem móc dotrzeć do jak najszerszej grupy odbiorców. Tworzą plakaty, billboardy, murale, ilustracje prasowe i filmy animowane. Rozwijają intensywnie również projekty internetowe (m.in. „Kapitan Europa” – seria przewrotnych animacji krytykujących niepohamowaną konsumpcję), traktując internet jako równie istotny fragment przestrzeni publicznej co miejska ulica.
W 2006 Grupa Twożywo została laureatem nagrody Paszport „Polityki” w kategorii sztuki wizualne „za sztukę łączącą w nowatorski sposób słowo z obrazem, za śmiałe wkraczanie ze swymi pracami tam, gdzie sztuka dotychczas nie docierała”.
Z dniem 1 marca 2011 grupa Twożywo skończyła swoją działalność.

</doc>
<doc id="699832" url="https://pl.wikipedia.org/wiki?curid=699832" title="Warszkajty">
Warszkajty

Warszkajty (niem. "Warschkeiten") – wieś w Polsce położona w województwie warmińsko-mazurskim, w powiecie bartoszyckim, w gminie Górowo Iławeckie, tuż przy granicy z Rosją.
W latach 1975–1998 miejscowość należała administracyjnie do województwa olsztyńskiego.
Na północ od wsi znajduje się tzw. Góra Napoleona ("Napoleonsberg"), wzniesienie (120 m n.p.m.), z którego Napoleon Bonaparte miał dowodzić armią podczas bitwy pod Pruską Iławą. Roztacza się z niego widok na okolice i Pruską Iławę. W Warszkajtach funkcjonuje Zakład Górniczy "Warszkajty". Znajduje się jezioro z bardzo czystą wodą gdzie występują raki. W okresie PRL-u miejsce kolonii letnich organizowanych dla dzieci pracowników pobliskich PGR-ów. Aktualnie wieś opustoszała, nieliczne ruiny zabudowań i zdziczałe sady.
Historia.
Wieś lokowana w 1340 r. na 26 włókach na prawie chełmińskim. Szkoła powstała w XVIII w. 
W nocy z 8 na 9 lutego 1807 r. w cegielni w Warszkajtach nocował Napoleon Bonaparte. Cegielnia ta została rozebrana pod koniec XIX w. ale pagórek, na którym stała nosi nazwę Napoleońskiej Góry.
W 1935 r. w tutejszej szkole, zatrudniającej dwóch nauczycieli, uczyło się 87 uczniów. W 1939 r. we wsi mieszkało 321 osób.
W latach 60. XX w. kierowniczka tutejszej szkoły była "Maria Bogusz". Szkoła została zlikwidowana w 1975 r.
W spisie z 1983 r. razem z Warsztajtami ujęta była osada Wężykowo. W tym czasie Warszkajty były wsią o zwartej zabudowie i ulicach z elektrycznym oświetleniem. We wsi było 16 domów i 43 mieszkańców. Na 23 ha gospodarowało 10 indywidualnych gospodarstw rolnych. Hodowano łącznie 8 sztuk bydła (w tym cztery krowy), dwie świnie, trzy konie i dwie owce.

</doc>
<doc id="699833" url="https://pl.wikipedia.org/wiki?curid=699833" title="Ksawery Branicki (przyrodnik)">
Ksawery Branicki (przyrodnik)

Ksawery Władysław Aleksander Konstanty Andrzej Leon Branicki (ur. 19 kwietnia 1864 w Paryżu, zm. 18 czerwca 1926 w Montrésor) – polski przyrodnik, muzealnik, kolekcjoner; hrabia.
Życiorys.
Prawnuk targowiczanina Franciszka Ksawerego, syn Konstantego Branickiego (podróżnika i kolekcjonera, zm. 1884). Był stryjecznym bratem Władysława Branickiego.
Dziedzic wielkich majątków ziemskich na kijowszczyźnie, właściciel dóbr Montrésor we Francji (odziedziczonych po stryju Ksawerym), od 1892 roku właściciel dóbr wilanowskich odziedziczonych po Aleksandrze Potockiej, od 1911 właściciel dóbr Roś (ordynacja roska) na grodzieńszczyźnie odziedziczonych po wuju Stefanie Potockim.
Finansował badania przyrodnicze w Ameryce Południowej i Afryce. Kontynuował rozpoczęte przez ojca gromadzenie zbiorów przyrodniczych, głównie zoologicznych i w 1887 udostępnił je publiczności w prywatnym muzeum przyrodniczym (Muzeum im. Branickich), które w 1919 przekazał państwu polskiemu. Wraz ze zbiorami Gabinetu Zoologicznego powstałego w 1819 roku przy Uniwersytecie Warszawskim utworzyło ono Dział Zoologiczny Narodowego Muzeum Przyrodniczego.
Przez 20 lat był prezesem Warszawskiego Towarzystwa Wioślarskiego, najstarszego polskiego stowarzyszenia sportowego.
W odpowiedzi na deklarację wodza naczelnego wojsk rosyjskich wielkiego księcia Mikołaja Mikołajewicza Romanowa z 14 sierpnia 1914 roku, podpisał telegram dziękczynny, głoszący m.in., że "krew synów Polski, przelana łącznie z krwią synów Rosyi w walce ze wspólnym wrogiem, stanie się największą rekojmią nowego życia w pokoju i przyjaźni dwóch narodów słowiańskich".
W czasie I wojny światowej, po zajęciu Warszawy przez Niemców w 1915 wyjechał do Kijowa. Po zakończeniu wojny przebywał głównie w Montrésor. Miał opinię dziwaka i skąpca w życiu prywatnym, prawdopodobnie z powodu ograniczania osobistych wydatków po utracie w wyniku rewolucji bolszewickiej dóbr ukraińskich i dochodów ze zniszczonych w czasie wojny polsko-bolszewickiej dóbr Roś. Znaczne środki przeznaczał na utrzymanie podupadłych po wojnie pałacu i zbiorów muzeum w Wilanowie.
Żonaty (1886) z cioteczną siostrą, Anną Potocką (1863–1953), córką Adama J. Potockiego z Krzeszowic. Miał pięcioro dzieci: córki Jadwigę i Katarzynę, a także trzech synów, zmarłych przed nim Władysława i Konstantego oraz Adama.
Zmarł w Montrésor w czerwcu 1926 roku zapisując dobra wilanowskie i roskie synowi Adamowi, a Montrésor córce Jadwidze, zamężnej ze Stanisławem Reyem.

</doc>
<doc id="699835" url="https://pl.wikipedia.org/wiki?curid=699835" title="Neuchâtel Xamax">
Neuchâtel Xamax

Neuchâtel Xamax Football Club – szwajcarski klub piłkarski, mający siedzibę w mieście Neuchâtel. 
Historia.
Założony 7 września 1912 pod nazwą "Xamax FC", jej oficjalne zgromadzenie założycielskie datuje się na 17 maja 1916. Nazwa klubu pochodzi od imienia jednego z jego założycieli Maxa Abegglena znanego jako "Xam", który w latach 1922–1937 był reprezentantem Szwajcarii 68 razy. 
"Neuchâtel Xamax FC" został założony w 1970 roku jako fuzja klubów Xamax FC i Neuchâtel-Sports. W maju 2011 roku czeczeński biznesmen Bułat Czagajew kupił Neuchâtel Xamax. 25 stycznia 2012 roku właściciel klubu ogłosił jego rozwiązanie z powodu nieotrzymania licencji oraz dał zawodnikom i pracownikom klubu wolną rękę w poszukiwaniu zatrudnienia.
14 kwietnia 2012 klub ponownie rozpoczął działalność i przystąpił do rozgrywek piątej ligi. W sezonie 2014/2015 zespół wywalczył awans do Swiss Challenge League. W 2018 roku powrócił do ekstraklasy.
Sukcesy.
Stan na 27 grudnia 2022
Barwy.
Oficjalne kolory klubu to czerwony i czarny, pionowe paski na swojej głównej koszulce.
Stadion.
Xamaxiens grają na stadionie Maladière, który może pomieścić 12 000 kibiców. Kompleks ten został zainaugurowany w 2007, dokładnie w miejscu gdzie wcześniej stał "stary" Maladière (1924-2005).
Piłkarze.
Obecny skład.
Stan na 27 grudnia 2022

</doc>
<doc id="699837" url="https://pl.wikipedia.org/wiki?curid=699837" title="Worławki (powiat bartoszycki)">
Worławki (powiat bartoszycki)

Worławki – osada w Polsce położona w województwie warmińsko-mazurskim, w powiecie bartoszyckim, w gminie Górowo Iławeckie przy drodze wojewódzkiej nr 512.
W latach 1975–1998 miejscowość administracyjnie należała do województwa olsztyńskiego.

</doc>
<doc id="699838" url="https://pl.wikipedia.org/wiki?curid=699838" title="Neuchatel Xamax">
Neuchatel Xamax



</doc>
<doc id="699840" url="https://pl.wikipedia.org/wiki?curid=699840" title="Grądzik (Żywkowo)">
Grądzik (Żywkowo)

Grądzik – kolonia wsi Żywkowo w Polsce, położona w województwie warmińsko-mazurskim, w powiecie bartoszyckim, w gminie Górowo Iławeckie, przy drodze wojewódzkiej nr 511.
W latach 1975–1998 kolonia administracyjnie należała do województwa olsztyńskiego.

</doc>
<doc id="699841" url="https://pl.wikipedia.org/wiki?curid=699841" title="Lotar III Saski">
Lotar III Saski



</doc>
<doc id="699845" url="https://pl.wikipedia.org/wiki?curid=699845" title="Robity (powiat bartoszycki)">
Robity (powiat bartoszycki)

Robity (niem. "Robitten") – osada nadgraniczna w Polsce położona w województwie warmińsko-mazurskim, w powiecie bartoszyckim, w gminie Górowo Iławeckie. W latach 1975–1998 miejscowość administracyjnie należała do województwa olsztyńskiego.
W 1983 był tu PGR, ujmowany w spisie statystycznym łącznie ze wsią Augamy.

</doc>
<doc id="699847" url="https://pl.wikipedia.org/wiki?curid=699847" title="Pudlikajmy">
Pudlikajmy

Pudlikajmy (niem. "Pudelkeim") – wieś w Polsce położona w województwie warmińsko-mazurskim, w powiecie bartoszyckim, w gminie Górowo Iławeckie. W latach 1975–1998 miejscowość administracyjnie należała do województwa olsztyńskiego.
w 1939 r. we wsi było 181 mieszkańców. 
W czasie spisu w 1983 r. do celów statystycznych Pudlikajmy ujęto razem ze wsią Pieszkowo.

</doc>
<doc id="699848" url="https://pl.wikipedia.org/wiki?curid=699848" title="Przejęzyczenie">
Przejęzyczenie

Przejęzyczenie (także przejęzyczenie się, omyłka słowna, lapsus językowy, pot. lapsus, z – pomyłka) – rodzaj błędu popełnionego w wypowiedzi wskutek roztargnienia, przez nieuwagę lub niewiedzę. Polega na niewłaściwym doborze lub użyciu wyrazów bądź ich przekręceniu (zniekształceniu). Lapsus może dotyczyć wypowiedzi ustnej bądź pisemnej. Jego skutki mogą być banalne (rozbawienie słuchaczy i czytelników), jednakże w niektórych dziedzinach życia skutki mogą być doniosłe i z upływem czasu nieodwracalne (np. dyplomacja, orzecznictwo organów władzy publicznej, hierarchów kościelnych, dydaktyka). Natomiast nie jest właściwym "przejęzyczeniem" umyślne sformułowanie wypowiedzi w sposób błędny, czym jej autor zamierzał coś osiągnąć (np. dowcip).
Typy pokrewne to:
Przejęzyczenia mogą się utrwalać w języku i przybierać postać zmian językowych.
Przejęzyczenie jest przez psychoanalityków uważane za jedną z głównych form przejawu myśli nieświadomych w życiu codziennym.

</doc>
<doc id="699849" url="https://pl.wikipedia.org/wiki?curid=699849" title="Robity">
Robity

2 miejscowości w Polsce:

</doc>
<doc id="699850" url="https://pl.wikipedia.org/wiki?curid=699850" title="Gniewkowo (Sągnity)">
Gniewkowo (Sągnity)

Gniewkowo (niem. "Gottesgnade") – część wsi Sągnity w Polsce, położona w województwie warmińsko-mazurskim, w powiecie bartoszyckim, w gminie Górowo Iławeckie.
W latach 1975–1998 Gniewkowo administracyjnie należało do województwa olsztyńskiego.

</doc>
<doc id="699854" url="https://pl.wikipedia.org/wiki?curid=699854" title="Worławki">
Worławki

2 miejscowości w Polsce:

</doc>
<doc id="699858" url="https://pl.wikipedia.org/wiki?curid=699858" title="Grądzik">
Grądzik



</doc>
<doc id="699859" url="https://pl.wikipedia.org/wiki?curid=699859" title="Goście Wieczerzy Pańskiej">
Goście Wieczerzy Pańskiej

Goście Wieczerzy Pańskiej (szw. "Nattvardsgästerna") – szwedzki film fabularny z 1963 roku. Druga część "trylogii pionowej" Ingmara Bergmana.
Opis fabuły.
Druga część "trylogii", zrealizowana w równie ascetycznej formie co Jak w zwierciadle, kontynuuje rozważania reżysera nad naturą relacji pomiędzy człowiekiem a Bogiem. Akcja filmu zamyka się w jednym dniu, zaś dominującymi scenografiami są dwa wiejskie kościoły oraz szkolna sala. Głównymi postaciami dramatu, podmiotami duchowych rozterek są pastor Ericsson, rybak Persson i samotna nauczycielka Märta, kochanka pastora. Film porusza zagadnienia utraty wiary tak w Boga, jak i sens świata pełnego przemocy, oraz miłości tak do Boga, jak i do bliźniego. Bohaterowie ciężko doświadczani "milczeniem Boga" podejmują w efekcie skrajnie różniące się decyzje. Goście Wieczerzy Pańskiej jest filmem przełomowym, który dzięki narracji bogato korzystającej ze zbliżeń oraz ujęć ludzkich twarzy stał się jednym z wyznaczników stylu Ingmara Bergmana.

</doc>
<doc id="699860" url="https://pl.wikipedia.org/wiki?curid=699860" title="Pierwsi Męczennicy Polski">
Pierwsi Męczennicy Polski



</doc>
<doc id="699863" url="https://pl.wikipedia.org/wiki?curid=699863" title="Rezerwat społeczny Karsiborska Kępa">
Rezerwat społeczny Karsiborska Kępa

Społeczny rezerwat Karsiborska Kępa – obszar poddany ochronie przez Ogólnopolskie Towarzystwo Ochrony Ptaków na wyspie Karsiborska Kępa w roku 1993, wraz z przyległą do niej wysepką Bielawka i dwiema innymi wysepkami. Powołany do ochrony stanowisk lęgowych biegusa zmiennego z podgatunku "schinzii" i wodniczki. Nie jest objęty formalną formą ochrony na podstawie przepisów ustawy o ochronie przyrody. Wchodzące w skład rezerwatu wyspy są jednocześnie częścią ostoi ptaków IBA ("Important Bird Area") o nazwie „Delta Świny”, a także obszaru specjalnej ochrony ptaków Natura 2000 „Delta Świny”.
Jest pierwszym rezerwatem w Polsce powołanym przez organizację pozarządową, a jego celem jest ochrona zróżnicowanej fauny ptaków występujących na tym terenie. Obejmuje powierzchnię 197,52 ha, w tym 177,6 ha należących do Towarzystwa i 19,92 ha dzierżawionych od Skarbu Państwa. Teren rezerwat zajmują podmokłe łąki, które są lęgowiskiem ptaków siewkowatych i jednym z trzech najcenniejszych obszarów występowania wodniczki. Na łąkach zarastających niską trzciną gnieździ się do kilku procent światowej populacji tego rzadkiego ptaka. Na terenie ostoi występują też inne rzadkie gatunki: bielik, kania rdzawa, błotniak łąkowy, derkacz, batalion – gatunki zaliczane do wymierających w skali świata. Ogółem ponad 140 rzadkich gatunków ptaków, które można obserwować o każdej porze roku z istniejącej na terenie rezerwatu wieży widokowej i specjalnego ukrycia do ich obserwacji.
Karsiborska Kępa jest również miejscem występowania unikatowej roślinności solniskowej. Wśród występujących tu halofitów znajduje się m.in. babka pierzasta ("Plantago coronopus") (jedno z dwóch stanowisk w Polsce), mlecznik nadmorski ("Glaux maritima"), świbka morska ("Triglochin maritima").
W ramach działań ochronnych na wyspie prowadzi się ekstensywny wypas bydła i koni oraz wykaszanie trzciny.

</doc>
<doc id="699864" url="https://pl.wikipedia.org/wiki?curid=699864" title="Młyniska (Krynica Morska)">
Młyniska (Krynica Morska)

Młyniska (potocznie Siekierki) – część miasta Krynica Morska, w powiecie nowodworskim, w województwie pomorskim na Mierzei Wiślanej i nad Zalewem Wiślanym.
Informacje ogólne.
Przy północnej części Młynisk znajduje się rezerwat przyrody Buki Mierzei Wiślanej.
Około 1,1 km na południowy zachód znajduje się Przebrno.
Około 2 km na północny wschód znajduje się główna część Krynicy Morskiej.
Historia.
Przed 1945 rokiem przysiółek miał niemiecką nazwę "Schellmühl".
Do 1990 roku Młyniska były przysiółkiem w gminie Sztutowo.
Od 1991 roku Siekierki administracyjnie leżą w granicach miasta Krynica Morska.

</doc>
<doc id="699867" url="https://pl.wikipedia.org/wiki?curid=699867" title="ESP Guitar Company">
ESP Guitar Company

ESP Guitar Company (Electric Sound Products) – firma zajmująca się produkcją gitar elektrycznych oraz basowych. Jej główna filia została otwarta w Tokio w 1977 roku. Druga filia została otwarta pod koniec lat osiemdziesiątych w North Hollywood w Kalifornii. Produkuje instrumenty światowej klasy, z jej usług korzystają głównie muzycy grający muzykę heavy metalową.
Użytkownikami gitar ESP są m.in. tacy muzycy jak: George Lynch (Lynch Mob, Dokken), Kirk Hammett i James Hetfield (Metallica), Gus G (Ozzy Osbourne, Firewind), Jeff Hanneman i Tom Araya (Slayer), Nergal, Seth i Orion (Behemoth), Alexi Laiho (Children of Bodom), Max Cavalera (Soulfly, Cavalera Conspiracy), Richard Z. Kruspe (Rammstein), Willie Adler (Lamb of God), Thomas Youngblood (Kamelot) oraz Wayne Static (Static-X) i Michael Paget (Bullet for My Valentine), Richie Sambora, Todd Jones.

</doc>
<doc id="699868" url="https://pl.wikipedia.org/wiki?curid=699868" title="Janowo (powiat gołdapski)">
Janowo (powiat gołdapski)

Janowo (niem. "Johannisberg") – osada w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość administracyjnie należała do województwa suwalskiego.
Inne miejscowości o nazwie Janowo: Janowo

</doc>
<doc id="699872" url="https://pl.wikipedia.org/wiki?curid=699872" title="Piękne Łąki">
Piękne Łąki

Piękne Łąki (niem. "Schönwiese") – wieś nadgraniczna w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość administracyjnie należała do województwa suwalskiego.

</doc>
<doc id="699887" url="https://pl.wikipedia.org/wiki?curid=699887" title="XBL">
XBL

XBL (XML Binding Language) – język znaczników służący do deklaracji zachowania i wyglądu widżetów XUL oraz elementów XML. W XBL-u raz deklarujemy układ graficzny interfejsu użytkownika aplikacji, a następnie, dodając style, przystosowujemy wygląd elementów.
 scrollbar {
 -moz-binding: url('somefile.xml#binding1');
gdzie codice_1 jest identyfikatorem codice_2 wiązania.

</doc>
<doc id="699888" url="https://pl.wikipedia.org/wiki?curid=699888" title="Lapsus">
Lapsus

 

</doc>
<doc id="699893" url="https://pl.wikipedia.org/wiki?curid=699893" title="Karoly Bela">
Karoly Bela



</doc>
<doc id="699894" url="https://pl.wikipedia.org/wiki?curid=699894" title="Czyżów (województwo łódzkie)">
Czyżów (województwo łódzkie)

Czyżów – wieś sołecka w Polsce położona w województwie łódzkim, w powiecie bełchatowskim, w gminie Kleszczów.
W latach 1975–1998 miejscowość należała administracyjnie do województwa piotrkowskiego.

</doc>
<doc id="699895" url="https://pl.wikipedia.org/wiki?curid=699895" title="Ognica (Świnoujście)">
Ognica (Świnoujście)

Ognica – część miasta Świnoujścia na wyspie Wolin przy drodze krajowej nr 93. 
Charakterystyka.
Leży nad Świną, przez którą kursują promy przeprawy promowej „Karsibór” do centrum miasta. Od północy graniczy z Warszowem, od wschodu z Przytorem. Od Karsiboru oddzielona korytem Starej Świny przez którą przerzucono oddany do eksploatacji w 1966 r. Most Piastowski. Przez Ognicę kursuje tylko jedna linia autobusowa.
W latach 1991–2004 Ognica współtworzyła jednostkę pomocniczą – Sołectwo Karsibór-Ognica.
Do 1945 r. stosowano niemiecką nazwę "Werder". W 1947 r. ustalono urzędowo polską nazwę "Ognica".

</doc>
<doc id="699896" url="https://pl.wikipedia.org/wiki?curid=699896" title="Dom na głowie">
Dom na głowie

Dom na głowie – polski serial dla młodzieży wyprodukowany w 1990 roku przez Centralną Wytwórnię Programów i Filmów Telewizyjnych „Poltel”.
Pierwsza emisja serialu miała miejsce 29 stycznia 1991 roku. Ostatnio emitowany w maju i czerwcu 2010 roku, następnie w maju 2013 r. przez TVP Polonia oraz od 20 marca 2014 na antenie TVP ABC.
Fabuła.
Serial oparty na powieści Krystyny Siesickiej „Fotoplastykon” opowiada o rodzeństwie Agacie, Rafale i Janie. Gdy Jana podczas treningu na pływalni ulega wypadkowi zostaje na długi czas unieruchomiona we własnym łóżku. Pod nieobecność zapracowanych rodziców staje się powiernicą Agaty i Rafała. Rodzeństwo po powrocie ze szkoły opowiada siostrze najróżniejsze historie jakie wydarzyły się w ostatnim czasie na podwórku i w szkole.

</doc>
<doc id="699897" url="https://pl.wikipedia.org/wiki?curid=699897" title="Herb województwa kaliskiego">
Herb województwa kaliskiego

Herb województwa kaliskiego – herb ziemski, pierwotny herb Wielkopolski właściwej (województwa kaliskiego i poznańskiego), element herbu Korony Królestwa Polskiego 1386–1501, herb województwa kaliskiego 1314–1793, województwa kaliskiego 1816–1837, guberni kaliskiej 1837–1844, element herbu guberni warszawskiej 1844–1869; herb Kaliskiego i wschodniej Wielkopolski.
Herb przedstawia w polu szachowanym czerwono-srebrnym, czarną głowę tura w złotej koronie i ze złotym kolcem w nozdrzach
W „Kronice Polskiej” Marcina Bielskiego stoi, że "Woiewodztwo Kaliskie nosi Zubrza głowe, maiac Korone złota między rogami", a według
„Geografii ziem dawnej Polski” Zygmumta Glogera herbem województwa kaliskiego była "Wieniawa tj. głowa żubra w koronie, z pierścieniem, przechodzącym przez nozdrza, na polu w szachownicę z barwy białej i czerwonej ułożonem". 
Blazon: w polu szachowanym srebrno-czerwonym głowa bawołu czarna, w koronie złotej pomiędzy rogami i ze złotym kolcem w nozdrzach.
Mobilia: bawół: symbol szlachetności, mocy, opieki nad słabszym; korona: symbol mocy, siły, udostojnienia, nagrody za wyjątkowe męstwo (nadawany przez monarchę).

</doc>
<doc id="699903" url="https://pl.wikipedia.org/wiki?curid=699903" title="Rekonstrukcja (bitwy)">
Rekonstrukcja (bitwy)

Rekonstrukcja – szereg działań związanych z odtwarzaniem wydarzeń historycznych. W Polsce jeszcze nie ma jednej, przypisanej mu nazwy. Określana jest nazwami: rekonstrukcja militarna, inscenizacja bitwy, festyn historyczny, widowisko historyczne itp.
Efekt działania.
Sens takich przedstawień ma swoich zwolenników i krytyków. Zasadnicza różnica dotyczy wpływu na pojmowanie historii przez dzieci.
Rekonstrukcja ma na celu odtworzenie przebiegu batalii z przeszłości. Celem takiego widowiska jest krzewienie historii poprzez pokazanie na żywo replik sprzętu, replik ubioru, taktyki, komend, języka etc. stosowanego w przeszłości. Szczególny nacisk kładziony jest na szczegółowość w odwzorowaniu historycznym.
Grupy rekonstrukcyjne.
Na świecie od dawna panuje moda na uczestniczenie w rekonstrukcjach. Ze względu na ostre przepisy (które grupy same sobie narzucają) dotyczące wierności odtwarzanej broni i ubiorów zgodnie z oryginałem, jest to dość drogie hobby. W Polsce również powstało wiele grup zajmujących się inscenizowaniem bitew. Oficjalną nazwą nadawaną takim grupom jest grupa rekonstrukcji historycznej (w skrócie GRH).
Tworzone grupy składają się zazwyczaj z osób pochodzących przeważnie z jednej miejscowości i okolic. Wybierają one profil działania dotyczący konkretnej epoki, a czasem nawet konkretnej formacji wojskowej (np. GRH-2 pułk szwoleżerów itp.). Profil z reguły związany jest z wydarzeniem, które odbyło się gdzieś w pobliżu miejsca zamieszkania, lub zamkiem czy twierdzą będącymi akurat w sąsiedztwie. Nie jest to reguła; w Polsce istnieją też grupy rekonstrukcyjne Indian, z których każda odpowiada innemu plemieniu (Apaczów, Komanczów itd.) Od 2015 roku istnieje również prężnie działająca GRH Monongahela 1755 - Indianie Leśni dotycząca plemion leśnych z okresu XVIII wiecznych wojen francusko indiańskich (www.facebook.com/pg/grhmonongahela1755). Każdy członek grupy zobowiązany jest do samodzielnego zdobywania ekwipunku, czyli strojów z epoki, uzbrojenia, dodatkowego wyposażenia itp. Część elementów członkowie nawet sami wykonują na podstawie dostępnych źródeł historycznych. Muszą przy tym dysponować dużą wiedzą na temat ubioru i uzbrojenia z danego okresu. Na Zachodzie rozwinął się na tym tle bardzo zyskowny handel wyposażeniem oferujący niemal wszystko. Np. kompletny ubiór żołnierza z epoki napoleońskiej kosztuje ok. 5 tys. zł. Także w Polsce działalność wielu warsztatów kowalskich przestawiła się na produkcję starej broni i rozwinęła się ogromnie, żeby zaspokoić wciąż rosnące zapotrzebowanie.
Podstawowym zadaniem grup jest odtwarzanie wydarzeń historycznych w formie widowiska. Większość z nich to działania nie nastawione na zysk i cieszące się poparciem lokalnych władz jako działania o dużym znaczeniu promocyjnym dla okolicy. Istnieją też wyspecjalizowane grupy, które można wynająć do uświetnienia prywatnej czy firmowej imprezy. Część z nich prowadzi specjalne treningi władania bronią białą, przy czym nierzadko ćwiczy się pojedynki. Ewenementem jest słynna na świecie polska zawodowa grupa kaskaderska specjalizująca się w odtwarzaniu niebezpiecznych scen (oczywiście w strojach z epoki). Jej członkowie mają za sobą niejeden występ w filmach historycznych.
Historia rekonstrukcji w Polsce.
Jakkolwiek moda na to hobby przyszła z Zachodu, to pierwsze skromne rekonstrukcje odbywały się już w PRL.
Same bitwy nie wyczerpują skali zjawiska. Rekonstrukcje odbywają się w Biskupinie, rekonstrukcją były też próby przepłynięcia Wisły na tratwie (zbudowanej według danych historycznych) itp.

</doc>
<doc id="699904" url="https://pl.wikipedia.org/wiki?curid=699904" title="Józef Góralczyk">
Józef Góralczyk

Józef Andrzej Góralczyk (ur. 14 marca 1924 w Krakowie, zm. 5 listopada 2006 w Kędzierzynie-Koźlu) – polski agronom, profesor nauk ekonomicznych, wicedyrektor Instytutu Śląskiego w Opolu, senator I kadencji.
Życiorys.
W okresie II wojny światowej był żołnierzem Armii Krajowej. Od 1941 studiował w Państwowej Wyższej Szkole Rolniczej w Czernichowie. W 1951 uzyskał stopień naukowy doktora nauk rolniczych, w 1962 otrzymał stopień doktora habilitowanego. Ogłosił ponad 150 prac naukowych, w tym 36 publikacji książkowych. W 1971 został profesorem w zakresie nauk ekonomicznych. Specjalizował się w ekonomice rolnictwa, rachunku ekonomicznym, gospodarce paszowej, organizacji rolnictwa. Członek Komitetu Badań Rejonów Uprzemysłowionych Polskiej Akademii Nauk (od 1976) oraz Komitetu Inżynierii Środowiska PAN (od 1982).
Od 1962 do czasu przejścia na emeryturę (w 1981) pracował w Instytucie Śląskim w Opolu, był m.in. wicedyrektorem tej jednostki. W 1980 wstąpił do „Solidarności”, był też doradcą rolniczej „Solidarności”.
W latach 1989–1991 sprawował mandat senatora I kadencji, wybranego z ramienia Komitetu Obywatelskiego w województwie opolskim.
Odznaczony m.in. Krzyżem Armii Krajowej, Złotym Krzyżem Zasługi, Krzyżem Kawalerskim Orderu Odrodzenia Polski, Brązowym Krzyżem Zasługi z Mieczami, Medalem 30-lecia Polski Ludowej. W 2000 awansowany na stopień porucznika.
W 2004 wydał wspomnienia zatytułowane "Nie tylko życiorys" ().
Pochowany na cmentarzu Bronowickim.

</doc>
<doc id="699905" url="https://pl.wikipedia.org/wiki?curid=699905" title="Víctor Arriagada Ríos">
Víctor Arriagada Ríos

Vicar, właściwie Víctor José Arriagada Ríos (ur. 16 kwietnia 1934 w Santiago, zm. 3 stycznia 2012 tamże) – chilijski grafik, jeden z najsłynniejszych twórców komiksów z Kaczorem Donaldem, Sknerusem McKwaczem i innymi disnejowskimi postaciami, uczeń Carla Barksa, przez wielu uważany za jego następcę. W 2001 nagrodzony nagrodą Kemi-Comic-Saloon za całokształt twórczości.
Dzieciństwo i początki kariery.
Talent artystyczny małego Victora ujawnił się bardzo wcześnie - już w wieku ośmiu lat szkicował karykatury członków swojej rodziny i przyjaciół. Przez długi czas nie wiązał jednak swojej przyszłości ze sztuką, która pozostawała dla niego zwykłym hobby. W 1956, będąc na ostatnim roku studiów elektronicznych, wziął udział w konkursie rysunkowym. Niespodziewane dla niego samego zwycięstwo zwróciło uwagę wydawców gazety "Mercurio", którzy postanowili zatrudnić młodego rysownika jako twórcę politycznych rysunków satyrycznych. W tym też okresie, na łamach gazety "Penguino", zadebiutował pierwszy stworzony przez niego bohater: chilijski kowboj Ramón, gorący patriota, miłośnik wina, kobiet i śpiewu.
W 1960 Vicar przeniósł się do Barcelony, gdzie zaczął tworzyć paski komiksowe na potrzeby rynku europejskiego (m.in. popularny w Danii komiks "Rasmus Klump").
Współpraca z Egmontem.
W 1970 komiksem „Kupujcie lody” („Buy Ice Cream Cones”) Vicar rozpoczął współpracę z wydawnictwem Gutenberghus (dziś: Egmont), w krótkim czasie stając się najbardziej płodną gwiazdą wydawnictwa. W ciągu przeszło 30 lat współpracy spod jego pióra wyszło przeszło 10 tysięcy stron z przygodami Kaczora Donalda i innych mieszkańców Kaczogrodu. Od 1975 Vicar wraz z rodziną (żona Ute i dwoje dzieci) mieszka w rodzinnym Santiago, swoją siedzibę ma tam również jego prywatne studio rysunkowe.
Twórczość.
Styl.
Styl rysunków Vicara wzorowany jest na dziełach najsłynniejszego w dziejach rysownika Disneya, zmarłego w 2000 roku Carla Barksa (sam Barks powiedział kiedyś w wywiadzie dla amerykańskiej gazety: „W Chile jest facet, który w każdej chwili może rysować moje kaczory”). Jego rysunki ściśle trzymają się wyznaczonych przez studio Disneya standardów i wytycznych, jedynie wplatane w różnych miejscach charakterystyczne detale pozwalają rozpoznać ich autora. Vicar wielką wagę przykłada do mimiki swoich bohaterów tak, by jeden rzut oka na obrazek wystarczył, by rozpoznać jakie emocje targają bohaterami. Jego komiksy pełne są akcji, ich autor chętnie nagina prawa anatomii po to tylko, by uatrakcyjnić historię. Twórczość Vicara charakteryzuje również duża pomysłowość: chętnie podejmuje się on nawet najtrudniejszych do zrealizowania pomysłów podsuniętych mu przez scenarzystów.
Stałym elementem twórczości Vicara są historie rozgrywające się w Kaczogrodzie. Co zrozumiałe wymagają one od artysty większej pomysłowości niż historie opowiadające o podróżach po świecie, Vicar jak mało który rysownik potrafi jednak uczyni je interesującymi, przy okazji umiejętnie oddając charakterystycznego ducha miasta.
Inspiracje.
W ciągu przeszło 30 lat pracy Vicar sięgał do najróżniejszych źródeł, czerpiąc pomysły do swoich komiksów. Niektóre z jego dzieł czerpią nawet z twórczości Williama Shakespeare’a czy ulubionego malarza artysty, Georges’a Seurata. Kilka historii stworzonych przez Vicara jest kontynuacją tych rozpoczętych przez Carla Barksa. Dobrym przykładem jest komiks „Powrót mikrokaczek” będący kontynuacją historii „Mikrokaczki nie z tej Ziemi”.
Proces twórczy.
Rysowanie historii Vicar zaczyna od ołówkowego szkicu w formacie B5 - identycznym z tym, w jakim ukaże się on w komiksie. Następnie szkice są powiększane i obrysowane tuszem. Na tym etapie następuje poprawienie detali, wprowadzane są również ostatnie poprawki. Ostatnim elementem tworzenia komiksu jest jego kolorowanie, zajmują się tym najczęściej asystenci Vicara - Raul Bratesko i Hector Flores. 
Bohaterowie wymyśleni przez Vicara.
Vicar nie stroni od wprowadzania do swoich komiksów nowych postaci. Wiele z nich pojawia się w więcej, niż jednym komiksie, zdobywając sobie sympatię fanów na całym świecie. Do najsłynniejszych postaci stworzonych przez Vicara należą Neolita i Tachion Komet.
Polski wątek w twórczości Vicara.
Vicar jest twórcą jedynego komiksu Disneya napisanego przez polskiego scenarzystę. Autorem historii „Coś z niczego” (Kaczor Donald 2001/22) jest redaktor naczelny tygodnika "Kaczor Donald", Tomasz Kołodziejczak.
Twórczość Vicara w Polsce.
W Polsce komiksy Vicara są bardzo dobrze znane, głównie dzięki czasopismom "Mickey Mouse" i "Kaczor Donald". Ukazują się tam klasyczne, kilku- lub kilkunastostronicowe historie. Inne, dłuższe dzieła autorstwa Vicara pojawiają się sporadycznie, głównie w wydaniach specjalnych tygodnika "Kaczor Donald". 
Z okazji obchodu 10 lecia magazynu Kaczor Donald 20 września 2004r. w Warszawie odbyło się spotkanie polskich fanów z Vicarem, który odpowiadał na pytania czytelników, udzielał autografów dla swoich fanów.
W 2004 roku w ramach serii "Kaczogród" wydano kolekcjonerski album w całości poświęcony historyjkom Vicara. W sumie (stan na styczeń 2011 r.) w Polsce wydane zostały 472 komiksy jego autorstwa.

</doc>
<doc id="699908" url="https://pl.wikipedia.org/wiki?curid=699908" title="Vicar">
Vicar



</doc>
<doc id="699909" url="https://pl.wikipedia.org/wiki?curid=699909" title="Żabno (powiat chojnicki)">
Żabno (powiat chojnicki)

Żabno (dodatkowa nazwa w j. kaszub. Żôbno, niem. "Zabno") – wieś kaszubska w Polsce położona w województwie pomorskim, w powiecie chojnickim, w gminie Brusy.
W latach 1975–1998 miejscowość administracyjnie należała do województwa bydgoskiego.

</doc>
<doc id="699910" url="https://pl.wikipedia.org/wiki?curid=699910" title="Olstra">
Olstra



</doc>
<doc id="699912" url="https://pl.wikipedia.org/wiki?curid=699912" title="Brusy-Wybudowanie">
Brusy-Wybudowanie

Brusy-Wybudowanie (dodatkowa nazwa w j. kaszub. Brusë-Pùstczi) – wieś kaszubska w Polsce położona w województwie pomorskim, w powiecie chojnickim, w gminie Brusy w połowie drogi między Żabnem a Kosobudami.
W latach 1975–1998 miejscowość administracyjnie należała do województwa bydgoskiego.

</doc>
<doc id="699913" url="https://pl.wikipedia.org/wiki?curid=699913" title="Olstro">
Olstro

Olstro, l.mn. olstra (od niem. "Hulfter") – skórzany futerał na pistolet kawalerzysty przytroczony do przedniej części siodła.
Sztywny futerał tego rodzaju wprowadzono w XVI wieku w Niemczech po uzbrojeniu jazdy (rajtaria, kirasjerzy) w krótką broń palną, dla zwiększenia swobody ruchów jeźdźca wyposażonego dotąd ciężkie i duże pistolety zatknięte za pasem bądź w futerałach lub na hakach przymocowanych do pasa. Olstro składało się z podłużnej tulei nakrywanej kapą, często ozdobną i czasem mieszczącą niewielką płaską kaletkę (taszkę). Nierzadko jednak było otwarte od góry, z częścią dolną wzmacnianą metalowym okuciem.
Z reguły do przedniego (łęku) siodła przytraczano dwa futerały po obu bokach wierzchowca, dlatego później określenia tego używano najczęściej w liczbie mnogiej. Wśród pistoletów olstrowych charakterystyczną bronią o konstrukcji specjalnie przystosowanej do tego futerału był stosowany przez rajtarię puffer. W przypadku posiadania tylko jednego pistoletu, z drugiego olstra korzystano do przechowywania drobnych przedmiotów.
Olstra szybko rozpowszechniły się w różnych rodzajach kawalerii jako stały element wojskowego rzędu końskiego i podobnie jak inne jego części, miewały charakter bardzo ozdobny, np. tureckie tejsaki czy olstra husarii.
Na wschodzie czasem używano ich też w wyposażeniu pieszych, zawieszane na pasie do noszenia 1-2 pistoletów.

</doc>
<doc id="699914" url="https://pl.wikipedia.org/wiki?curid=699914" title="Kinice (województwo pomorskie)">
Kinice (województwo pomorskie)

Kinice (dodatkowa nazwa w j. kaszub. Czinice, niem. "Kienitz") – wieś kaszubska w Polsce położona w województwie pomorskim, w powiecie chojnickim, w gminie Brusy.
W latach 1975–1998 miejscowość administracyjnie należała do województwa bydgoskiego.

</doc>
<doc id="699915" url="https://pl.wikipedia.org/wiki?curid=699915" title="Rektyfikacja">
Rektyfikacja

Rektyfikacja – termin oznaczający „prostowanie” lub „wzorcowanie” może odnosić się do jednego z następujących pojęć:

</doc>
<doc id="699917" url="https://pl.wikipedia.org/wiki?curid=699917" title="Las Wiedeński">
Las Wiedeński

Las Wiedeński (niem. "Wienerwald") – najbardziej wysunięte na północny wschód pasmo górskie Alp Wschodnich, znajdujące się w pobliżu Wiednia w Austrii.
Charakterystyka.
Najwyższy szczyt Lasu Wiedeńskiego to Schöpfl (893 m n.p.m.). Jest to okolica turystyczno-wypoczynkowa dla mieszkańców Wiednia. Zbocza Lasu Wiedeńskiego porastają lasy bukowe i dębowe. Znajduje się tam rezerwat przyrody.

</doc>
<doc id="699918" url="https://pl.wikipedia.org/wiki?curid=699918" title="Kinice">
Kinice

2 miejscowości w Polsce:

</doc>
<doc id="699919" url="https://pl.wikipedia.org/wiki?curid=699919" title="Gacnik">
Gacnik

Gacnik (dodatkowa nazwa w j. kaszub. Gacnik) – wieś w Polsce położona w województwie pomorskim, w powiecie chojnickim, w gminie Brusy.
W latach 1975–1998 miejscowość administracyjnie należała do województwa bydgoskiego.
Gacnik to kaszubska wieś rolnicza, sąsiadująca od południa z Brusami, od północy z Zalesiem od strony zachodniej z rzeką Niechwaszcz oraz Czarnowem, nieopodal drogi wojewódzkiej droga wojewódzka nr 235, Chojnice - Kościerzyna. 
Wieś stanowi sołectwo gminy Brusy.

</doc>
<doc id="699920" url="https://pl.wikipedia.org/wiki?curid=699920" title="Asmus">
Asmus

Asmus (dodatkowa nazwa w j. kaszub. Asmùs, niem. "Asmus") – wieś kaszubska w Polsce położona w województwie pomorskim, w powiecie chojnickim, w gminie Brusy na obszarze Zaborskiego Parku Krajobrazowego).
W latach 1975–1998 miejscowość administracyjnie należała do województwa bydgoskiego.

</doc>
<doc id="699922" url="https://pl.wikipedia.org/wiki?curid=699922" title="Margaret Chan">
Margaret Chan

Margaret Chan (; ur. w 1947 w Hongkongu) – chińska lekarka, w dniu 9 listopada 2006 roku wybrana na stanowisko dyrektora generalnego Światowej Organizacji Zdrowia (funkcję zaczęła pełnić 4 stycznia 2007). W maju 2012 została wybrana na drugą kadencję do 30 czerwca 2017.

</doc>
<doc id="699926" url="https://pl.wikipedia.org/wiki?curid=699926" title="Efekt Kirke">
Efekt Kirke

Efekt Kirke ("kataliza elektrostatyczna") – oddziaływanie niereaktywnych regionów substratu z enzymem, wymuszające ulokowanie reaktywnego fragmentu substratu w centrum aktywnym. W ten sposób energia wiązania substratu ułatwia przejście reagujących grup w stan przejściowy. Koncepcja ta została zaproponowana w 1969 r. przez amerykańskiego biochemika , a jej nazwa nawiązuje do mitologii greckiej. Bogini Kirke wabiła podróżnych i zamieniała ich w wieprze.

</doc>
<doc id="699927" url="https://pl.wikipedia.org/wiki?curid=699927" title="Mikołaj Afri">
Mikołaj Afri

Mikołaj Afri (zm. 27 września 1323 w Awinionie) – biskup chełmiński, dominikanin, spowiednik papieża Jana XXII.
Zanim został biskupem urzędującym w Chełmży związany był z Krakowem, początkowo (do 1312) jako przełożony tamtejszego klasztoru dominikanów, a następnie jako prowincjał tego zakonu w Polsce w latach 1312–1318. Nominowany przez papieża na biskupa 18 października 1319, w diecezji obecny od jesieni 1320. Nie pozostał tam długo i już od 1322 przebywał w Awinionie na dworze papieża Jana XXII, jednak jego krótkie rządy w diecezji cechowały się znaczną niezależnością od władz zakonu krzyżackiego, do którego należała w tym czasie m.in. ziemia chełmińska.

</doc>
<doc id="699932" url="https://pl.wikipedia.org/wiki?curid=699932" title="Premier USA">
Premier USA



</doc>
<doc id="699936" url="https://pl.wikipedia.org/wiki?curid=699936" title="Mahmud Szah Durrani">
Mahmud Szah Durrani

Mahmud Szah Durrani (ur. 1769, zm. 1829) – szach Afganistanu w latach 1801-1803 i 1809-1818.
Mahmud Szah był synem Timura Szaha i przyrodnim bratem jego następcy, Zamana Szaha. 25 lipca 1801 roku Mahmud Szah Durrani objął władzę zastępując Zamana Szaha. Został obalony w 1803 roku. Sześć lat później powrócił do władzy i rządził Afganistanem do 1818 roku. Wówczas zastąpił go inny z jego braci przyrodnich, Szudża Szah Durrani.

</doc>
<doc id="699937" url="https://pl.wikipedia.org/wiki?curid=699937" title="Mahmud Shah Durrani">
Mahmud Shah Durrani



</doc>
<doc id="699938" url="https://pl.wikipedia.org/wiki?curid=699938" title="Mahmud Shah">
Mahmud Shah



</doc>
<doc id="699939" url="https://pl.wikipedia.org/wiki?curid=699939" title="Shuja Shah Durrani">
Shuja Shah Durrani



</doc>
<doc id="699940" url="https://pl.wikipedia.org/wiki?curid=699940" title="Ed Bradley">
Ed Bradley

Edward R. "Ed" Bradley (ur. 22 czerwca 1941 w Filadelfii, zm. 9 listopada 2006 w Nowym Jorku) – amerykański dziennikarz, najlepiej znany z programu "60 Minutes" na CBS.

</doc>
<doc id="699943" url="https://pl.wikipedia.org/wiki?curid=699943" title="Jan Smejkal">
Jan Smejkal

Jan Smejkal (ur. 22 marca 1946 w Lanškroun) – czeski szachista, arcymistrz od 1972 roku.
Kariera szachowa.
W latach 70. XX wieku był, obok Vlastimila Horta, najlepszym czechosłowackim szachistą, należał również do szerokiej czołówki światowej. Po raz pierwszy na arenie międzynarodowej pokazał się w roku 1969, zajmując II-V miejsce (wraz z Lajosem Portischem, Ulfem Anderssonem i Borislavem Ivkovem) na turnieju strefowym (eliminacji mistrzostw świata) w austriackim mieście Raach am Hochgebirge. W dogrywce o awans do turnieju międzystrefowego zajął ostatnie miejsce i odpadł z dalszych rozgrywek. Kolejny cykl walki o tytuł mistrza świata był dla niego bardziej udany: najpierw w roku 1972 zajął I-II miejsce w turnieju strefowym w Vrnjačkiej Banji, a następnie był o krok od awansu do grona pretendentów, zajmując rok później na turnieju międzystrefowym w Leningradzie IV miejsce. W późniejszych latach jeszcze dwukrotnie startował w turniejach międzystrefowych (Biel 1976 i Rio de Janeiro 1979), za każdym razem zajmując XI miejsca.
Na swoim koncie ma wiele cennych zwycięstw w międzynarodowych turniejach, m.in. dwukrotnie zajął I miejsce w memoriałach Akiby Rubinsteina w Polanicy-Zdroju (w latach 1970 i 1972). Oprócz tego triumfował lub podzielił I miejsce na turniejach w Starým Smokovcu (1970), Amsterdamie (1971), Smederevskiej Palance (1971), Palma de Mallorca (1972), Luhačovicach (1973), Nowym Sadzie (1976), Belgradzie (1976), Dortmundzie (1976), Lipsku (1976), Vršacu (1977, memoriał Borislava Kosticia), Viroviticy (1977), Teplicach (1979), Warszawie (1979) oraz Baden-Baden (1985). Trzykrotnie (w latach 1973, 1979 i 1986) zwyciężał również w mistrzostwach Czechosłowacji.
W latach 1970–1994 dziesięciokrotnie wystąpił na szachowych olimpiadach, zdobywając dwa srebrne medale: w roku 1982 wraz z drużyną oraz indywidualnie (za wynik na IV szachownicy) w roku 1970. Łącznie rozegrał 133 olimpijskie partie, w których uzyskał 83½ pkt.
Najwyższy ranking w karierze osiągnął 1 stycznia 1976 r., z wynikiem 2615 punktów dzielił wówczas 11. miejsce (wspólnie z Michaiłem Talem) na światowej liście FIDE, jednocześnie zajmując 1. miejsce wśród szachistów Czechosłowacji. W 2000 r. zakończył czynną karierę zawodniczą.

</doc>
<doc id="699944" url="https://pl.wikipedia.org/wiki?curid=699944" title="Piotr L. Kapica">
Piotr L. Kapica



</doc>
<doc id="699945" url="https://pl.wikipedia.org/wiki?curid=699945" title="Rekonstrukcja bitwy">
Rekonstrukcja bitwy



</doc>
<doc id="699948" url="https://pl.wikipedia.org/wiki?curid=699948" title="Kokura">
Kokura

 – do 1963 roku miasto w prefekturze Fukuoka w Japonii. Od 1963 roku, kiedy połączono pięć miast, tworząc aglomerację Kitakiusiu i dołączając w tym Kokurę, utworzono z niej dwie dzielnice: Kokurakita-ku i Kokuraminami-ku.
Kokura była pierwotnym celem, na który 9 sierpnia 1945 roku miała być zrzucona druga bomba atomowa ("Fat Man"). Ze względu jednak na to, że miasto zasłaniały chmury, a major Charles Sweeney, pilot Boeinga B-29 Superfortress o nazwie własnej "Bockscar", miał rozkaz bombardowania tylko przy dobrej widoczności, bombę zrzucono na cel rezerwowy: miasto Nagasaki. Kokura była celem rezerwowym pierwszego nalotu z użyciem bomby atomowej, trzy dni wcześniej. 
W konsekwencji tych wydarzeń „szczęście Kokury" stało się popularnym w Japonii zwrotem oznaczającym nieświadome uniknięcie katastrofy. O tych zdarzeniach opowiada pierwszy epizod w filmie Petra Zelenki „Guzikowcy”, zatytułowany „Szczęście Kokury”.

</doc>
<doc id="699950" url="https://pl.wikipedia.org/wiki?curid=699950" title="Iwan Gabrusewycz">
Iwan Gabrusewycz

Iwan Gabrusewycz (ur. 1902 w Olchowcu, zm. 16 maja 1944 w Sachsenhausen) – ukraiński działacz nacjonalistyczny.
Był synem księdza greckokatolickiego. W młodości działał w lwowskim oddziale SUMN, należąc do bliskich współpracowników Stepana Ochrymowycza. Od 1928 kierownik struktur „Junactwa”. 
Działał w OUN pod pseudonimami "Irten" i "Dżon", od lata 1931 do marca 1932 był przewodniczącym krajowym OUN.
W 1932 ukończył filozofię na Uniwersytecie Lwowskim i wyjechał za granicę. Przebywając na emigracji, działał, wiosną 1934 został referentem szkolenia ideologicznego PUN. 
W czasie rozłamu w OUN opowiedział się po stronie Bandery.
We wrześniu 1941 został aresztowany przez Gestapo i więziony do stycznia 1942 w Berlinie, a potem wywieziony do obozu koncentracyjnego Sachsenhausen, gdzie zmarł.

</doc>
<doc id="699952" url="https://pl.wikipedia.org/wiki?curid=699952" title="Okręglik">
Okręglik

Okręglik (dodatkowa nazwa w j. kaszub. Òkrãglëk, niem. "Okrenglik") – kolonia kaszubska w Polsce położona w województwie pomorskim, w powiecie chojnickim, w gminie Brusy na wschodnim krańcu Zaborskiego Parku Krajobrazowego. Wieś wchodzi w skład sołectwa 'Męcikał'.
W latach 1975–1998 miejscowość administracyjnie należała do województwa bydgoskiego.

</doc>
<doc id="699954" url="https://pl.wikipedia.org/wiki?curid=699954" title="Pokrzywno (województwo pomorskie)">
Pokrzywno (województwo pomorskie)

Pokrzywno (dodatkowa nazwa w j. kaszub. Pòkrziwno, niem. "Pokrzywno") – kolonia kaszubska w Polsce położona w województwie pomorskim, w powiecie chojnickim, w gminie Brusy na wschodnim krańcu Zaborskiego Parku Krajobrazowego nad jeziorem Trzemeszno. Osada wchodzi w skład sołectwa Męcikał.
W latach 1975–1998 miejscowość administracyjnie należała do województwa bydgoskiego.
Inne miejscowości o nazwie Pokrzywno: Pokrzywno

</doc>
<doc id="699959" url="https://pl.wikipedia.org/wiki?curid=699959" title="Turowiec (województwo pomorskie)">
Turowiec (województwo pomorskie)

Turowiec (dodatkowa nazwa w j. kaszub. Turówc, niem. "Turowitz") – kolonia kaszubska w Polsce położona w województwie pomorskim, w powiecie chojnickim, w gminie Brusy na wschodnim krańcu Zaborskiego Parku Krajobrazowego. Osada wchodzi w skład sołectwa Męcikał.
W latach 1975–1998 miejscowość administracyjnie należała do województwa bydgoskiego.
Inne miejscowości o nazwie Turowiec: Turowiec

</doc>
<doc id="699964" url="https://pl.wikipedia.org/wiki?curid=699964" title="Czernica (województwo pomorskie)">
Czernica (województwo pomorskie)

Czernica (dodatkowa nazwa w j. kaszub. Czerznica, niem. "Czernitza") - wieś kaszubska w Polsce położona w województwie pomorskim, w powiecie chojnickim, w gminie Brusy na wschodnim krańcu Zaborskiego Parku Krajobrazowego nad jeziorem Kosobudno. Wieś wchodzi w skład sołectwa Męcikał.
We wsi znajduje się młyn z 1903 r.
W latach 1975–1998 miejscowość administracyjnie należała do województwa bydgoskiego.

</doc>
<doc id="699967" url="https://pl.wikipedia.org/wiki?curid=699967" title="Męcikał-Struga">
Męcikał-Struga

Męcikał-Struga (dodatkowa nazwa w j. kaszub. Mãcëkôł-Strëga, niem. "Struga"; do 2002 "Struga") - część wsi Męcikał w Polsce, położona w województwie pomorskim, w powiecie chojnickim, w gminie Brusy, na wschodnim krańcu Zaborskiego Parku Krajobrazowego.
Do 2002 Struga była samodzielną osadą kaszubską, przyłączona do wsi Męcikał jako Męcikał-Struga.
W latach 1975–1998 Struga administracyjnie należała do województwa bydgoskiego.

</doc>
<doc id="699968" url="https://pl.wikipedia.org/wiki?curid=699968" title="Marian Piechal">
Marian Piechal

Marian Piechal (ur. 24 sierpnia 1905 w Łodzi, zm. 9 grudnia 1989 w Warszawie) – polski poeta, eseista, tłumacz, autor utworów dla dzieci.
Życiorys.
Ukończył III Liceum Ogólnokształcące im. Tadeusza Kościuszki w Łodzi. Absolwent filologii polskiej na Uniwersytecie Warszawskim. Współzałożyciel grupy literackiej Meteor (drukował tu pod pseudonimem Wiesław Drzewicz), a od 1929 do 1931 członek warszawskiej grupy Kwadryga. W roku 1929 ukazał się jego debiutancki zbiór wierszy "Krzyk z miasta", w roku 1930 wydał "Rozmowy o pacyfizmie" – tom wywiadów z Władysławem Broniewskim, Pawłem Hulką-Laskowskim, Antonim Słonimskim i Józefem Wittlinem. Walczył w kampanii wrześniowej – wzięty do niewoli i osadzony w obozie jenieckim w Altengrabow pod Magdeburgiem. Wysłany stamtąd na przymusowe roboty, zbiegł. W latach 1940-1945 ukrywał się w majątku rodziny Morstinów w Pławowicach koło Miechowa. Podczas okupacji hitlerowskiej działał na tajnych kompletach, był także żołnierzem Armii Krajowej. Po zakończeniu wojny był redaktorem naczelnym pisma „Kronika” i prezesem łódzkiego oddziału Związku Literatów Polskich. W latach 1946–1948 był członkiem PPS, od 1948 należał do PZPR.
W 1945 podjął współpracę z „Dziennikiem Łódzkim”, w latach 1947–1948 publikował w „Nowinach Literackich”, w latach 1948–1950 w „Odrodzeniu”, w latach 1948–1953 na łamach „Wsi”, zaś w latach 1952–1962 drukował w „Nowej Kulturze” wiersze, recenzje literackie i teatralne oraz felietony. Od 1958 współpracował z czasopismem „Odgłosy”, w latach 1960–1966 był członkiem zespołu redakcyjnego tego pisma, na którego łamach prowadził rubrykę „Sedno rzeczy”. W latach 1966–1969 pracował jako kierownik literacki Teatru im. Stefana Jaracza w Łodzi oraz jako redaktor naczelny pisma „Osnowa”. W 1969 przeprowadził się do Warszawy, gdzie do 1972 był zastępcą redaktora naczelnego pisma „Poezja”. W 1973 związał się z „Miesięcznikiem Literackim”, w którym redagował dział poezji. W 1986 ogłosił obszerny i reprezentatywny wybór swoich wierszy pod tytułem "Wiek trzech epok". W 1987 uhonorowany został nagrodą miesięcznika „Poezja” za całokształt twórczości literackiej.
We własnym wyborze i opracowaniu redakcyjnym ogłosił: "Poezje wybrane" Charlesa Baudelaire’a (1970), "Poezje wybrane" Mikołaja Reja (1971), "Poezje wybrane" Artura Oppmana (1979), "Wybór wierszy" Edwarda Słońskiego (1979), "Poezje wybrane" Wacława Rolicz-Liedera (1982), "Wybór wierszy" Andrzeja Niemojewskiego (1983), "Poezje wybrane" Władysława Broniewskiego (1989), a także "Antologię poezji słoweńskiej" (1983). Jego największym osiągnięciem redakcyjnym i edytorskim jest liczący blisko osiemset stron wybór z utworów Cypriana Kamila Norwida "Poezja i dobroć", opublikowany w 1977 i wznowiony w latach 1981 i 1983.
Uprawiał także twórczość dla dzieci: "Raj na ziemi" (1947), "Telefon bez drutu" (1986), "Trudne słowa" (1989).
22 lipca 1968 otrzymał nagrodę państwową II stopnia. Odznaczony m.in.: Krzyżem Komandorskim, Oficerskim i Kawalerskim Orderu Odrodzenia Polski, Medalem 10-lecia Polski Ludowej, Medalem 30-lecia Polski Ludowej i Brązowym Medalem „Za zasługi dla obronności kraju”. Ponadto: laureat Nagrody im. Juliana Tuwima (1955) oraz Nagrody im. Włodzimierza Pietrzaka (1983). Od 1998 r. jest patronem Szkoły Podstawowej nr 35 przy ul. gen. Tadeusza Kutrzeby 4 w Łodzi (Żubardź). Pochowany na Cmentarzu Katolickim Św. Anny (Zarzew) w Łodzi przy ul. Lodowej 78.
W 1992 pod redakcją Ziemowita Skibińskiego ukazały się "Wiersze ostatnie", zaś w 1994 "Liryki".

</doc>
<doc id="699970" url="https://pl.wikipedia.org/wiki?curid=699970" title="Dąbrówka (wieś w powiecie chojnickim)">
Dąbrówka (wieś w powiecie chojnickim)

Dąbrówka (dodatkowa nazwa w j. kaszub. Dąbrówka, niem. "Dombrowka") - wieś kaszubska w Polsce położona w województwie pomorskim, w powiecie chojnickim, w gminie Brusy na wschodnim krańcu Zaborskiego Parku Krajobrazowego. Osada wchodzi w skład sołectwa 'Męcikał'.
W latach 1975–1998 miejscowość administracyjnie należała do województwa bydgoskiego.

</doc>
<doc id="699971" url="https://pl.wikipedia.org/wiki?curid=699971" title="Parowa (powiat chojnicki)">
Parowa (powiat chojnicki)

Parowa (dodatkowa nazwa w j. kaszub. Pôrowa, niem. "Parowa") - osada kaszubska w Polsce położona w województwie pomorskim, w powiecie chojnickim, w gminie Brusy na wschodnim krańcu Zaborskiego Parku Krajobrazowego. Osada wchodzi w skład sołectwa 'Męcikał'.
W latach 1975–1998 miejscowość administracyjnie należała do województwa bydgoskiego.

</doc>
<doc id="699972" url="https://pl.wikipedia.org/wiki?curid=699972" title="Butyrylocholinoesteraza">
Butyrylocholinoesteraza

Butyrylocholinoesteraza, cholinesteraza osoczowa, pseudocholinoesteraza, acylohydrolaza acylocholiny – enzym z grupy esteraz cholinowych, katalizujący reakcję:
acylocholina + H2O → cholina + anion kwasu karboksylowego
Substratem może być wiele estrów cholinowych. Występuje w surowicy, wątrobie, trzustce i innych tkankach. Spadek aktywności cholinoesterazy w surowicy obserwuje się w chorobach przebiegających z uszkodzeniem miąższu wątroby, natomiast w zespole nerczycowym, nadciśnieniu i nadczynności tarczycy wzrost jej aktywności. Norma w surowicy to około 1000 j.m. dla metody spektrofotometrycznej.

</doc>
<doc id="699977" url="https://pl.wikipedia.org/wiki?curid=699977" title="Konstruktywna krytyka">
Konstruktywna krytyka

Konstruktywna krytyka – rodzaj krytyki, która charakteryzuje się tym, że osoba krytykująca przedstawia lub sugeruje jednocześnie sposób lub sposoby rozwiązania problemu poddanego krytyce. Można ten rodzaj krytyki zaliczyć do "krytyki wyższego poziomu" w przeciwieństwie do zwykłej krytyki pozbawionej tej cechy.
Na ogół trudniejsza do wyrażenia niż zwykła krytyka. Przy dyskusji krytycznej problemu lub zjawiska, podczas której stosuje się zasadę przedstawiania "tylko konstruktywnej krytyki", zwykle występuje znaczne ograniczenie wystąpień krytycznych.

</doc>
<doc id="699978" url="https://pl.wikipedia.org/wiki?curid=699978" title="Gen reporterowy">
Gen reporterowy

Gen reporterowy – gen wizualizujący; jeden z rodzajów genów markerowych i markerów molekularnych, ważne "narzędzie" inżynierii genetycznej i biologii molekularnej. Wprowadza się go sztucznie na drodze genetycznej transformacji do organizmu-biorcy. 
Dobrze dobrany gen reporterowy wykazuje następujące cechy: 
Zwykle przez gen reporterowy rozumiana jest właściwie część kodująca jakiegoś genu spełniającego powyższe warunki. Można przed wprowadzeniem go do organizmu-biorcy połączyć (zligować) gen reporterowy z promotorem innego genu, dającego trudno wykrywalny produkt. 
Połączenie fragmentów różnych genów nazywa się chimerą genową lub fuzją genową. Wprowadzenie do organizmu-biorcy chimery genowej zawierającej badany promotor i połączony z nim gen reporterowy powoduje, że łatwo wykrywalny produkt genu reporterowego pojawiać się będzie w tych wszystkich tkankach i okolicznościach, w których uaktywnia się gen-dawca badanego promotora. Można więc użyć genu reporterowego do zbadania czynników warunkujących uaktywnianie się innego, trudniejszego do analizy genu.
Czasami gen reporterowy łączony jest z bardzo silnym promotorem konstytutywnym, co powoduje, że działa nieustannie praktycznie we wszystkich typach komórek. Tego typu chimery genowe (promotor konstytutywny + gen reporterowy) bywają wykorzystywane do oceny wydajności i doskonalenia metod transformacji genetycznej. Liczba komórek wykazujących aktywność genu reporterowego jest miarą wydajności transformacji.

</doc>
<doc id="699980" url="https://pl.wikipedia.org/wiki?curid=699980" title="Partia Konstytucyjno-Demokratyczna">
Partia Konstytucyjno-Demokratyczna

Partia Konstytucyjno-Demokratyczna (ros. "Конституціонно-демократическая партія") – liberalna partia polityczna, działała w Imperium Rosyjskim i w Rosji okresu rewolucji w latach 1905-1917. Znana także jako „Partia Wolności Ludowej” ("Партія Народной Свободы"), nieformalnie nazywana „Partią Kadetów”, „K-D” oraz „Kadeci” ("кадеты").
Powstała 12 października 1905 w czasie rewolucji 1905 roku. Obecna w Dumie od jej powołania w 1906 roku do 1917. Posiadała największą liczbę posłów w Pierwszej Dumie obradującej tylko kilka miesięcy w 1906 roku. W kolejnych Dumach (II, III i IV), do 1917 posiadała po kilkudziesięciu posłów. Do partii kadetów należeli przewodniczący I i II Dumy: Siergiej Muromcew i Fiodor Gołowin. Przewodniczącym partii był historyk Paweł Milukow, a jej współzałożycielem Polak Aleksander Lednicki. Do współtwórców partii należał Józef Władymirowicz Hessen (1866-1943) ojciec wybitnego filozofa i pedagoga Sergiusza Hessena. Został wybrany (1907) do II Dumy Państwowej. W latach 1906-1918 był współredaktorem organu prasowego partii - "Riecz". W 1920 r. wyemigrował z Rosji do Helsinek a potem do Berlina, gdzie reprezentował liberalne dążenia rosyjskich emigrantów. W latach 1921-1937 wydał w Berlinie 22 tomy "Archiwum Rewolucji Rosyjskiej". 
Po obaleniu caratu (marzec 1917) działacze partii zajmowali do lipca 1917 większość stanowisk w Rządzie Tymczasowym Rosji, wraz z premierem rządu, którym był Gieorgij Lwow.
W jedynych wolnych i powszechnych wyborach do Konstytuanty w Rosji 25 listopada 1917 roku na listy partii kadetów padło 2.088 000 głosów, czyli 4,7% ogółu oddanych głosów. Jednak w Piotrogrodzie uzyskali 26,2% głosów, a w Moskwie - 34,2% głosów (36,4% bez głosów garnizonu Moskwy), co dawało im w obu przypadkach drugie miejsce po bolszewikach (45,3% głosów bez garnizonu). Kadeci wygrali z bolszewikami w 11 na 38 stolic guberni, a w wielu innych zajmowali drugie miejsce, przy niewiele gorszych wynikach .
Z tego powodu partia kadetów została uznana przez bolszewików za głównego przeciwnika po przejęciu władzy w listopadzie 1917 i została zdelegalizowana dekretem Rady Komisarzy Ludowych już w grudniu 1917, wkrótce po wyborach do Konstytuanty, a przed jej zebraniem. Jej działacze, zaliczeni przez bolszewicką propagandę do wrogów ludu, byli pierwszym obiektem represji nowo utworzonej Czeka. Już w styczniu 1918 zostali zamordowani Fiodor Kokoszkin i Nikołaj Kiszkin.
Działacze partii uczestniczyli w walce z bolszewikami, wchodząc w skład różnych organów władzy "białych". Po zakończeniu wojny domowej większość jej działaczy udała się na emigrację na zachód Europy.
Wybitnymi działaczami partii byli: Paweł Milukow, Piotr Struwe, Władimir Nabokow, Fiodor Rodiczew, Gieorgij Lwow, Aleksander Lednicki, Nikołaj Niekrasow, Władimir Wernadskij, Siergiej Muromcew, Fiodor Gołowin, Fiodor Kokoszkin, Nikołaj Kiszkin.
Polacy w partii.
W Partii Konstytucyjno-Demokratycznej działali także politycy narodowości polskiej. Wśród nich byli m.in. Aleksander Lednicki z Mińszczyzny, Gustaw Wykowski z Mohylewszczyzny i Franciszek Drucki-Lubecki z Pińska. Ten ostatni w czasie zjazdu partii w kwietniu 1906 roku poparł wywłaszczenie wielkiej własności ziemskiej. Proponował, by przyszły ustrój agrarny określały zasady wybrane na podstawie demokratycznego prawa wyborczego do ziemstw. Posłem z ramienia kadetów był również wybitny polski prawnik, socjolog i filozof Leon Petrażycki.

</doc>
<doc id="699984" url="https://pl.wikipedia.org/wiki?curid=699984" title="Amberstar">
Amberstar

Amberstar – komputerowa gra fabularna wydana przez Thalion Software w 1992 roku.
Fabuła.
Celem gry jest powstrzymanie Lorda Tarbosa, jednak aby to zrobić gracz musi złożyć bursztynową gwiazdę z trzynastu części rozrzuconych po świecie Lyramion.
Grafika.
Grafika oferuje rozdzielczość 320x200. Ekran gry jest podzielony na interfejs, okienka postaci oraz główne okno gry. W zależności od rodzaju otoczenia są dostępne dwa rodzaje grafiki: podróżując w lochach, zamkach czy miastach jest widok imitujący trójwymiar; na niewielkich obszarach, w budynkach oraz na głównej mapie świata jest widok z góry na bohatera gracza. Gdy podróżujemy na głównej mapie w nocy, to wokół naszej postaci tylko niewielki okrąg mapy, tym mniejszy im późniejsza jest pora.
Rozgrywka.
Gracz kreuje swojego bohatera na początku gry, losując jego statystyki, wybierając twarz oraz imię. Oprócz tego może napotkać na swojej drodze przyjaznych NPC, którzy mogą do niego dołączyć. Jednocześnie można mieć sześć postaci, większość z nich można spotkać w karczmach. Dostępnych jest sześć klas postaci: wojownik (warrior), paladyn (paladine), łowca (ranger), złodziej (thief), mnich (monk), biały mag (white mage), szary Mag (grey mage) i czarny mag (black mage). Postacie dysponują szeregiem statystyk i umiejętności, ponadto każda z nich ma listę języków, w których umie się komunikować (ma to wpływ na możliwości rozmowy z niektórymi NPC).
W grze główny nacisk położony jest na fabułę, walki odgrywają niewielką rolę. Walka toczona jest w systemie turowym: na początku rundy gracz wydaje polecenia swoim postaciom, po czym potwierdza start rundy i postacie wraz z przeciwnikami poruszają się w kolejności od tego, który ma największą szybkość do tego, który ma najmniejszą. Na początku gry walki są bardzo trudne, gracz dysponuje kilkoma bardzo słabymi postaciami bez profesji i trudno zyskać pierwsze punkty doświadczenia. W grze zarówno gracze jak i przeciwnicy mają możliwość rzucania zaklęć, walczenia na dystans bądź w zwarciu. Walka jest jedynym sposobem zdobywania doświadczenia.
Gracz może nasłuchiwać, rozmawiać oraz przeglądać. Przeglądać można szafki, skrzynki, beczki i inne elementy otoczenia. Część przedmiotów jest ukryta np. w krzakach czy bukietach na kwiaty. Rozmawiać można z wszystkimi NPC, a nawet ze zwierzętami, jeśli postać gracza potrafi posługiwać się językiem zwierząt (zostaje nauczona wykonując jedno z zadań). Część NPC po wydaniu polecenia rozmowy po prostu mówi to, co ma do powiedzenia i nie ma dalszej możliwości rozmowy z nim. W niektórych przypadkach rozmowa polega także na wpisaniu własnego słowa, o które chcemy zapytać NPC; konwersacje zaczyna się zawsze od "Hello". Gracz musi czytać dialogi i "łapać" rzeczy, o które można zapytać tego, czy innych NPC. Gdy wpisane zostanie słowo, które spowoduje wypowiedź NPC na jego temat, to słowo na stałe dodaje się do listy kluczowych wyrażeń. NPC często chodzą po obszarze w różne strony, jednak w godzinach nocnych idą spać i nie można z nimi rozmawiać. Niektórzy bohaterowie niezależni opuszczają obszar w pewnych godzinach by wrócić później.
W Amberstarze istnieje możliwość handlowania z kupcami. Sklepy mają najczęściej wytyczone godziny otwarcia, wyjątkiem jest kowal w mieście Crystal, który świadczy usługi całą dobę. W sklepach można kupować broń, pancerze, tarcze, biżuterię, jedzenie, rośliny. Oprócz sklepów są także świątynie, w których można wyleczyć rany i przypadłości oraz gildie profesji, w których można wykupić awans, jeśli zgromadzona została odpowiednia ilość doświadczenia.
W Amberstar istnieje duży kontynent, po którym można się poruszać pieszo, konno, tratwą, statkiem, magicznym latającym dyskiem oraz własnym sokołem, którego otrzymuje się po wykonaniu pewnego zadania. Przejście z jednego końca kontynentu na drugi zajmuje paręnaście minut czasu rzeczywistego, ponadto w nocy poruszanie się jest utrudnione ze względu na ograniczoną widoczność i większe ryzyko zasadzki potworów. W grze istnieje około 20 lokalizacji.
Muzyka.
Muzykę do gry skomponował Jochen Hippel. W grze istnieją 22 ścieżki dźwiękowe, zmieniające się zależnie od otoczenia:
Wszystkie utwory można odsłuchać podczas gry zdobywając harfę Kilvana z Tomb of Riddles i używając jej.

</doc>
<doc id="699986" url="https://pl.wikipedia.org/wiki?curid=699986" title="Cedylla">
Cedylla

Cedille, cédille, cedilla, cedylla ( ¸ ) – znak diakrytyczny podobny nieco do ogonka, występujący najczęściej pod literą „C” w wielu językach (m.in. we francuskim, portugalskim, katalońskim, tureckim).
Nieco innym znakiem, który nie powinien być mylony z cedille jest tzw. przecinek dolny w języku łotewskim i rumuńskim.
W Unikodzie znak diakrytyczny cedylla występuje w wersjach:

</doc>
<doc id="699990" url="https://pl.wikipedia.org/wiki?curid=699990" title="Bohdan Kordiuk">
Bohdan Kordiuk

Bohdan Iwan Kordiuk (; ur. 17 stycznia 1908 we Lwowie, zm. 26 lutego 1988 w Monachium) – ukraiński działacz nacjonalistyczny.
Skazany na 1,5 roku więzienia za organizację napadu na wóz pocztowy pod Bóbrką 30 lipca 1930. Krajowy prowidnyk OUN od sierpnia 1932 do stycznia 1933. Odwołany ze stanowiska z powodu nieudanego napadu na pocztę w Gródku Jagiellońskim 30 listopada 1932. W OUN działał pod pseudonimami „Dik”, „Nowyj”, „Snip”, wskutek swojej działalności wielokrotnie aresztowany przez polską policję. Od 1933 r. na emigracji.
W latach 1937–1941 był asystentem na uniwersytecie w Berlinie. Później więziony w niemieckich obozach koncentracyjnych, między innymi w Auschwitz (numer obozowy 124740).
Po wojnie profesor geologii Ukraińskiego Techniczno-Gospodarczego Instytutu w Monachium. Był autorem wielu artykułów na temat Bliskiego Wschodu i stosunków żydowsko-ukraińskich. Był członkiem przedstawicielstwa UHWR. Od 1954 r. jeden z głównych członków emigracyjnej OUN. Od 1957 r. kierował redakcją „Ukraińskiego Samostijnyka”, później był członkiem kolegium redakcyjnego „Suczasnist”.

</doc>
<doc id="699993" url="https://pl.wikipedia.org/wiki?curid=699993" title="Pośredni Goryczkowy Wierch">
Pośredni Goryczkowy Wierch

Pośredni Goryczkowy Wierch (, 1874 m n.p.m.) – szczyt leżący w grani głównej Tatr Zachodnich pomiędzy Kasprowym Wierchem, od którego oddzielony jest Goryczkową Przełęczą nad Zakosy (1816 m), oraz Goryczkową Czubą (1913 m), od której oddzielony jest Goryczkową Przełęczą Świńską (1801 m).
Topografia.
W północnym kierunku tworzy krótki grzbiet rozdzielający górną część Doliny Goryczkowej na dwie części: Dolinę Goryczkową Świńską (po zachodniej stronie) i Dolinę Goryczkową pod Zakosy (po wschodniej stronie). Grzbiet ten dołem jest bardzo mało wybitny i kończy się w okolicach Niżniej Goryczkowej Równi. Na południową stronę stoki Pośredniego Goryczkowego Wierchu opadają do słowackiej Doliny Cichej. Kilkadziesiąt metrów poniżej wierzchołka opada do tej doliny grzęda, na wysokości ok. 1650 m zakończona zbudowaną ze skał wapiennych ścianą Kasinej Turni. Po wschodniej stronie jest jeszcze jedna grzęda, również zakończona u dołu wapiennymi urwiskami. Pomiędzy tymi grzędami znajduje się wąski i trawiasty żleb Wrota, którym do Doliny Cichej schodzą lawiny.
Opis szczytu.
Znajdujący się w wapiennej części Tatr szczyt zbudowany jest z granitów, leży bowiem na obszarze tzw. wyspy krystalicznej Goryczkowej. Od strony południowej jednakże w okolicy połowy stoków w dół zaczynają się skały wapienne. Zbiegający na północ grzbiet poniżej szczytu zarasta kosodrzewiną, południowe stoki są w większości porośnięte murawą, częściowo piarżysto-kamienne. Dawniej polskie stoki były wypasane pod sam szczyt, były to tereny pastwiskowe nieistniejącej już Hali Goryczkowej. Na stokach odnawiają się kępy kosodrzewiny, wcześniej wyciętej przez juhasów.
Szlaki turystyczne.
Szlak turystyczny nie prowadzi jego szczytem, lecz trawersuje go po południowej słowackiej stronie.

</doc>
<doc id="699996" url="https://pl.wikipedia.org/wiki?curid=699996" title="Armijny pas obrony">
Armijny pas obrony

Armijny pas obrony – pas terenu rozbudowany pod względem inżynieryjnym, przeznaczony do prowadzenia operacji obronnej siłami armii.

</doc>
<doc id="700000" url="https://pl.wikipedia.org/wiki?curid=700000" title="TOKKO">
TOKKO



</doc>
<doc id="700002" url="https://pl.wikipedia.org/wiki?curid=700002" title="Laceracja stopowa">
Laceracja stopowa

Laceracja stopowa – jeden ze sposobów rozmnażania bezpłciowego polipów ukwiałów, będący rodzajem fragmentacji. Polega na oddzieleniu się stopy od tułowia, który przemieszcza się w inne miejsce, a pozostawiona stopa rozwija się w dojrzałego osobnika.

</doc>
<doc id="700005" url="https://pl.wikipedia.org/wiki?curid=700005" title="Laceracja">
Laceracja

Laceracja – jeden ze sposobów rozmnażania bezpłciowego będący rodzajem fragmentacji. Występuje u żebropławów i ukwiałów. Polega na oddzielaniu się fragmentu podeszwy (lacery) antopolipa, z którego powstaje nowy polip, lub małych fragmentów ciała żebropława i ich rozwoju w organizmy dojrzałe.

</doc>
<doc id="700006" url="https://pl.wikipedia.org/wiki?curid=700006" title="Borat (film)">
Borat (film)



</doc>
<doc id="700007" url="https://pl.wikipedia.org/wiki?curid=700007" title="Tokko (ujednoznacznienie)">
Tokko (ujednoznacznienie)



</doc>
<doc id="700008" url="https://pl.wikipedia.org/wiki?curid=700008" title="Gnu">
Gnu

Gnu ("Connochaetes") – rodzaj ssaka z podrodziny antylop (Antilopinae) w obrębie rodziny wołowatych (Bovidae). 
Zasięg występowania.
Rodzaj obejmuje gatunki występujące w Afryce. 
Morfologia.
Długość ciała 170–280, długość ogona 80–100 cm, wysokość w kłębie samic 106–144 cm, samców 100–156 cm; masa ciała samic 110–216 kg, samców 126–295 kg.
Systematyka.
Podział systematyczny.
Do rodzaju należą następujące występujące współcześnie gatunki: 
Opisano również kilka gatunków wymarłych:

</doc>
<doc id="700009" url="https://pl.wikipedia.org/wiki?curid=700009" title="Connochaetes taurinus">
Connochaetes taurinus



</doc>
<doc id="700010" url="https://pl.wikipedia.org/wiki?curid=700010" title="I liga argentyńska w piłce nożnej (1985/1986)">
I liga argentyńska w piłce nożnej (1985/1986)

Mistrzem Argentyny w sezonie 1985/86 został klub River Plate, natomiast wicemistrzem Argentyny – Newell’s Old Boys. Do Copa Libertadores 1986 zakwalifikowały się następujące kluby:
Tabela spadkowa zadecydowała o tym, które kluby spadną do drugiej ligi (Primera B Nacional Argentina). Do drugiej ligi spadły dwa kluby – ostatni w tabeli spadkowej Chacarita Juniors oraz po przegranym finale w turnieju Octogonal przedostatni w tabeli CA Huracán. Na ich miejsce awansowały trzy kluby z drugiej ligi – Deportivo Italiano Buenos Aires (zwycięzca turnieju Octogonal) oraz Rosario Central i Racing Club de Avellaneda. Tym sposobem pierwsza liga argentyńska zwiększyła swą liczebność z 19 do 20 klubów.
Liguilla Pre-Libertadores 1985/1986.
Finał.
Boca Juniors jako zwycięzca Liguilla Pre-Libertadores wraz z mistrzem Argentyny River Plate zakwalifikował się do Copa Libertadores 1986.
Tabela spadkowa 1985/1986.
Tabela powstała na podstawie wyników sezonu 1985/86 oraz 1984 Metropolitana i 1983 Metropolitana
Octogonal 1986.
W turnieju wzięło udział 7 najlepszych klubów drugiej ligi i przedostatni klub z ligi pierwszej.
Finał.
Do pierwszej ligi w miejsce klubu CA Huracán awansował klub Deportivo Italiano Buenos Aires.

</doc>
<doc id="700011" url="https://pl.wikipedia.org/wiki?curid=700011" title="Suche Czuby">
Suche Czuby



</doc>
<doc id="700013" url="https://pl.wikipedia.org/wiki?curid=700013" title="Tokko (rzeka)">
Tokko (rzeka)



</doc>
<doc id="700015" url="https://pl.wikipedia.org/wiki?curid=700015" title="Bart Roberts">
Bart Roberts



</doc>
<doc id="700017" url="https://pl.wikipedia.org/wiki?curid=700017" title="Aleksander Lednicki">
Aleksander Lednicki

Aleksander Lednicki (ur. 14 lipca 1866 w majątku rodzinnym k. Mińska, zm. 11 sierpnia 1934 w Warszawie) – polski działacz społeczny i polityczny, adwokat i filantrop, wolnomularz, polityk Imperium Rosyjskiego. Członek Komitetu Centralnego partii kadetów, Prezes Związku Gmin Wiejskich Rzeczypospolitej Polskiej w 1930 roku
Życiorys.
Urodzony w polskiej ziemiańskiej rodzinie Roberta Lednickiego. W latach 1878–1888 uczęszczał do rosyjskiego gimnazjum w Mińsku, w którym kilkakrotnie był karany za posługiwanie się językiem polskim.
Od 1885 w Moskwie rozpoczął studia prawnicze na miejscowym uniwersytecie. Tam zaangażował się w działalność polskich nieformalnych organizacji studenckich. Stopniowo wchodził coraz bardziej w życie społeczno-polityczne polskiej społeczności w Moskwie, a następnie rosyjskie życie polityczne. Poznał wielu znanych rosyjskich intelektualistów i polityków. W 1887 wydalony z Moskwy za udział w demonstracji, w wyniku której uniwersytet został zamknięty na cały semestr. Ukończył studia na uniwersytecie w Jarosławiu. W 1889 wrócił do Moskwy i ożenił się z Marią Odlanicką-Poczobutt Kriwonosow. W 1890 został sekretarzem powstałego wówczas Katolickiego Stowarzyszenia Pomocy Wzajemnej w Moskwie, zaś w 1896 został wybrany jego prezesem. Od 1891 był także członkiem Macierzy Szkolnej dla Księstwa Cieszyńskiego. Angażował się w życie społeczno-polityczne, a jego dom w Moskwie stał się centrum polskiego życia kulturalnego. W latach 1903–1917 był członkiem Rady Adwokackiej w Moskwie. Jak twierdził Bernard Bromage, Aleksander Lednicki przez kilka dni ukrywał w swoim domu Feliksa Dzierżyńskiego po jego pierwszej ucieczce z Syberii we wrześniu 1899. Jak uważa syn Lednickiego Wacław, ojciec nigdy nie wspominał o tym fakcie i mógł nie znać tożsamości uciekiniera z zesłania, którego jak wielu innych potrzebujących pomocy rodaków, zaopatrzył w pieniądze i żywność.
W 1904 współzałożyciel Stronnictwa Postępowo-Demokratycznego. W październiku 1905 Lednicki brał udział w powstawaniu Partii Konstytucyjno-Demokratycznej (Kadetów). W 1906 zasiadł w pierwszej Dumie z ramienia Partii Kadetów jako poseł ziemi mińskiej. Wypowiadał się tam w obronie wszystkich mniejszości narodowych Rosji, ale krytykowany był przez Narodowych Demokratów za brak lojalności wobec sprawy polskiej. W Dumie utworzył Grupę Parlamentarną Terytoriów Zachodnich, która jednoczyć miała nie-rosyjskich posłów z Kresów oraz Związek Autonomistów i Federalistów, będący frakcją działającą na rzecz równouprawnienia obywateli Rosji niezależnie od ich narodowości. Po rozwiązaniu Dumy 10 lipca 1906 został sygnatariuszem tzw. „Manifestu Wyborskiego” wzywającego do biernego oporu wobec władz, w tym unikania płacenia podatków i służby wojskowej. Za jego podpisanie został skazany na 3 miesiące więzienia oraz pozbawienie biernego prawa wyborczego. Karę odbył w więzieniu na Tagance w Moskwie. Był członkiem Zarządu utworzonego w 1906 roku w Królestwie Kongresowym Towarzystwa Kultury Polskiej.
"Moskiewski dom Aleksandra i Marii Lednickich był na początku XX wieku wielkim polskim salonem politycznym. Wcześniej, pod koniec XIX wieku Aleksander kupił majątek i dwór w Katyniu, gdzie rodzina spędzała letnie miesiące. Jesienią 1911 roku (...) [jego syn] Wacław weźmie udział w rodzinnym polowaniu, które odbyło się w katyńskim majątku - dokładnie tam, gdzie dziś jest cmentarz wojenny".
W czasie I wojny światowej zaangażował się w organizację akcji ratunkowej Polaków na Wschodzie, stając na czele Polskiego Komitetu Pomocy Ofiarom Wojny. Był członkiem zawiązanego w 1916 roku w Petersburgu Koła Przyjaciół Niepodległości Polski. Był członkiem Centralnego Komitetu Obywatelskiego Królestwa Polskiego w Rosji w 1915 roku. W 1916 roku był członkiem Polskiego Towarzystwa Pomocy Ofiarom Wojny. Po rewolucji lutowej 1917 i obaleniu caratu stanął na czele Komisji Likwidacyjnej do spraw Królestwa Polskiego, reprezentującej interesy polskie przy Rządzie Tymczasowym Rosji, wobec uznania niepodległości Polski przez Piotrogrodzką Radę Delegatów Robotniczych i Żołnierskich i Rząd Tymczasowy. Jako przewodniczący Komisji posiadał uprawnienia ministra Rządu Tymczasowego. Dzięki niemu wielu Polaków mogło uzyskać dokumenty konieczne do opuszczenia ogarniętej rewolucją Rosji (m.in. Janusz Radziwiłł z rodziną). W 1917 roku był członkiem Polskiego Komitetu Demokratycznego w Piotrogrodzie i Polskiego Klubu Demokratycznego w Moskwie. Lednicki odmówił uznania Komitetu Narodowego Polskiego w Paryżu pod przewodnictwem Romana Dmowskiego. W proteście członkowie Narodowej Demokracji opuścili kierowaną przez Lednickiego Komisję Likwidacyjną. Lednicki był przeciwnikiem tworzenia w Rosji armii polskiej, która miałaby walczyć z Niemcami, za co był szczególnie silnie krytykowany. Jego stanowisko było zgodne z polityką Rządu Tymczasowego bojącego się powstawania na terenie Rosji armii narodowych, a sprzeczne z oczekiwaniami Ententy, gdzie Lednicki nie znalazł w związku z tym, w przeciwieństwie do Dmowskiego, uznania.
Po zniesieniu Komisji po przewrocie bolszewickim przez władze RFSRR w początkach 1918, działał następnie do listopada 1918 jako przedstawiciel Rady Regencyjnej w Moskwie (nieoficjalnie przy rządzie sowieckim). Misja prowadziła repatriację uchodźców polskich z Rosji Sowieckiej, opiekę humanitarną nad uchodźcami i – nieoficjalnie transfer polskich kapitałów zagrożonych konfiskatą w RFSRR. Misja Lednickiego została zlikwidowana przez władze sowieckie po ich wycofaniu się z uznania traktatu brzeskiego, biura zamknięte, dokumentacja skonfiskowana i przejęta przez Komisariat do Spraw Polskich, a pracownicy (z wyjątkiem Lednickiego, który w październiku 1918 przybył do Warszawy wezwany na konsultacje przez Radę Regencyjną) – aresztowani przez Czeka. Józef Piłsudski wysoko ocenił jego działalność w Rosji, pisząc m.in. "Działalność Pańska czasu wojny znajdzie sprawiedliwą i słuszną ocenę w przyszłości" (list z 18 kwietnia 1919 r.).
W niepodległej Polsce nie udało mu się wrócić do polityki, głównie ze względu na postrzeganie go za zbyt „rosyjskiego”. W latach 1919–1923 wydawał w Warszawie tygodnik „Tydzień Polski” propagujący paneuropeizm i popierający uznanie niepodległości Litwy, Łotwy, Estonii, Finlandii i Gruzji. W 1929 był członkiem Trybunału Stanu oraz Komisji Polskiej Międzynarodowej Współpracy Prawniczej. Zaangażował się jednocześnie w działalność gospodarczą. W szczególności został prezesem Banku Polsko-Amerykańskiego oraz Towarzystwa Przyjaciół Elektryfikacji Polski im. Gabriela Narutowicza założonego przez Przemysława Podgórskiego. Instytucje te utworzyły Polsko-Amerykańską Spółkę Akcyjną Elektryfikacji Polski. Jej rozwój przerwała jednak śmierć Lednickiego. W 1934 popełnił on bowiem samobójstwo w związku z oskarżeniami wysuwanymi wobec niego o reprezentowanie obcych interesów w polsko-francuskim sporze o inwestycje w Żyrardowie nazywanym „aferą żyrardowską”.
Spoczywa w rodzinnym grobowcu na cmentarzu Powązkowskim w Warszawie (kw. 191–I–27/28).
Miał dwoje dzieci: Wacława Lednickiego (krytyka literackiego) i Marylę Lednicką-Szczytt (rzeźbiarkę), żonę Władysława Niemirowicza-Szczytta (inżyniera).
Archiwum Lednickiego.
Archiwum osobiste Aleksandra Lednickiego przekazał w 1968 do Polish Institute of Arts and Sciences of America (PIASA) w Nowym Jorku jego wnuk Jan Lednicki.Informacja o zasobach archiwalnych: PIASA Archives Lednicki Aleksander Papers, (1881–) 1900–1932 (–1962)

</doc>
<doc id="700020" url="https://pl.wikipedia.org/wiki?curid=700020" title="Jeremiady">
Jeremiady

Jeremiady – utwory patriotyczne, zawierające skargi i biadania. Nazwa pochodzi od proroka Jeremiasza, któremu przypisywana jest Księga Lamentacji.

</doc>
<doc id="700024" url="https://pl.wikipedia.org/wiki?curid=700024" title="Sasebi">
Sasebi

Sasebi ("Damaliscus") – rodzaj ssaka z podrodziny antylop (Antilopinae) w obrębie rodziny wołowatych (Bovidae). 
Zasięg występowania.
Rodzaj obejmuje gatunki zamieszkujące Afrykę.
Morfologia.
Długość ciała 140–268 cm, ogona 30–45 cm, wysokość w kłębie 90–134 cm; masa ciała samic 56–139 kg, samców 68–168 kg.
Systematyka.
Podział systematyczny.
Do rodzaju sasebi zalicza się następujące występujące w czasach historycznych gatunki: 
Opisano również kilka gatunków wymarłych w czasach prehistorycznych:

</doc>
<doc id="700025" url="https://pl.wikipedia.org/wiki?curid=700025" title="Transformacja genetyczna">
Transformacja genetyczna

Transformacja genetyczna, (transgeneza, transgenizacja) – wprowadzenie do komórki obcego materiału genetycznego (DNA), zwłaszcza niewielkiej jego porcji obejmującej jeden do kilku genów. Zmodyfikowana w ten sposób komórka, a także (w przypadku organizmów wielokomórkowych) zregenerowany z niej organizm, to tak zwany „transformant”. 
Gen wprowadzony na zasadzie transformacji do komórki biorczej ma ogólną nazwę „transgen”. Transformant i jego potomstwo dziedziczące transgeny nazywa się „organizmami transgenicznymi” albo, zgodnie z przyjętym obyczajem, choć nie całkiem z logiką, „organizmami zmodyfikowanymi genetycznie”. Otrzymywanie transformantów, czyli transformacja genetyczna, jest istotą inżynierii genetycznej. 
Zwykle terminów tych nie używa się do omawiania przeniesienia do komórki całego genomu innej komórki albo jego dużych fragmentów (np. kilku chromosomów). Takie modyfikacje o znacznie większym zakresie są domeną inżynierii komórkowej, hodowli rekombinacyjnej i inżynierii chromosomowej. 
Wszystkie powyższe techniki – a także kilka innych, na przykład indukowana mutageneza – pozwalają na modyfikowanie genomów, ale przyjęło się nazywać organizmami zmodyfikowanymi genetycznie tylko te, które zostały otrzymane metodami inżynierii genetycznej. Dużo rzadziej nazywa się w ten sposób także te, które są efektem sztucznie wywołanego łączenia się (fuzjonowania) komórek, czyli inżynierii komórkowej. Granica między inżynierią genetyczną a inżynierią komórkową zaciera się stopniowo, w miarę jak możliwe staje się stosowanie do transformacji coraz większych fragmentów DNA. 
Różnice między inżynierią genetyczną a innymi metodami modyfikowania genomów organizmów dotyczą metod i skutków.
Ze względu na niewielki zakres modyfikacji skutki transformacji genetycznej wydają się znacznie lepiej przewidywalne niż wszelkich innych modyfikacji genomów. Z drugiej strony, ze względu na fakt, że inżynieria genetyczna jest dziedziną bardzo młodą i człowiek ma w przeprowadzaniu transformacji genetycznej mniej doświadczenia niż w pozostałych metodach doskonalenia organizmów, transformacja genetyczna budzi szczególnie dużo społecznych obaw. Wątpliwości rodzą się też z faktu, że przy wykorzystaniu transformacji genetycznej można wprowadzić do organizmu biorcy DNA dowolnego innego organizmu. Wydaje się więc, że ta technika obala istniejące od zawsze bariery genetyczne pomiędzy różnymi gatunkami, a nawet królestwami. 
Z drugiej strony dane biologii molekularnej wskazują, że takie egzotyczne wędrówki genów zdarzają się jednak w naturze dość powszechnie. Uczestniczą w nich nieustannie organizmy, które po niewielkich modyfikacjach człowiek zastosował jako wektory do transformacji. 
Metody transformacji.
Metody transformacji dzieli się zwykle na wektorowe i bezwektorowe (transformacji bezpośredniej). W metodach wektorowych wykorzystuje się jakiś organizm pośredniczący przenoszący transgen do komórki biorczej (wektor do transformacji). W metodach bezpośredniej transformacji stosuje się różne sposoby ułatwienia transgenom pokonywania bariery błonowej komórki biorczej:
Transformacja bezpośrednia (bezwektorowa) komórek eukariotycznych bywa czasem nazywana transfekcją.
Regułą jest, że nawet jeśli zabiegowi transformacji poddaje się cały organizm, organ, czy inną dużą grupę komórek, transgen dociera tylko do niektórych z nich (nie dotyczy to jedynie mikroiniekcji). Dlatego po przeniesieniu transgenu, zwykle połączonego z różnymi sekwencjami pomocniczymi i tworzącego z nimi tak zwany konstrukt, trzeba hodować modyfikowany obiekt w obecności czynników selekcyjnych, tak by wyszukać nieliczne zwykle transformanty.
Nie należy mylić transformacji genetycznej z biotransformacją (inaczej biokonwersją).

</doc>
<doc id="700027" url="https://pl.wikipedia.org/wiki?curid=700027" title="Byli sobie odkrywcy">
Byli sobie odkrywcy

Byli sobie odkrywcy, lub Byli sobie podróżnicy (fr. "Il Etait Une Fois... Les Explorateurs", ang. "Once Upon a Time... The Explorers", 1996) – serial animowany z cyklu „Było sobie...” produkcji francuskiej wyprodukowany w roku 1996 dla France 3. Nadawany w 26 odcinkach po ok. 25 minut. Jest kontynuacją serii "Były sobie odkrycia" z 1994 roku. Twórcą filmu jest Albert Barillé. W TVP była nadawana wersja z polskim dubbingiem, w której Dziadkowi głosu użyczył Włodzimierz Press. Serial jest wydawany na płytach VCD jako dodatek do gazet, ale pod tytułem "Byli sobie podróżnicy" i z całkowicie nowym dubbingiem.
Wersja polska.
Seria TV.
Opracowanie wersji polskiej: Telewizyjne Studia Dźwięków w Warszawie
Reżyser:
Tłumaczenie:
Dialogi:
Dźwięk:
Montaż:
Tekst piosenki: Andrzej Brzeski
Opracowanie muzyczne: Eugeniusz Majchrzak
Kierownik produkcji:
W wersji polskiej udział wzięli:
i inni
Lektor: Jacek Bończyk
Wydanie VCD.
Opracowanie wersji polskiej: na zlecenie wydawcy Hippocampus Sp. z o.o. – Master Film
Reżyseria:
Dialogi: Krystyna Uniechowska-Dembińska
Dźwięk:
Montaż:
Kierownictwo produkcji: Romuald Cieślak
Teksty piosenek: Andrzej Brzeski
Opracowanie muzyczne: Piotr Gogol
Wystąpili:
i inni
Śpiewała: Katarzyna Łaska
Lektor: Paweł Bukrewicz

</doc>
<doc id="700031" url="https://pl.wikipedia.org/wiki?curid=700031" title="A teraz... Panie i Panowie">
A teraz... Panie i Panowie



</doc>
<doc id="700034" url="https://pl.wikipedia.org/wiki?curid=700034" title="Marian Śliwiński">
Marian Śliwiński

Marian Zdzisław Śliwiński (ur. 2 lutego 1932 w Strzelcach Wielkich, zm. 28 stycznia 2009 w Warszawie) – polski lekarz kardiochirurg i polityk, minister zdrowia i opieki społecznej (1972–1980).
Życiorys.
Syn Władysława i Julii. W latach 1945–1950 uczył się w gimnazjum w Radomsku, następnie w latach 1950–1955 studiował w Akademii Medycznej w Łodzi. W latach 1952–1965 był pracownikiem naukowo-dydaktycznym w macierzystej uczelni, habilitował się, a w 1973 otrzymał tytuł profesora nadzwyczajnego nauk medycznych. Od 1962 do 1964 był dyrektorem Szpitala Klinicznego w Łodzi.
W latach 1948–1954 należał do Związku Młodzieży Polskiej, został także działaczem Polskiej Zjednoczonej Partii Robotniczej. Był I sekretarzem komitetu uczelnianego AM (1957–1964), członkiem komisji nauki Komitetu Centralnego, a także zastępcą członka (1971–1980) i członkiem (1980–1981) KC.
Od 1964 do 1970 był dyrektorem departamentu w Ministerstwie Zdrowia i Opieki Społecznej, następnie do 1972 podsekretarzem stanu. Od marca 1972 do listopada 1980 był ministrem zdrowia i opieki społecznej w rządach Piotra Jaroszewicza, Piotra Jaroszewicza i Edwarda Babiucha oraz Edwarda Babiucha i Józefa Pińkowskiego.
Od 1973 był profesorem w Instytucie Reumatologicznym (od 1967 do 1979 kierownik), a od 1980 w Instytucie Kardiologii w Aninie (Warszawa). Od 1976 był członkiem honorowym Górskiego Ochotniczego Pogotowia Ratunkowego.
Zmarł 28 stycznia 2009 i został pochowany na warszawskim Cmentarzu Komunalnym Północnym.
W 2002 otrzymał Krzyż Komandorski z Gwiazdą Orderu Odrodzenia Polski.

</doc>
<doc id="700039" url="https://pl.wikipedia.org/wiki?curid=700039" title="Hans Matheson">
Hans Matheson

Hans Matheson (ur. 7 sierpnia 1975 w Stornoway) – brytyjski aktor szkockiego pochodzenia.
Życiorys.
Wczesne lata.
Urodził się w Stornoway na Hebrydach Zewnętrznych jak starszy syn muzyka Iaina (Ado) Mathesona i terapeutki Sheeny. Dorastał wraz z młodszym bratem, z którym brał udział w koncertach folkowych i koncertach Boba Dylana. Jego dziadek był gaelickim śpiewakiem. Uczęszczał do londyńskiej Italia Conti Academy of Theatre Arts.
Kariera.
Po udziale w kilku sztukach teatralnych i serialu kryminalnym "Bill" ("The Bill", 1984), zadebiutował na dużym ekranie rolą sięgającej po narkotyki męskiej prostytutki w dramacie "Stella robi chwyt" ("Stella Does Tricks", 1996). Pojawił się potem jako Johnny Silver w pozytywnie recenzowanym przez krytykę dramacie "Mojo" (1997). Następnie podjął się roli Mariusa w adaptacji powieści Victora Hugo "Nędznicy" ("Les Misérables", 1998) Billego Augusta z udziałem Liama Neesona, Umą Thurman, Geoffreya Rusha i Claire Danes.
Następną rolą w jego dorobku była postać Luka Shanda, młodego rockmana wzmacniającego starą rockową grupę w filmie pt. "Szalona kapela" ("Still Crazy", 1998). A jego piosenka "Live For Today" przyczyniła się do nominacji ścieżki filmowej z tego filmu do nagrody Złotego Globu.
Zagrał również w uznanym niezależnym telewizyjnym brytyjskim przeboju "Tube Tales" (1999), co dało mu przepustkę do jego pierwszego komercyjnego filmu, "Prawo jest dla frajerów" ("Bodywork", 1999) i kontynuował swoje intrygujące filmowe wybory we współczesnym klasyku literatury "Cannone Inverso" ("Canone inverso – making love", 2000) jako Jeno Varga. Nauczył się grać na skrzypcach, aby wcielić się w rolę Vargo. Później zagrał Mordreda w amerykańskim filmie telewizyjnym "Mgły Avalonu" ("The Mists of Avalon", 2001), bazującym na sławnej literackiej serii fantasy.
Kontynuował karierę w norweskim filmie opartym na współczesnej powieści "Księga Diny" ("I Am Dina", 2002]). Pomimo zróżnicowanych recenzji, Matheson ponownie się wyróżnił. Następnie podjął się tytułowej roli Jurija Żywago w telewizyjnej adaptacji sławnej powieści Borisa Pasternaka "Doktor Żywago" ("Doctor Zhivago", 2002). Zagrał główną rolę Jake’a w dramacie dokumentalnym "Comfortably Numb" (2004) o życiu pacjentów mających narkotykowe przejścia; film okazał się udanym eksperymentem, w którym wzięli udział obok aktorów, również uzależnieni od narkotyków.
Swoją karierę kontynuował w niezależnych filmach, takich jak kontrowersyjny, religijny, wojenny film "Dolina cieni" ("Deathwatch", 2002), "Półmrok" (2006) obok Demi Moore, "Sherlock Holmes" (2009), "Starcie tytanów" ("Clash of the Titans", 2010) jako Ixas czy historycznym filmie sensacyjnym "" ("300: Rise of an Empire", 2014) w roli Ajschylosa.
Hans Matheson spędza czas pisząc muzykę, poezję i podróżując. Wziął udział w kilku irlandzkich folkowych festiwalach i pojawił się na debiutanckim albumie ojca. Od czasu do czasu grywa również w teatrze.

</doc>
<doc id="700046" url="https://pl.wikipedia.org/wiki?curid=700046" title="Forma">
Forma



</doc>
<doc id="700052" url="https://pl.wikipedia.org/wiki?curid=700052" title="Red Faction">
Red Faction

Red Faction – gra komputerowa z gatunku strzelanek pierwszoosobowych stworzona przez Volition. Została wydana w 2001 roku przez THQ na platformach PlayStation 2 oraz Microsoft Windows.
Fabuła.
Gracz wciela się w Parkera, górnika pracującego w marsjańskich kopalniach korporacji Ultor. Niewolnicze traktowanie oraz strach przed szerzącą się wśród robotników chorobą – Plagą – doprowadzają do wybuchu rewolucji. Przewodzi jej tajemnicza Eos, założycielka ruchu Czerwona Frakcja (tytułowe Red Faction), w szeregi którego wstępuje także Parker.
Rozgrywka.
Cechą odróżniającą "Red Faction" od innych przedstawicieli gatunku jest zastosowanie technologii Geo-Mod, pozwalającej dowolnie modyfikować otoczenie. Często zamiast szukać drogi w tunelach kopalni, gracz może za pomocą materiałów wybuchowych przebić się do innych pomieszczeń. Z rozwojem fabuły możliwości deformacji stają się jednak ograniczone, a rozgrywka coraz bardziej przypomina tą z innych gier FPS.
Wiele razy gracz napotyka pojazdy, z których może skorzystać. Ich prowadzenie – w szczególności łodzi podwodnej i myśliwca – przypomina wcześniejszą produkcję Volition, "Descent 3", bowiem nim "Red Faction" nabrało ostatecznego kształtu, było planowane jako kontynuacja "Descenta".
Odbiór.
Red Faction zyskało uznanie wśród krytyki i graczy, a jego oceny oscylowały w okolicach 78%. Wytykano mu co prawda niewykorzystany potencjał, ale oczekiwano, że sequel spełni wszelkie oczekiwania.
Kontynuacja.
"Red Faction II", wydane na platformach PC, PS2, PS3, XBox i GameCube, opowiadało niezwiązaną z pierwowzorem historię. Rozgrywkę znacznie uproszczono, zaś użycie Geo-Mod zostało bardzo ograniczone. Tytuł nie powtórzył sukcesu poprzednika i został uznany za przeciętny.

</doc>
<doc id="700059" url="https://pl.wikipedia.org/wiki?curid=700059" title="Józef Mandrysz">
Józef Mandrysz

Józef Mandrysz (ur. 11 września 1881 w Staßfurcie, zm. 4 stycznia 1944 w KL Auschwitz) – współorganizator POW Górnego Śląska w powiecie rybnickim, powstaniec, działacz plebiscytowy – w Polskim Komitecie Plebiscytowym w powiecie rybnickim.
Podczas pobytu w Westfalii, założył "Towarzystwo Gimnastyczne Sokół". W 1911 r. powrócił na Śląsk osiedlił się w Rybniku, gdzie otworzył zakład rzemieślniczy.
Z chwilą rozpoczęcia okupacji niemieckiej, ukrywał się przed poszukującymi go hitlerowcami – wpierw wyjechał do Niemiec, a następnie na Śląsk Cieszyński. Został jednak aresztowany w marcu 1941 r. i skierowany do KL Auschwitz, gdzie 17 kwietnia 1941 r. zarejestrowano go pod numerem 15091. Zginął w tym obozie 4 stycznia 1944 r.

</doc>
<doc id="700060" url="https://pl.wikipedia.org/wiki?curid=700060" title="Stolony">
Stolony



</doc>
<doc id="700063" url="https://pl.wikipedia.org/wiki?curid=700063" title="Eberhard August Wilhelm von Zimmermann">
Eberhard August Wilhelm von Zimmermann

Eberhard August Wilhelm von Zimmermann (ur. 17 sierpnia 1743, zm. 4 lipca 1815) – niemiecki geograf i zoolog. Był profesorem nauk przyrodniczych w Brunszwiku. Napisał pierwsze dzieło na temat rozprzestrzeniania się geograficznego ssaków – "Specimen Zoologiae Geographicae Quadrupedum " (1777).

</doc>
<doc id="700071" url="https://pl.wikipedia.org/wiki?curid=700071" title="To naprawdę już koniec 1995-2003">
To naprawdę już koniec 1995-2003

To naprawdę już koniec 1995-2003 – ostatni album zespołu O.N.A., na który składają się największe przeboje grupy. Wydany 24 marca 2003 roku. Na albumie znalazły się wszystkie single zespołu w albumowych wersjach. Oprócz tego znajdują się w nim: „Vete mejor es así” – „Drzwi” w wersji hiszpańskojęzycznej, „Tired” – „Zmęczona” w wersji angielskojęzycznej oraz „Rośnie we mnie gniew”, „Nie to nie” i „Mrok” – utwory nie-singlowe.
Lista utworów.
Źródło.

</doc>
<doc id="700077" url="https://pl.wikipedia.org/wiki?curid=700077" title="Zamek w Rokitnicy">
Zamek w Rokitnicy

Zamek w Rokitnicy w województwie dolnośląskim, w powiecie złotoryjskim, w gminie Złotoryja.
Gród w Rokitnicy na prawym brzegu rzeki Kaczawy powstał w pierwszych latach XIII w. z inicjatywy księcia Henryka I Brodatego, wspomina o tym dokument z 1211 roku. Pierwsze kamienne mury zaczęto wznosić w połowie XIII w. W drugiej połowie XIII w. wzniesiono murowany budynek mieszkalny od strony północnej. Z 1319 roku pochodzi informacja o kaplicy zamkowej, którą dobudowano do budynku mieszkalnego. Zamek pełnił funkcje komory celnej na trakcie Legnica–Lwówek Śląski i strzegł pobliskich terenów złotonośnych. W XV w. stał się siedzibą rycerzy - raubritterów, w wyniku czego został zdobyty i zniszczony przez mieszczan wrocławskich i świdnickich w 1451 roku. Nigdy nie został odbudowany.
Zamek w Rokitnicy zaliczany jest do najstarszych murowanych zamków w Polsce.
Do dziś przetrwały jedynie fragmenty murów obwodowych i przyziemia. Opiekę nad resztkami zabytku sprawuje oddział PTTK przy Hucie Miedzi „Legnica”. Z inicjatywy pracowników oddziału PTTK, wmurowano tablicę głoszącą:
"W hołdzie Piastom Śląskim w XXV rocznicę wyzwolenia Dolnego Śląska. W miejscu nadania praw miejskich Złotoryi – społeczeństwo gromady Rokitnica i załoga Huty Miedzi w Legnicy. Rokitnica 17 V 1970 r."

</doc>
<doc id="700078" url="https://pl.wikipedia.org/wiki?curid=700078" title="Gazela">
Gazela

Gazela ("Gazella") – rodzaj ssaka z podrodziny antylop (Antilopinae) w obrębie rodziny wołowatych (Bovidae). 
Zasięg występowania.
Gazele zamieszkują północne i wschodnie tereny Afryki, zachodnią i środkową Azję oraz część Półwyspu Indyjskiego. Zamieszkują przeważnie tereny bezleśne, stepy oraz pustynie. Żyją na wysokości do 6000 m n.p.m. Żyją w stadach, w zależności od gatunku liczących od kilku do kilkuset osobników. Przeważnie jednak stada liczą 5–10 sztuk. Największe wspólnoty międzygatunkowe obserwuje się jesienią, gdy małe stada łączą się ze sobą w celu odnalezienia nowych żerowisk.
Charakterystyka.
Budowa.
Są antylopami średniej wielkości. Długość ciała 90–126 cm, długość ogona 8–23 cm, wysokość w kłębie 50–80 cm; długość rogów samic 6–38 cm, samców 15–43 cm; masa ciała 14–40 kg (samce są większe i cięższe od samic). Mają różnorodne ubarwienie boków i grzbietu, od brązowego, poprzez popielate i szare do białego. U wielu gatunków wzdłuż boków występują dwa pasy: ciemny i biały, tuż nad biało ubarwionym brzuchem. Rogi występują zarówno u samic jak i u samców. Rogi samic są mniejsze i cieńsze. Rogi mają około 35 cm długości od nasady do czubka zaopatrzone są w zachodzące na siebie pierścieniowate zgrubienia. Kształt rogów przypomina lirę, ale może się zmieniać u różnych gatunków.
Ciąża i poród.
Samice rodzą przeważnie jedno, czasem dwa młode późną wiosną, od kwietnia do czerwca. Ciąża trwa około 6 miesięcy. Tydzień po urodzeniu młode są na tyle sprawne, że mogą biegać tak szybko jak osobnik dorosły.
Systematyka.
Podział systematyczny.
Do rodzaju należą następujące występujące w czasach współczesnych gatunki: 
Opisano również szereg gatunków wymarłych w czasach prehistorycznych:

</doc>
<doc id="700082" url="https://pl.wikipedia.org/wiki?curid=700082" title="Gazella dorcas">
Gazella dorcas



</doc>
<doc id="700084" url="https://pl.wikipedia.org/wiki?curid=700084" title="Dolina Goryczkowa">
Dolina Goryczkowa

Dolina Goryczkowa – dolina w Tatrach Zachodnich, będąca odgałęzieniem Doliny Bystrej.
Topografia.
Odgałęzia się od niej poniżej Wywierzyska Bystrej i leży na wysokości ok. 1150–1700 m n.p.m. Ma przebieg prawie dokładnie południowo-północny. Jej wschodnie zbocza tworzy północno-zachodni grzbiet Kasprowego Wierchu po Myślenickie Turnie, od zachodu ograniczona jest grzbietem Kondratowego Wierchu, opadającym z Goryczkowej Czuby. Od południa jej granicę stanowi grań główna Tatr na odcinku od Kasprowego Wierchu do Goryczkowej Czuby. Od grani tej opada krótki grzbiet Pośredniego Goryczkowego Wierchu, dzielący jej górną część na dwie doliny: Pod Zakosy i Dolinę Świńską. W najwyższych piętrach tych dolin znajdują się kotły lodowcowe: Goryczkowy Kocioł i Świński Kocioł. Dnem doliny płynie Goryczkowy Potok stanowiący prawy dopływ potoku Bystra.
Historia.
Nazwa doliny nie pochodzi, jak niektórzy uważają, od często występującej w górach rośliny goryczka, lecz od dawniej na niej istniejącej Hali Goryczkowej. Nazwa zaś tej hali, podobnie, jak w przypadku wielu innych nazw tatrzańskich pochodzi od popularnego wśród górali nazwiska Goryczka, zapewne jednego z pierwszych właścicieli hali na tej dolinie.
W przeszłości była intensywnie wypasana, stanowiła tereny pasterskie Hali Goryczkowej. Szałasy i szopy pasterskie stały na Niżniej Goryczkowej Równi. Później istniało też tutaj Schronisko w Dolinie Goryczkowej, zniszczone przez lawinę śnieżną, która w marcu 1956 r. zeszła Żlebem Marcinowskich. Przed II wojną światową dolina była też popularna wśród narciarzy.
Dolina Goryczkowa obecnie.
Po utworzeniu Tatrzańskiego Parku Narodowego zniesiono wypas. Pozostałością kilkuwiekowego pasterstwa jest wyniszczenie kosodrzewiny. Po zaprzestaniu pasterstwa kosodrzewina stopniowo odradza się, ale nadal zajmuje tylko 50% terenu w granicy swojego zasięgu. Obecnie dolina jest nadal intensywnie eksploatowana, ale inaczej – w zimie roi się tutaj od narciarzy. Znajduje się na niej bowiem jeden z najbardziej popularnych wyciągów narciarskich – Wyciąg Goryczkowy. Dolna stacja tego wyciągu znajduje się na Wyżniej Goryczkowej Równi, górna tuż pod szczytem Kasprowego Wierchu. Nie prowadzi przez nią żaden szlak turystyki pieszej, ale za to kilka nartostrad, park narodowy zezwala bowiem na uprawianie tutaj narciarstwa i turystyki zimowej.

</doc>
<doc id="700091" url="https://pl.wikipedia.org/wiki?curid=700091" title="Czyszczenie pamięci">
Czyszczenie pamięci



</doc>
<doc id="700093" url="https://pl.wikipedia.org/wiki?curid=700093" title="Dotcom">
Dotcom



</doc>
<doc id="700098" url="https://pl.wikipedia.org/wiki?curid=700098" title="Jana Płaska">
Jana Płaska

Halina Katarzyna Płaska, siostra M. Jana, urszulanka SJK (ur. 6 maja 1910 r. w Suwałkach, zm. 21 października 2006 r. w Warszawie) – autorka podręczników do nauki religii, nauczycielka religii i wychowawczyni, wieloletnia pracownica Wydziału Nauki Katolickiej Kurii Metropolitalnej Warszawskiej.
Życie i działalność.
Po otrzymaniu świadectwa dojrzałości w Gimnazjum Państwowym im. M. Konopnickiej w Suwałkach (1928 r.) Halina Płaska udała się do Łodzi, gdzie po skończeniu Diecezjalnego Kursu Katechetycznego zaczęła pracę jako nauczycielka religii w publicznych szkołach w Łodzi. W tym samym czasie rozpoczęła studia na Wolnej Wszechnicy Polskiej. W 1931 roku wstąpiła do Zgromadzenia Sióstr Urszulanek Serca Jezusa Konającego. W 1932 roku ukończyła Collegium Wydziału Humanistycznego, a w roku 1935 Wydział Pedagogiczny WWP, gdzie uzyskała magisterium z filozofii w zakresie nauk pedagogicznych (tematem jej pracy dyplomowej było: "Przyjaźń dziewcząt w wieku szkolnym").
Podczas okupacji niemieckiej prowadziła wykłady z zakresu psychologii na Rocznym Kursie Nauczycielskim, pomaturalnym, i w tajnym Liceum Pedagogicznym Sióstr Urszulanek SJK w Warszawie. Z powodu ran odniesionych jako sanitariuszka w Powstaniu Warszawskim musiała przerwać na rok swoją dotychczasową pracę. Siostra Jana organizowała bursy dla młodzieży warszawskiej w Milanówku (1945-1947), potem prowadziła je dla dziewcząt w Chylicach k. Warszawy (1947-1951). Jednocześnie na prośbę Janiny Kotarbińskiej od 1947 roku wykładała psychologię i pedagogikę na kursach katechetycznych. Kursy te początkowo odbywały się w domu Sióstr Rodziny Maryi przy ul. Hożej 53. Tam też w 1948 r. siostra Płaska spotkała przyszłego prymasa Polski, ks. bpa Stefana Wyszyńskiego, który był obecny na rozpoczęciach i zamknięciach tych kursów, a także na różnych uroczystościach i na comiesięcznych spotkaniach czynnych katechetów. Następnie kursy katechetyczne i spotkania katechetów przeniesiono z ul. Hożej do budynku Kurii, najpierw przy ul. Nowogrodzkiej 49, a następnie na Miodową 17/19. W kursach tych uczestniczyło w niektórych latach, w miesiącach wakacyjnych, około 300 uczestników z całej Polski.
W 1949 ksiądz Prymas założył w Kurii Wydział Nauki Katolickiej. Siostra Jana Płaska była członkiem tego Wydziału, a po śmierci Janiny Kotarbińskiej (1954) przejęła jej pracę jako kierowniczka studiów katechetycznych i organizatorka spotkań katechetów. Z jej inicjatywy powstał w Wydziale Nauki Katolickiej Ośrodek Katechetyczno-Metodyczny. Kiedy powstała Komisja Episkopatu do spraw Katechizacji, Ksiądz Prymas wyznaczył siostrę Janę Płaską na członka tej Komisji. Ośrodkowi Katechetycznemu zlecił napisanie nowych podręczników do nauczania religii. Już w 1958 roku został wydany, w skromnej formie, katechizm dla dzieci przygotowujących się do Pierwszej Komunii św. Następnie powstawały podręczniki dla dzieci kolejnych klas szkoły podstawowej. Ukazywały się one pod nazwiskami: Ks. E. Materski, który był głównym autorem, i s. N. Hekker (pseudonim s. Jany Płaskiej). Do podręczników dla dzieci opracowano i wydano katechezy oraz materiały pomocnicze dla nauczycieli. Siostra Jana Płaska opracowała też katechizm dla dorosłych pt. "Uwierzyć sercem" (Warszawa 1982).
Kiedy nie otrzymano pozwolenia władz państwowych na drukowanie materiałów katechetycznych, robiono to w sposób konspiracyjny, najczęściej w nocy. W związku z tym s. Jana Płaska była często wzywana na przesłuchania do SB. Wiedziano, że w Kurii jest powielacz, który ofiarował Wydziałowi Nauki Ksiądz Prymas. Siostra Jana Płaska miała dwie rozprawy sądowe - w jednej z nich skazana została na więzienie z zawieszeniem na rok. Mimo to w dalszym ciągu opracowywano materiały pomocnicze do religii i inne materiały z nią związane, także dla szkół średnich i osób dorosłych. Na comiesięcznych spotkaniach katecheci otrzymywali bezpłatnie zawsze aktualne pomoce.
Siostra Jana Płaska prowadziła Ośrodek Katechetyczno-Metodyczny do 1987 roku. Pracowała w Kurii przez 40 lat. Następnie zajęła się pracą redakcyjno-wydawniczą, troszcząc się szczególnie o zachowanie i spopularyzowanie spuścizny ks. Jerzego Popiełuszki. W latach 1984-1994 redagowała biuletyn poświęcony ks. J. Popiełuszce pt. "Bóg i Ojczyzna" (ukazało się 77 numerów). Jemu też jest poświęcona jej książka "Wspomnienia o Ks. Jerzym Popiełuszce", Warszawa 2000.
Publikacje.
Podręczniki:
Jej autorstwa są także:
Pod redakcją s. Jany Płaskiej ukazały się książki: 
Księdzu Prymasowi kard. Stefanowi Wyszyńskiemu poświęcone są opracowania pod redakcją s. Jany Płaskiej: 
Opracowała też, wspólnie z s. Teresą Janek USJK, książki: 
Odznaczenia.
Za swoją działalność patriotyczną podczas II wojny światowej siostra Jana otrzymała odznaczenia: Krzyż Walecznych za wykazaną odwagę w walce na terenie Okręgu, Krzyż Armii Krajowej, ustanowiony przez dowódcę AK gen. Bora-Komorowskiego dla upamiętnienia wysiłku Żołnierza Polski Podziemnej w latach 1939-1945, Medal Wojska. Za pracę w okresie powojennym otrzymała odznaczenia: Pro Ecclesia et Pontifice (1978), Polonia Mater Nostra Est – Społecznej Fundacji Pamięci Narodu Polskiego za szczególne zasługi w dziedzinie historii, kultury, oświaty i wychowania oraz postaw i działań patriotycznych (1997), "Zło dobrem zwyciężaj" - Pro Memoria (2000) za szerzenie pamięci o Słudze Bożym oraz wierność jego ideałom, przyznany przez Komitet Pamięci Ks. J. Popiełuszki; medal "Bóg zapłać", przyznany przez kapitułę i redakcję czasopisma "Powściągliwość i Praca" (2000) za wielką mądrość, dobroć i sprawiedliwość, za patriotyzm i troskę o zabezpieczenie spuścizny ks. J. Popiełuszki, za inicjatywy wydawnicze w ośrodku pomocy duszpasterskich przy Kurii Metropolitalnej Warszawskiej, za zaangażowanie w podziemiu i w czasie stanu wojennego.

</doc>
<doc id="700106" url="https://pl.wikipedia.org/wiki?curid=700106" title="Tête-Bêche">
Tête-Bêche

Tête-bêche ("tetbeszka") – para znaczków, z których jeden jest obrócony do góry nogami w stosunku do drugiego. Tetbeszka może być pionowa lub pozioma.
W większości przypadków tetbeszki są zamierzonym efektem. Czasami zdarza się, że są one wynikiem błędu druku lub pomyłki.

</doc>
<doc id="700110" url="https://pl.wikipedia.org/wiki?curid=700110" title="Xpath">
Xpath



</doc>
<doc id="700111" url="https://pl.wikipedia.org/wiki?curid=700111" title="Trombocytemia samoistna">
Trombocytemia samoistna



</doc>
<doc id="700113" url="https://pl.wikipedia.org/wiki?curid=700113" title="Strefa Wspólnego Dobrobytu Wielkiej Azji Wschodniej">
Strefa Wspólnego Dobrobytu Wielkiej Azji Wschodniej

 – japońskie plany utworzenia w 1940 r. z podbitych państw oraz z zajętych europejskich posiadłości w Azji Południowo-Wschodniej bloku państw będących w rzeczywistości podporządkowaną Japonii strefą okupacyjną.
Historia.
Jednym z pomysłodawców stworzenia „Strefy Wspólnego Dobrobytu Wielkiej Azji Wschodniej” był generał Hachirō Arita (1884–1965), który wówczas był ministrem spraw zagranicznych Japonii. Stworzył on ideę „Wielkiej Azji Wschodniej” (大東亜, "Dai-tō-a"). W dniu 1 sierpnia 1940 r. minister spraw zagranicznych Yōsuke Matsuoka (1880–1946) ogłosił powstanie Strefy Wspólnego Dobrobytu. Miała ona służyć Japończykom w podporządkowaniu sobie terenów bogatych w surowce, niezbędne do dalszego prowadzenia wojny na Pacyfiku.
Strefa miała obejmować Chiny, Koreę, Tajlandię, Birmę, Wietnam, Laos, Kambodżę, Malaje oraz Indonezję. Władzę w poszczególnych państwach miała sprawować Cesarska Armia Japońska albo kolaboranckie lub marionetkowe rządy. Dzięki hasłom takim jak "„Azja dla Azjatów”", podsycano antykolonialne nastroje w krajach Azji Wschodniej. Tego typu panazjatycka propaganda wmawiała, że Japończycy nie podbijają, a wyzwalają Azjatów, którzy są niewoleni przez białych kolonizatorów. Usprawiedliwiano w ten sposób zaborczą politykę Japonii.
Idea „Strefy Wspólnego Dobrobytu Wielkiej Azji Wschodniej” upadła wraz z kapitulacją Japonii.

</doc>
<doc id="700116" url="https://pl.wikipedia.org/wiki?curid=700116" title="Arkusik (filatelistyka)">
Arkusik (filatelistyka)

Arkusik – forma wydawnicza znaczków pocztowych, zawierająca do 16 znaczków identycznych lub różnych, ale nie mniej niż 5 identycznych. Często występuje z przywieszkami lub marginesami z napisami okolicznościowymi.

</doc>
<doc id="700121" url="https://pl.wikipedia.org/wiki?curid=700121" title="7 Years and 50 Days">
7 Years and 50 Days

7 Years and 50 Days – druga płyta zespołu Groove Coverage, wydana w roku 2004.

</doc>
<doc id="700122" url="https://pl.wikipedia.org/wiki?curid=700122" title="FDC">
FDC

FDC (, FDC) – koperta z naklejonym znaczkiem pocztowym, ostemplowana (zazwyczaj stemplem okolicznościowym) w pierwszy dzień obiegu znaczka. Koperta i stempel mają zazwyczaj napisy nawiązujące do pierwszego dnia obiegu znaczka.
Historia.
W Polsce.
W Polsce, jako stałe wydawnictwo, FDC pojawiły się w roku 1950.
Od grudnia 1950 roku do listopada 1956 stosowano na kopertach FDC datownik "Pierwszy Dzień Obiegu Znaczka, Premier jour, Первый день" o wymiarze 31x21 mm. 
Od końca 1954 roku pojawił się na kopertach FDC po raz pierwszy, odcisk stempelka pocztowego, przedstawiającego rysunek posłańca pocztowego (konno, trzymającego w dłoni trąbkę pocztową) i napis u góry "PIERWSZY DZIEŃ" o wymiarze: 31,5 mm x 24 mm. Stempelek był używany do lutego 1957 roku.
Od 1954 roku zaczęto wydawać koperty FDC z odpowiednim rysunkiem, po lewej stronie, nawiązującym tematycznie do umieszczonego na nim znaczka. Także od tego roku (16 października nr. S-092) stosowany jest dla całego nakładu indywidualny okolicznościowy datownik odpowiadający tematowi znaczka (z małymi wyjątkami).
Od koperty S-134 w rok 1957 pojawił się na nich napis "Pierwszy Dzień Obiegu - F.D.C.", a w 1963 roku od S-274 dodano także do koperty napis "P.P.F. Ruch" – w latach 1954–1972 koperty FDC wydawane były w Polsce przez Państwowe Przedsiębiorstwo Filatelistyczne PPF "Ruch".
Filatelistyczna wartość FDC wzrasta, gdy koperta była użyta w prawdziwym obiegu pocztowym. Początkowo polskie koperty FDC miały rozmiar 155×102 mm, obecnie 160×116 mm.

</doc>
<doc id="700124" url="https://pl.wikipedia.org/wiki?curid=700124" title="Predom">
Predom

„Predom” (właściwie Zjednoczenie Przemysłu Precyzyjnego „Predom”, następnie Zrzeszenie Przedsiębiorstw Przemysłu Wyrobów Powszechnego Użytku „Predom”) – byłe zjednoczenia w okresie PRL (1974–1989).
Koordynowana przez zjednoczenie branża, podbranża bądź grupa wyrobów:
Wszystkie zakłady zjednoczenia miały piony S, związane z produkcją zbrojeniową w zakresie broni lekkiej (naboje, pociski, pistolety, karabiny maszynowe oraz granaty).
W skład zjednoczenia wchodziły m.in. następujące przedsiębiorstwa:
Większość z nich funkcjonuje obecnie. Istnieje również przedsiębiorstwo handlowe o nazwie Predom, firma Predom-Projekt (obecnie Przedsiębiorstwo Konsultingowo-Inżynieryjne PREDOM), a także ośrodki badawczo-rozwojowe (Ośrodek Badawczo-Rozwojowy "PREDOM-OBR" w Warszawie, Ośrodek Badawczo-Rozwojowy Środków Organizacyjno-Technicznych "PREDOM-PREBOT" w Radomiu) oraz internetowy sklep „PREDOM”.

</doc>
<doc id="700126" url="https://pl.wikipedia.org/wiki?curid=700126" title="Wektor ekspresyjny">
Wektor ekspresyjny

Wektor ekspresyjny – wektor genetyczny zawierający wszystkie elementy typowe dla wektora klonującego, a ponadto silny promotor pozwalający na wydajną produkcję białka kodowanego przez transgen w transformowanych komórkach.
Sam promotor wpływa bezpośrednio na ilość mRNA, a pośrednio także na intensywność wytwarzania białka; wydajność translacji można dodatkowo podwyższyć, wyposażając wektor ekspresyjny w sekwencję Shine-Dalgarno. Wektor ekspresyjny ułatwia sprawdzenie właściwości i funkcji białka kodowanego przez badany DNA.
Jako wektory ekspresyjne bywają wykorzystywane plazmidy i wirusy, między innymi bakulowirusy.

</doc>
<doc id="700129" url="https://pl.wikipedia.org/wiki?curid=700129" title="Próba znaczka">
Próba znaczka

Próba znaczka – odbitka wykonana z pojedynczej kliszy lub pełnej formy drukarskiej.
Próby drukowane są w różnych barwach i stanie wykończenia, na kilku rodzajach papieru. Próby są wytwarzane dla ustalenia końcowego rysunku znaczka, jego barwy, sposobu oddzielenia, kontroli poszczególnych faz produkcji.

</doc>
<doc id="700142" url="https://pl.wikipedia.org/wiki?curid=700142" title="Dodruk">
Dodruk

Dodruk – zwiększenie nakładu publikacji przez dodatkowe drukowanie egzemplarzy z zatrzymanych form drukowych (matryc, składu) w ramach jednego wydania.
W filatelistyce termin ten odnosi się do dodatkowego druku znaczków lub całostek pocztowych. W tym wypadku dodruk może też przyjąć formę naniesienia dodatkowego tekstu (maszynowo lub ręcznie) na całostce pocztowej poza znakiem opłaty. Taki dodruk nie jest związany z pierwotnym przeznaczeniem całostki.

</doc>
<doc id="700144" url="https://pl.wikipedia.org/wiki?curid=700144" title="Neotragini">
Neotragini

Neotragini – monotypowe plemię ssaków z podrodziny antylop (Antilopinae) w obrębie rodziny wołowatych (Bovidae). 
Zasięg występowania.
Plemię obejmuje gatunki występujące w gęstych lasach w Afryce.
Morfologia.
Długość ciała 38–66 cm, długość ogona 5–13 cm, wysokość w kłębie 24–38 cm; długość rogów 2,5–12,7 cm; masa ciała 2–10 kg. 
Systematyka.
Podział systematyczny.
Do plemienia należy jeden rodzaj antylopka ("Neotragus") z następującymi gatunkami:

</doc>
<doc id="700156" url="https://pl.wikipedia.org/wiki?curid=700156" title="Bender">
Bender



</doc>
<doc id="700159" url="https://pl.wikipedia.org/wiki?curid=700159" title="Blok (filatelistyka)">
Blok (filatelistyka)

Blok (blok okolicznościowy) – forma wydawnicza znaczków pocztowych, zawierająca jeden lub więcej znaczków, ale nie więcej niż cztery jednakowe, niekiedy z przywieszkami. Przynajmniej z dwóch stron obramowany jest marginesami.
Znaczki z bloku mogą być wyjęte i użyte pojedynczo do uiszczenia opłaty pocztowej.

</doc>
<doc id="700174" url="https://pl.wikipedia.org/wiki?curid=700174" title="Wasyl Wyszywany">
Wasyl Wyszywany



</doc>
<doc id="700176" url="https://pl.wikipedia.org/wiki?curid=700176" title="Czarci Ostrów">
Czarci Ostrów

Czarci Ostrów (niem. "Teufels Werder") – jedna z ośmiu wysp na jeziorze Śniardwy, wznosi się 12 m ponad wodami jeziora. Położona w odległości około 7 km od śluzy w Karwiku na Kanale Jeglińskim i niespełna 1,5 km od zachodniego brzegu jeziora, gdzie zaczyna się kompleks Puszczy Piskiej. Wyspa zbudowana jest z gliny, piasków, żwiru i głazów granitowych jej długość to około 350 m, a szerokość 200 m. 
Wyspa przykuła swą uwagę jako miejsce strategiczne w 1784 roku. Fryderyk II Wielki wydał wówczas polecenie zaadaptowania wyspy pod ufortyfikowane magazyny, nazwane "Lyck Fort" (wcześniej istniały tu kurhany Galindów z urnami całopalnymi). Wygląd wyspy zmienił się znacznie, uformowano ziemię w strome nasypy, w sześciu miejscach urządzono szańce pod armaty, a całość dodatkowo otoczono wałem. W centralnej części wybudowano duże piętrowe spichlerze. Jeden był przeznaczony na mąkę, natomiast drugi na inne głównie spożywcze produkty. Obok stanęły koszary i mniejszy budynek dla oficerów. Przy nich znajdowała się prymitywna latryna. Po drugiej stronie leżała spora piekarnia, a obok niej mała pralnia. Na południowo-zachodnim krańcu istniał mały port. Powyżej niego znajdował się ogródek warzywny na potrzeby załogi. Na północnym skraju mieścił się niewielki magazynek ppoż., a za nim malutkie laboratorium prochowe. W dole, nad wodą dla bezpieczeństwa stał arsenał prochowy .
Kiedy w 1843 roku zapadła decyzja o budowie twierdzy Boyen w Giżycku Fort Lyck poszedł w zapomnienie. Magazyny rozebrano i przeniesiono na teren nowo powstającej twierdzy. Pozostałe konstrukcje powoli podupadły i uległy totalnej degradacji. Po budynkach zachowały się tylko ślady fundamentów.
Około 100 m od wyspy znajduje się Wyspa Pajęcza.
Na wyspie rozgrywa się ważny epizod powieści "Zatoka Żarłocznego Szczupaka" autorstwa Eugeniusza Paukszty z 1957. Wyspa pojawia się także w książkach Zbigniewa Nienackiego: "Pan Samochodzik i Winnetou" (1976) oraz "Pan Samochodzik i Niewidzialni" z (1977)

</doc>
<doc id="700179" url="https://pl.wikipedia.org/wiki?curid=700179" title="Citalopram">
Citalopram

Citalopram (łac. "Citalopramum") – lek przeciwdepresyjny z grupy selektywnych inhibitorów wychwytu zwrotnego serotoniny (SSRI). Wprowadzony do światowego lecznictwa w 1989 roku przez duńską firmę farmaceutyczną "H. Lundbeck" pod nazwą handlową "Cipramil", w postaci bromowodorku. Stosowany w leczeniu depresji – zwłaszcza w fazie początkowej i w leczeniu podtrzymującym. Jest jednym z najbardziej selektywnych leków z tej grupy. Działanie farmakologiczne preparatu ujawnia się z opóźnieniem.
Objawy niepożądane są różne, ale zazwyczaj jest ich niewiele i ustępują w trakcie kontynuacji leczenia. Może wystąpić potliwość, drżenie rąk i mdłości, które nie zawsze przechodzą. Lek ten reguluje rytm snu i czuwania – poprawia sen, jednak z początku może powodować lekką bezsenność. Może powodować wystąpienie PSSD. 
W 2013 drugi najpopularniejszy antydepresant (pod pierwszą nazwą handlową "Celexa", za sertraliną pod pierwszą nazwą handlową "Zoloft") i trzecie najpopularniejsze lekarstwo psychiatryczne (za alprazolamem pod pierwszą nazwą handlową "Xanax") na amerykańskim rynku, gdzie wypisano 39 milionów recept).
Właściwości farmakodynamiczne.
Podczas długotrwałego leczenia nie występuje tolerancja na działanie cytalopramu hamujące wychwyt 5-HT. Działanie przeciwdepresyjne jest prawdopodobnie spowodowane swoistym hamowaniem wychwytu serotoniny w neuronach mózgu. Cytalopram prawie nie wpływa na neuronalny wychwyt noradrenaliny, dopaminy i kwasu gamma-aminomasłowego. Nie wykazuje lub wykazuje bardzo słabe powinowactwo do receptorów cholinergicznych, histaminergicznych oraz różnych receptorów adrenergicznych, serotoninergicznych i dopaminergicznych. Cytalopram jest dwupierścieniową pochodną izobenzofuranu, która pod względem budowy chemicznej różni się od trój- lub czteropierścieniowych leków przeciwdepresyjnych. Główne metabolity cytalopramu są również, chociaż w mniejszym stopniu, selektywnymi inhibitorami wychwytu zwrotnego serotoniny.

</doc>
<doc id="700181" url="https://pl.wikipedia.org/wiki?curid=700181" title="Air Command and Control System (ACCS)">
Air Command and Control System (ACCS)

Air Command and Control System (ACCS) – tworzony dla potrzeb państw-członków NATO system obrony powietrznej szczebla taktycznego. Planuje się budowę systemów stacjonarnych i mobilnych. Planowany termin oddania systemu do użytku to 2010-2012 r. Realizację systemu z ramienia NATO nadzoruje agencja NACMA (NATO ACCS Management Agency) ulokowana przy Kwaterze Głównej NATO w Brukseli. Od 1999 roku Polska uczestniczy w tym programie, planując zainstalowanie 2 stacjonarnych stanowisk dowodzenia szczebla taktycznego. Pierwsze z tych stanowisk ma być oddane do operacyjnego wykorzystania w 2010 roku, drugie około 2012 roku, o ile znajdą się fundusze na jego implementację. Stanowiska te będą stanowiły trzon systemu obrony powietrznej Polski po roku 2014. Od 1 lipca 2012 agencja NACMA została włączona do agencji NCIA. Opóźnienia w tworzeniu i testowaniu oprogramowania systemu ACCS spowodowały, że do chwili obecnej tj. sierpnia 2014 nie działa żadne stanowisko dowodzenia w Polsce. Ponadto, nie planuje się obecnie tworzenia drugiego stanowiska szczebla taktycznego w Polsce,

</doc>
<doc id="700183" url="https://pl.wikipedia.org/wiki?curid=700183" title="Czynnik V Leiden">
Czynnik V Leiden

Czynnik V Leiden – zmutowany ludzki czynnik V układu krzepnięcia, będący jedną z głównych wrodzonych przyczyn zwiększonego ryzyka zmian zakrzepowo-zatorowych w organizmie. Nazwa pochodzi od miasta Leiden w Holandii, gdzie został w 1994 roku po raz pierwszy zidentyfikowany przez prof. R. Bertina i współpracowników.
Epidemiologia.
Częstość występowania w populacji zmutowanego czynnika V oceniana jest na około 16,3% (w Polsce stwierdzono go u ok. 5% populacji). Występuje u około 20% pacjentów z zakrzepicą żył głębokich przed 45. rokiem życia. Jest najczęstszą przyczyną dziedzicznej trombofilii.
Genetyka.
Mutacja czynnika V polega na zastąpieniu argininy przez glutaminę w pozycji 506 łańcucha ciężkiego. Mutacja jest dziedziczona autosomalnie dominująco.
Patofizjologia.
Zmutowany czynnik V w chwili aktywacji przez trombinę staje się niewrażliwy na proteolityczne działanie białka C upośledzając w ten sposób hemostazę i powodując zwiększenie ryzyka powstania zmian zakrzepowo-zatorowych w organizmie.

</doc>
<doc id="700191" url="https://pl.wikipedia.org/wiki?curid=700191" title="Dąbroszyn (stacja kolejowa)">
Dąbroszyn (stacja kolejowa)

Dąbroszyn (niem. "Tamsel" stacja kolejowa w Dąbroszynie, w województwie lubuskim, w Polsce.
W roku 2017 stacja obsługiwała 50–99 pasażerów na dobę.
Stacja powstała w latach 50. XIX wieku wraz z linią Pruskiej Kolei Wschodniej. Pierwotny, skromny budynek dworcowy zaprojektował inż. Eduard Römer. Ulokowanie stacji w niedużej odległości od Kostrzyna świadczyło o wielkości majątku hrabiów von Schwerin, a także było wyrazem wdzięczności dla rodziny, która pod budowę kolei uszczupliła swój park przypałacowy

</doc>
<doc id="700192" url="https://pl.wikipedia.org/wiki?curid=700192" title="USS Antietam">
USS Antietam

Okręty US Navy o nazwie USS "Antietam", pochodzącej od bitwy nad Antietam, która została stoczona w trakcie wojny secesyjnej:

</doc>
<doc id="700198" url="https://pl.wikipedia.org/wiki?curid=700198" title="Dziurkowanie">
Dziurkowanie

Dziurkowanie – opatrzenie znaczków i całostek (na znaku opłaty) dziurkami – jedną lub wieloma – układającymi się w inicjały, napisy, znaki lub symbole.
Dziurkowanie ma charakter jednoznaczny z:

</doc>
<doc id="700203" url="https://pl.wikipedia.org/wiki?curid=700203" title="Małpka">
Małpka



</doc>
<doc id="700204" url="https://pl.wikipedia.org/wiki?curid=700204" title="Sprzęg SA-3">
Sprzęg SA-3

Sprzęg SA-3 (ros. "Автосцепка СА-3", skrót od "Советская автосцепка, 3-й вариант" – "sowietskaja awtoscepka 3 wariant") – kolejowy sprzęg samoczynny skonstruowany w 1932 w ZSRR. Ze względu na swój kształt potocznie nazywany jest "pięścią Breżniewa". Należy do rodziny sprzęgów niesztywnych, tj. po sprzęgnięciu głowice mają możliwość pionowego ruchu względem siebie.
Historia.
Sprzęg został opracowany w 1932 w ZSRR na bazie amerykańskiego sprzęgu Willisona z 1916. Proces wprowadzania sprzęgu do użycia w ZSRR rozpoczęto w 1935, a ukończono w 1957. 
Rozwiązanie to jest stosowane przez Koleje Rosyjskie i w innych państwach byłego ZSRR oraz w Mongolii. W Polsce stosuje się go na Linii Hutniczej Szerokotorowej oraz w lokomotywach pracujących na granicach z Rosją, Ukrainą i Białorusią – pierwotnie były to parowozy serii Ty43, Ty42 i Ty23, w latach 70. zastąpiły je spalinowozy serii ST44 i SM48.
Zasada działania.
Sprzęg SA-3 jest sprzęgiem samoczynnym – w chwili zderzenia się z drugim takim sprzęgiem następuje automatyczne połączenie, bez dodatkowych czynności manualnych. Rozłączenie sprzęgów następuje przez odpowiednie ustawienie dźwigni. Zderzaki boczne nie są wymagane, jednak wagony pasażerskie są w nie wyposażone – zderzaki zapewniają wstępne napięcie sprzęgu, co polepsza komfort podróży – ogranicza szarpnięcia.
Zaletami sprzęgu SA-3 jest przede wszystkim większa – w porównaniu ze sprzęgiem śrubowym – wytrzymałość oraz zwiększone bezpieczeństwo i ułatwienia podczas czynności manewrowych. Wadą – brak łączenia przewodów pneumatycznych i elektrycznych.
Aby połączyć wagony o różnych sprzęgach, używa się specjalnych wagonów pośrednich, mających zabudowany z jednej strony sprzęg śrubowy, a z drugiej samoczynny. Istnieją także rozwiązania z zabudowaniem elementów sprzęgu śrubowego na SA-3.

</doc>
<doc id="700205" url="https://pl.wikipedia.org/wiki?curid=700205" title="Fisher Air Polska">
Fisher Air Polska



</doc>
<doc id="700210" url="https://pl.wikipedia.org/wiki?curid=700210" title="Stowarzyszenie Miłośników Jarosławia">
Stowarzyszenie Miłośników Jarosławia

Stowarzyszenie Miłośników Jarosławia – założone w Jarosławiu stowarzyszenie grupujące osoby zainteresowane historią i rozwojem miasta.
Historia.
Stowarzyszenie powstało 28 lutego 1934 roku z inicjatywy sekretarza Jana Harlendera. W 1934 roku nosiło nazwę „Towarzystwo dla upiększania miasta Jarosławia”. W 1935 roku stowarzyszenie przyjęło status i wybrano pierwszy zarząd. 29 września 1945 roku zmieniono nazwę „Stowarzyszenie Miłośników Starego Jarosławia” na „Stowarzyszenie Miłośników Jarosławia”. W latach 1947–1958 działalność stowarzyszenia z powodu sytuacji politycznej w Polsce, była czasowo zawieszona. Siedziba stowarzyszenia mieści się w Kamienicy królowej Marysieńki przy Rynku 11. W 1999 roku stowarzyszenie otrzymało honorową nagrodę burmistrza za całokształt działalności w dziedzinie kultury.
We władzach stowarzyszenia zasiadali m.in.: Jan Harlender, Władysław Lutecki i Leszek Smoczkiewicz.

</doc>
<doc id="700211" url="https://pl.wikipedia.org/wiki?curid=700211" title="USS Anzio">
USS Anzio

Okręty US Navy o nazwie USS "Anzio", pochodzącej od miejsca desantu wojsk alianckich podczas Operacji Shingle:

</doc>
<doc id="700216" url="https://pl.wikipedia.org/wiki?curid=700216" title="Tetraktys">
Tetraktys

Tetraktys – figura trójkątna ułożona z dziesięciu punktów rozmieszczonych w strukturze piramidy o boku 
4 punktów, opisywana w tekstach Pitagorystów lub nawet Pitagorejczyków. Według Porfiriusza miałaby mieć
znaczenie kultowe i być stosowana w czasie przysięgi Pitagorejczyków: 
&lt;poem&gt;
Przysięgam na tego, który naszym duszom dał tetraktys,
Mający w sobie korzenie i źródło wiecznej natury.
&lt;/poem&gt;
Symbolika Tetraktysu może być taka, jak liczby 10, uznawanej wówczas za doskonałą, a każda inna jest raczej nadawana tej figurze przez współczesnych.

</doc>
<doc id="700219" url="https://pl.wikipedia.org/wiki?curid=700219" title="Andrzej Rafałowicz">
Andrzej Rafałowicz

Andrzej Rafałowicz (Jędrzej Rafałowicz) (ur. 1736, zm. 27 maja 1823) – kupiec, bankier, ławnik, rajca i prezydent Warszawy, członek Kompanii Manufaktur Uprzywilejowanej w 1769 roku.
Życiorys.
Pochodził z rodziny ormiańskiej Był zamożnym kupcem, który posiadał kilka nieruchomości w Warszawie.
Andrzej Rafałowicz brał udział w ruchu politycznym mieszczan. Od 21 marca 1793 do 17 kwietnia 1794 i ponownie od 20 listopada 1794 do 25 lipca 1796 był prezydentem Warszawy (za drugim razem współrządził razem z Józefem Michałem Łukasiewiczem).
Przypisy.
Źródło: Encyklopedia Warszawy z 1994

</doc>
<doc id="700224" url="https://pl.wikipedia.org/wiki?curid=700224" title="Gramatik">
Gramatik



</doc>
<doc id="700228" url="https://pl.wikipedia.org/wiki?curid=700228" title="Józef Michał Łukasiewicz">
Józef Michał Łukasiewicz

Józef Michał Łukasiewicz, także Łukaszewicz (żył w XVIII wieku) – kupiec, rajca, prezydent Warszawy, członek Zgromadzenia Przyjaciół Konstytucji Rządowej.
Życiorys.
Pochodził z rodziny ormiańskiej. Był zamożnym kupcem i posiadał kamienicę przy Rynku Starego Miasta.
Należał do bliskich współpracowników prezydenta Jana Dekerta. Od 1791 do 13 kwietnia 1792 był prezydentem Starej Warszawy (jej ostatnim prezydentem). Następnie, od kwietnia 1792, był wiceprezydentem Warszawy. W okresie od 30 sierpnia 1792 do 21 marca 1793 sprawował urząd prezydenta miasta. 20 listopada 1794 komendant Warszawy generał Fiodor Fiodorowicz Buxhövden mianował go jednym z dwóch prezydentów Warszawy (wraz z Andrzejem Rafałowiczem). Był nim do 25 lipca 1796.

</doc>
<doc id="700230" url="https://pl.wikipedia.org/wiki?curid=700230" title="Airi Suzuki">
Airi Suzuki

 — japońska skrzypaczka, zdobywczyni II nagrody na XIII Międzynarodowym Konkursie Skrzypcowym im. Henryka Wieniawskiego w Poznaniu w 2006.
Ukończyła "Tōhō Gakuen School of Music" w Tokio. Później studiowała w "Hochschule für Musik, Teather und Medien Hannover" (HMTMH) w Hanowerze, w klasie skrzypiec prof. Krzysztofa Węgrzyna.
W 2012 została laureatką 5. nagrody na Międzynarodowym Konkursie Skrzypcowym im. Josepha Joachima w Hanowerze.

</doc>
<doc id="700232" url="https://pl.wikipedia.org/wiki?curid=700232" title="Nokia 1110">
Nokia 1110

Nokia 1110 – tani telefon komórkowy firmy Nokia. Wersja 1110 została wprowadzona na rynek w 2005, a 1110i na początku 2006. Obie wersje przeznaczone są dla użytkowników niemających wcześniej styczności z telefonem komórkowym. Głównym celem producenta były rynki krajów rozwijających się.
Telefon został zastąpiony przez Nokię 1200.

</doc>
<doc id="700234" url="https://pl.wikipedia.org/wiki?curid=700234" title="Mielofibroza">
Mielofibroza

Mielofibroza (osteomieloskleroza, osteomielofibroza, przewlekła mielofibroza, ) – jedna z chorób zaliczanych do zespołów mieloproliferacyjnych charakteryzująca się aplazją szpiku kostnego, jego włóknieniem i następowym tworzeniem pozaszpikowych ognisk hematopoetycznych.
Epidemiologia.
Częstość zachorowań szacuje się na 0,5:100 000/rok. Średni wiek chorego w chwili rozpoznania to 60 lat.
Objawy i przebieg.
Triada objawów:
Poza tym:
Powikłania:
Przebieg choroby jest przewlekły, zaczynający się niekiedy fazą policytemiczną, potem obraz choroby może przypominać przewlekłą białaczkę granulocytową. Później może się rozwinąć niedokrwistość aplastyczna. Najczęściej w końcowym stadium choroby występuje rzut blastyczny przewlekłej białaczki granulocytowej.
Rokowanie.
Średni czas przeżycia wynosi 5 lat.

</doc>
<doc id="700235" url="https://pl.wikipedia.org/wiki?curid=700235" title="Osteomieloskleroza">
Osteomieloskleroza



</doc>
<doc id="700236" url="https://pl.wikipedia.org/wiki?curid=700236" title="Osteomielofibroza">
Osteomielofibroza



</doc>
<doc id="700237" url="https://pl.wikipedia.org/wiki?curid=700237" title="Przewlekła mielofibroza">
Przewlekła mielofibroza



</doc>
<doc id="700243" url="https://pl.wikipedia.org/wiki?curid=700243" title="Bitwa pod Albuerą">
Bitwa pod Albuerą

Bitwa pod Albuerą (Albuherą) – starcie zbrojne w trakcie wojny na Półwyspie Iberyjskim w okresie wojen napoleońskich. Bitwa miała miejsce 16 maja 1811 roku pomiędzy wojskami brytyjsko-hiszpańsko-portugalskimi a francusko-polskimi niedaleko wioski Albuera znajdującej się 12 mil na południe od Badajoz w Hiszpanii. Wynik bitwy jest do dzisiejszego dnia kwestią sporną, gdyż brytyjscy historycy sugerują, iż jej konsekwencją było powstrzymanie planów wojennych marszałka Soulta na zasadzie określania zwycięzców poprzez skutek bitwy np. bitwa jutlandzka. Pogląd ten jest podważany, gdyż faktycznie zakończyła się ona taktycznym remisem, a jeżeli można zakwalifikować ją do zwycięskich kampanii koalicji, śmiało można by ją określić mianem pyrrusowego zwycięstwa. Sama bitwa była bardzo krwawa, polscy Lansjerzy Nadwiślańscy rozbili całą brytyjską brygadę, gdy Hiszpanie odparli jeden z najbardziej zmasowanych ataków francuskiej piechoty podczas całej wojny na Półwyspie Iberyjskim.
Przyczyny.
Bezpośrednią przyczyną bitwy było oblężenie wojsk francuskich w fortecy Badajoz rozpoczęte 8 maja 1811 roku. Marszałek Soult maszerował z 24 000 żołnierzy na pomoc oblężonym. Zależało mu również na jak najszybszej konfrontacji, gdyż nie chciał dopuścić do połączenia korpusu brytyjsko-portugalskiego z hiszpańskim, co już się stało, lecz nie mógł o tym wiedzieć (prawdopodobnie gdyby wiedział, nigdy nie doszłoby do tej bitwy, gdyż wycofałby się i wrócił z większą siłą militarną – tak też zrobił, ale dopiero po nierozstrzygniętej bitwie).
Przed bitwą.
Siły Beresforda odstąpiły od oblężenia Badajoz i przesunęły się na południe, aby stawić czoła nadchodzącej armii Soulta. 15 maja 1811 Beresford z 35 000 żołnierzy brytyjsko-hiszpańsko-portugalskich osiągnął wioskę Albuera. Polem bitwy miała być linia niskich wzgórz przetaczających się wzdłuż bystrego strumienia na wprost łagodnego stoku zajętego przez plantację oliwek. Na zachód od wzgórz znajdowała się rozległa równina. Beresford rozmieścił swoje siły na niewielkich wzgórzach równolegle do rzeki Albuera. Piechota i artyleria zajęły pozycję wychodzącą na Albuerę. Sama wioska była zajęta przez Królewski Legion Niemiecki (King’s German Legion). Armia koalicji była rozmieszczona na silnie obronnej pozycji na bezdrzewnych polach na południe od Albuery. Lewe skrzydło – dywizja portugalska Hamiltona i większość portugalskiej kawalerii położona była na północ od drogi do Badajoz. Centrum stanowiły dywizje Cole’a i Stewarta wspierane przez lekką brygadę kawalerii Altena z ok. 1000 żołnierzy. Południowa flanka była złożona z czterech hiszpańskich dywizji piechoty (ok. 12 000 żołnierzy) wspieranych przez następną formację kawalerii i kilkanaście armat. Strumień był przekraczalny w kilku miejscach. Francusko-polskie wojska marszałka Soulta liczące po połączeniu się z korpusem Girarda około 25 000 żołnierzy, przybyły z południowego wschodu i rankiem 16 maja 1811 roku zaczęły pojawiać się w formacji patrząc na wprost w kierunku zachodnim.
Skład wojsk.
Siły francusko-polskie marszałka Soulta składały się z:
Dowódca: marszałek Soult, książę Dalmacji
Kawaleria: dowodzona przez generała hr. de Latour-Maubourga
Piechota:
Artyleria dowodzona przez generała Ruty'ego: 48 dział.
Siły brytyjsko-hiszpańsko-portugalskie składały się z:
Dowódca: marszałek William Carr Beresford
a) korpus angielsko-portugalski:
Kawaleria: dowodzona przez generała majora Lumleya.
Piechota:
Niezależne brygady:
Artyleria: dowodzona przez majora Dicksona: oddział Lefebre'a z królewskiej artylerii konnej, bateria Hawkera, bateria Cleeve'a i Brauna z Legionu Niemieckiego, baterie Brauna i Arriga, artyleria portugalska.
b) Korpus Hiszpański:
Dowódca: kapitan generał Joachim Blake
Kawaleria:
Piechota:
Artyleria: dowodzona przez pułkownika de Mirandę: 2 baterie.
Bitwa.
Atak na Albuerę.
Soult chciał odwrócić uwagę Beresforda od prawego skrzydła jego armii, gdzie przez lasek planował wykonać główne uderzenie. W tym celu rozkazał uderzyć na wioskę Albuerę, gdzie w krótkim czasie brygada piechoty dowodzona przez generała Godina wyparła brygadę Królewskiego Legionu Niemieckiego (KGL) pod dowództwem generała Altena. Po czym przekroczyła rzekę przez most, ale doznała ciężkich strat od ostrzału portugalskiej artylerii, która była rozlokowana niedaleko od wioski zajętej przez Niemców.
Atak francuskiej piechoty.
Beresford dostrzegł manewr oskrzydlający Soulta i próbował przeformować swoje siły. Hiszpański korpus (na który miał pójść atak z flanki) dostał rozkaz ustawienia się czołem na południe. 2. dywizja pod dowództwem generała Stewarta za Albuerą została zastąpiona przez portugalską dywizję i przesunięta na południe, aby rozciągnąć prawą flankę na zachód dotychczas niestrzeżoną za Hiszpanami. 4 Dywizja pod dowództwem generała Cole’a pozostawała w rezerwie. Jednak Blake dowodząc Hiszpanami odmówił przesunięcia swoich oddziałów, ponieważ był pewny, że główny atak nadejdzie od strony Albuery. Kiedy francuski V Korpus pod dowództwem generała Girarda rozpoczął atak na trzy hiszpańskie dywizje pod dowództwem generałów Zayasa, Lardizabala i Ballasterosa, tylko oddziały Zayasa były ustawione frontem do nacierających (z jego własnej inicjatywy). Flanki V Korpusu były osłaniane przez artylerię konną. Na jego lewej flance zajęła pozycję Dywizja Francuskich Dragonów pod dowództwem generała Latoura Mauborga, a na swojej prawej flance miał dywizję piechoty generała Werlégo.
Zniszczenie Brygady Colborne'a.
Hiszpańscy żołnierze Zayasa walczyli dobrze i 2 Dywizja generała Stewarda razem z baterią z KGL była w drodze, aby ich wesprzeć. Brygada Colborne'a posuwała się w linii na lewą flankę francuskiej kolumny piechoty. Francuzi byli rozbici i Steward rozkazał nacierać. Jednak w tym momencie zaczęło mocno padać, co zredukowało widzialność i sprawiło, że strzały z karabinów stały się bardzo trudne. Brytyjska piechota była ustawiona w linie z bardzo małą, jeżeli nie żadną siłą ognia i nieświadoma, że francuska kawaleria, która wykonała szersze oskrzydlenie, znajdowała się na ich prawej flance i za nimi.
W tym momencie generał Latour Maubourg wysłał przeciw nim Regiment Ułanów i 10 Regiment Huzarów. Trzy brytyjskie regimenty 3, 2/48 i 66, które zostały uderzone z flanki i od tyłu zostały prawie całkowicie zniszczone (3 Regiment 85% zabitych, 2/48 Regiment 75% zabitych i 66 Regiment 62% zabitych). 31 Regiment Piechoty Brytyjskiej zdołał w ostatniej chwili sformować czworobok, aby uniknąć zniszczenia przez francusko-polską kawalerię. Ułani zdobyli pięć regimentowych sztandarów i pięć dział z baterii KGL, a huzarzy francuscy jeden sztandar. Tymczasem piechota zaatakowała 31 Regiment, ale została odparta. Następnie ułani zaatakowali Brygadę Hiszpańską dowodzoną przez generała d'Espanię i sztab Beresforda, który osobiście musiał odeprzeć atak polskiego ułana (patrz obraz na początku). Niektórzy hiszpańscy żołnierze w większości z dywizji Ballesterosa i Lardizabala uciekli, ponieważ pojedyncze grupy ułanów przedarły się na ich tyły szerząc tam śmierć. Ta część bitwy zakończyła się nieskutecznym atakiem na ułanów Regimentów Dragonów Hiszpańskiego (uciekli przed walką) i 4 Brytyjskiego ze stratą 27 żołnierzy.
Atak francuski się załamuje.
Francuski atak skierował się następnie na brygadę Houghtona (29, 1/48, 57 Regimenty Piechoty) z 2 Dywizji, która utrzymała swoją pozycję mimo ciężkich strat. Pułkownik Inglis z 57 Regimentu upadł ciężko ranny, lecz mimo to nie dał się zabrać z pierwszej linii i ciągle wołał do swoich ludzi „die hard” [Zgińcie „Twardo” (walcząc do końca)]. Do tego momentu bitwa przebiegała po myśli Soulta, jednakże był już on świadom tego, że Korpus Hiszpański Blake’a jest połączony z Korpusem Beresforda, dlatego obawiał się użyć swoich ostatnich rezerw, aby zapewnić sobie zwycięstwo.
Tymczasem Latour-Maubourg rozkazał Polakom zaatakować jeszcze raz przeciw dywizji Cole’a. Uderzając zmiażdżyli kompanie fizylierów znajdujące się na skrzydłach i wprowadzili zamęt wśród pozostałych, następnie zaatakowali cztery bataliony portugalskiej piechoty, gdzie powitał ich ciągły ostrzał z karabinów. Zostali odparci, chociaż pojedynczy ułani docierali do czworoboków brytyjsko-portugalskiej piechoty i zaznaczyli tam swoją obecność swoimi lancami, zanim pośpiesznie zaczęli się wycofywać z powodu silnego ostrzału karabinowego. W końcu kawaleria francuska zaczęła wkraczać do boju, lecz decyzja zapadła zbyt późno, gdyż linie brytyjskie zdążyły się ponownie zreorganizować i francuscy dragoni zostali odparci.
Lansjerzy zebrali swoje trofea i jeńców i zabrali ich na tyły, kiedy mijali rozbitą francuską piechotę zaczęli krzyczeć „Towarzysze, Nie poddawajcie się! Vive l'Empereur! Vive l'Empereur!”. Triumfalnie pokazywali zdobyte sztandary i Francuzi zgotowali im głośny aplauz. Niestety ułani byli zmuszeni opuścić większość zdobytych dział, ponieważ francuscy żołnierze ukradli ich konie pociągowe, jak się później okazało, wraz z nimi sztandar 1/3 Regimentu piechoty brytyjskiej. Mimo że kawaleria francusko-polska zdominowała flanki bitwy, to centrum było zbyt rozbite przez walczące z nieopisanym poświęceniem dywizje hiszpańskie, wkrótce zluzowane przez wojska brytyjskie i zostało zaatakowane z flanki przez dywizje Cole’a, po czym zupełnie się rozpadło i w konsekwencji doprowadziło do wycofania się dwa dni później wojsk francusko-polskich z pola bitwy. Dodatkową przyczyną było posiadanie dużej przewagi w piechocie wojsk brytyjsko-hiszpańsko-portugalskich, czego zaczął być świadom Soult. Historyk brytyjski Napier pisze: „Nadszedł ranek i obie strony znajdowały się w tej samej sytuacji, ranni ciągle leżeli na polu bitwy, wrogie linie ciągle były dla siebie niebezpieczne. Chociaż większość poległych znajdowała się po francuskiej stronie, jednak najlepsi żołnierze zginęli po stronie koalicji, tymczasem czarne masy potężnej kawalerii i artylerii Soulta, które pokrywały cały jego front, wydawały się być zdolne samodzielnie walczyć ponownie o zwycięstwo, prawe skrzydło wydawało się grozić drodze do Badajoz i Beresford w przygnębieniu i wątpliwościach czekał na następny atak”.
Po bitwie.
Ofiary po obu stronach były wysokie. Soult stracił 5936 żołnierzy, głównie piechoty, z kolei brytyjski Korpus Beresforda 5 916. Straty hiszpańskie nie są dokładnie znane, ale określa się je w przybliżeniu na ok. 1000 zabitych, co daje łącznie sumę ok. 7000 zabitych po stronie koalicji. Ta kalkulacja jest prawidłowa, aczkolwiek po bitwie starano się zrobić z niej za wszelką cenę zwycięstwo koalicji, dlatego celowo w różnych źródłach straty z oficjalnego raportu Soulta ok. 6000 urastały nawet do 9000 żołnierzy.
Po bitwie brytyjscy żołnierze odmówili niesienia pomocy ciężko rannym ułanom, którzy dostali się do niewoli. Zostali oni pozostawieni sami sobie powoli konając na pobojowisku. Brytyjczycy tłumaczyli ten akt zemsty tym, że mieli do czynienia z barbarzyńcami i jako takich ich potraktowali, lansjerzy bowiem nie oszczędzali wielu poddających się Brytyjczyków podczas zagłady brygady Coleborne'a.
Wynik bitwy jest do dzisiejszego dnia kwestią sporną i każdy naród stara się go widzieć na swój własny sposób, co jest definitywnym wskazaniem, iż zakończyła się ona taktycznym remisem, gdyż można by przecież przyjąć, że decyzja Soulta o wycofaniu się i połączeniu z marszałkiem Marmontem była trafna, gdyż spowodowała odstąpienie oblegających od Badajoz, dlatego właśnie można by uznać tę bitwę jako zwycięstwo francusko-polskie, co jest oczywistą nieprawdą. Zarówno Soult jak i Beresford rozważali wycofanie się z pola bitwy, to Soult pierwszy się na nie zdecydował, a Beresford wykonał je połowicznie, jak pisze Napier: „Istnieje nawet bardziej pewny dowód, że marszałek Beresford rozważał odwrót, ponieważ dał do niego rozkaz, który był w połowie wykonany! Most i wioska Albuera zostały właściwie opuszczone z jego rozkazu przez KGL [Królewski Legion Niemiecki] Altena i niemiecką artylerię, a sam Beresford osobiście upomniał pułkownika Halketa z KGL za zbyt wolne wykonanie.” Za taktycznym remisem przemawia również opinia głównodowodzącego siłami brytyjskimi marszałka Wellingtona, który odpowiedział na raport Beresforda dotyczący bitwy słowami: „To nie wystarczy, napisz mi zwycięstwo” a także: „Jeszcze jedna taka bitwa i będziemy zrujnowani."
Oceny dowódców:
Marszałek Soult – przyklejono mu opinię wyprowadzającego żołnierzy do bitwy w pięknym porządku, ale że potem nie bardzo wie, co ma z nimi dalej robić, co jest całkowitą nieprawdą, ponieważ analizując jego posunięcia można jasno stwierdzić:
Marszałek Beresford – stwierdzono, że jego dowodzenie doprowadziło do olbrzymich strat szczególnie w kontyngencie brytyjskim, co jest również całkowitą nieprawdą, ponieważ analizując jego posunięcia można jasno stwierdzić:
Tak więc na taktyczny remis w tej bitwie złożyły się różne czynniki, ale jako główny można wymienić różnice w składzie wojsk.
Skutki.
Jeżeli chodzi o skutki militarne, należy zaznaczyć, że bitwa ta nie miała większego znaczenia, mimo że była jedną z większych stoczonych w wojnie na Półwyspie Iberyjskim.
Jeżeli chodzi o zdobyte brytyjskie sztandary, to ich los był bardzo burzliwy i zachowały się do dzisiejszych czasów w niewielkich fragmentach i są przechowywane w Katedrze Inwalidów w Paryżu.
Po bitwie Napoleon odznaczył ułanów licznymi krzyżami Legii Honorowej. Pułkownik Jan Konopka awansował na generała brygady. Następnie został szefem instruktorem dla nowo formowanych sześciu francuskich regimentów ułanów (lansjerów). Liczni ułani zostali wybrani do prestiżowego 1 Regimentu ułanów (Lansjerów) Starej Gwardii.
Najpoważniejszym skutkiem bitwy było zapewne zauważenie na scenie międzynarodowej oddziału polskich ułanów (lansjerów) i stworzenie takich samych jednostek w innych armiach europejskich, np. w brytyjskiej, gdzie oddziały te są corocznie opiewane w legendzie szarży Lekkiej Brygady.
Legenda bitwy.
Bitwa pod Albuerą jest bardzo mało znanym epizodem w historii Polski. Jest kilka powodów tej sytuacji. Po pierwsze wojska brytyjskie ani też hiszpańskie czy portugalskie nie były nigdy pierwszorzędnym wrogiem Polski. Walki w Hiszpanii nigdy nie były nasycone takimi emocjami jak walki przeciwko Rosjanom, Prusakom czy Austriakom. Następnym powodem jest nieobecność Napoleona podczas bitwy, nie tak jak to miało miejsce pod Somosierrą, która głównie dlatego stała się tak popularna w Polsce.
Bitwa ta źle wpłynęła na stan stosunków hiszpańsko-brytyjskich z powodu raportu Wellingtona, który całkowicie pominął wkład Hiszpanów.

</doc>
<doc id="700244" url="https://pl.wikipedia.org/wiki?curid=700244" title="Nokia 2651">
Nokia 2651

Nokia 2651 - model telefonu komórkowego firmy Nokia. Jest to telefon typu "clamshell". Mimo dość znacznej popularności w Ameryce Łacińskiej, nie zyskał popularności na europejskich rynkach.

</doc>
<doc id="700248" url="https://pl.wikipedia.org/wiki?curid=700248" title="William Beresford">
William Beresford

William Carr Beresford (ur. 2 października 1768, zm. 8 stycznia 1854) – brytyjski żołnierz, polityk, pierwszy wicehrabia Beresford.
Życiorys.
Generał armii Brytyjskiej i Marszałek w armii Portugalskiej, który walczył wraz z Księciem Wellingtonem podczas wojny na Półwyspie Iberyjskim, która była częścią wojen napoleońskich. W 1828 roku otrzymał stanowisko master-general of the ordnance w pierwszym ministerstwie Wellingtona.
Został schwytany w czasie pierwszej inwazji na Buenos Aires w 1806 po tym, jak został pokonany przez obrońców miasta.
Najbardziej znaną akcją z jego niezależnym dowodzeniem była Bitwa pod Albuerą.
Odznaczony Krzyżami Wielkimi Orderów Łaźni (1815), Gwelfów (1818), Wieży i Miecza, Św. Ferdynanda i Zasługi, Św. Hermenegilda i Św. Ferdynanda, a także Krzyżem Złotym Półwyspu z siedmioma klamrami (za dowodzenie w jedenastu wygranych bitwach) oraz Medalem Służby Ogólnej Wojskowej z klamrami "CIUDAD RODRIGO" i "EGYPT" za udział w dwóch wygranych bitwach.

</doc>
<doc id="700249" url="https://pl.wikipedia.org/wiki?curid=700249" title="Studia licencjackie">
Studia licencjackie



</doc>
<doc id="700250" url="https://pl.wikipedia.org/wiki?curid=700250" title="Mieczysław Rybczyński">
Mieczysław Rybczyński

Mieczysław Szczęsny Rybczyński (ur. 20 listopada 1873 w Stanisławowie, zm. 23 stycznia 1937 w Warszawie) – polski inżynier hydrotechnik, zasłużony dla prac regulacyjnych górnych biegów rzek południowej Polski, kierownik ministerstwa robót publicznych w 1922, 1925 i 1926.
Życiorys.
Młodość.
Mieczysław Rybczyński przyszedł na świat 20 listopada 1873 r. w Stanisławowie jako syn Jana i Ludwiki z Sedelmajerów. Ukończył gimnazjum klasyczne w Kołomyi, po czym wstąpił na Wydział Inżynierii Lądowo-Wodnej Szkoły Politechnicznej we Lwowie. Działał w tajnym ruchu niepodległościowym na obszarze Galicji. Dzięki wybitnym zdolnościom, jeszcze jako student w roku akademickim 1896/1897 został asystentem prof. Karola Skibińskiego w Katedrze Budowy Dróg i Kolei. W roku poprzednim był prezesem Towarzystwa Bratniej Pomocy Studentów swojej uczelni. Dyplom inżyniera uzyskał w 1897. Przez następne dwa lata pracował przy budowie kolei Czortków-Zaleszczyki jako kierownik budowy. Od 21 IX 1899 do 31 XII 1918 r. pracował w Państwowej Dyrekcji Budownictwa Wodnego w Galicji kolejno jako adiunkt, od 1 I 1904 jako inżynier i od 20 VIII 1909 r. starszy inżynier, radca budownictwa i szef dep. wodnego w Namiestnictwie we Lwowie. Zajmował się wówczas sprawami hydrotechniki, studiów wodnych, wodociągów i kanalizacji. W początkowym okresie swojej inżynierskiej praktyki (1902-1904) opracował projekty regulacji prawobrzeżnych dopływów górnego Dniestru i górnej Wisły, później w latach 1904-1912 projekty regulacji Stryja, Świcy, Bystrzycy Nadwórniańskiej i Bystrzycy Sołotwińskiej, Łomnicy i pracami tymi kierował. Od 1900 był członkiem Towarzystwa Szkoły Ludowej a od 1913 członkiem Polskiego Towarzystwa Przyrodników im. Mikołaja Kopernika we Lwowie.
W II Rzeczypospolitej.
W listopadzie 1918 brał udział w bitwie o Lwów jako członek straży obywatelskiej w służbie kwatermistrzowskiej, za co został odznaczony odznaką "Orląt". Od 8 lutego 1919 do 24 grudnia 1920 pracował w Ministerstwie Robót Publicznych na stanowisku szefa sekcji administracyjnej, po czym od 15 grudnia 1921 pełnił funkcję p.o. podsekretarza stanu MRP, a z kolei – na wniosek ministra Gabriela Narutowicza – został rzeczywistym podsekretarzem stanu. Dnia 31 sierpnia 1922 objął kierownictwo MRP w gabinecie Juliana Nowaka i na stanowisku tym pozostał do 30 września 1922. Ponownie był kierownikiem tego resortu od 19 grudnia 1925 do 14 grudnia 1925 w gabinecie Władysława Grabskiego. Po raz trzeci pełnił tę funkcję w gabinecie Aleksandra Skrzyńskiego od 7 lutego 1926 do 13 lutego 1926 i po raz czwarty w tym samym rządzie od 20 kwietnia 1926 i w następnym – Wincentego Witosa do chwili dymisji jego rządu (14 maja 1926) wskutek przewrotu majowego.
14 maja 1926 wraz z całym rządem i prezydentem RP Stanisławem Wojciechowskim uczestniczył w przemarszu z Belwederu przez Park Łazienkowski do Wilanowa, ale obok ministrów Józefa Radwana i Adama Chądzyńskiego w parku odłączył się od maszerującej kolumny.
W latach 1923-1926 prowadził rozmowy z ekspertami z Ligi Narodów na temat rozbudowy dróg wodnych w Polsce i włączeniu ich do systemu europejskiego. Na okres jego pracy w MRP przypada uchwalenie przez Sejm (19 września 1922 r.) Ustawy Wodnej, która zastąpiła przepisy prawne byłych państw zaborczych. Była ona wówczas najbardziej wszechstronną w Europie ustawą dotycząca własności, użytkowania i utrzymania wód oraz ich brzegów, organizacji spółek wodnych, ochrony przed powodzią itd. Na mocy tej ustawy powołano jednolitą administrację wodną, a całokształt spraw gospodarki wodnej powierzony został Ministrem Robót Publicznych. Karierę polityczną zakończył po zamachu majowym. Jego pamiętniki z tego okresu ukazały się dopiero w roku 1988 w paryskich "Zeszytach Historycznych".
Praca na Politechnice.
Równolegle z działalnością publiczną i polityczną już w roku 1919 związał się z Politechniką Warszawską jako docent w Katedrze Budownictwa Wodnego na Wydziale Inżynierii Wodnej. 8 czerwca 1920 r. został profesorem nadzwyczajnym, ale z proponowanej katedry zrezygnował w związku z powołaniem Go na stanowisko wiceministra. W roku 1926 został profesorem zwyczajnym i kierownikiem II Katedry Budownictwa Wodnego, w której pracował do końca swoich dni. Zakres prac katedry obejmował całokształt zagadnień inżynierskich związanych z zabudową wód płynących wraz z ich zastosowaniem do celów melioracyjnych i żeglugowych. Wykłady obejmowały hydrologię, regulację rzek i sprawy wody jako środowiska komunikacji, a wśród nich sposoby pokonywania wysokości za pomocą "śluz" komorowych, kanalizację rzek, budowę kanałów żeglugowych, portów, przystani i bulwarów. W roku 1926 przystąpił do urządzania laboratorium wodnego (zburzone zostało niestety w czasie Powstania Warszawskiego), które powstało w gmachu głównym Politechniki i było wówczas pierwszą tego typu placówką w Polsce. W zorganizowanym laboratorium wodnym wykonano między innymi badania przelewów dla zapory wodnej na Sole w Porąbce (budowanej w latach 1921-1936), oraz na Dunajcu w Rożnowie (budowanej w latach 1935-1939 a ukończonej podczas okupacji w 1941 r.), a także badania przelewów burzowych dla Warszawy. Począwszy od 1916 r. prof. Rybczyński ogłaszał swoje prace w formie artykułów w prasie naukowej i technicznej, wydawał również podręczniki i książki. W 1923 r. w Politechnice Warszawskiej wydał pierwszy skrypt z hydrologii, a w latach 1933-1939 ukazał się napisany wspólnie z prof. Karolem Pomianowskim i doc. Kazimierzem Wóycickim trzytomowy podręcznik „Hydrologia”. Czwarty tom ukazał się dopiero w roku 1947. Profesor jest autorem ponad 40 publikacji, w tym artykułów o tematyce gospodarczej i historycznej dotyczących konieczności dostępu Polski do morza oraz potrzeby budowy dróg wodnych.
Lata 1926-1937.
W latach międzywojennych M. Rybczyński był konsultantem przy budowie Gdyni i portów rybackich na Bałtyku. Pełnił również funkcje rzeczoznawcy przy opiniowaniu ówczesnych projektów regulacji rzek polskich, szczególnie dolnej Wisły. Charakterystyczną cechą wszystkich projektów i ekspertyz wykonanych przez prof. Rybczyńskiego było należyte uwzględnienie tak ekonomicznej strony danego przedsięwzięcia jak i uwzględnienie ogólnych interesów kraju. Prof. Rybczyński był członkiem Rady Technicznej dla Spraw Morskich przy ministrze przemysłu i handlu (od 1931 r.), rzeczoznawcą w Radzie Technicznej przy ministrze komunikacji, przewodniczącym Komisji Wodnej Polskiego Komitetu Energetyki. Na I Zjeździe Hydrotechnicznym w Warszawie w roku 1928 zainicjował powołanie Stowarzyszenia Członków Kongresu Gospodarki Wodnej, a po jego powstaniu wybrany został na prezesa. Przez kilka lat był prezesem Polskiego Towarzystwa Geofizycznego. W 1933 r. powołany został na członka korespondenta, a w 1936 r. na członka rzeczywistego Akademii Nauk Technicznych. Był założycielem i pierwszym przewodniczącym komitetu redakcyjnego czasopisma „Gospodarka Wodna”.
Bardzo ważną cechą prof. Mieczysława Rybczyńskiego była umiejętność harmonijnego współżycia z ludźmi. Szczególnie było to widoczne we współpracy z kierownikiem I Katedry Gospodarki Wodnej, prof. Karolem Pomianowskim. Razem tworzyli wyjątkowy zespół bardzo dobrze współpracujących ze sobą profesorów, asystentów i studentów. Pozwoliło to na wykształcenie licznej grupy świetnie przygotowanych do zawodu hydrotechników. Należał do nielicznej grupy ludzi, którzy nie mieli wrogów a nawet osób niechętnych sobie. Jako człowiek prawy cieszył się sympatią i był lubiany przez otoczenie.
Został pochowany na cmentarzu Powązkowskim (kwatera 68-V-10).
W 2022 roku z inicjatywy Premiera RP Mateusza Morawieckiego grób ministra Rybczyńskiego został odrestaurowany. Cały projekt był realizowany przez Fundację Stare Powązki we współpracy z Kancelarią Prezesa Rady Ministrów. 

</doc>
<doc id="700258" url="https://pl.wikipedia.org/wiki?curid=700258" title="Albuera">
Albuera



</doc>
<doc id="700263" url="https://pl.wikipedia.org/wiki?curid=700263" title="Koriela">
Koriela



</doc>
<doc id="700267" url="https://pl.wikipedia.org/wiki?curid=700267" title="Hrabia Avon">
Hrabia Avon

Informacje ogólne.
Hrabiowie Avon 1. kreacji (parostwo Zjednoczonego Królestwa)

</doc>
<doc id="700269" url="https://pl.wikipedia.org/wiki?curid=700269" title="Gernsbach">
Gernsbach

Gernsbach – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Rastatt, siedziba wspólnoty administracyjnej Gernsbach. Leży nad rzeką Murg, ok. 15 km na południowy wschód od Rastatt, przy drodze krajowej B462.

</doc>
<doc id="700279" url="https://pl.wikipedia.org/wiki?curid=700279" title="James Earl Jones">
James Earl Jones

James Earl Jones (ur. 17 stycznia 1931 w Arkabutla) – amerykański aktor filmowy i teatralny o charakterystycznym basowym głosie. Odznaczony w 1992 Narodowym Medalem Sztuki. Laureat Oscara za całokształt twórczości.
Kariera.
Jones pozostaje jednym z najpopularniejszych czarnoskórych aktorów amerykańskich ostatnich dziesięcioleci. Pierwsze aktorskie kroki stawiał w "Ramsdell Theatre" w Manistee. Na scenie pojawił się w 1955 w sztuce Otello. W 1957 trafił na Broadway. Znakomite teatralne kreacje stworzył w szekspirowskich dziełach, takich jak: "Król Lear" (rola tytułowa), "Sen nocy letniej" (jako Oberon), "Miarka za miarkę" (jako Abhorson), "Hamlet" (jako Klaudiusz). Na ekranie debiutował u Stanleya Kubricka w filmie "Doktor Strangelove, czyli jak przestałem się martwić i pokochałem bombę" (1964). Swoje najbardziej znane role zagrał w latach 80., m.in. w filmach "Conan Barbarzyńca" (1982) oraz "Książę w Nowym Jorku" (1988). Uznanie zdobył podkładając głosy filmowych bohaterów, a w szczególności Dartha Vadera w kolejnych częściach sagi "Gwiezdne wojny".
Nagrody.
W 1971 Jones otrzymał swoją jedyną nominację do Oscara za główną rolę w filmie "Wielka nadzieja białych" (1970; reż. Martin Ritt). Był wówczas drugim w historii, po Sidneyu Poitier czarnoskórym aktorem nominowanym do tej nagrody. Dwa razy, w 1969 i 1987 zdobył Nagrodę Tony za role teatralne. Był także czterokrotnie nominowany do nagrody Złotego Globu.
W sierpniu 2011 Amerykańska Akademia Filmowa ogłosiła przyznanie Jonesowi honorowego Oscara za całokształt pracy aktorskiej.
Życie prywatne.
Pierwsze małżeństwo aktora z Julienne Marie zakończyło się rozwodem. Od 15 marca 1982 jego drugą żoną była aktorka telewizyjna Cecilia Hart (ur. 19 lutego 1948, zm. 16 października 2016 na raka jajnika). Mieli syna Flynna.
Jego ojciec Robert Earl Jones również był aktorem.

</doc>
<doc id="700281" url="https://pl.wikipedia.org/wiki?curid=700281" title="Kuppenheim">
Kuppenheim

Kuppenheim – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Rastatt, siedziba związku gmin Nachbarschaftsverband Bischweier-Kuppenheim. Leży nad rzeką Murg, ok. 5 km na południowy wschód od Rastatt, pomiędzy drogą krajową B462 a autostradą A5.

</doc>
<doc id="700282" url="https://pl.wikipedia.org/wiki?curid=700282" title="Ministrowie ds. dominiów">
Ministrowie ds. dominiów

Ministerstwo ds. dominiów (ang. "Secretary of State for Dominion Affairs"), brytyjski urząd ministerialny zajmujący się sprawami dominiów brytyjskich – Kanady, Australii, Nowej Zelandii, Afryki Południowej, Nowej Fundlandii i Wolnego Państwa Irlandzkiego. Urząd ten powstał w 1925 r. Zlikwidowany w 1947 r., jego kompetencje przejęło Ministerstwo ds. Wspólnoty Narodów.

</doc>
<doc id="700285" url="https://pl.wikipedia.org/wiki?curid=700285" title="Narcyz Celiński">
Narcyz Celiński

Narcyz Celiński herbu Zaremba (ur. w 1817, zm. 27 listopada 1866 w Irkucku) – kapitan sztabowy inżynierii, wojskowy rosyjski na Kaukazie, uczestnik powstania wielkopolskiego (1848), powstania styczniowego (1863), zesłaniec syberyjski, przywódca powstania zabajkalskiego w 1866, dowódca Syberyjskiego Legionu Wolnych Polaków.
Wziął udział w powstaniu wielkopolskim w 1848, a następnie, w tym samym roku, w walkach w Galicji, gdzie dostał się do niewoli austriackiej. Austriacy przekazali go Rosji. Rosjanie karnie wcielili go do armii rosyjskiej i wysłali na Kaukaz, gdzie trwała wojna z Szamilem. W trakcie wojny kaukaskiej awansowany do rangi kapitana. Powrócił do Polski i wziął udział w powstaniu styczniowym, za co został skazany na 8 lat katorgi i zesłany do Irkucka. 25 czerwca 1866 stanął na czele powstania polskich zesłańców nad rzeką Chara-Murin nad południowym Bajkałem. Został skazany na śmierć wraz z sześcioma innymi przywódcami powstania. 27 listopada został wraz ze Szramowiczem, Reinerem i Kotkowskim rozstrzelany przez Rosjan w Irkucku, na przedmieściu Uszakówka. Kornel Ujejski na wieść o krwawym stłumieniu tego powstania i egzekucji Celińskiego napisał wiersz "."

</doc>
<doc id="700286" url="https://pl.wikipedia.org/wiki?curid=700286" title="Essau Kanyenda">
Essau Kanyenda

Essau Boxer Kanyenda (ur. 27 września 1982 w Dedzie) - malawijski piłkarz grający na pozycji napastnika. Od 1999 do 2015 rozegrał 69 meczów i strzelił 21 goli w reprezentacji Malawi.

</doc>
<doc id="700290" url="https://pl.wikipedia.org/wiki?curid=700290" title="Nokia 3220">
Nokia 3220

Nokia 3220 – telefon komórkowy firmy Nokia z "Nokia Series 40". Jest to ulepszony model Nokia 3200.
Opis.
Telefon wyposażony został w Cyfrowy aparat fotograficzny VGA, Dyktafon, wbudowany zestaw głośnomówiący oraz Gry Java. Po obu stronach obudowy znajdują się diody, mrugające w rytm dzwonka lub muzyki. Aparat ze względu na ciekawą stylistykę był popularny wśród młodzieży.
Bibliografia.
Specyfikacja telefonu

</doc>
<doc id="700295" url="https://pl.wikipedia.org/wiki?curid=700295" title="Alizaryna">
Alizaryna

Alizaryna, czerwień alizarynowa – organiczny związek chemiczny z grupy chinonów, pochodna antrachinonu. Czerwony barwnik stosowany już w starożytności jako tzw. kraplak, pozyskiwany z korzeni marzany barwierskiej.
Otrzymywanie.
Dawniej otrzymywana z korzeni marzany barwierskiej, w której występuje jako glikozyd o nazwie kwas ruberytrynowy. Obecnie wytwarzana syntetycznie w wyniku stapiania zasady sodowej z kwasem antrachinono-2-sulfonowym.
Alizaryna została po raz pierwszy otrzymana w stanie czystym z materiału roślinnego i oznaczona przez Pierre’a Jeana Robiqueta i Jean-Jacques’a Colina w 1826 roku.
Alizaryna była pierwszym barwnikiem naturalnym otrzymanym w roku 1869 na drodze syntezy chemicznej.
Zastosowanie.
Barwienie materiałów biologicznych alizaryną pozwala na detekcję złogów wapnia. Może być też stosowana jako wskaźnik pH (zmiana koloru w pH 5,6–7,2 z żółtego na czerwony, a w pH 11,0–12,4 z czerwonego na fioletowy. Jako kraplak jest stosowana w malarstwie artystycznym.
Sól sodowa sulfonowanej pochodnej alizaryny znana jest jako
czerwień alizarynowa S lub alizaryna S.
Jest stosowana jako wskaźnik pH (zmiana koloru w pH 4,6–6,0 z żółtego na czerwony) oraz w chemii analitycznej do wykrywania kationów glinu oraz skandu, itru i cyrkonu. 

</doc>
<doc id="700296" url="https://pl.wikipedia.org/wiki?curid=700296" title="Lichtenau (Badenia-Wirtembergia)">
Lichtenau (Badenia-Wirtembergia)

Lichtenau – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Rastatt, wchodzi w skład związku gmin Rheinmünster-Lichtenau. Leży ok. 20 km na południowy zachód od Rastatt, ok. 3 km na wschód od granicy z Francją, nad Renem, przy drodze krajowej B36.

</doc>
<doc id="700297" url="https://pl.wikipedia.org/wiki?curid=700297" title="Bariera cieplna">
Bariera cieplna

Bariera cieplna - zjawisko silnego nagrzewania się powierzchni aparatu latającego w zakresie dużych (naddźwiękowych) prędkości lotu, wywołane przez fale uderzeniowe oraz tarcie między powierzchnią statku a opływającym go powietrzem.

</doc>
<doc id="700298" url="https://pl.wikipedia.org/wiki?curid=700298" title="David Coverdale">
David Coverdale

David Coverdale (ur. 22 września 1951 w Saltburn-by-the-Sea) – brytyjski wokalista rockowy, członek m.in. Deep Purple i Whitesnake.
Coverdale, do momentu zastąpienia Iana Gillana w Deep Purple w 1973 r., był mało znanym muzykiem. Pracował w sklepie z ubraniami w Redcar, kiedy wysłał swoją taśmę demo do Deep Purple. Dzięki swojemu głębokiemu, bluesowemu głosowi został przyjęty do zespołu i dzielił swe wokalne obowiązki z basistą Glennem Hughesem. Trzy lata później zespół rozpadł się. Wtedy Coverdale przeniósł się do Niemiec i przekazał swoje ścieżki wokalne na projekt z udziałem wielu artystów, zorganizowany przez Eddiego Hardina, a zarejestrowany przez RCA Records jako Wizard’s Convention.
Nie mogąc wystąpić w Anglii z powodu problemów z kontraktem, Coverdale nagrał wokal na swój solowy album, podczas gdy reszta ścieżek została nagrana w Londynie. Muzycy, którzy zagrali na tym albumie, zostali potem członkami oryginalnego składu Whitesnake. W 1982 r. Coverdale’owi zaproponowano dołączenie do Black Sabbath (Dio odszedł wtedy na skutek kłótni z Iommim) razem z perkusistą Cozym Powellem oraz do Bad Company, w którym miałby zastąpić Paula Rodgersa. Coverdale odmówił, a Tony Iommi zwerbował wtedy Iana Gillana, poprzednika Coverdale’a w Deep Purple, natomiast zespół Bad Company zakończył działalność. Powell dołączył do Coverdale’a w 1984 r. i nagrali razem album Slide It In. Mimo sporej popularności, Whitesnake nie cieszył się szacunkiem kolegów z branży. W utworze „Still of the Night” z albumu 1987, zespół tak bardzo zbliżył się do brzmienia Led Zeppelin, że Robert Plant nazwał sarkastycznie Coverdale’a „David Coverversion”.
Seria bluesowych i hardrockowych nagrań zaowocowała sporą popularnością w Wielkiej Brytanii i Europie. W USA sukcesem został dopiero album Whitesnake z 1987 r., który okrył się podwójną platyną. Został on napisany z byłym gitarzystą Thin Lizzy Johnem Sykesem. Coverdale rozwiązał Whitesnake w 1994 r., gdy firma Geffen Records nie przedłużyła z nim kontraktu. W tamtym czasie Coverdale pracował z byłym gitarzystą Led Zeppelin Jimmym Page’em nad projektem Coverdale-Page.
W 2002 r. Coverdale reaktywował Whitesnake, by ruszyć w europejską i amerykańską trasę. Skład prezentował się następująco: Marco Mendoza (gitara basowa), Doug Aldrich (gitara), Reb Beach (gitara), Tommy Aldridge (perkusja) i Timothy Drury (instrumenty klawiszowe).
W 2006 roku piosenkarz został sklasyfikowany na 54. miejscu listy 100 najlepszych wokalistów wszech czasów według Hit Parader. Z kolei w 2009 roku został sklasyfikowany na 33. miejscu listy 50 najlepszych heavymetalowych frontmanów wszech czasów według Roadrunner Records. W 2016 został wprowadzony do Rock and Roll Hall of Fame.

</doc>
<doc id="700299" url="https://pl.wikipedia.org/wiki?curid=700299" title="Był sobie człowiek">
Był sobie człowiek

Był sobie człowiek (, ; 1978) – pierwszy francuski serial animowany z cyklu „Było sobie…” wyprodukowany w 1978 roku dla France 3. Opowiada dzieje rodzaju ludzkiego od jego początków do wizji przyszłości po XX wieku. Nadawany w 26 odcinkach po około 25 minut. Jego autorem jest Albert Barillé. Motywem muzycznym otwierającym i zamykającym każdy odcinek cyklu jest fragment Toccaty i fugi d-moll Johanna Sebastiana Bacha.

</doc>
<doc id="700302" url="https://pl.wikipedia.org/wiki?curid=700302" title="Studia uzupełniające magisterskie">
Studia uzupełniające magisterskie



</doc>
<doc id="700303" url="https://pl.wikipedia.org/wiki?curid=700303" title="Merkury (imię)">
Merkury (imię)

Merkury – imię męskie pochodzenia łacińskiego, od łac. "Mercurius", prawdopodobnie pochodzącego od "mercari" – "handlować". Imię to nosił rzymski bóg handlu, kupców i podróżników, później utożsamiony z greckim Hermesem. Patronem tego imienia w Kościele katolickim jest św. Merkury z Cezarei (III wiek).
Merkury imieniny obchodzi 25 listopada.
Żeński odpowiednik: Merkuria

</doc>
<doc id="700306" url="https://pl.wikipedia.org/wiki?curid=700306" title="Nicholas Eden">
Nicholas Eden

Nicholas Eden (3 października 1930 – 17 sierpnia 1985) – brytyjski polityk, syn premiera Wielkiej Brytanii Anthony'ego Edena i jego pierwszej żony Beatrice Beckett, córki Williama Becketta, 1. baroneta. Miał starszego brata Simona, który zginął w 1945 r. podczas walk w Birmie.
Wykształcenie odebrał w Eton College. Kiedy w 1961 r. jego ojciec został mianowany hrabią Avon, Nicholas otrzymał tytuł wicehrabiego Eden. Po śmierci ojca w 1977 r. został 2. hrabią Avon i zasiadł w Izbie Lordów. W polityce był związany z Partią Konserwatywną. W rządzie Margaret Thatcher sprawował od 1983 r. funkcję podsekretarza stanu w ministerstwie środowiska.
Zmarł na AIDS w wieku 54 lat. Nigdy się nie ożenił i nie pozostawił potomstwa. Wraz z jego śmiercią wygasł tytuł hrabiego Avon.

</doc>
<doc id="700308" url="https://pl.wikipedia.org/wiki?curid=700308" title="Kajetana">
Kajetana

Kajetana – imię żeńskie pochodzenia łacińskiego, żeński odpowiednik imienia Kajetan. Wywodzi się od słowa oznaczającego „pochodząca z Kajety”, miasta w Italii. Patronką tego imienia jest bł. Kajetana Sterni. Na Kresach imię to było szczególnie związene z mniejszością ormiańską.
Kajetana imieniny obchodzi 26 listopada.
Znane osoby noszące to imię: 

</doc>
<doc id="700312" url="https://pl.wikipedia.org/wiki?curid=700312" title="Wilhelm Habsburg (1895–1948)">
Wilhelm Habsburg (1895–1948)

Wilhelm Franciszek Habsburg-Lotaryński, ukr. Вільгельм Франц фон Га́бсбурґ-Лотрі́нґен (ur. 10 lutego 1895 w Puli, zm. 18 sierpnia 1948 w Kijowie) – austriacki arcyksiążę z rodu Habsburgów, ukraiński emigracyjny działacz polityczny.
Dzieciństwo i rodzina.
Był najmłodszym synem arcyksięcia Karola Stefana Habsburga z Żywca. Otrzymał imię po habsburskim arcyksięciu, który pod koniec czternastego stulecia usiłował uzyskać poprzez małżeństwo koronę polską. Wraz z rodzeństwem wychowywał się pod pilnym okiem ojca. Uczył się języków, podróżował. W wieku 14 lat wstąpił do szkoły w Hraniach. W 1912 roku zakończył naukę w tej szkole bez zdawania egzaminów. Studia kontynuował w Wiedniu pod okiem prywatnych nauczycieli.
Służba wojskowa.
Po ukończeniu akademii wojskowej w 1915 r. został przydzielony jako nadporucznik do 13 pułku ułanów.
W 1918 r. mianowany na stanowisko dowódcy Legionu USS i stopień pułkownika, do jesieni 1918 dowodził Grupą Wilhelma Habsburga. Jego adiutantem był Ostap Łucki.
Na początku 1919 r. podjął służbę w Sztabie Generalnym URL. 16 listopada 1919 wraz z Jewhenem Petruszewyczem oraz grupą działaczy URL i ZURL opuścił Kamieniec Podolski zagrożony przez Armię Ochotniczą, i udał się przez Rumunię na emigrację do Wiednia.
Działalność polityczna w latach 20. i 30..
W 1920 r. osiadł na stałe w Austrii, utrzymując się z pensji, przyznanej przez ukraińskie przedstawicielstwo (pensję wstrzymano w marcu 1921 r.). W maju i lipcu 1920 r. uczestniczył jako emisariusz rządu ZURL w pertraktacjach z hetmanem Pawłem Skoropadskim w Lipsku. Latem 1921 udało mu się zdobyć znaczne fundusze na działalność polityczną od bawarskich kół monarchistycznych i przemysłowych ("Wirtschaftspolitische Vereingung fur den Osten „Aufbau”"), oraz od szwagra, króla hiszpańskiego Alfonsa XIII. Jednak wskutek upadku powstania na Ukrainie i rozpadu jego stronnictwa, w 1922 r. odsunął się zupełnie od polityki.
Był pretendentem do tronu ukraińskiego, popierany przez Ukraińską Partię Ludową Mykoły Czudinowa, rozłamową grupę „chliborobów-państwowców” Wiktora Andrijewskiego, oraz emigracyjny ruch Ukraińskiego Wolnego Kozactwa. Za współpracę oraz za poparcie dążeń propaństwowych Ukraińców został wydziedziczony przez ojca.
Działalność polityczna w czasie II wojny światowej.
Wybuch II wojny światowej zastał Wilhelma w Wiedniu. Sympatyzował z nazistami, ale nigdy nie wstąpił do NSDAP. Przywdział mundur niemiecki i na początku 1940 został wysłany na szkolenie do Wiener Neustadt. Został przydzielony do obrony cywilnej, razem ze starcami i młodymi chłopcami. Przy wsparciu niemieckich władz i niemieckich sądów wystąpił wraz z siostrą Eleonorą przeciwko bratu Karolowi Albrechtowi w sporze o pieniądze. Wiosną 1941 roku otrzymał jednorazowo 300 000 marek, dzięki czemu został zabezpieczony materialnie do końca swego życia. Po ataku Niemiec na ZSRR 22 czerwca 1941 roku wsparł ponownie ukraińskie aspiracje narodowe. Widział konieczność kolaboracji Ukraińców z Niemcami, jednak niemiecka obojętność dla podejmowanych przez Ukrainę starań podkopała jego fascynację faszyzmem. Przeszedł na stronę proukraińskiego ruchu oporu.
W 1942 roku Wilhelm zajmował się werbowaniem agentów do zachodniej służby wywiadowczej. Organizował komórki ruchu oporu w krajach okupowanych przez Niemców. Nadal mieszkał i przebywał w Wiedniu. W 1944 roku zaangażował się znowu w poważną ukraińską politykę. Pomagał ukraińskim nacjonalistom z OUN. Pośredniczył między innymi w ich rozmowach z mocarstwami zachodnimi. Po kapitulacji III Rzeszy, nie rzucając się w oczy zwycięskiej Armii Czerwonej, zaangażował się w politykę demokratyczną. Mimo iż nadal czuł się monarchistą, poparł austriacką republikę. Zaakceptował austriacki naród i wstąpił do Partii Ludowej.
Aresztowanie i śmierć.
26 sierpnia (podaje się też datę 22 września) 1947 r. został aresztowany przez GRU w Wiedniu, wywieziony potajemnie do ZSRR, skazany jako „angielski agent” na 25 lat więzienia, zmarł na gruźlicę w łukianiwskim więzieniu w Kijowie.
Nazywano go „Wasyl Wyszywany”, od narodowego (ludowego) stroju ukraińskiego – wyszywanki, w którym lubił występować.

</doc>
<doc id="700316" url="https://pl.wikipedia.org/wiki?curid=700316" title="7. Brygada Obrony Wybrzeża">
7. Brygada Obrony Wybrzeża



</doc>
<doc id="700323" url="https://pl.wikipedia.org/wiki?curid=700323" title="Józef Höhne-Wroński">
Józef Höhne-Wroński



</doc>
<doc id="700326" url="https://pl.wikipedia.org/wiki?curid=700326" title="Całość pocztowa">
Całość pocztowa

Całość pocztowa – kompletna koperta, list składany, kartka pocztowa ze znaczkiem, stemplem pocztowym. Niekiedy z nalepkami, stemplami pomocniczymi, tranzytowymi, docelowymi, stemplami lub adnotacjami cenzury, kontroli celnej.
Całość pocztowa jest przedmiotem kolekcjonowania w odrębnym dziale filatelistyki – historia poczty. Związek z tym działem wymaga znajomości czasu i miejsca wydania (stosowania) całości pocztowej. Całości pocztowe są dokumentami historycznymi, które potwierdzają czasem ważne zdarzenia z przeszłości.

</doc>
<doc id="700327" url="https://pl.wikipedia.org/wiki?curid=700327" title="Bariera jądrowa">
Bariera jądrowa

Bariera jądrowa - zespół (grupa) odpowiednio wybranych celów (obiektów), które podlegają większej liczbie uderzeń jądrowych, przy czym część uderzeń wykonywana jest w postaci wybuchów naziemnych. Oprócz zniszczenia obiektów powstaje strefa skażonego terenu o dużym natężeniu promieniowania. Bariery jądrowe mają na celu ograniczenie manewru wojsk przeciwnika i dowozu zaopatrzenia.

</doc>
<doc id="700332" url="https://pl.wikipedia.org/wiki?curid=700332" title="Marzanowate">
Marzanowate

Marzanowate ("Rubiaceae") – rodzina roślin okrytonasiennych należąca do rzędu goryczkowców. Liczy ponad 13,1 tys. gatunków z 611 rodzajów, rosnących głównie w obszarach tropikalnych i subtropikalnych. Największe zróżnicowanie na Madagaskarze i w Andach. W Polsce występują przedstawiciele czterech rodzajów: marzanka ("Asperula"), przytulia ("Galium"), przytulinka ("Cruciata") i rolnica ("Sherardia"). Do najważniejszych roślin użytkowych z tej rodziny należy szereg gatunków kawowca ("Coffea"). Liczni przedstawiciele zawierają silnie działające alkaloidy i znajdują zastosowanie jako rośliny lecznicze. Przykładem jest chinowiec lekarski ("Cinchona officinalis"), którego kora jest surowcem do otrzymywania chininy. Inne rośliny użytkowe i ozdobne z tej rodziny to m.in. przedstawiciele rodzajów: ipekakuana ("Cephaelis"), gardenia ("Gardenia"), iksora ("Ixora"), "Morinda", "Psychotria", marzana ("Rubia"), czepota ("Uncaria").
Systematyka.
Klad bazalny w obrębie rzędu goryczkowców ("Gentianales") z grupy astrowych spośród roślin okrytonasiennych.
W obrębie rodziny wyróżnia się trzy podrodziny z prawdopodobnie bazalną – "Rubioideae" Verdcourt, obejmującą rośliny zielne, w tym wszystkich przedstawicieli rodziny we florze polskiej. Obok głównie drzewiastych roślin z podrodzin "Ixoroideae" Rafinesque i "Cinchonoideae" Rafinesque, umieszczane są klasyfikowane poza nimi rodzaje "Luculia", "Coptosapelta" i "Acranthera".

</doc>
<doc id="700337" url="https://pl.wikipedia.org/wiki?curid=700337" title="S-125">
S-125

S-125 Newa, w kodzie NATO "SA-3 Goa" – system kierowanych pocisków rakietowych ziemia-powietrze opracowanych w ZSRR w celu uzupełnienia systemów S-25 i S-75, w porównaniu do których miał krótszy zasięg, niższy pułap i mniejszą prędkość, jednak dzięki dwustopniowej konstrukcji rakiety na paliwo stałe lepiej nadawał się do niszczenia manewrujących celów na niskich pułapach.
Historia.
Przeciwlotniczy zestaw rakietowy S-125 powstał w ZSRR dla uzupełnienia systemów S-25 i S-75, które nie były zdolne do zwalczania celów lecących na małych wysokościach. Nowy zestaw był radzieckim odpowiednikiem opracowywanego w tym czasie amerykańskiego zestawu Hawk. Prace nad systemem S-125 rozpoczęto oficjalnie na podstawie postanowienia Rady Ministrów z 19 marca 1956 roku. Głównym wykonawcą systemu było biuro konstrukcyjne KB-1, zajmujące się układem naprowadzania, a poszczególne elementy opracowywały inne jednostki. Początkowo opracowano dla niego pocisk W-625, skonstruowany w zakładach nr 82 w Tuszynie, lecz okazał się nieudany. W końcu w 1959 roku zaadaptowano do zestawu lądowego S-125 bardziej udany pocisk W-600, opracowywany od 1956 roku przez biuro OKB-2 na potrzeby systemu morskiego M-1 Wołna. W wersji lądowej pociski oznaczono W-600P (5W24). Nowa rakieta pozwoliła przy tym zwiększyć pułap zwalczanych celów z 5 do 10 km. Produkcję seryjną pocisków rakietowych rozpoczęto w 1959 roku, w Zakładzie Produkcyjnym Nr 32 w Kirowie. System S-125 został przyjęty na uzbrojenie postanowieniem władz z 21 czerwca 1961 roku. System S-125 Newa oznaczono w kodzie NATO SA-3 Goa. Wersje eksportowe nazywano S-125 Peczora i posiadały pociski rakietowe 5W24 lub 5W27 Wołna.
W 1963 roku konstruktorzy systemu S-125 zostali nagrodzeni Nagrodą Leninowską.
Jeszcze w 1961 roku rozpoczęto prace nad modernizacją systemu i polepszeniem jego parametrów, co doprowadziło do powstania wersji S-125M Newa-M, wykorzystującej ulepszone pociski W-601P o zwiększonym pułapie, zasięgu i masie głowicy i ulepszonym zapalniku zbliżeniowym. Pociski te zunifikowano także następnie z zestawem morskim. Pociski W-601P przyjęto na uzbrojenie 29 maja 1964 roku, a cały system S-125M – formalnie 27 września 1970 roku. Wraz z systemem S-125M wprowadzono także czteroprowadnicowe przewoźne wyrzutnie.
2 maja 1978 roku przyjęto na uzbrojenie zmodernizowany system S-125M1 Newa-M1, z ulepszoną elektroniką i dodatkowym optycznym kanałem śledzenia celów. Wprowadzono też szybsze rakiety 5W27D.
System w wersji eskportowej sprzedany był do 35 państw, którym dostarczono 523 zestawy.
Opis.
S-125.
System jest jednokanałowy w zakresie zwalczanych celów, na które można naprowadzać dwie rakiety. W pewnym zakresie może działać w warunkach stosowania zakłóceń aktywnych i pasywnych. Rakiety we wszystkich wersjach były dwustopniowe, na paliwo stałe. W pierwszej wersji S-125 używał pocisków W-600P (indeks GRAU: 5W24). Długość wynosiła 6090 mm, średnica stopnia startowego 550 mm, a marszowego 375 mm. Masa startowa wynosiła 912 kg. Silnik startowy pierwszego stopnia 5B84 pracował 4 sekundy. Na pierwszym stopniu były cztery prostokątne rozkładane stateczniki, które przylegały dłuższym bokiem do kadłuba, a po wystrzeleniu przekręcały się do tyłu o ok. 90°, zwiększając rozpiętość. Stopień marszowy miał długość 3865 mm. Pocisk w części głowicowej miał zbliżeniowy zapalnik radarowy 5Je15 Proliw, a za nim był przedział sterów z czterema małymi trójkątnymi powierzchniami sterowymi. Dalej znajdowała się odłamkowo-burząca głowica bojowa 5B15, zawierająca 32-33 kg materiału wybuchowego, tworząca 3560-3570 odłamków o masie 5,4 kg. Na części końcowej stopień marszowy miał cztery trójkątne skrzydła o rozpiętości 1135 mm, z czego dwie wyposażone były w lotki. Silnik marszowy nosił indeks 5B83. Pocisk był wyposażony w samolikwidator po 26 sekundach. Pocisk mógł zwalczać cele lecące z prędkością 1500-2000 km/h na odległości do 6-10 km i wysokości od 200 do 10 000 m. Wobec celów manewrujących lub stosujących zakłócenia pasywne maksymalna wysokość była mniejsza.
W pierwszej wersji używana była dwuprowadnicowa przewoźna wyrzutnia 5P71 (SM-78A-1). Do transportu pocisków używane były samochody transportowo-załadowcze PR-14 na podwoziu ciężarówki ZiŁ-157, przewożące dwie rakiety (wersje: PR-14A, AM, B). Przepisowy czas załadunku rakiety wynosił 45 sekund. Niezbędnym elementem systemu była stacja naprowadzania SNR-125, mieszcząca się wraz z zestawem radarów i urządzeniami pomocniczymi na przyczepach. W ich skład wchodziła kabina dowodzenia UNK, zespół anten naprowadzania pocisków UNW (o wysokości 6,5 m) i radary P-12 Diesiert i P-15 Tropa (w kodzie NATO: "Flat Fase"), ten ostatni także z dodatkową anteną na maszcie (NATO: "Squat Eye").
S-125M.
W wersji S-125M system używał pocisków W-601P (5W27). Główną różnicą był nowy silnik marszowy, zapalnik radiolokacyjny 5Je18 i głowica bojowa 5B18 o masie 72 kg. Głowica tworzyła 4500 odłamków o masie 4,72-4,79 kg. Wizualnie rakiety te różniły się dodaniem dwóch małych trapezowych destabilizatorów za skrzydłami, na przejściu między stopniami, których zadaniem było zmniejszenie odległości, na jaką leciał stopień marszowy po rozdzieleniu się. Pocisk mógł zwalczać cele lecące z prędkością 1500-2000 km/h na odległości do 17 km i wysokości od 200 do 14 000 m. Wolniejsze samoloty, lecące z prędkościami okołodźwiękowymi, można było zwalczać nawet na odległości do 22 km, natomiast w odległości do 10 km można było zwalczać też cele lecące niżej (100-200 m). Samolikwidator działał po 49 sekundach. Pociski te produkowano następnie w ulepszonych wersjach 5W27G, GP, GPS i GPU.
Wraz z systemem S-125M wprowadzono czteroprowadnicową przewoźną wyrzutnię 5P73 (SM-106), z której można było wystrzeliwać też rakiety wcześniejszego typu. Do transportu pocisków używane były nowe samochody transportowo-załadowcze PR-14M/MA na podwoziu ciężarówki ZiŁ-131, przewożące dwie rakiety. Stosowane były radary: metrowy P-18 i decymetrowy P-15.
W systemie S-125M1 wprowadzono rakietę 5W27D o większej prędkości i masie zwiększonej do 980 kg, przez co liczba rakiet na wyrzutni musiała ograniczyć się do trzech.
Użycie bojowe.
Zestawy S-125 weszły przede wszystkim na uzbrojenie pułków radzieckich Wojsk Obrony Powietrznej Kraju. Pierwsze zestawy S-125 zostały rozmieszczone od 1961 roku wokół Moskwy jako element obrony przeciwlotniczej radzieckiej stolicy. Początkowo były także dostarczane pododdziałom przeciwlotniczym wojsk lądowych, do czasu wprowadzenia systemów Kub, lecz w tym zastosowaniu ich wadą był długi czas rozmieszczenia systemu w położenie bojowe. 
W odróżnieniu od zestawów S-75, S-125 początkowo nie zostały wysłane w celu użycia w wojnie w Wietnamie, ponieważ po rozłamie radziecko-chińskim w 1960 Rosjanie obawiali się, że pociski mogą trafić do Chin i tam zostać skopiowane. Zestawy trafiły natomiast na uzbrojenie Egiptu i Syrii i były użyte przeciwko lotnictwu Izraela. Początkowo zostały rozlokowane w 1970 roku w Egipcie w czasie wojny na wyczerpanie, obsługiwane przez radzieckich specjalistów. Pierwsze zestrzelenie 14 marca 1970 roku było omyłkowe, egipskiego Ił-28, natomiast 30 czerwca zestrzelono pierwszy izraelski myśliwiec F-4. Ogółem w 1970 roku w Egipcie zestrzelono przy ich pomocy 9 izraelskich samolotów, a uszkodzono 3. Izraelska strona przyznaje się jednak do pięciu samolotów zestrzelonych przy pomocy S-125. Systemy te następnie zostały rozlokowane także w Wietnamie, zestrzeliwując w 1972 roku amerykański F-4. W 1973 roku podczas wojny Jom Kipur syryjskie S-125 miały zestrzelić aż 43 izraelskie maszyny. Według Izraela, łupem tych zestawów podczas tej wojny padło jednak sześć samolotów. Na wykorzystanie tych zestawów Syryjczycy liczyli w momencie wybuchu wojny w Libanie, w połowie roku 1982 wyrzutnie S-125 rozmieścili w dolinie Bekaa. Jednak w ciągu jednego dnia (9 czerwca 1982) izraelskie lotnictwo zniszczyło wszystkie wyrzutnie nie tracąc ani jednego samolotu (operacja „Mole Cricket 19”). Posiadały je na swoim wyposażeniu (silnie wspierane przez ZSRR i Kubę) Ludowe Siły Powietrzne Angoli (FAN) w czasie wojny domowej lat 1976-2002 – 7 czerwca 1980 zestrzeliły południowoafrykański Mirage F1s. 
Systemy te, na wyposażeniu Iraku, wykorzystywane były podczas wojny iracko-irańskiej od 1980 roku. Podczas I wojny w Zatoce Perskiej, 19 stycznia 1991 na południe od Bagdadu irackie S-125 zestrzeliły amerykański F-16 (87-257). Dwa dni wcześniej jeden z amerykańskich B-52 został uszkodzony rakietą wystrzeloną prawdopodobnie z S-125 (lub z 2K12 Kub). 27 marca 1999, koło miejscowości Budanovci, jugosłowiańska obrona przeciwlotnicza, przy użyciu zmodyfikowanego zestawu Newa-M, zestrzeliła amerykański samolot stealth F-117 Nighthawk, a 2 maja tego samego roku, koło miejscowości Šabac, ofiarą S-125 padł F-16.
Eksploatacja w Polsce.
Pierwszy zestaw dywizjonowy S-125 Newa dostarczono do Polski w 1969 roku, a kolejne cztery w 1970 roku. Po szkoleniu, rozlokowano je w składzie czterech dywizjonów wokół Warszawy. Od 1972 roku zakupiono 14 zestawów S-125M, przeznaczonych do obrony wybrzeża, Górnego Śląska (gdzie przesunięto S-125) i Poznania. Do 1980 roku sformowano ogółem 18 dywizjonów ogniowych artylerii rakietowej z zestawami Newa. W latach 70. wyposażano je w polskie radary Jawor-M zamiast P-15, o lepszych parametrach i mniej zakłócające pracę stacji naprowadzania, a od 1984 roku w zestawy złożone z odległościomierza P-18 i radiowysokościomierza PRW-13. W 1983 roku kupiono pierwszy zestaw S-125M1, a do 1987 roku dalsze cztery, ale tylko z trzema wyrzutniami dla zmniejszenia kosztów. Do 1985 roku zakupiono ogółem 1386 rakiet wszystkich wersji, 20 wyrzutni dwubelkowych i 71 czterobelkowych.
W latach 90 zdecydowano się zmodernizować zestawy Newa znajdujące się na stanie Sił Zbrojnych RP. Zestawy to oznaczono jako Newa-SC („SC” pochodzi od słów: samobieżny i cyfrowy). System rakietowy Newa-SC jest typowym zestawem średniego zasięgu do obrony obiektów i terytorium kraju. Zestaw może strzelać rakietami typu 5W27U i D. Ich zasięg wynosi 25 km, natomiast pułap 18 km. Podczas modernizacji do wersji SC wymieniono analogowy, zbudowany na lampach elektronowych system sterowania na mikroprocesorowy. Wyrzutnie rakiet zamontowano na podwoziu gąsienicowym czołgu T-55, a radarową stację naprowadzania i śledzenia celów oraz rakiet – na 8-kołowym podwoziu MAZ-543 (pochodzącym od wyrzutni rakiet R-17 Elbrus wycofanych z uzbrojenia w Polsce), co zwiększyło mobilność zestawu. Do tego standardu zmodernizowano 17 posiadanych przez Siły Zbrojne RP zestawów S-125M1 Newa. Modernizacja nie objęła natomiast samych rakiet. Modernizacja wykonana została przez Wojskowe Zakłady Elektroniczne w Zielonce przy udziale WAT. W zmodernizowane zestawy rakietowe zostały uzbrojone pozostałe po reorganizacji Sił Powietrznych dywizjony rakietowe obrony powietrznej.
Przewidywano oryginalnie 20-letni okres eksploatacji zestawów Newa, ale z powodów budżetowych nie zostały one zamienione nowocześniejszym sprzętem i po modernizacji stały się podstawowym polskim przeciwlotniczym zestawem rakietowym obrony kraju do początku drugiej dekady XXI wieku. W skład obrony powietrznej Sił Powietrznych w 2021 roku wchodziło nadal sześć dywizjonów z 17 zestawami Newa-SC, w każdym po trzy wyrzutnie. W grudniu 2022 roku ujawniono, że nieznana liczba zestawów została przekazana Ukrainie w związku z inwazją Rosji

</doc>
<doc id="700338" url="https://pl.wikipedia.org/wiki?curid=700338" title="E. T. A. Hoffmann">
E. T. A. Hoffmann



</doc>
<doc id="700340" url="https://pl.wikipedia.org/wiki?curid=700340" title="Milczenie (szwedzki film 1963)">
Milczenie (szwedzki film 1963)

Milczenie (szw. "Tystnaden") – szwedzki film fabularny z 1963 roku. Trzecia część „trylogii pionowej” Ingmara Bergmana.
Opis fabuły.
Film, jest ostatnią częścią bergmanowskiej trylogii pionowej. Głównymi postaciami filmu są dwie kobiety Ester i Anna (będące prawdopodobnie siostrami), znajdujące się w mieście Timoka zagrożonym wojną. Mieszkańcy miasta, którego nazwa jest zniekształconym estońskim słowem oznaczającym kata, porozumiewają się w obcym dla bohaterek języku. Akcja filmu, tocząca się głównie w hotelu zamknięta jest w ramy 24 godzin. Główne bohaterki, będące przedstawicielkami dwóch różnych typów osobowości, są narzędziem, przy pomocy którego twórca ukazuje wewnętrzne sprzeczności człowieka uwikłanego w konflikt pomiędzy intelektem a fizycznością, pomiędzy ciałem a duchem. "Milczenie" podobnie jak poprzednie filmy trylogii zajmuje się również problemem braku porozumienia między ludźmi. Reżyser podkreśla konieczność kontaktu ukazując bezpośrednio jego brak pomiędzy rodzicem a dzieckiem oraz symbolicznie, przy pomocy obcego języka mieszkańców Timoki. Film zrealizowany jest w konwencji znanej z poprzednich filmów Bergmana, zimnej i ascetycznej, skupiającej się na ludzkich emocjach, pozbawionej barwnych efektów. "Milczenie" wywołało sprzeciw cenzury spowodowany śmiałymi scenami erotycznymi, rażącymi widzów swą bezpośredniością i realizmem.

</doc>
<doc id="700341" url="https://pl.wikipedia.org/wiki?curid=700341" title="Bariera optyczna">
Bariera optyczna

Bariera optyczna - granica doskonałości wzroku pilota w warunkach zbliżających się do siebie z dużą prędkością lotu obiektów, przy której może jeszcze skutecznie reagować na zauważany obiekt w powietrzu (np. samolot lub pocisk) i wykonać właściwy w danej chwili manewr. Dla przesunięcia bariery optycznej w zakres większych prędkości lotu szereg czynności załogi automatyzuje się i wykorzystuje urządzenia radiolokacyjne, sygnalizujące z daleka zbliżanie się innego obiektu latającego.

</doc>
<doc id="700348" url="https://pl.wikipedia.org/wiki?curid=700348" title="Rastatt">
Rastatt

Rastatt – miasto powiatowe w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, siedziba powiatu Rastatt, oraz wspólnoty administracyjnej Rastatt.
Leży nad rzeką Murg, ok. 25 km na południowy zachód od Karlsruhe, przy drogach krajowych B3, B36, B462, autostradzie A5 i linii kolejowej Karlsruhe – Fryburg Bryzgowijski – Bazylea.
Prawa miejskie od 1705.
Historia.
Po zakończeniu II wojny światowej działał w Rastatt Trybunał Generalny i Trybunał Wojskowy, osądzający zbrodniarzy nazistowskich.
Współpraca.
Miejscowości partnerskie:

</doc>
<doc id="700359" url="https://pl.wikipedia.org/wiki?curid=700359" title="Stylian">
Stylian

Stylian — imię męskie pochodzenia greckiego, od gr. "στυλος (stylos)" — "filar". Patronem tego imienia jest św. Stylian, pustelnik z Adrianopolu (VII wiek), patron dzieci.
Stylian imieniny obchodzi 26 listopada.
Znane osoby noszące imię Stylian:

</doc>
<doc id="700360" url="https://pl.wikipedia.org/wiki?curid=700360" title="Antoine Laurent de Jussieu">
Antoine Laurent de Jussieu

Antoine Laurent de Jussieu (ur. 12 kwietnia 1748 w Lyonie, zm. 17 września 1836 w Paryżu) – francuski botanik.
Życiorys.
Profesor uniwersytetu w Paryżu, dyrektor ogrodu botanicznego w Paryżu. Sformułował podstawy pierwszego naturalnego układu systematycznego roślin (rozwijając dzieło swojego wuja Bernarda) w dziele "Genera plantarum secundum ordines naturales disposito" (1789) i i.
Jego syn Adrien Laurent de Jussieu był także botanikiem i kontynuował badania ojca.

</doc>
<doc id="700362" url="https://pl.wikipedia.org/wiki?curid=700362" title="Punkt medyczny">
Punkt medyczny

Punkt medyczny – w terminologi wojskowej, urządzenia tyłowe rozwijane przez pluton medyczny (drużynę sanitarną) jednostki wojskowej (batalionu, dywizjonu itp.) w celu udzielenia pierwszej pomocy medycznej rannym i porażonym oraz przygotowania ich do dalszej ewakuacji.

</doc>
<doc id="700363" url="https://pl.wikipedia.org/wiki?curid=700363" title="Chatham (Anglia)">
Chatham (Anglia)

Chatham – miasto w Wielkiej Brytanii, w Anglii, w hrabstwie Kent, przy ujściu rzeki Medway do Morza Północnego.
Historia.
Nazwę "Chatham" zapisano po raz pierwszy jako "Cetham", w roku 880. Pochodzi od rdzenia "ceto" i staroangielskiego "ham", co w sumie oznacza osadę leśną. W Domesday Book jej nazwę zapisano jako "Ceteham".
Gospodarka.
W mieście rozwinął się przemysł stoczniowy, spożywczy oraz drzewny.

</doc>
<doc id="700365" url="https://pl.wikipedia.org/wiki?curid=700365" title="KS Odra Brzeg">
KS Odra Brzeg

KS Odra Brzeg (dawniej: Cukierki Odra Brzeg, Kama Brzeg, Stal Brzeg) – żeńska drużyna koszykówki z Brzegu. W sezonie 2010-11 Ford Germaz Ekstraklasy klub zajął 11. miejsce wśród 13 drużyn.
Historia.
Pod nazwą Stal Brzeg klub zadebiutował w ekstraklasie koszykarek w 1977 roku. Największym sukcesem było czwarte miejsce w sezonie 1989-1990. Po rozpadzie Stali w połowie lat 90., klub reaktywowano i kilkakrotnie zmieniał nazwy. W roku 2000, jako Kama Brzeg, zespół powrócił do grona najlepszych (wygrywając wszystkie 31 meczów sezonu) i od tej pory nieprzerwanie występuje w Ekstraklasie (PLKK). Od stycznia 2001 sponsorem zespołu zostało Przedsiębiorstwo Wyrobów Cukierniczych "Odra", które po zakończeniu sezonu 2008/09 zrezygnowało z dalszego sponsoringu drużyny. W sezonie 2009/10, mimo braku sponsora strategicznego, klub ukończył rozgrywki Ford Germaz Ekstraklasy na wysokim 6. miejscu. W sezonie 2010/11, mimo serii porażek na początku, Odra zajęła 11. miejsce i utrzymała się w Ekstraklasie. Sezon 2011/2012 będzie 24. (12. z rzędu) sezonem w najwyższej klasie rozgrywkowej.
Sezony w Ekstraklasie.
Kolejno: sezon, miejsce klubu/liczba klubów, nazwa zespołu.
Skład drużyny w sezonie 2007/2008
Skład drużyny w sezonie 2008/2009

</doc>
<doc id="700369" url="https://pl.wikipedia.org/wiki?curid=700369" title="Explorer 12">
Explorer 12

Explorer 12 – satelita naukowy amerykańskiej agencji kosmicznej NASA. Pierwszy z czterech statków typu S-3, należących do serii Energetic Particle Explorer. Badał pasy Van Allena, promieniowanie kosmiczne i magnetosferę.
Opis misji.
Statek działał aż do nagłego zerwania łączności na skutek awarii w systemie zasilania. Po dwóch latach, w 1963, spłonął w wyniku ponownego wejścia w atmosferę Ziemi. Użyteczne dane napływały przez około 90% czasu trwania misji.
Początkowa prędkość rotacji statku wynosiła 28 obr./min, a oś obrotu skierowana była w punkt o rektascensji 48 stopni i deklinacji – 28 stopni. Z czasem uległa zmianie tylko prędkość obrotowa, która powoli wzrastała do 34,3 obr./min.
Budowa i działanie.
Do łączności używano 4 anten prętowych. Nadajnik pracował na częstotliwości 136 MHz i miał moc 2 W. Sygnał telemetrii wykorzystywał multipleksowanej, 16 kanałowej modulacji PFM/PM z podziałem czasu. Czas potrzebny na próbkowanie 16 kanałów wynosił 0,324 s. Połową kanałów przesyłano informacje w sposób cyfrowy, a drugą połową w sposób analogowy. W sposób analogowy przesyłano informacje o temperaturze statku, napięciach i natężeniach prądów w systemie zasilania etc. Kanałami cyfrowymi przesyłano dane o szybkości obrotowej i fazie, kącie między osią obrotu a kierunkiem Słońca.
Zasilanie zapewniało 6144 ogniw słonecznych, ładujących akumulatory AgCd.

</doc>
<doc id="700371" url="https://pl.wikipedia.org/wiki?curid=700371" title="Hove">
Hove

Hove – miasto w Anglii, w hrabstwie ceremonialnym East Sussex, należące do jednolitej jednostki administracyjnej ("unitary authority") Brighton and Hove, położone nad kanałem La Manche, w sąsiedztwie miasta Brighton. W 2001 roku miasto liczyło 72 335 mieszkańców.
W mieście rozwinął się przemysł metalowy, elektrotechniczny oraz maszynowy.

</doc>
<doc id="700379" url="https://pl.wikipedia.org/wiki?curid=700379" title="Ölüdeniz">
Ölüdeniz

Ölüdeniz – miasteczko turystyczne położone nad Morzem Śródziemnym, ok. 60 km od lotniska w Dalaman i 12 km od Fethiye. Do atrakcji turystycznych Ölüdeniz należą laguna, góra Babadağ oraz miejski deptak.

</doc>
<doc id="700384" url="https://pl.wikipedia.org/wiki?curid=700384" title="Napadowa nocna hemoglobinuria">
Napadowa nocna hemoglobinuria

Napadowa nocna hemoglobinuria (zespół Marchiafavy-Micheliego, ang. paroxysmal nocturnal hemoglobinuria, PNH) – rzadkie schorzenie erytrocytów polegające na braku czynników broniących przed ich rozpadem.
Zostało po raz pierwszy opisane przez niemieckiego lekarza Paula Strübinga w 1881 roku, a następnie w 1911 roku przez Ettore Marchiafavę i Alessio Nazariego. Termin "haemoglobinuria paroxysmalis nocturia" wprowadził Enneking w 1928.
Etiopatogeneza.
Choroba polega na defekcie błony erytrocytu, który uniemożliwia ochronę krwinki przed cytolizą przy udziale dopełniacza.
Istnieją trzy podtypy nocnej napadowej hemoglobinurii:
W patogenezie schorzenia bierze się też pod uwagę niedobór białka wiążącego C8.
Rozpad krwinek zachodzi głównie przy obniżeniu pH krwi. Tym tłumaczy się nasilenie schorzenia w nocy w trakcie snu.
Chorzy wykazują zwiększoną skłonność do zmian zakrzepowo-zatorowych, a także leukopenię i trombocytopenię (prawdopodobnie taki sam defekt jak w błonach erytrocytów współistnieje także w leukocytach i trombocytach).
Rozpoznanie.
Rozpoznanie stawia się na podstawie stwierdzenia:
Rokowanie.
Choroba ma przebieg przewlekły. Najczęściej rokowanie jest niekorzystne.

</doc>
<doc id="700385" url="https://pl.wikipedia.org/wiki?curid=700385" title="Tajemnica Syriusza">
Tajemnica Syriusza

Tajemnica Syriusza (tytuł oryg. "Screamers") – film z roku 1995 w reżyserii Christiana Duguay, zrealizowany na motywach opowiadania Philipa K. Dicka "Druga odmiana".
W roku 2009 premierę miała luźna kontynuacja wątków opisywanego filmu, pokazana w obrazie .
Opis fabuły.
Jest rok 2078. Nowy Ekonomiczny Blok (N.E.B.) odkrywa na Syriuszu 6B cenne złoże berylu. Wydobycie może rozwiązać kryzys energetyczny na Ziemi. Niestety, po pewnym czasie okazuje się, że eksploatacja berylu wywołuje śmiertelne skażenie radioaktywne. Sojusz założony przez miejscowych postanawia wstrzymać dalsze prace wydobywcze. W konsekwencji N.E.B. wypowiada Sojuszowi wojnę. Zmasowane ataki korporacji dziesiątkują ludność planety, niszcząc doszczętnie jej środowisko.
Mija dziesięć lat. Wojna trwa nadal. Jeszcze w pierwszych fazach walk Sojusz opracował nową broń – samobieżne ostrza – proste mechanizmy bojowe mające zabić każdą żywą istotę nie posiadającą identyfikatora. W pobliżu jednej z baz Sojuszu rozbija się transporter wojskowy. Okazuje się, że wojna z N.E.B przeniosła się na zupełnie inną planetę, a na powierzchni Syriusza 6B rzekomo nie ma już od dawna żadnego wojska, ani tym bardziej działań wojennych. Żołnierze rozumieją, że zostali porzuceni przez własną organizację. Dowodzący bazą Sojuszu pułkownik Joseph A. Hendricksson (Peter Weller) postanawia wyruszyć do bazy N.E.B. aby negocjować warunki rozejmu. Wraz ze snajperem Jeffersonem rozpoczyna marsz przez pustkowia, na których odnajdują małego chłopca z pluszowym misiem. Postanowili zaopiekować się chłopcem, który okazuje się być nowym rodzajem androida służącego do zabijania ludzi.

</doc>
<doc id="700386" url="https://pl.wikipedia.org/wiki?curid=700386" title="Nocna napadowa hemoglobinuria">
Nocna napadowa hemoglobinuria



</doc>
<doc id="700387" url="https://pl.wikipedia.org/wiki?curid=700387" title="PNH">
PNH



</doc>
<doc id="700389" url="https://pl.wikipedia.org/wiki?curid=700389" title="Han Wudi">
Han Wudi

Wudi (; dosł. Cesarz Waleczny; ur. 156, zm. 87 p.n.e.) – cesarz chiński z dynastii Han panujący w okresie 141-87 p.n.e.
Za swego panowania, w celu ograniczenia wpływów rodów arystokratycznych, wprowadził w roku 127 p.n.e. zasadę podziału ziem wśród wszystkich synów. Wprowadził również nowe podatki handlowe i państwowy monopol na sól i żelazo (119 p.n.e.), bicie monet miedzianych i alkohol (98 p.n.e.).
Wprowadził zasadę "niánhào" nazywania er przez cesarzy. Od tej pory lata były oznaczane kolejnym rokiem panowania danego cesarza. Dodatkowo cesarz mógł nadawać nazwy poszczególnym okresom swojego panowania. Wudi w okresie swojego panowania nadał nazwy jedenastu erom.
Prowadził ekspansywną politykę zewnętrzną – zajął Mandżurię w roku 128 p.n.e. oraz królestwa północnej i środkowej Korei (109-106 p.n.e.).

</doc>
<doc id="700392" url="https://pl.wikipedia.org/wiki?curid=700392" title="Przewężenie Ranviera">
Przewężenie Ranviera

Przewężenie Ranviera (cieśń węzła, węzeł Ranviera) – przerwy, które występują między komórkami osłonki mielinowej. W przewężeniu zostaje wzmocniony impuls sygnału nerwowego. Osłonka mielinowa wymusza przepływ impulsów od przewężenia do przewężenia, pełniąc funkcję elektrycznej izolacji przyspieszającej sygnał elektryczny.
W tych przewężeniach błona komórkowa aksonu (zawierająca gęsto rozmieszczone kanały jonowe) nie jest osłonięta mieliną, a więc kontaktuje się z płynem pozakomórkowym. Dzięki temu prąd przenosi się skokowo od węzła zdepolaryzowanego do węzła będącego w spoczynku – impulsy nerwowe skaczą. Przewodzenie skokowe (saltacyjne – łac. "saltare") jest znacznie szybsze niż przewodzenie ciągłe we włóknach niezmielinizowanych. Potencjał czynnościowy sięga do 140 mV. Przewężenia mają długość rzędu 1 μm i poprzedzielane są mniej więcej regularnie odcinkiem zmielinizowanym o długości 50 μm–1 mm.
Gradient potencjału w przewężeniu jest znacznie większy niż w zmielinizowanym odcinku aksonu.

</doc>
<doc id="700395" url="https://pl.wikipedia.org/wiki?curid=700395" title="Kościół Ducha Świętego w Krakowie">
Kościół Ducha Świętego w Krakowie

Kościół Świętego Ducha – kościół w Krakowie znajdujący się w miejscu dzisiejszego placu św. Ducha. Kościół funkcjonował od średniowiecza do XIX wieku i wchodził w skład kompleksu klasztorno-szpitalnego duchaków.
Historia.
Duchacy zostali sprowadzeni w to miejsce w 1244 r. - biskup Prandota oddał im wówczas kościół św. Krzyża. Obok urządzili oni szpital i klasztor. Zapewne pierwotne budynki były drewniane, stopniowo wymieniane na murowane. Pierwsza wzmianka o wchodzącym w skład ich zabudowań kościele Ducha św. pochodzi z 1333. Już w XIV w. pieczę nad szpitalem – największym w Krakowie – zaczęła przejmować rada miejska, z ramienia której działał opiekun (prowizor). W XV w. pojawiają się w źródłach duchaczki, które zajmowały się chorymi kobietami, a których niewielki klasztor powstał na południe od kościoła św. Ducha. Klasztor i szpital były bogato uposażone, m.in. posiadały wsi Krowodrza i Wola Duchacka.
W 1528 kościół uległ pożarowi, który strawił również pobliskie zabudowania, ale niebawem go odbudowano. Pracami budowlanymi kierował włoski mistrz murarski Antoni Morosi. Przy kościele znajdowała się szkoła parafialna. Pod koniec XVII w. rozbudowano szpital dzięki zapisowi biskupa Andrzeja Trzebickiego. Przy kościele znajdował się cmentarz podrzutków.
Według opisu z 1748 roku był to niewielki kościół murowany, kryty dachówką, z drewnianą sygnaturką w środkowej części dachu. W prezbiterium znajdowały się stalle i ołtarz z obrazem Zesłania Ducha Świętego. W nawie były dalsze dwa ołtarze, Najświętszej Marii Panny i św. Marcina. Główne wejście do świątyni prowadziło pod chórem muzycznym. Od północy do nawy przylegała kaplica na planie trapezu, o sklepieniu sieciowym. Aby chorzy mogli uczestniczyć w nabożeństwach, główna sala sąsiadującego z kościołem szpitala była połączona z jego wnętrzem łukiem arkadowym.
Zachowana ikonografia kościoła (m.in. rysunek Józefa Brodowskiego z 1841) przedstawia kościół jako skromną świątynię o barokowej fasadzie, flankowanej podwójnymi pilastrami z trójkątnym przyczółkiem.
W 1783 nastąpiła kasata zakonu duchaków, ostatni z nich zmarł pięć lat później. Do klasztoru przeprowadzili się księża emeryci, a kościół wyłączono z kultu. Część zabudowań wydzierżawiono pod manufakturę sukienną, a w budynku kościoła znalazł się skład wełny. 
W 1827 zespół budynków poduchackich przejęło miasto. Służyły różnym celom, z czasem zaczęły grozić zawaleniem. W 1879 przeniesiono stąd funkcjonujący w części zabudowań szpital miejski. W 1886 rada miejska Krakowa zadecydowała o wyburzeniu budynków klasztornych, aby uzyskać miejsce pod budowę teatru miejskiego. Mimo sprzeciwu wielu znanych osobistości (w tym Jana Matejki, który po bezskutecznej obronie świątyni zrzekł się honorowego obywatelstwa miasta Krakowa i zapowiedział, że nie będzie już nigdy wystawiać swych obrazów w Krakowie) zburzono najpierw klasztor, a w 1892 także kościół i szpital.
Z całego kompleksu klasztoru i szpitala zakonu duchaków przetrwał kościół św. Krzyża i Dom pod Krzyżem.

</doc>
<doc id="700407" url="https://pl.wikipedia.org/wiki?curid=700407" title="Tucker Torpedo">
Tucker Torpedo



</doc>
<doc id="700411" url="https://pl.wikipedia.org/wiki?curid=700411" title="William Spry">
William Spry

William Spry (ur. 11 stycznia 1864, zm. 21 kwietnia 1929) – amerykański polityk, republikanin, gubernator stanu Utah w latach 1909-1917.

</doc>
<doc id="700414" url="https://pl.wikipedia.org/wiki?curid=700414" title="Pramlintyd">
Pramlintyd

Pramlintyd – lek hipoglikemiczny stosowany, w formie octanu, do leczeniu cukrzycy u pacjentów, u których dotychczasowe leczenie insuliną nie przynosi wyrównania kontroli glikemii. 16 marca 2005 został zarejestrowany i dopuszczony przez Agencję Żywności i Leków do stosowania w Stanach Zjednoczonych w leczeniu cukrzycy 1 i 2 typu.
Pramlintyd jest agonistą amyliny, hormonu wydzielanego przez trzustkowe komórki β (te same komórki są odpowiedzialne za wydzielanie insuliny). Jego działanie hipoglikemiczne polega na spowalnianiu opróżniania żołądka oraz hamowaniu wytwarzania glukagonu w mechanizmie zależnym od glukozy. Stosowanie go pozwala na poprawę kontroli wyrównania cukrzycy, przejawiającą się spadkiem poziomu hemoglobiny glikowanej o 0,5–0,7 punktu procentowego.
Pramlintyd podaje się w postaci zastrzyków podskórnych, zwykle 3 razy na dobę, przed posiłkami. W trakcie jego przyjmowania często (do 30%) występują nudności, natomiast pozytywnym skutkiem ubocznym jest spadek masy ciała (około 1,5 kg w ciągu pół roku).
Na rynku amerykańskim jest zarejestrowany pod nazwą "Symlin".

</doc>
<doc id="700415" url="https://pl.wikipedia.org/wiki?curid=700415" title="Symlin">
Symlin



</doc>
<doc id="700416" url="https://pl.wikipedia.org/wiki?curid=700416" title="Shimano Pedaling Dynamics">
Shimano Pedaling Dynamics

Shimano Pedaling Dynamics (w skrócie SPD) – jeden z najpopularniejszych mechanizmów zatrzaskowych dla rowerów górskich wprowadzony i opatentowany przez firmę Shimano w 1990 roku. Składa się z pedałów posiadających specjalny mechanizm zatrzaskowy oraz bloków montowanych do podeszwy buta. System na stałe łączy stopy z pedałami ułatwiając w ten sposób pedałowanie.
Mechanizm SPD wymaga znacznie mniejszych bloków od szosowych zatrzasków LOOK, co pozwala na "ukrycie" bloku w zagłębienu podeszwy i wygodne chodzenie. System ten umożliwia też znacznie łatwiejsze wpinanie i wypinanie się z pedałów w porównaniu z mechanizmem Look. Słabiej jednak "trzyma" nogę, co powoduje, że nieco gorzej transmituje energię pedałowania. System SPD jest prawie taką samą normą w rowerach górskich, jak system LOOK w rowerach szosowych i kopiuje go wiele różnych firm, między innymi: Ritchey, Wello czy Wellgo. Największą wadą systemu SPD jest jego stosunkowo mała odporność na zabrudzenie błotem, które się dość często zdarza w kolarstwie górskim.

</doc>
<doc id="700417" url="https://pl.wikipedia.org/wiki?curid=700417" title="Minnesota Wild">
Minnesota Wild

Minnesota Wild – amerykański klub hokejowy z siedzibą w Saint Paul (Minnesota), występujący w lidze NHL.
Historia.
Klub został założony w 1997 i po trzech latach przyjęty do rozgrywek NHL w sezonie 2000/2001. Wcześniej w latach 1967-1993 w stanie Minnesota funkcjonowała drużyna Minnesota North Stars z położonego nieopodal Saint Paul, Bloomington (następnie została przeniesiona do Teksasu i działa jako Dallas Stars).
Minnesota Wild rozgrywa swoje mecze w obiekcie Xcel Energy Center. Zespół posiada afiliacje w postaci klubów farmerskich w niższych ligach. Tę funkcję pełnią Houston Aeros w lidze AHL i Orlando Solar Bears w rozgrywkach ECHL. W przeszłości był to Bakersfield Condors (ECHL). 
Zawodnicy.
W drafcie 2003 klub wybrał polskiego zawodnika Marcina Kolusza.

</doc>
<doc id="700419" url="https://pl.wikipedia.org/wiki?curid=700419" title="Dujkery">
Dujkery

Dujkery (Cephalophini) – plemię ssaków z podrodziny antylop (Antilopinae) w obrębie rodziny wołowatych (Bovidae). 
Zasięg występowania.
Rodzaj obejmuje gatunki występujące w Afryce. 
Charakterystyka.
Gatunki zaliczane do dujkerów to w większości bardzo małe i małe antylopy (najmniejsze osiągają masę ciała ok. 4 kg, największe 45–80 kg) o niezbyt długich kończynach, krótkich rogach występujących u przedstawicieli obydwu płci oraz o łukowato wygiętym grzbiecie. Dujkery, z wyjątkiem gryma szarego, żyją w gęstych lasach (stąd angielska nazwa "forest duikers"), na terenie Czarnej Afryki, zwykle pojedynczo lub w parach. Zaniepokojone kryją się w gęstwinach. W odróżnieniu od pozostałych krętorogich, dujkery są wszystkożerne.
Podział systematyczny.
Do plemienia należą następujące rodzaje: 

</doc>
<doc id="700420" url="https://pl.wikipedia.org/wiki?curid=700420" title="Pedały rowerowe">
Pedały rowerowe



</doc>
<doc id="700426" url="https://pl.wikipedia.org/wiki?curid=700426" title="Holenderski ruch oporu podczas II wojny światowej">
Holenderski ruch oporu podczas II wojny światowej

 
Holenderski ruch oporu podczas II wojny światowej (nid. "Nederlands verzet in de Tweede Wereldoorlog") – ruch oporu w okupowanej przez Niemców Holandii podczas II wojny światowej. Członkowie holenderskiego ruchu oporu wzięli udział w alianckiej operacji powietrznodesantowej Market Garden we wrześniu 1944 roku. 
Geneza i historia.
W wyniku kampanii holenderskiej wojska niemieckie w maju 1940 roku zajęły Holandię. Królowa Wilhelmina wraz z rządem udała się na emigrację do Londynu. 
Z inicjatywy holenderskiego rządu emigracyjnego została powołana w 1943 roku podziemna Rada Ruchu Oporu ("Nationalle Federatieve Raad van Verzet – Voormalie Verzet Nederland", NFRVVN). Miała ona pełnić przede wszystkim funkcje koordynacyjne w stosunku do struktur czysto militarnych, tworzonych pod patronatem czołowych partii politycznych.
Wiosną 1944 roku jej miejsce zajął jednolity organ wojskowy – Trójkąt ("Triangle"). Określenie to wynikało z faktu skupienia w tej strukturze 3 zasadniczych członów organizacyjnych: zajmującej się przede wszystkim akcjami sabotażowymi organizacją "Ordendienst" (pol. Ochrona Porządku), wspomagającej działania przedostających się do Holandii agentów alianckich "Landelijke Organisatie voor Hulp Onderduikers" (LO, pol. Krajowa Organizacja Pomocy dla Nurków) oraz "Landelijke Knokploegen" (LKP, pol. Krajowe Grupy Uderzeniowe).
W okresie zbliżania się do Holandii sił alianckich doszło do ostatniej reorganizacji holenderskiego ruchu oporu. 4 września 1944 roku "Trójkąt" został przekształcony w kierowane przez pułkownika Henri Koota Wewnętrzne Siły Zbrojne ("Binnenlandsche Strijdkrachten"). Pozostawały one w ścisłym kontakcie operacyjnym z walczącą w składzie sił alianckich, a dowodzoną przez księcia Bernharda, armią holenderską. 
W Amsterdamie istnieje muzeum holenderskiego ruchu oporu (Verzetsmuseum).

</doc>
<doc id="700427" url="https://pl.wikipedia.org/wiki?curid=700427" title="Glinne (przełęcz)">
Glinne (przełęcz)

Glinne (także "Przełęcz Korbielowska", "Przełęcz Glinna", "Na Glinie"; ; 809 m) – przełęcz w Beskidzie Żywieckim, oddzielająca Grupę Pilska na zachodzie od Pasma Babiogórskiego na wschodzie. Grzbietem przełęczy biegnie granica polsko-słowacka oraz Wielki Europejski Dział Wodny.
Zachodnie (polskie) stoki przełęczy są dość strome, głęboką dolinką spływają z nich źródłowe cieki potoku Glinna. Wschodnie (słowackie) stoki przełęczy są znacznie łagodniejsze, lecz dość podmokłe, spływa z nich jeden z dopływów Półgórzanki ("Polhoranka"). Polskie stoki przełęczy administracyjnie należą do Korbielowa, słowackie – do Orawskiej Półgóry.
Ze względu na stosunkowo trudny dostęp siodła przełęczy, nie była ona do połowy XIX wieku używana jako przejście przez główny grzbiet Karpat. Komunikację zapewniała położona nieco dalej na wschód Przełęcz Półgórska. Bity trakt, łączący Korbielów z Półgórą zbudowano ok. 1865. Po II wojnie światowej gościniec zamknięto dla ruchu, a na przełęczy stanął szlaban i posterunek WOP. Od początku lat 70. XX wieku do ogłoszenia stanu wojennego w 1981 funkcjonowało przejście graniczne dla małego ruchu granicznego. Od 1995 na przełęczy ponownie działało międzynarodowe drogowe przejście graniczne Korbielów – Oravská Polhora, kantory oraz przystanek autobusowy Korbielów-Granica (kursy z Żywca). Zlikwidowano je w 2007 po wejściu Polski i Słowacji do strefy Schengen. Od strony polskiej prowadzi droga wojewódzka nr 945, od strony słowackiej – droga 78.
Przez przełęcz przebiega polski szlak czerwony, wiodący wzdłuż granicy państwowej ze schroniska na Markowych Szczawinach pod Babią Górą do schroniska na Hali Miziowej pod Pilskiem, a także rozpoczyna bieg szlak czarny do Korbielowa. Po słowackiej stronie niebieski szlak prowadzi wzdłuż granicy w jedną stronę na szczyt Pilska, w drugą – na Babią Górę.
Od 1924 do ok. 1936 poniżej przełęczy funkcjonowało schronisko Polskiego Towarzystwa Tatrzańskiego pod Pilskiem.

</doc>
<doc id="700430" url="https://pl.wikipedia.org/wiki?curid=700430" title="Maxine Bahns">
Maxine Bahns

Maxine Lee Bahns (ur. 28 lutego 1971 w Stowe w stanie Vermont) – amerykańska aktorka, znana przede wszystkim z filmu "Piwne rozmowy braci McMullen".
Ukończyła filologię klasyczną na New York University.

</doc>
<doc id="700431" url="https://pl.wikipedia.org/wiki?curid=700431" title="Rachowiec">
Rachowiec

Rachowiec (954 m) – szczyt w Beskidzie Żywieckim w Grupie Wielkiej Raczy. Znajduje się w bocznym grzbiecie, który odgałęzia się w kierunku wschodnim od punktu zwornikowego o nazwie Gomułka, położonego w głównym grzbiecie po południowej stronie Przełęczy Zwardońskiej. Zachodnie stoki grzbietu Rachowca opadają do dolin potoków Roztoka, północne i wschodnie do doliny Czernej, południowe do doliny potoku Słanica. 
Szczyt nie jest zalesiony, dlatego rozpościera się z niego widok na Wielką Raczę, Rycerzową, Bendoszkę Wielką i Muńcuł, a także na Małą Fatrę.
Na Rachowcu znajduje się najdłuższy w okolicy (1200 metrów) orczykowy wyciąg narciarski (narciarze upodobali sobie górę już w okresie międzywojennym). W sezonie 2012/2013 na zachodnim zboczu Rachowca, niewybitnego wzniesienia Mały Rachowiec (840 m) uruchomiono pierwszy w rejonie Zwardonia wyciąg krzesełkowy w Stacji Narciarskiej Zwardoń Ski.
Mimo oddalenia od innych szczytów, z powodu bliskości Zwardonia Rachowiec jest popularny zarówno wśród miłośników nart, jak i turystów pieszych.
Na północnym, zalesionym stoku znajduje się rezerwat „Butorza” z wiekowym borem świerkowym oraz ostoją zwierzyny. Na szczyt Rachowca prowadzi szlak turystyczny.

</doc>
<doc id="700436" url="https://pl.wikipedia.org/wiki?curid=700436" title="Będoszka">
Będoszka



</doc>
<doc id="700437" url="https://pl.wikipedia.org/wiki?curid=700437" title="Będoszka Wielka">
Będoszka Wielka



</doc>
<doc id="700444" url="https://pl.wikipedia.org/wiki?curid=700444" title="Eksenatyd">
Eksenatyd

Eksenatyd − lek stosowany w leczeniu cukrzycy, będący agonistą glukagonopodobnego peptydu 1 (GLP-1, "glucagon-like peptide 1"), wytwarzanego przez komórki L jelita cienkiego, który po związaniu się z komórką β (receptorem dla GLP-1) wysp trzustkowych zwiększa wydzielanie insuliny pod wpływem glukozy. Ponadto spowalnia wchłanianie glukozy oraz hamuje wpływ glukagonu na komórki receptorowe.
W 2005 został dopuszczony w Stanach Zjednoczonych (przez Agencję Żywności i Leków) do leczenia cukrzycy typu 2. Eksenatyd jest syntetycznym analogiem peptydu złożonego z 39 aminokwasów, pierwotnie wykrytego w ślinie helodermy arizońskiej.
Lek jest podawany w postaci zastrzyków podskórnych dwa razy dziennie. Charakteryzuje się dość licznymi działaniami niepożądanymi (nudności, wymioty, biegunka, bóle brzucha, hipoglikemia, refluks żołądkowo-przełykowy). Z uwagi na brak badań nie powinien być stosowany u kobiet w ciąży i matek karmiących.
Jego stosowanie wiąże się ze spadkiem masy ciała (około 2–3 kg w ciągu 6 miesięcy) oraz poprawą kontroli glikemii (spadek poziomu hemoglobiny glikowanej o 0,5–1 punktu procentowego).
Na rynku amerykańskim jest zarejestrowany pod nazwą "Byetta".

</doc>
<doc id="700446" url="https://pl.wikipedia.org/wiki?curid=700446" title="Byetta">
Byetta



</doc>
<doc id="700451" url="https://pl.wikipedia.org/wiki?curid=700451" title="Dorota Kędzierzawska">
Dorota Kędzierzawska

Dorota Kędzierzawska (ur. 1 czerwca 1957 w Łodzi) – polska reżyserka, scenarzystka i montażystka, dama Krzyża Kawalerskiego Orderu Odrodzenia Polski.
Znana z filmów podejmujących tematy wykluczenia społecznego, takich jak "Wrony" (1994), "Nic" (1998), "Jestem" (2005) oraz "Pora umierać" (2007) oraz "Jutro będzie lepiej" (2011). Jej filmy były wielokrotnie nagradzane nie tylko w Polsce, ale i na czołowych międzynarodowych festiwalach filmowych: w Cannes ("Wrony"), w Berlinie ("Jestem", "Jutro będzie lepiej"), w San Francisco ("Pora umierać"). Kędzierzawska jest też laureatką dwóch nagród FIPRESCI: za film telewizyjny "Koniec świata" (w 1989) oraz za poświęcony tematyce aborcyjnej film fabularny "Nic" (w 1999).
Życiorys.
Młodość i wykształcenie.
Jest córką reżyserki Jadwigi Kędzierzawskiej. W latach 1976–1978 studiowała kulturoznawstwo na Uniwersytecie Łódzkim. Studiowała także na Wydziale Reżyserii WGIK w Moskwie, a w 1981 roku ukończyła studia na Państwowej Wyższej Szkole Filmowej, Telewizyjnej i Teatralnej w Łodzi na Wydziale Reżyserii. Opowiadała o niechęci, z jaką spotykała się jako kobieta w obu szkołach filmowych:
Kariera filmowa.
Jej pierwszym pełnometrażowym filmem były "Diabły, diabły" (1991). Opowieść o konflikcie między podgórską polską wsią a przybyłym do niej taborem Romów w latach 60. XX wieku zwracała uwagę ograniczoną do minimum liczbą dialogów oraz sympatią wobec prześladowanej mniejszości. Najsłynniejszym dziełem Kędzierzawskiej okazały się jednak "Wrony" (1994). Bohaterka "Wron", uboga dziewczynka upokorzona przez nauczycielkę wychowania fizycznego, próbuje odreagować brak akceptacji, porywając trzyletnie dziecko. "Wrony" odniosły olbrzymi sukces festiwalowy, zdobywając między innymi Nagrodę Specjalną Jury, Nagrodę Publiczności oraz Nagrodę Dziennikarzy na Festiwalu Polskich Filmów Fabularnych i nagrodę Coup de Coeur au Festival na Międzynarodowym Festiwalu Filmowym w Cannes.
Spore kontrowersje wywołał z kolei film "Nic" (1998), poświęcony autentycznej sprawie kobiety wykorzystywanej przez męża, która wychowywała troje dzieci i w akcie desperacji zdecydowała się zabić swoje czwarte dziecko. "Nic" wpisało się w debatę feministyczną poświęconą aborcji, która "de facto" została zakazana w Polsce w 1993 roku. Kędzierzawska zajęła jednak wobec tej debaty postawę asekuracyjną, twierdząc, że „nie ma niczego wspólnego z feminizmem”. "Nic" również zostało wielokrotnie uhonorowane w Gdyni, a autorka otrzymała też między innymi Paszport „Polityki” oraz Nagrodę FIPRESCI na Międzynarodowym Festiwalu Filmowym w Soczi.
"Jestem" (2005) Kędzierzawska natomiast poświęciła innej autentycznej sprawie chłopca, który ucieka z domu dziecka i zaprzyjaźnia się z dziewczynką z dobrego domu. "Jestem" był odczytywany jako wariant "Wron" – tym razem z punktu widzenia chłopca. Za "Jestem" Kędzierzawska otrzymała między innymi Nagrodę Specjalną Jury w sekcji Kinderfest Międzynarodowego Festiwalu Filmowego w Berlinie. Spory sukces odniósł również film "Pora umierać" (2007) z udziałem Danuty Szaflarskiej, która odegrała rolę sędziwej pani żyjącej wraz z suczką w opustoszałej warszawskiej willi. "Pora umierać" była ceniona za grę Szaflarskiej oraz subtelne ujęcie umierania, stosunku do śmierci, współistnienia z organizmami nieludzkimi.
W 2010 roku Kędzierzawska ukończyła "Jutro będzie lepiej", opowieść o trójce bezdomnych rosyjskich chłopców, którzy usiłują przedostać się do Polski. Inspiracją dla reżyserki była zasłyszana w radiu audycja o słuszności decyzji w sprawie deportacji dzieci. Janusz Wróblewski z „Polityki” charakteryzował "Jutro będzie lepiej" jako „brutalną opowieść o smutku życia, w którym wszystko, co okrutne, zostaje przefiltrowane przez łagodne spojrzenie reżyserki, pragnącej wbrew logice ocalić swoich bohaterów”.
W dokumencie "Inny świat" (2012), poświęconym w całości Szaflarskiej, Kędzierzawska zapisała wspomnienia pełnej erudycji aktorki z całego swojego życia. "Inny świat" został dobrze przyjęty przez krytyków; Paweł T. Felis z „Gazety Wyborczej” pisał: „Niebywałe, jak wiele detali z tamtego czasu Danuta Szaflarska pamięta, jak wiele anegdot zapisanych ma w swojej pamięci”.
Następnie Kędzierzawska wszczęła przygotowania do filmu "Żużel" (2020), z udziałem zarówno zawodowych aktorów, jak i autentycznych żużlowców. Film został jednak bardzo negatywnie przyjęty zarówno przez publiczność, jak i przez krytyków. Gabriel Krawczyk z portalu Filmweb pisał: „O zasadach rządzących zawodami dowiadujemy się niewiele; o stawce oglądanych właśnie wyścigów nie wiemy nic. Żużel zamienia się w wypełniającą fabularne przerwy watę”.
Styl filmowy.
W centrum zainteresowań Doroty Kędzierzawskiej znajdują się problemy społeczne: wykluczenie (mniejszość romska w "Diabłach"), samotność niechcianych lub zaniedbanych dzieci ("Wrony", "Jestem"), aborcja ("Nic"), starość ("Pora umierać") i przymusowa emigracja ("Jutro będzie lepiej"). Iwona Grodź i Robert Stefanowski twierdzą, że głównym tematem filmów Kędzierzawskiej jest dzieciństwo albo po prostu dziecko:
To jednak dzieci i młodzież w filmach Kędzierzawskiej okazują się dojrzalsi emocjonalnie aniżeli dorośli, którzy albo zaniedbują swoje obowiązki rodzicielskie ("Jestem"), albo wręcz nieprzemyślanymi decyzjami pozostawiają swoich podopiecznych na pastwę losu ("Nic"). Ponadto reżyserka, tworząc swoje filmy, unika emocjonalnego przywiązania do swojej płci: „Pracując nad filmem, nigdy nie myślę o tym, że jestem kobietą”. Ewa Mazierska podejrzewała, że niechęć Kędzierzawskiej do przyznawania sobie kategorii „feministki” wynikała ze złych skojarzeń, jakie w Polsce powszechnie budzi myśl feministyczna. Zdaniem Eweliny Wejbert-Wąsiewicz kino Kędzierzawskiej jest „konglomeratem realizmu i poetyki baśni”, a sama reżyserka – jedną z najważniejszych osobowości polskiego kina kobiecego.

</doc>
<doc id="700461" url="https://pl.wikipedia.org/wiki?curid=700461" title="Miasta w Tanzanii">
Miasta w Tanzanii

Według danych oficjalnych pochodzących z 2012 roku Tanzania posiadała ponad 140 miast o ludności przekraczającej 7 tys. mieszkańców. Stolica kraju Dodoma znajduje się na czwartym miejscu, dawna stolica Dar es Salaam jako jedyne miasto liczyło ponad milion mieszkańców; 1 miasto z ludnością 500÷1000 tys.; 22 miast z ludnością 100÷500 tys.; 7 miast z ludnością 50÷100 tys.; 59 miasta z ludnością 25÷50 tys. oraz reszta miast poniżej 25 tys. mieszkańców.
Największe miasta w Tanzanii.
Największe miasta w Tanzanii według liczebności mieszkańców (stan na 26.08.2012):

</doc>
<doc id="700466" url="https://pl.wikipedia.org/wiki?curid=700466" title="Montreal">
Montreal

Montreal (fr. "Montréal" []) – miasto w Kanadzie, nad Rzeką Świętego Wawrzyńca w prowincji Quebec. W latach 1844–1849 Montreal był stolicą Prowincji Kanady.
Jest to drugie co do wielkości miasto Kanady, największy port morski wschodniej części kraju oraz główny ośrodek gospodarczy i kulturalny francuskojęzycznej części Kanady. Powstał jako niewielka osada francuska na cześć królewską nazwany "Mont Royal" – „Wzgórze królewskie” – stąd obecna nazwa.
Po przyłączeniu 1 stycznia 2002 dzielnic podmiejskich liczba mieszkańców wynosi 1,6 mln (zespół miejski 3,5 mln, 2001). Miasto jest podzielone na 25 dzielnic (fr. "arrondissements"). Niektóre z nich decyzją rządu prowincji Quebec w 2001 roku zostały przyłączone do Montrealu. Wywołało to sprzeciw mieszkańców przyłączonych dzielnic. W następstwie referendum z czerwca 2004 roku, 1 stycznia 2006 roku część z nowo przyłączonych dzielnic, zamieszkiwanych przez 13% dotychczasowej populacji miasta, odłączyło się od Montrealu.
Położenie.
Zespół miejski jest położony przede wszystkim na dwóch wyspach, Île de Montréal i Jésus, leżących tuż na wschód od zbiegu Rzeki Św. Wawrzyńca i rzeki Ottawa. Wyspy opływa główny nurt Rzeki Św. Wawrzyńca i jej dwie odnogi, rzeki: Rivière des Mille Îles i Rivière des Prairies.
Historia.
Panowanie francuskie.
Pierwszymi Europejczykami, którzy dotarli do wyspy, na której dzisiaj leży Montreal, byli Jacques Cartier i jego towarzysze. Podczas swojej drugiej ekspedycji do Ameryki Północnej Cartier wyruszył z okolic dzisiejszego miasta Québecu w górę Rzeki Świętego Wawrzyńca. Dotarł do okolic wyspy Île de Montréal w październiku 1535. Odwiedził wioskę indiańską Hochelagę i wszedł na wzgórze dominujące nad wyspą, które nazwał na cześć króla Mont Royal. Ze wzgórza stwierdził, że jego dalsza droga w górę rzeki jest zablokowana przez serię niskich wodospadów na rzece (wodospady Lachine). W tej sytuacji zawrócił i popłynął z powrotem do morza i swoich statków.
Po tej jednej europejskiej wyprawie nastąpiła długa przerwa. Francja, nękana wojnami domowymi, na wiele dziesięcioleci porzuciła myśli o koloniach zamorskich. Dopiero na początku XVII wieku Francuzi rozpoczęli ponowną próbę kolonizacji Ameryki Północnej, zakładając osadę Québec w 1608. W tym samym czasie zaczęli ponownie odwiedzać okolice Montrealu. Jednak dopiero w 1642 Francuzi wrócili, by zostać na stałe. Sieur Chomedey de Maisonneuve i około 40 kolonistów zbudowali w lecie 1642 mały fort Ville-Marie. Z początku zadaniem kolonii było prowadzenie działalności misyjnej wśród Indian. Jednak już wkrótce kolonia stała się ważnym ośrodkiem handlu futrami. W miarę przekształcania się w faktorię handlową, osada przyjęła dzisiejszą nazwę Montreal, od nadanej przez Cartiera nazwy wzgórza (wówczas wymawianej jako Mont Réal).
Błędy dyplomatyczne popełnione przez Francuzów przez pierwsze lata swojej obecności w Kanadzie obróciły przeciwko nim konfederację Irokezów. Ta grupa Indian prowadziła z Francuzami sporadyczne wojny do 1701. Montreal, jako najbardziej wysunięta na zachód placówka Francuzów, był nękany częstymi napadami Indian. Ludność osady rosła powoli, od 675 w 1665 do około 1000 w 1700. Po zawarciu pokoju z Irokezami sytuacja znacznie się polepszyła. Do 1760 ludność zwiększyła się do około 5000. Miasto zostało otoczone fortyfikacjami ziemnymi na wzór europejski.
W trakcie wojny siedmioletniej Brytyjczycy podbili posiadłości francuskie w Ameryce Północnej i włączyli je do swojego imperium. Montreal, ostatni punkt oporu Francuzów, poddał się armii brytyjskiej w 1760.
Panowanie brytyjskie.
Montreal formalnie stał się częścią imperium brytyjskiego w wyniku postanowień traktatu paryskiego podpisanego 1763. Miasto pozostało światową stolicą handlu futrami, ale teraz handel ten znalazł się pod kontrolą szkockich i angielskich kupców. Ci założyli nową Kompanię Północno-Zachodnią w latach 1783–1784, która rozszerzyła obszar handlowy Montrealu aż do wybrzeży Oceanu Spokojnego. Kompania połączyła się z Kompanią Hudsona w 1821, kończąc rolę Montrealu w handlu futrami.
Podczas amerykańskiej wojny rewolucyjnej 13 listopada 1775 miasto zostało zajęte przez Amerykanów, którzy jednak musieli wycofać w lecie następnego roku pod naporem armii brytyjskich. Podczas wojny brytyjsko-amerykańskiej w latach 1812–1814 amerykańskie próby zdobycia miasta nie powiodły się.
Na początku XIX miasto przekształciło się w ośrodek handlu zbożem i drewnem. W 1825 zbudowano Kanał Lachine, który pozwalał statkom ominąć progi wodne na rzece niedaleko od miasta i płynąc dalej do Jeziora Ontario. Montreal stał się portem, w którym statki rzeczne przypływające Rzeką Świętego Wawrzyńca mogły przeładować swoje ładunki na statki pełnomorskie płynące do Atlantyku.
Przez ten czas ludność miasta nieustannie rosła dzięki przypływowi imigrantów z Wielkiej Brytanii. W latach 1820–1830 Montreal prześcignął Québec i stał się największym miastem w Kanadzie. W 1825 miasto miało 22,5 tys. mieszkańców. Gdy w 1831 Montreal otrzymał prawa miejskie, większość jego mieszkańców wywodziła się z Wysp Brytyjskich, a mieszkańcy francuskojęzyczni byli w mniejszości. Od tego czasu do lat 60. XX wieku angielski pozostawał najważniejszym językiem miasta.
Kanadyjska metropolia.
Pierwsza linia kolejowa w Kanadzie została zbudowana niedaleko miasta w 1836. W połowie XIX wieku miasto uzyskało szereg połączeń kolejowych z resztą Kanady i ze Stanami Zjednoczonymi. W 1885 ukończono Kolej Transkanadyjską, dając miastu połączenie z wybrzeżem Pacyfiku. Dzięki tym połączeniom kolejowym, jak również transportowi wodnemu na Rzece Świętego Wawrzyńca, port w Montrealu stał się głównym oknem na świat Kanady. Z biegiem czasu został drugim po Nowym Jorku portem w Ameryce Północnej pod względem liczby przyjmowanych statków. Dzięki doskonałej sieci połączeń transportowych w mieście rozwijały się również rozmaite gałęzie przemysłu.
Ludność miasta rosła nieustannie, od 58 tys. 1851 do 107 tys. w 1871. W 1881 w Montrealu mieszkało 140 tys. osób (170,7 tys. wraz z przedmieściami). Miasto przyciągało wielu imigrantów z Europy i wielu francuskojęzycznych rolników z osad otaczających miasto. Dzięki napływowi tych ostatnich, francuskojęzyczni mieszkańcy miasta ponownie stanowili większość po 1865, jednak wiodącym językiem w mieście pozostawał angielski. Dzięki gwałtownemu rozwojowi ludność Montreal przekroczyła 1 milion w 1931.
W latach 60. i 70. XX wieku w Montrealu zrealizowano wiele ogromnych inwestycji, w dużej części w związku z organizacją w mieście Wystawy Światowej 1967 i Letnich Igrzysk Olimpijskich 1976. Główną osobą odpowiedzialną za te inwestycje był burmistrz Jean Drapeau, który rządził miastem w latach 1954–1957 i 1960–1986. Zbudowano system montrealskiego metra (będącym drugim systemem kolei podziemnej w Kanadzie), sieć autostrad, tereny wystawowe na sztucznej wyspie na Rzece Św. Wawrzyńca, Stadion Olimpijski i wszystkie obiekty sportowe potrzebne dla obsługi olimpiady. Wiele z tych inwestycji nie spełniło oczekiwań. Ogromne, supernowoczesne lotnisko Mirabel zostało wybudowane zbyt daleko od miasta, bez dogodnych połączeń komunikacyjnych i szybko okazało się nierentowne – obecnie służy tylko do obsługi lotów towarowych. Olimpiada okazała się finansową klęską, a miasto spłacało długi zaciągnięte dla sfinansowania budowy obiektów olimpijskich aż do 2008 roku. Ogromny stadion olimpijski z odsłanianym dachem nie mógł znaleźć dla siebie odpowiedniej roli w następnych latach. Z drugiej strony, dzięki tym inwestycjom Montreal ma prawdopodobnie najlepszą infrastrukturę miejską pośród wielkich miast Kanady.
W drugiej połowie XX wieku gospodarka kanadyjska weszła w okres dużo bardziej ścisłej integracji z gospodarką Stanów Zjednoczonych, a znaczenie eksportu do innych kontynentów znacznie spadło. Z tego powodu stopniowo głównym centrum gospodarczym kraju stało się Toronto, ulokowane wewnątrz kraju i posiadające znacznie lepsze połączenia transportowe z głównymi ośrodkami amerykańskiego przemysłu. Gospodarka Montrealu została również znacznie osłabiona przez dojście do władzy w prowincji Quebec separatystycznej Partii Quebeckiej, która wdrożyła w życie serię praw mających na celu upowszechnić użycie języka francuskiego w wielu dziedzinach gospodarki i biznesu. Wobec tego wielu anglojęzycznych mieszkańców Montrealu opuściło miasto.
Pod koniec lat 90. miasto zaczęło odzyskiwać swoją międzynarodową renomę, wraz z lokalizacją w centrum Montrealu Światowego Centrum Handlu, Quartier International, oraz kilku międzynarodowych organizacji: ICOGRADA, International Design Alliance, oraz agend UNESCO, ONZ, ICAO, WHO i NATO.
Demografia.
Liczba mieszkańców Montrealu wynosi 1 649 519. Język francuski jest językiem ojczystym dla 52,4%, angielski dla 13,2%, arabski dla 5,4%, włoski dla 4,9%, hiszpański dla 4,7%, grecki dla 1,2%, wietnamski dla 1,1%, portugalski dla 1,1% mieszkańców (2011). W części miasta zamieszkałej przez większość francuskojęzyczną nazwy ulic i znaki drogowe są francuskie, a na zachodzie miasta, gdzie większość stanowią użytkownicy języka angielskiego, większość ulic ma angielskie nazwy, angielskie jest też oznakowanie drogowe.
Sport.
Montreal jest miastem dobrze rozwiniętym pod względem sportowym. Odbywają się tu różne imprezy w odrębnych dziedzinach sportu.
Dzielnice Montrealu.
Obecne dzielnice tworzące miasto Montreal to:

</doc>
<doc id="700467" url="https://pl.wikipedia.org/wiki?curid=700467" title="Zespół von Willebranda">
Zespół von Willebranda



</doc>
<doc id="700474" url="https://pl.wikipedia.org/wiki?curid=700474" title="M (postać)">
M (postać)

M – fikcyjna postać, szef brytyjskiego wywiadu (MI6), zwierzchnik Jamesa Bonda. Pseudonim „M” został prawdopodobnie zaczerpnięty od imienia pierwszego rzeczywistego szefa MI6, Mansfielda Smitha-Cumminga.
Zarówno w książkach, jak i w filmach wszystkim postaciom noszącym przydomek M pomaga panna Moneypenny (osobista sekretarka) i Bill Tanner (szef sztabu).
Postać M pojawiła się również w filmie "Liga niezwykłych dżentelmenów", grana przez Richarda Roxburgha. Jest to jak dotąd jedyny film, w którym głównym bohaterem nie jest James Bond, a w którym pojawiła się ta postać.
Aktorzy.
Bernard Lee.
Bernard Lee wsławił się właśnie rolą M, odgrywając ją aż przez 17 lat, w 11 filmach o Bondzie. Postać M ukazywana przez Lee to admirał sir Miles Messervy, który wykazywał się oschłością i obojętnością wobec Bonda, przybierając typowo władczy styl zarządzania MI6.
Robert Brown.
Po śmierci Bernarda Lee w 1981 roku producenci postanowili obsadzić w roli M innego Brytyjczyka, Roberta Browna. Grał on tę postać (admirała Hargreavesa) przez 6 lat, w 4 filmach. Wykazuje inną postawę niż M grany przez Lee, nadając bohaterowi odrobinę humoru.
Judi Dench.
Przydzielenie roli M kobiecie, brytyjskiej aktorce Judi Dench, wywołało bardzo wiele kontrowersji i wątpliwości wśród fanów Jamesa Bonda. Postać M grana przez nią jest bez wątpienia najłagodniejsza w stosunku do 007. Pomimo iż zdarza jej się wymienić uwagi z agentem, potrafi go także pochwalić. W pierwszym filmie, "GoldenEye", nazywa Bonda „seksistowskim, mizoginistycznym dinozaurem, reliktem epoki zimnej wojny”. Często nazywają ją "Mama" lub "Emma".
Ralph Fiennes.
Ralph Fiennes pojawia się w filmie "Skyfall", jako przewodniczący Komitetu ds. Wywiadu i Bezpieczeństwa Gareth Mallory. W filmie dowiadujemy się, że jest byłym oficerem SAS, który spędził 3 miesiące w niewoli IRA. Po śmierci "Emmy" przejmuje funkcję M. Początkowo darzy Bonda ograniczonym zaufaniem, jednak ostatecznie pomaga agentowi 007 w powstrzymaniu planów organizacji WIDMO w filmie "Spectre". Dodatkowo w tym samym filmie toczy konflikt polityczny dotyczący przyszłości MI6 i sekcji 00 z C - szefem Połączonych Wywiadów, który dąży do powołania globalnej organizacji wywiadowczej o nazwie Komisja 9 Oczu, wchłonięcia MI6 i likwidacji sekcji 00.

</doc>
<doc id="700478" url="https://pl.wikipedia.org/wiki?curid=700478" title="Babel (film 1999)">
Babel (film 1999)

Babel – francuski film fabularny z 1999 roku w reżyserii Gérarda Pullicino.

</doc>
<doc id="700479" url="https://pl.wikipedia.org/wiki?curid=700479" title="Gilles Yapi-Yapo">
Gilles Yapi-Yapo



</doc>
<doc id="700480" url="https://pl.wikipedia.org/wiki?curid=700480" title="Nic (film)">
Nic (film)

Nic (zapis stylizowany: NIC) – polski dramatyczny film fabularny z 1998 roku wyreżyserowany przez Dorotę Kędzierzawską. Film był kręcony m.in. w kamienicy przy ulicy Foksal 13 w Warszawie.

</doc>
<doc id="700481" url="https://pl.wikipedia.org/wiki?curid=700481" title="Abdoulaye Meïté">
Abdoulaye Meïté



</doc>
<doc id="700482" url="https://pl.wikipedia.org/wiki?curid=700482" title="Zespół antyfosfolipidowy">
Zespół antyfosfolipidowy

Zespół antyfosfolipidowy (ang. "antiphospholipid syndrome", APS), in. zespół antykardiolipinowy, zespół Hughesa – niezapalna układowa choroba tkanki łącznej, charakteryzująca się współwystępowaniem zakrzepicy naczyniowej lub powikłań położniczych oraz krążących przeciwciał antyfosfolipidowych. 
Jest niekiedy nazywany zespołem Hughesa na cześć angielskiego reumatologa , zajmującego się problematyką toczniową.
Epidemiologia.
Kobiety chorują 2 razy częściej niż mężczyźni. 
Etiopatogeneza.
Nie do końca poznana. Przypuszcza się, że przeciwciała antyfosfolipidowe hamują aktywne białko C i antytrombinę III oraz aktywują czynnik tkankowy. Powodują w ten sposób aktywację kaskady krzepnięcia i występowanie zmian zakrzepowo-zatorowych.
Ponadto przeciwciała antyfosfolipidowe wiążą się z β2–glikoproteiną 1 śródbłonka naczyniowego powodując zwiększone wytwarzanie cytokin zapalnych i cząsteczek adhezyjnych.
Do rozwoju zakrzepicy może dojść w każdym naczyniu.
Rozpoznanie.
Zmodyfikowane kryteria (2006)
Zespół antyfosfolipidowy rozpoznaje się, gdy jest spełnione co najmniej 1 kryterium kliniczne i 1 kryterium laboratoryjne. Kryteriów nie należy stosować, jeżeli objawy kliniczne choroby wystąpiły w okresie &lt;12 tygodni lub &gt;5 lat od momentu wykrycia przeciwciał antyfosfolipidowych (APLA).
Leczenie.
Przy bezobjawowym przebiegu nie stosuje się żadnego leczenia.
Rokowanie.
U 50% kobiet z zespołem antyfosfolipidowym w ciągu 3-10 lat wystąpi epizod zakrzepowy. U 10% rozwinie się toczeń rumieniowaty układowy.

</doc>
<doc id="700483" url="https://pl.wikipedia.org/wiki?curid=700483" title="Zespół Hughesa">
Zespół Hughesa



</doc>
<doc id="700484" url="https://pl.wikipedia.org/wiki?curid=700484" title="Zespół antykardiolipinowy">
Zespół antykardiolipinowy



</doc>
<doc id="700487" url="https://pl.wikipedia.org/wiki?curid=700487" title="Abdulkader Keïta">
Abdulkader Keïta



</doc>
<doc id="700498" url="https://pl.wikipedia.org/wiki?curid=700498" title="Simon Bamberger">
Simon Bamberger

Simon Bamberger (ur. 27 lutego 1846 w Eberstadt w Niemczech, zm. 6 października 1926 w Salt Lake City) – amerykański polityk, czwarty gubernator stanu Utah (w latach 1917-1921.

</doc>
<doc id="700500" url="https://pl.wikipedia.org/wiki?curid=700500" title="Babel (film 2006)">
Babel (film 2006)

Babel – film z 2006 roku w reżyserii Alejandra Gonzáleza Iñárritu. Wielowątkowa fabuła filmu ma miejsce w czasach współczesnych, w czterech krajach: Maroku, USA, Japonii i Meksyku. Wszystkie historie są ze sobą związane. Film jest częścią trylogii, w skład której wchodzą także filmy "Amores perros" i "21 gramów".
Opis fabuły.
Film opowiada równolegle splatające się losy pary amerykańskich turystów, rodziny z Maroka, niani opiekującej się dziećmi Amerykanów oraz japońskiej dziewczyny.
Wszystko zaczyna się na pustyni w Maroku. Mężczyzna, aby chronić swoje stado kóz przed szakalami, kupuje od sąsiada strzelbę, która następnie trafia do rąk nieletnich synów pasterza. Jeden z nich, chcąc sprawdzić zasięg broni, strzela z dużej wysokości w kierunku jadącego autokaru pełnego turystów. Kula trafia Amerykankę Susan, żonę Richarda, z którym wybrała się w podróż mającą poprawić ich małżeńskie relacje po stracie dziecka. Autokar zatrzymuje się w pobliskiej wiosce. Richard dzwoni po pomoc do ambasady. Przypadkowe strzały do autokaru zostają wzięte za międzynarodowy incydent terrorystyczny. Amelia wybiera się na ślub syna. Z powodu braku zastępczej opiekunki, postanawia zabrać dzieci ze sobą. Przejazd przez granicę też stwarza problemy. Jednocześnie ukazane są losy głuchoniemej japońskiej dziewczyny, której ojciec pierwotnie był właścicielem wspomnianej strzelby.

</doc>
<doc id="700507" url="https://pl.wikipedia.org/wiki?curid=700507" title="Ján Levoslav Bella">
Ján Levoslav Bella

Ján Levoslav Bella (ur. 4 września 1843 w Liptowskim Mikułaszu, zm. 25 maja 1936 w Bratysławie) – słowacki ksiądz katolicki i teolog, kompozytor i dyrygent, nauczyciel muzyki. Używał pseudonimów: "Janko Pravdomil", "Poludničan".
Jego utwory zaliczane były do nurtu romantycznego. Stworzył wiele kompozycji dla zespołów kameralnych, pieśni, a także m.in. operę na podstawie niemieckiej legendy, pod tytułem "Wieland der Schmied" (pol. "Wieland Kowal"). Obecnie jego twórczość przypomina i propaguje inny słowacki kompozytor i nauczyciel, Vladimír Godár.

</doc>
<doc id="700511" url="https://pl.wikipedia.org/wiki?curid=700511" title="Oludeniz">
Oludeniz



</doc>
<doc id="700512" url="https://pl.wikipedia.org/wiki?curid=700512" title="Strach na wróble (ujednoznacznienie)">
Strach na wróble (ujednoznacznienie)



</doc>
<doc id="700518" url="https://pl.wikipedia.org/wiki?curid=700518" title="Gabry Ponte">
Gabry Ponte

Gabry Ponte (ur. 20 kwietnia 1973 w Moncalieri) – włoski DJ, członek zespołu Eiffel 65.

</doc>
<doc id="700519" url="https://pl.wikipedia.org/wiki?curid=700519" title="Vuk Sotirović">
Vuk Sotirović

Vuk Sotirović (srb. Вук Сотировић, ur. 13 lipca 1982 w Belgradzie) – serbski piłkarz występujący na pozycji napastnika.
Kariera klubowa.
28 lipca 2011 roku podpisał roczny kontrakt z Pogonią Szczecin z opcją jego przedłużenia. W 2012 roku ze szczecińską drużyną wywalczył awans do Ekstraklasy.
We wrześniu 2013 roku podpisał kontrakt ze serbskim klubem FK Javor Ivanjica.

</doc>
<doc id="700520" url="https://pl.wikipedia.org/wiki?curid=700520" title="Palme d'Or">
Palme d'Or



</doc>
<doc id="700521" url="https://pl.wikipedia.org/wiki?curid=700521" title="Turowiec">
Turowiec

2 miejscowości w Polsce:

</doc>
<doc id="700525" url="https://pl.wikipedia.org/wiki?curid=700525" title="Smętek">
Smętek

Smętek () – demoniczny diabeł złośliwie trapiący ludzi, występujący w ludowych legendach i pieśniach kaszubskich i mazurskich. Najprawdopodobniej pozostałość po kulcie jakiegoś bóstwa lub demona z czasów przedchrześcijańskich.
Smętek w literaturze.
W wielu utworach kaszubskich (i nie tylko) Smętek przedstawiany jest w różny sposób. Zazwyczaj wsadza ludzi do piekła. Aleksander Majkowski w "Życiu i przygodach Remusa" opisuje go jako sprawcę wszelkiego nieszczęścia Kaszubów i demonicznego wysłannika piekieł, który pod postacią adwokata Czernika współpracuje z zaborcą pruskim, by ciemiężyć Kaszubów; jest on ukazany jako tożsamy z perskim Arymanem. Podobną postać Smętka można znaleźć w "Wietrze od morza" Stefana Żeromskiego. Zupełnie inaczej postać tę kreuje Bernard Sychta w swoim dramacie "Śpiące Wojsko", gdzie Smętek jest ucieleśnieniem ducha Kaszub – całym Kaszubów smutkiem i cierpieniem skupionym w jednej postaci. Całkowitej rehabilitacji Smętka dokonał w swoim utworze "Sąd nieostateczny" Lech Bądkowski, przedstawiając go jako jedynego "ludzkiego" bohatera dramatu – w utworze tym Smętek jest postacią rozbitą pomiędzy swoim diabelskim pochodzeniem a wstrętem do czynienia zła; uczyniony głównym bohaterem dramatu Smętek okazuje się w oczach czytelnika być jedyną postacią zdolną do czynienia dobra. 
W reportażu Melchiora Wańkowicza "Na tropach Smętka" (1935-36), który jest zapisem z podróży pisarza po Prusach Wschodnich, postać Smętka występuje zarówno jako postać z ludowych wierzeń Mazurów i Warmiaków, jak i symbol ich germanizacji. Autor nawiązuje w ten sposób do wspomnianej powieści Żeromskiego.

</doc>
<doc id="700531" url="https://pl.wikipedia.org/wiki?curid=700531" title="Lista najwyższych budynków w Jacksonville">
Lista najwyższych budynków w Jacksonville

Jacksonville jest miastem w USA. Znajduje się tutaj 6 budynków przekraczających 100 metrów wysokości. W budowie jest jeszcze jeden budynek który przekroczy te wysokość. Zaaprobowanych jest kilka kolejnych projektów wysokich budynków, jednak projekty dwóch najwyższych - przekraczających 200 metrów - mają dopiero zostać zaaprobowane. 

</doc>
<doc id="700532" url="https://pl.wikipedia.org/wiki?curid=700532" title="Bojano (województwo pomorskie)">
Bojano (województwo pomorskie)

Bojano (dodatkowa nazwa w j. kaszub. Bòjano, niem. "Bojahn" – wieś w Polsce na Kaszubach, położona w województwie pomorskim, w powiecie wejherowskim, w gminie Szemud, przy drodze wojewódzkiej nr 218 w pasie Wzgórz Chwaszczyńskich.
Od kilku lat wieś przeżywa okres rozkwitu. Swoje domy budują tutaj mieszkańcy Gdyni, co jest przyczyną utrwalania się nazwy „sypialnia Gdyni”. Połączenie z Gdynią umożliwiają autobusy komunikacji miejskiej (linia nr "191").
We wsi istnieją dwie przychodnie (specjalistyczna i podstawowa opieka zdrowotna), klinika weterynaryjna, prywatne przedszkole, szkoła podstawowa, okręgowa stacja kontroli pojazdów, supermarket, siłownia i sala gimnastyczna.
Historia.
Obszar Bojana zasiedlony był prawdopodobnie już w okresie mezolitu (8400-4200 p.n.e.), a na pewno w neolicie (4200-1700 p.n.e.). Z dużym prawdopodobieństwem można stwierdzić występowanie na terenie Bojana ludności kultury amfor kulistych (2700-2000 p.n.e.). Znaleziono tu płyty kamienne pochodzące z megalitycznego grobowca. Odkryto tu także cmentarzysko płaskie grupa wschodniopomorskiej (kaszubskiej) kultury łużyckiej datowane na ok. 1000 p.n.e. oraz aż 4 stanowiska kultury wschodniopomorskiej (500-125 p.n.e.). W 1891 roku odkryto na terenie wsi skarb składający się z pięknych naramienników i nagolennika oraz szpil z brązu. Rejestrowane są też liczne groby skrzynkowe zawierające popielnice twarzowe oraz ozdoby z brązu.
Bogate ślady osadnictwa na terenie Bojana pochodzą także ze średniowiecza. Najstarsze źródło pisane o Bojanie pochodzi z 1311 roku. W dokumencie z tego okresu i w innym z 1402 nazwę wsi zapisano jako Bojan. Na początku XIV wieku Bojano było wsią czynszową i należało do krzyżackiego obwodu leśnego (1311 rok). W 1340 i w XV wieku wieś rządziła się prawem polskim. W XV wieku liczyła 15 gospodarstw. Później przeszła na prawo niemieckie i zarządzał nią sołtys. Oprócz majątku sołeckiego w skład wsi wchodziło kilkanaście gospodarstw chłopskich. W 1472 roku dochody z Bojana należały do sekretarza miasta Gdańska Jana Lindowa i rajcy Jerzego Bocka. Wykaz z 1570 wymienia we wsi Bojan ponownie 15 gospodarstw, a ponadto karczmę, ogrodnika i węglarza. Dzierżawcą Bojana był wtedy Ludwik Wenden. Nad przepływającą przez Bojano rzeczką Kaczą znajdowało się wiele młynów. W 1438 roku odnotowano, że w nieistniejącej osadzie "Schoenfliss" znajdował się „od wieków” młyn wodny. Niestety, jak dotąd, lokalizacja tej osady jak i samego młyna jest nieznana.
Wieś królewska Bojan położona była w II połowie XVI wieku w powiecie gdańskim województwa pomorskiego.
W dwudziestoleciu międzywojennym w II RP. W latach 1939-1945 pod okupacją Rzeszy Niemieckiej. W roku 1942 administracja niemiecka nadała miejscowości nową nazwę "Blücherode." W trakcie badań archeologicznych przeprowadzonych na terenie wsi (w jej północno- wschodniej części) odkryto pozostałość stanowiska strzeleckiego z czasów II wojny światowej z łuskami amunicji 7,62 × 25 mm (typ Tokariew).
W latach 1975–1998 miejscowość administracyjnie należała do województwa gdańskiego.
Szkoła w Bojanie.
Szkoła w Bojanie należy do najstarszych w okolicy, po Koleczkowie. Pierwszy budynek szkolny, jak podaje kronika tej placówki oświatowej, wybudowano z inicjatywy dworu w 1773 r. Była to mała szkółka, kryta strzechą, z jedną salą lekcyjna o powierzchni 25 m². W 1887 r., do szkoły uczęszczało 83 uczniów. Szkołę stopniowo rozbudowywano i modernizowano. Gliniane mury i podłogi zastąpiono cegłą paloną. Później na podłogi włożono deski, a słomę na dachu zastąpiono trzciną. W latach 1895-1906 nauczycielem kierującym szkołą był Józef Daczkowski. W 1910 r. po kapitalnej przebudowie szkoła w Bojanie stała się budynkiem piętrowym. W owym budynku wygospodarowano dwie sale lekcyjne po 54 m² każda oraz dwa mieszkania nauczycielskie. Od tego czasu szkoła była dwuklasówką, uczącą cztery oddziały łączone, to znaczy klasa I i II oraz klasy III i IV. Po odzyskaniu niepodległości w 1920 r. kierownictwo szkoły w Bojanie powierzono Bernardowi Borkowiczowi, po nim w 1925 roku kierownikiem szkoły został mianowany Feliks Ciepłuch, który zginął 22 marca 1940 roku w obozie Stutthof. W czasie okupacji hitlerowskiej był okres że szkoła z braku nauczyciela była nieczynna. Lekcje uruchomiono według niemieckiego programu. Naukę prowadził folksdojcz z Łodzi Brener, po jego powołaniu do wojska, panna Ruth, a później córka Niemca Raascha.
W pierwszym roku po wojnie szkoła w Bojanie była nieczynna. Budynek szkolny był zniszczony działaniami wojennymi. W drugiej połowie 1946 prowizoryczne zajęcia prowadzono w budynku Franciszka Schütza, funkcję kierownika szkoły przyjął nauczyciel Bernard Rohde. Po półtora roku zastąpił go Stefan Ropel. W roku 1947 przystąpiono do odbudowy zniszczonego przez działania wojenne budynku szkolnego. Odbudowę prowadzono etapami przy znacznym wkładzie robocizny i pieniędzy miejscowej ludności. W 1949 r. odbudowano dom gospodarczy, a w rok później wykonano ogrodzenie obiektu szkolnego od strony ulicy. W roku 1951/52 szkoła w Bojanie stała się szkołą siedmioklasową. Rozbudowę budynku szkolnego zakończono 14 grudnia 1953 r. W roku szkolnym 1955/56 nastąpiła kolejna zmiana na kierowniczym stanowisku w szkole. Odszedł Stefan Ropel, jego miejsce na krótko zajął Jerzy Trepczyk, którego wkrótce zmienił Franciszek Makowski. Od 1 września 1959 roku kierownictwo w szkole przejął Bolesław Bork. Szkoła w Bojanie stała się z dniem 1 września 1972 roku filią szkoły w Koleczkowie. Na miejscu pozostały początkowo 4, a później 3 klasy nauczania początkowego. W roku 1984 r. dotychczasowy dyrektor przeszedł na emeryturę, funkcję dyrektora przejęła jego córka Barbara Tomaszewska, która opuściła Polskę w 1989 r. Od 1990 roku szkołą w Bojanie kieruje Danuta Hefta. W tym czasie zwiększyła stopień organizacyjny szkoły do ośmiu klas. W 1999 roku wprowadzona została reforma oświaty, powstały gimnazja. W dniu 1 września 1999 roku Szkoła Podstawowa w Bojanie wprowadziła się do nowego obiektu. 28 maja 2009 roku odbyło się oficjalne nadanie gimnazjum imienia Roberta Schumana. Od 1 lutego 2012 roku połączono szkołę podstawową z gimnazjum i razem stanowią Zespół Szkół w Bojanie. Dyrektorką zespołu szkół została mgr Danuta Hefta.
W Bojanie istnieje również młodzieżowa orkiestra dęta strażacka, która od kilku lat przyjmuje nowych uczniów.
Aktualnie szkoła jest bardzo duża, i ma ok. 70 sal.

</doc>
<doc id="700541" url="https://pl.wikipedia.org/wiki?curid=700541" title="Jean-Jacques Servan-Schreiber">
Jean-Jacques Servan-Schreiber

Jean-Jacques Servan-Schreiber (ur. 13 lutego 1924 w Paryżu, zm. 7 listopada 2006 w Fécamp) - francuski dziennikarz i polityk. 
Servan-Schreiber znany jest najbardziej jako założyciel tygodnika "L'Express" (1953), który szybko stał się jednym z najważniejszych francuskich tygodników opinii. Pod koniec lat 60. zaangażował się w politykę - był przewodniczącym Socjalistycznej Partii Radykalnej ("Parti Radical-Socialiste"), a w latach 70. zasiadał we francuskim Zgromadzeniu Narodowym. Krótko był również ministrem ds. reform w rządzie Jacques’a Chiraca. 
Jako dziennikarz i polityk był zwolennikiem dekolonizacji (sprzeciwiał się wojnie w Indochinach i Algierii) oraz opowiadał się za decentralizacją państwa.

</doc>
<doc id="700545" url="https://pl.wikipedia.org/wiki?curid=700545" title="Bischweier">
Bischweier

Bischweier – gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Rastatt, wchodzi w skład związku gmin Gemeindeverwaltungsverband Nachbarschaftsverband Bischweier-Kuppenheim. Leży ok. 7 km na wschód od Rastatt, przy drodze krajowej B462.

</doc>
<doc id="700553" url="https://pl.wikipedia.org/wiki?curid=700553" title="Noise Unit">
Noise Unit

Noise Unit - projekt poboczny twórców Front Line Assembly Billa Leeba i Rhysa Fulbera z gościnnym udziałem Marca Verhaeghena. Noise Unit jest reprezentantem muzyki industrialnej z naleciałościami o charakterze science-fiction.
Zawartość Albumów.
Grinding Into Emptiness (1989) 
Response Frequence (1990)
Strategy of Violence (1990)
Decoder (1994)
Drill (1997)
Voyeur (2005)

</doc>
<doc id="700556" url="https://pl.wikipedia.org/wiki?curid=700556" title="Emil Pažický">
Emil Pažický

Emil Pažický, (ur. 14 października 1927 w Považskim Chlmcu, zm. 21 listopada 2003 w Bratysławie) – słowacki piłkarz, występujący na pozycji środkowego napastnika. W swojej karierze występował w zespołach ŠK Žilina (w latach 1945 - 1948), Slovan Bratysława (1948 - 1950), ATK Praga (1950 - 1952), Slovan (1952–1955), ŠK Žilina (1955 - 1956), Slovan (1956–1960) i Jednota Trenčin (1960–1961). W lidze czechosłowackiej ogółem wystąpił 251 razy, zdobywając aż 123 gole. W roku 1955 z 19 golami na koncie został królem strzelców ligi. Z zespołem Slovana trzykrotnie zdobył tytuł mistrza Czechosłowacji (1949, 1950, 1955).
W reprezentacji Czechosłowacji wystąpił w 18 meczach, zdobywając 7 goli. Zadebiutował w niej w meczu rozgrywanym 10 kwietnia 1949 w Pradze przeciwko słynnej węgierskiej "złotej jedenastce" na czele z Ferenc Puskásem. Czechosłowacja wygrała ten mecz 5:2, a Pažický strzelił wtedy piątą bramkę, która ustaliła wynik meczu. Wraz z Czechosłowacją uczestniczył w MŚ 1954 rozgrywanych w Szwajcarii.

</doc>
<doc id="700557" url="https://pl.wikipedia.org/wiki?curid=700557" title="Emil Pazicky">
Emil Pazicky



</doc>
<doc id="700558" url="https://pl.wikipedia.org/wiki?curid=700558" title="Shine on you crazy diamond">
Shine on you crazy diamond



</doc>
<doc id="700560" url="https://pl.wikipedia.org/wiki?curid=700560" title="Ottersweier">
Ottersweier

Ottersweier – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Rastatt, wchodzi w skład wspólnoty administracyjnej Bühl. Leży ok. 22 km na południe od Rastatt, przy drodze krajowej B3 i linii kolejowej InterCity (Karlsruhe-Bazylea).
Współpraca.
Miejscowości partnerskie:

</doc>
<doc id="700561" url="https://pl.wikipedia.org/wiki?curid=700561" title="Aunay-sous-Crecy">
Aunay-sous-Crecy



</doc>
<doc id="700565" url="https://pl.wikipedia.org/wiki?curid=700565" title="Aurade">
Aurade



</doc>
<doc id="700569" url="https://pl.wikipedia.org/wiki?curid=700569" title="Otto Diels">
Otto Diels

Otto Paul Hermann Diels (ur. 23 stycznia 1876 w Hamburgu, zm. 7 marca 1954 w Kilonii) – niemiecki chemik, laureat Nagrody Nobla.
Życiorys.
Otto Diels urodził się w Hamburgu, ale gdy miał dwa lata, jego rodzina przeniosła się do Berlina. Tam uczęszczał do Joachimsthalsches Gymnasium (w latach 1882-1895), a następnie studiował na Uniwersytecie Humboldtów. W 1899 roku uzyskał stopień doktora chemii pod kierunkiem Hermanna Fischera. 
Po studiach podjął pracę na stanowisku asystenta na Uniwersytecie Humboldtów w Berlinie. W 1904 roku został tam wykładowcą, w 1906 profesorem, a w 1913 kierownikiem zakładu. W 1915 przeniósł się do Kilonii, gdzie objął stanowisko profesora i dyrektora Instytutu Chemii na Uniwersytecie Chrystiana Albrechta. Pracował tam do emerytury, na którą przeszedł w 1945 roku .
Praca naukowa.
Początkowo zajmował się chemią nieorganiczną. W 1906 roku uzyskał podtlenek węgla (dibezwodnik kwasu malonowego), opisał jego właściwości i wyznaczył skład chemiczny. Potem jego zainteresowania naukowe przesunęły się w stronę chemii organicznej. W 1927 roku opisał metodę dehydrogenacji związków heteroaromatycznych przy użyciu metalicznego selenu. Wykorzystał tą metodę do dehydrogenacji steroli, co pozwoliło na stwierdzenie, że ich szkieletem węglowodorowym jest ukłąd 3′-metylo-1,2-cyklopentenofenantrenu .
W 1928 roku, wraz ze swoim współpracownikiem (a przedtem studentem) Kurtem Alderem, opublikowali w "Justus Liebigs Annalen der Chemie", artykuł opisujący reakcję cykloaddycji zachodzącą pomiędzy dienami, a podstawionymi alkenami. Reakcja ta pozwalająca na uzyskanie szeregu związków cyklicznych i bicyklicznych została nazwana reakcją Dielsa-Aldera. 
Odznaczenia i nagrody.
W 1950 roku został uhonorowany nagrodą Nobla wraz Kurtem Alderem za odkrycie i opracowanie metody syntezy dienów, zwanej reakcją Dielsa-Aldera. W 1952 otrzymał Krzyż Wielki Order Zasługi Republiki Federalnej Niemiec . 
Życie prywatne.
W 1909 roku ożenił się z Paulą Geyer. Mieli pięcioro dzieci: trzech synów i dwie córki. Dwóch z ich synów zginęło podczas II wojny światowej . 

</doc>
<doc id="700575" url="https://pl.wikipedia.org/wiki?curid=700575" title="Konwersja energii">
Konwersja energii

Konwersja energii jest zamianą jednej jej postaci na inną. W myśl zasady zachowania energii energia całkowita nie ulega zmianie. Jednak poszczególne składniki wchodzące w skład energii całkowitej mogą rosnąć lub maleć. W maszynach i urządzeniach energetycznych występuje zwykle kilka stopni konwersji energii. 
Przykłady konwersji energii.
Wahadło - następuje tu cykliczna zamiana energii potencjalnej w kinetyczną. W skrajnym położeniu energia potencjalna osiąga maksimum a kinetyczna jest równa zeru. W położeniu środkowym (czyli najniższym) jest na odwrót, czyli kinetyczna maksymalna, potencjalna minimalna.
Elektrownia cieplna - podczas spalania paliwa w kotle następuje zamiana energii chemicznej paliwa na energię cieplną oddawaną czynnikowi termodynamicznemu. Energia cieplna czynnika (pary wodnej), a dokładniej entalpia, zamieniana jest w turbinie na energię mechaniczną. W generatorze elektrycznym następuje zamiana energii mechanicznej na elektryczną.
Stopień turbiny - w kierownicy zamieniana jest część entalpii czynnika termodynamicznego na energię kinetyczną, a w wieńcu wirnikowym następuje zamiana tej energii kinetycznej na mechaniczną.
Elektrownia wodna - energia potencjalna wody spiętrzonej w zbiorniku wodnym zamieniana jest w kolektorze dolotowym lub kierownicy turbiny wodnej na energię kinetyczną, a ta z kolei zamieniana jest w wirniku na mechaniczną. Energia mechaniczna zamieniana jest w generatorze elektrycznym na elektryczną.
Ruch samochodu po poziomej drodze - w silniku tłokowym zamieniana jest, w wyniku spalania, energia chemiczna paliwa na entalpię czynnika obiegowego, a entalpia na energię mechaniczną (przy pomocy tłoka, korbowodów, wału korbowego). Energia mechaniczna zamieniana jest w kinetyczną samochodu, a ta ostatnia w energię cieplną (tarcie powietrza o karoserię i w łożyskach elementów ruchomych samochodu) odprowadzaną do otoczenia.
Hamowanie samochodu - energia kinetyczna samochodu zamieniana jest na energię cieplną w wyniku wystąpienia intensywnego tarcia między tarczami hamulcowymi bądź bębnami a klockami i okładzinami hamulcowymi. Energia cieplna odprowadzana jest do otoczenia.
Przykładów tego typu jest wiele. Wszystkie procesy energetyczne wykorzystują konwersję energii, zwykle wielostopniową, do wytworzenia wymaganej postaci energii użytkowej (zwykle elektrycznej, cieplnej, kinetycznej, potencjalnej, mechanicznej, i innych). Konwersja energii powinna charakteryzować się możliwie wysoką sprawnością (ze względów ekologicznych, ekonomicznych i społecznych).

</doc>
<doc id="700576" url="https://pl.wikipedia.org/wiki?curid=700576" title="Sepuku">
Sepuku



</doc>
<doc id="700580" url="https://pl.wikipedia.org/wiki?curid=700580" title="Astrid">
Astrid



</doc>
<doc id="700587" url="https://pl.wikipedia.org/wiki?curid=700587" title="Tora! Tora! Tora! (ujednoznacznienie)">
Tora! Tora! Tora! (ujednoznacznienie)



</doc>
<doc id="700588" url="https://pl.wikipedia.org/wiki?curid=700588" title="Aurieres">
Aurieres



</doc>
<doc id="700589" url="https://pl.wikipedia.org/wiki?curid=700589" title="Auriebat">
Auriebat



</doc>
<doc id="700590" url="https://pl.wikipedia.org/wiki?curid=700590" title="Aurouer">
Aurouer



</doc>
<doc id="700592" url="https://pl.wikipedia.org/wiki?curid=700592" title="Authieux-Ratieville">
Authieux-Ratieville



</doc>
<doc id="700593" url="https://pl.wikipedia.org/wiki?curid=700593" title="Astryda">
Astryda

Astryda – imię żeńskie pochodzenia germańskiego, złożone ze staronorweskich wyrazów "áss" – "bóg" i "fríðr" – "piękna" (mogło zatem oznaczać "piękna jak bóg"). Patronką tego imienia jest bł. Astryda.
Astryda imieniny obchodzi 27 listopada.

</doc>
<doc id="700594" url="https://pl.wikipedia.org/wiki?curid=700594" title="Authon-Ebeon">
Authon-Ebeon



</doc>
<doc id="700595" url="https://pl.wikipedia.org/wiki?curid=700595" title="Autrechene">
Autrechene



</doc>
<doc id="700597" url="https://pl.wikipedia.org/wiki?curid=700597" title="Autrey-les-Cerre">
Autrey-les-Cerre



</doc>
<doc id="700598" url="https://pl.wikipedia.org/wiki?curid=700598" title="Autrey-les-Gray">
Autrey-les-Gray



</doc>
<doc id="700601" url="https://pl.wikipedia.org/wiki?curid=700601" title="Autry-le-Chatel">
Autry-le-Chatel



</doc>
<doc id="700602" url="https://pl.wikipedia.org/wiki?curid=700602" title="Autreche">
Autreche



</doc>
<doc id="700603" url="https://pl.wikipedia.org/wiki?curid=700603" title="Autrecourt-sur-Aire">
Autrecourt-sur-Aire



</doc>
<doc id="700604" url="https://pl.wikipedia.org/wiki?curid=700604" title="Autreville-Saint-Lambert">
Autreville-Saint-Lambert



</doc>
<doc id="700606" url="https://pl.wikipedia.org/wiki?curid=700606" title="Autreches">
Autreches



</doc>
<doc id="700607" url="https://pl.wikipedia.org/wiki?curid=700607" title="Auvillars-sur-Saone">
Auvillars-sur-Saone



</doc>
<doc id="700608" url="https://pl.wikipedia.org/wiki?curid=700608" title="Auvilliers-en-Gatinais">
Auvilliers-en-Gatinais



</doc>
<doc id="700609" url="https://pl.wikipedia.org/wiki?curid=700609" title="Auxi-le-Chateau">
Auxi-le-Chateau



</doc>
<doc id="700614" url="https://pl.wikipedia.org/wiki?curid=700614" title="Auzouville-sur-Saane">
Auzouville-sur-Saane



</doc>
<doc id="700616" url="https://pl.wikipedia.org/wiki?curid=700616" title="Availles-en-Chatellerault">
Availles-en-Chatellerault



</doc>
<doc id="700618" url="https://pl.wikipedia.org/wiki?curid=700618" title="Thomas N’Kono">
Thomas N’Kono

Thomas N’Kono (ur. 20 lipca 1955 w Dizangue) – kameruński piłkarz, były bramkarz reprezentacji Kamerunu. Został legendą kameruńskiej Reprezentacji Narodowej i dzięki świetnym występom w bramce Kamerunu stał się najlepszym bramkarzem Afryki. Grał 3 mecze na mistrzostwach świata w 1982 roku i cztery na mistrzostwach świata w 1990. Na mistrzostwach świata w 1994 zastąpił go Joseph-Antoine Bell. Obecnie jest trenerem bramkarzy w Espanyolu.

</doc>
<doc id="700622" url="https://pl.wikipedia.org/wiki?curid=700622" title="Ivor Guest (1. baron Wimborne)">
Ivor Guest (1. baron Wimborne)

Ivor Bertie Guest (ur. 29 sierpnia 1835 w Dowlais w Walii, zm. 22 lutego 1914 w Canford Manor w Dorset) – brytyjski arystokrata, syn Johna Josiaha Guesta, 1. baroneta, właściciela Dowlais Iron Company i największego eksportera żelaza na świecie, i lady Charlotte Bertie, wybitnej walijskiej pisarki i tłumaczki, córki 9. hrabiego Lindsay.
Życiorys.
Wykształcenie odebrał w Harrow School i w Trinity College na Uniwersytecie Cambridge, które kończył w 1856 r. z tytułem magistra sztuk. Jego ojciec zmarł w 1852 r. i Ivor został 2. baronetem Guest of Dowlais i stał się właścicielem rodzinnej fortuny zbitej na eksporcie żelaza z walijskich kopalń należących do rodziny Guestów. W 1862 r. został Wielkim Szeryfem Glamorgan, zaś w latach 1896–1897 był burmistrzem Poole. W 1880 r. został mianowany baronem Wimborne.
Życie prywatne.
25 maja 1868 r. poślubił lady Cornelię Henriettę Marię Spencer-Churchill (1847–1927), córkę Johna Spencer-Churchilla, 7. księcia Marlborough i lady Frances Vane, córki 3. markiza Londonderry. Ivor i Cornelia mieli razem trzech synów i dwie córki:
Zmarł w wieku 79 lat i został pochowany 26 lutego 1914 w Dorset. Jego testament (napisany 22 października 1905) został odczytany w kwietniu 1914 r. Pozostawił po sobie majątek oceniany na 250 000 funtów.

</doc>
<doc id="700628" url="https://pl.wikipedia.org/wiki?curid=700628" title="Przynęta">
Przynęta

Przynęty wędkarskie – przedmioty, pochodzenia roślinnego, zwierzęcego lub sztuczne stosowane przez wędkarzy do wabienia ryb.
Przynęty naturalne.
Przynęty żywe.
Fauna chroniona.
Na podstawie Rozporządzenia Ministra Ochrony Środowiska, Zasobów Naturalnych i Leśnictwa z dnia 6 stycznia 1995 w sprawie ochrony gatunkowej zwierząt – uznaje się za podlegające ochronie następujące gatunki zwierząt:
Nie wymienia się nazw pozostałych (innych) gatunków zwierząt chronionych, ponieważ nie mają one wędkarskiego znaczenia i nie są związane z przedmiotem niniejszego opracowania.
Przynęty pochodzenia roślinnego.
Kompozycje naszych prapradziadków – ciekawostki z książki P.E. Leśniewskiego „Rybactwo krajowe”. W-wa 1837 r.

</doc>
<doc id="700629" url="https://pl.wikipedia.org/wiki?curid=700629" title="Borowiec (gmina Żukowo)">
Borowiec (gmina Żukowo)

Borowiec (dodatkowa nazwa w j. kaszub. Bòrówc) – osada kaszubska w Polsce położona w województwie pomorskim, w powiecie kartuskim, w gminie Żukowo. Osada wchodzi w skład sołectwa Banino.
W latach 1975–1998 miejscowość administracyjnie należała do województwa gdańskiego.

</doc>
<doc id="700631" url="https://pl.wikipedia.org/wiki?curid=700631" title="Wicehrabia Wimborne">
Wicehrabia Wimborne

Informacje ogólne.
Baroneci Guest of Dowlais
Baronowie Wimborne 1. kreacji (parostwo Zjednoczonego Królestwa)
Wicehrabiowie Wimborne 1. kreacji (parostwo Zjednoczonego Królestwa)

</doc>
<doc id="700632" url="https://pl.wikipedia.org/wiki?curid=700632" title="Ivor Bertie Guest, 1. baron Wimborne">
Ivor Bertie Guest, 1. baron Wimborne



</doc>
<doc id="700635" url="https://pl.wikipedia.org/wiki?curid=700635" title="Enancjodromia">
Enancjodromia

Enancjodromia – pojęcie wprowadzone do psychologii przez Carla Gustava Junga opisujące rodzaj równowagi w ramach rzeczywistości psychicznej człowieka. Istota rzeczy polega na automatycznym równoważeniu aspektu "świadomego" przez aspekt "nieświadomego", oznaczającego w rezultacie przemianę nieświadomości w świadomość. Generalnie taka przemiana może dotyczyć dowolnej siły i jej przeciwieństwa, nawet tak fundamentalnie różnych sił jak dobro i zło. Enancjodromia jest szczególnie widoczne w rozmaitych neurozach. Pojęcie użyte po raz pierwszy przez Heraklita.
Źródłosłów z greki: "enantios" – (na)przeciwko oraz "dromos" – bieg bądź kurs

</doc>
<doc id="700636" url="https://pl.wikipedia.org/wiki?curid=700636" title="Zanęta">
Zanęta

Zanęta – śladowe ilości pokarmu o dużej wartości aromatycznej podawane w łowisko przez wędkarzy, w celu przywabienia i utrzymania w nim ryb. Zanęta ma różny skład i konsystencję, w zależności od poławianego gatunku.
W hodowli ryb zanętą nazywa się pożywienie służące do utrzymania ich w łowisku. Ryby są zwabiane dzięki atraktantom zapachowym. Zanętę stosuje się przed połowem nawet na kilka dni (gdy chodzi o przyzwyczajenie ryb do nieznanej im zanęty) lub podczas połowu dla utrzymania zwabionych ryb w łowisku.
Zanęcanie przyczynia się do szybszej eutrofizacji wód, ale jego skalę trudno ocenić ze względu na zmienny i punktowy charakter.
Nie należy mylić z przynętą.
Zanęta sypka.
Jest to rodzaj zanęty kupowanej w sklepie w firmowych opakowaniach. Jest wyprodukowana najczęściej na bazie bułki tartej. Zawiera ona wszystkie potrzebne atraktory i jest gotowa do użycia. Mimo tego zaleca się dodawanie niewielkich ilości używanych przez nas przynęt (np. białych robaków) w celu uatrakcyjnienia jej.
Sposób stosowania.
Sypką zanętę należy wsypać do wiadra i powoli dodawać wody z łowiska jednocześnie mieszając do momentu uzyskania pożądanej konsystencji. Następnie trzeba uformować kule i stopniowo wrzucać w łowisko – na początku 4–5 kul, później pojedynczo w czasie łowienia, gdy zaobserwujemy spadek liczby brań.
Konsystencja zanęty zależy od wielkości ryb jakie chcemy poławiać. Kiedy łowimy małe ryby, zanęta powinna zawierać więcej wody, aby rozpuszczała się przed dotknięciem dna. W przypadku dużych ryb zanęta powinna zawierać mniej wody, by stopniowo uwalniać zawarte w sobie aromaty. Ponadto zaleca się dodawanie większej ilości stosowanych przynęt, jeśli chcemy złowić „coś większego”. Konsystencja zawsze powinna być taka, aby łatwo było formować kule.
Ziarna jako zanęta.
Jako zanętę można stosować także ziarna zbóż takich jak kukurydza czy pęczak. W celu podniesienia ich atrakcyjności w czasie przygotowywania, dodaje się czasem do nich różnego rodzaju atraktory zapachowe.
Sposób stosowania.
Przed rozpoczęciem wędkowania wprowadzamy w łowisko kilka garści ziarna. Później w czasie wędkowania podajemy je tylko w przypadku zmniejszenia się liczby brań.
Zanęta na ryby padlinożerne.
Są to gatunki takie jak sum czy węgorz, gdy chcemy je zwabić w łowisko podajemy do wody wnętrzności i krew zwierzęcą.

</doc>
<doc id="700640" url="https://pl.wikipedia.org/wiki?curid=700640" title="Sostenes">
Sostenes

Sostenes – imię męskie pochodzenia greckiego, znane jako imię ucznia św. Pawła. Jest on również patronem tego imienia.
Sostenes imieniny obchodzi 28 listopada.

</doc>
<doc id="700642" url="https://pl.wikipedia.org/wiki?curid=700642" title="Murray Head">
Murray Head

Murray Seafield St George Head (ur. 5 marca 1946 w Londynie) – brytyjski aktor i piosenkarz. 
Życiorys.
Jego rodzicami byli Seafield Head i aktorka Helen Shingler. Jego młodszym bratem jest aktor Anthony Head.
Head rozpoczął karierę aktorską jako dziecko. W latach 60. XX wieku zdobył kontrakt płytowy. W 1970 roku został obsadzony w roli Judasza w oryginalnym nagraniu albumu z musicalem Tima Rice'a i Andrew Lloyd Webbera "Jesus Christ Superstar". W 1971 roku zagrał Boba Elkina w nominowanym do Oskara filmie "Ta przeklęta niedziela", w którym partnerował takim aktorom jak Peter Finch i Glenda Jackson. W 1984 roku Murray Head wykonał utwór „One Night in Bangkok” (pochodzący z musicalu "Chess"), który odniósł duży sukces.
Znając dobrze język francuski, zaczął nagrywać płyty w tym języku i utwór "Une femme un homme" w duecie z Marie Carmen z 1993 roku stał się przebojem we frankofońskiej części Kanady.

</doc>
<doc id="700650" url="https://pl.wikipedia.org/wiki?curid=700650" title="Pod papugami">
Pod papugami



</doc>
<doc id="700652" url="https://pl.wikipedia.org/wiki?curid=700652" title="Efekt nadmiernego uzasadnienia">
Efekt nadmiernego uzasadnienia

Efekt nadmiernego uzasadnienia własnego postępowania - w psychologii społecznej termin określający zjawisko polegające na postrzeganiu własnego działania jako wywołanego przekonującymi czynnikami zewnętrznymi i niedoceniania czynników wewnętrznych.
W psychologii społecznej zakłada się, że ludziom zależy na tym, aby rozumieć powody własnego postępowania, toteż każdy zastanawia się "dlaczego robię to co robię". Poszukujemy odpowiedzi na to pytanie najpierw w okolicznościach zewnętrznych (atrybucja zewnętrzna). Kierujemy uwagę na okoliczności, w których się znaleźliśmy i zastanawiamy się czy są one powodem naszego działania. Jeśli znajdę dostateczne powody dla własnego postępowania na zewnątrz, to już nie poszukuję wewnętrznych przyczyn (nie dokonuję atrybucji wewnętrznej).
Przykład: Okłamałem przyjaciela, mówiąc, że nie mam czasu na spotkanie się z nim. Zaczynam się zastanawiać czy rzeczywiście nie mam czasu? Jeśli przypomnę sobie, że mam dzisiaj jeszcze coś do zrobienia - służy mi to jako dostateczny powód wyjaśniający moje postępowanie w moich własnych oczach. Takim dostatecznym uzasadnieniem może być także to, że wiem, że przyjacielowi byłoby bardzo smutno, gdybym mu powiedział, że nie chcę się z nim spotkać.
Zakłada się, że kierujemy uwagę na wewnętrzne czynniki sprawcze naszego postępowania dopiero wtedy, gdy nie znajdujemy zewnętrznych (albo wtedy, gdy wewnętrzne są bardzo silne i wyraziste). W powyższym przykładzie mogłoby być tak, że jednocześnie nie chcę się spotkać z przyjacielem i mam coś do zrobienia. Jeśli jednak skupię się na tym, że mam coś do zrobienia, to mogę "zapomnieć" o tym, że tak naprawdę to nie chciało mi się z nim spotkać.
Oznacza to, że w sytuacji w której robimy coś jednocześnie z przyczyn zewnętrznych i wewnętrznych, te wewnętrzne stoją subiektywnie na drugim planie, a badania pokazują, że w dłuższym okresie przestajemy sobie zdawać z nich sprawę.
Zjawisko "nadmiernego uzasadanienia" polega więc na tym, że zewnętrzne przyczyny sprawcze naszego działania przesłaniają nam wewnętrzne przyczyny naszego działania, czego efektem jest utrata wewnętrznej motywacji do działania. Dlatego bardzo hojne nagrody, które dostajemy za robienie rzeczy, które lubimy, mogą sprawić, że przestajemy lubić te rzeczy. Bardzo surowe kary i zakazy mogą zaś sprawić, że przestajemy sobie zdawać sprawę z tego, że pewnych zakazanych rzeczy i tak nie robilibyśmy, bo ich nie chcemy robić.
Wyżej opisane mechanizmy wykorzystuje się także jako technikę manipulacji. Na przykład: "Chcesz, aby ktoś przestał lubić to co robi, to płać mu (nagradzaj) silnie za to, a potem przestań płacić".

</doc>
<doc id="700655" url="https://pl.wikipedia.org/wiki?curid=700655" title="Au am Rhein">
Au am Rhein

Au am Rhein – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Rastatt, wchodzi w skład związku gmin Durmersheim. Leży nad Renem, ok. 10 km na północ od Rastatt, przy granicy z Francją i Nadrenią-Palatynatem.

</doc>
<doc id="700656" url="https://pl.wikipedia.org/wiki?curid=700656" title="Au nad Renem">
Au nad Renem



</doc>
<doc id="700664" url="https://pl.wikipedia.org/wiki?curid=700664" title="Strażnik polny">
Strażnik polny

Strażnik polny – urząd wojskowy w I Rzeczypospolitej; powstał w końcu XV w. lub na początku XVI w. i oznaczał dowódcę najdalej wysuniętych placówek granicznych. Funkcję tę pełnił zazwyczaj jeden z dowódców obrony potocznej, czuwającej nad bezpieczeństwem wschodnich granic. Z czasem strażnik polny stał się najbliższym pomocnikiem hetmana. Istniały dwa oddzielne urzędy strażników: dla Korony – strażnik polny koronny, i dla Wielkiego Księstwa Litewskiego – Litwy – strażnik polny litewski. Od XVII w. istniał także urząd strażnika wielkiego (koronnego i litewskiego). W XVIII w. urzędy strażników stały się tytularnymi synekurami.
Był to wysoki urząd (czwarty po hetmanie wielkim, hetmanie polnym i po strażniku wielkim) oraz dobrze płatny, ale mało eksponowany, stąd mało atrakcyjny dla magnaterii i zazwyczaj sprawowany przez przedstawicieli średniej szlachty.
Urząd strażnika polnego pełnili m.in.:

</doc>
<doc id="700665" url="https://pl.wikipedia.org/wiki?curid=700665" title="Izabela Jagiellonka">
Izabela Jagiellonka

Izabela Jagiellonka, (ur. 18 stycznia 1519, zm. 15 września 1559) – królewna polska i księżniczka litewska, jako żona Jana Zápolyi (1539–1540) królowa Węgier, następnie królowa-regentka Węgier w imieniu małoletniego syna (1540–1551). Po zrzeczeniu się praw do korony węgierskiej w latach 1551–1556 nominalna księżna na Ziębicach i Ząbkowicach oraz pani Opola w imieniu swego syna, Jana Zygmunta. Od 1556 do śmierci ponownie królowa Węgier ("de facto" tylko części wschodniej), sprawująca realną władzę w imieniu syna. Córka Zygmunta Starego, króla Polski, i Bony Sforzy, księżniczki mediolańskiej i baryjskiej.
Dzieciństwo i młodość.
Urodziła się w Krakowie 18 stycznia 1519, około godziny 22.00, jako pierwsze dziecko pary królewskiej. Nazwano ją na cześć jej babki, księżnej Bari, Izabeli Aragońskiej. Wyrosła na dworze królewskim swojego ojca. Jej matka, z pochodzenia Włoszka, nauczyła ją języka włoskiego i wychowała w duchu kultury renesansowej. Jako ulubienica królowej Bony Izabela odebrała wraz z bratem Zygmuntem Augustem staranne wykształcenie. Posługiwała się czterema językami: polskim, włoskim, łaciną i niemieckim. Dzieciństwo spędziła w Krakowie i na Litwie, gdzie kilka lat przebywała z bratem i rodzicami.
Plany matrymonialne.
Małżeństwo Izabeli (w odróżnieniu od losu młodszych córek Bony: Zofii, Anny i Katarzyny) było dla polskiej królowej sprawą najwyższej wagi. Pierwsze projekty małżeńskie wiązały się z planowanym sojuszem polsko-francuskim, który miał być wymierzony przeciw Habsburgom. Poselstwo francuskie w Polsce sondowało w 1523 możliwość przyszłego mariażu między Izabelą a Henrykiem, młodszym synem ówczesnego króla Francji, Franciszka I. Obydwoje mieli wówczas zaledwie 4 lata, a małżeństwo miałoby charakter czysto polityczny: Henryk otrzymał od ojca tytuł księcia Mediolanu, jako że Franciszek I zgłaszał do tego państwa pretensje. Izabela natomiast będąc po matce najstarszą wnuczką prawowitego księcia Mediolanu wzmocniłaby francuskie roszczenia do tego tytułu. Podpisane wiosną 1524 umowy małżeńskie między Jagiellonami a Walezjuszami nie doszły do skutku z powodu zmiany układu sił politycznych po wielkiej klęsce Francuzów w bitwie pod Pawią (25 lutego 1525). Podobnie nieskuteczne były swaty babki i imienniczki królewny – Izabeli Aragońskiej, która chciała wydać wnuczkę za jednego z kuzynów jej zmarłego męża – Franciszka Sforzę. Został on w 1521 osadzony na tronie Mediolanu przez Habsburgów. Niepewna sytuacja słabego księcia nie zachęcała jednak Zygmunta Starego do tego mariażu. Sama Bona natomiast spośród włoskich książąt na męża dla Izabeli proponowała Fryderyka Gonzagę, od 1530 księcia Mantui. Sam zainteresowany, prawdopodobnie pod wpływem dyplomacji habsburskiej, dokonał innego wyboru. Królowa Bona – choć niechętna Habsburgom – mogła też widzieć dobrze ożenek Izabeli z którymś z książąt austriackich. Byłby to na pewno prestiżowy dla Izabeli i całej rodziny mariaż. Habsburgowie jednak nie byli zainteresowani tego typu układem. Rozpoczęli natomiast starania o zaaranżowanie małżeństwa Jagiellonki z Domem Sabaudzkim. Powodem zainteresowania cesarza Karola V i jego brata Ferdynanda z Habsburgów ożenkiem polskiej królewny było pojawienie się wśród kandydatów do ręki Izabeli Jana Zápolyi, narodowego króla Węgier, który walczył o tron węgierski właśnie z Habsburgami.
Małżeństwo z Janem Zápolyą (1539–1540).
Jan Zápolya, od 1526 król Węgier, rozpoczął starania o rękę Izabeli już na początku lat 30. XVI wieku. Ożenek ten miał przypieczętować sojusz polsko-węgierski, który Zápolya miał nadzieję utworzyć walcząc przeciw Habsburgom. Już wcześniej, za panowania Jagiellonów czesko-węgierskich Zápolya wydał za Zygmunta Starego swą siostrę, Barbarę (1512). Teraz chciał ponownie zacieśnić stosunki między Węgrami a Polską. Król Zygmunt był jednak niechętny temu małżeństwu z dwóch powodów: po pierwsze nie chciał wysyłać córki do kraju ogarniętego wojną, po drugie nie chciał otwarcie sprzeciwić się polityce Habsburgów. Uparte starania króla Jana zakończyły się sukcesem dopiero po kilku latach. Zygmunt wyraził zgodę na małżeństwo, pod warunkiem, że między Ferdynandem Habsburgiem a Zápolyą dojdzie do podpisania pokoju. Stało się to w 1538, kiedy to zatwierdzono układ w Wielkim Waradynie. Na jego mocy Węgry zostały podzielone między Jana i Ferdynanda. Jan zachował dożywotni tytuł króla Węgier, ale jego następcą miał być Ferdynand i jego spadkobiercy. Tak więc ewentualni przyszli potomkowie Izabeli i Jana nie mieli praw do korony, w zamian mieli otrzymać odszkodowanie pieniężne, tytuł książęcy i dobra na Spiszu. Po pokonaniu tych przeszkód 23 lutego 1539 Izabela została żoną Jana Zapolyi i tym samym królową Węgier. Mimo że małżonek Izabeli był od niej starszy o 32 lata, to kilka miesięcy po ślubie Izabela zaszła w ciążę. 7 lipca 1540 urodziła w Budzie syna, któremu nadano imiona na cześć ojca i dziadka – Jan Zygmunt. Król, który od kilku miesięcy przebywał w Siedmiogrodzie był w ciężkim stanie – w maju doznał udaru mózgu i miał niedowład lewej połowy ciała. Izabeli – ze względu na zaawansowaną ciążę nie przekazano złych wieści na temat zdrowia męża. Natomiast królowi wkrótce doniesiono o narodzinach syna. Jan zarządził uroczystości, w których wziął czynny udział. Spowodowało to nagłe pogorszenie się jego stanu i wkrótce – śmierć króla (22 lipca 1540).
Królowa wdowa.
Śmierć króla Jana była dla młodej Jagiellonki ciosem. Małżeństwo trwało zaledwie półtora roku i Izabela nie zdążyła jeszcze zdobyć na Węgrzech żadnej pozycji. Jej syn miał dopiero dwa tygodnie i według postanowień układu wielkowaradyńskiego ani ona ani mały Jan Zygmunt nie mieli prawa do korony węgierskiej. Wypełnienie postanowień traktatu okazało się jednak bardzo trudne dla każdej ze stron. Ferdynand Habsburg nie miał ani środków, ani ziem, by wypełnić ze swej strony zobowiązania wobec Izabeli. Królowa-wdowa nie mogła natomiast po prostu opuścić Węgier zostając postawioną przed faktami dokonanymi, gdy nastrojona antyhabsbursko szlachta na zgromadzeniu narodowym w Rákos wybrała na kolejnego króla jej syna jako Jana II Zygmunta. Od tej pory Izabela rozpoczęła walkę o dziedzictwo swego męża, które chciała przekazać swemu jedynemu synowi. Musiała jednak liczyć się z silniejszymi od siebie politykami: arcyksięciem Ferdynandem, sułtanem tureckim Sulejmanem Wspaniałym, a na Węgrzech z wpływowym mnichem, biskupem Wielkiego Waradynu i głównym doradcą zmarłego króla – Jerzym Utiešenoviciem.
W cieniu Utiešenovicia (1540–1551).
W latach 1540–1551 Izabela była formalną regentką Węgier w imieniu Jana Zygmunta, obranego, ale niekoronowanego króla Węgier. Władza Izabeli była w tym czasie jednak mocno ograniczona, zarówno terytorialnie, jak i przedmiotowo. Po pierwsze zachodnią część kraju kontrolował Ferdynand Habsburg – w świetle postanowień zjazdu wiedeńskiego z 1515 oraz układu wielkowaradyńskiego z 1538 prawowity król Węgier. Po drugie pretensje do zwierzchnictwa nad dziedzictwem Zápolyów i całymi Węgrami podnosił Sulejman Wspaniały, który uważał zmarłego króla Jana za swego lennika. Po trzecie władzę Izabeli ograniczał współregent królestwa i najbardziej utalentowany z ministrów Jana – Jerzy Utiešenović. Izabela miała w chwili śmierci męża dopiero 21 lat i niewielkie doświadczenie polityczne. Mający silne zaplecze polityczne Utiešenović wysunął się na pierwszy plan zmuszając młodą królową do uznania jego władzy. Izabela jednak nigdy do końca nie poddała się jego dyktatowi i podjęła wkrótce walkę o władzę.
Podział i upadek Węgier.
Pierwszym problemem jaki stanął naprzeciw królowej i Utiešenovicia było ułożenie stosunków z Ferdynandem. Przysłanych do Budy posłów austriackich Izabela zapewniała o swej dobrej woli i chęci wypełnienia postanowień układu z 1538. W tym samym czasie jednak posłała posłów do ojca, króla Polski o radę i wsparcie. Jednak Zygmunt Stary, który w polityce kierował się niezwykłym dla władców kodeksem etycznym uważał, że nie może wesprzeć bezprawia jakim było ogłoszenie Jana Zygmunta królem – wbrew umowie z Habsburgami. Z drugiej strony ojciec Izabeli nie uczynił nic przeciw Ferdynandowi, który wcale nie miał zamiaru wypełniać swoich zobowiązań wobec młodej wdowy i jej syna. Polityka dworu polskiego wobec Węgier stała się przedmiotem krytyki na sejmie 1542. Uważa się, że niezwykle ostrożna i zachowawcza postawa Zygmunta wobec sprawy Zápolyów była po części rezultatem wieku króla, który w tym czasie miał już 73 lata. Pomimo pozytywnego dla Izabeli poselstwa polskiego w Stambule, które miało wyjednać u Sulejmana przyjaźń turecką dla młodego Zápolyi, król Zygmunt wezwał wkrótce córkę do opuszczenia Węgier. Izabela postanowiła jednak nie opuszczać stolicy Węgier, nie pozwolił jej na to również Utiešenović. Wbrew nawoływaniom króla polskiego do pokoju, wkrótce na Węgry uderzyła armia Habsburgów. W październiku 1540 siły Ferdynanda stanęły pod Budą, sytuacja Zápolyów stała się trudna i Izabela była gotowa poddać się Ferdynandowi. Inicjatywę przejął wówczas Utiešenović, który zatrzymał królową w areszcie domowym nie pozwalając na pertraktacje z Habsburgiem i wezwał do pomocy wojska Osmanów. Turcy pokonali wkrótce Austriaków, jednak dla Węgier nie był to sukces: armia turecka zajęła stolicę wraz z centralną częścią kraju (sierpień 1541). Malutki syn królowej został zabrany do obozu tureckiego, gdzie pokazano go samemu sułtanowi. Izabela musiała udać się z synem do Siedmiogrodu, który wraz z nadcisańską częścią Węgier i wschodnią Słowacją (ówcześnie Górnymi Węgrami) miał być odtąd krajem lennym wobec Porty Osmańskiej.
Pobyt w Siedmiogrodzie.
Podział Węgier dokonany w 1541 okazał się trwały i granice wtedy ustalone miały – z niewielkimi zmianami – utrzymać się przez następne 150 lat. Węgry jakie podlegały formalnej władzy Izabeli miały stać się w przyszłości Księstwem Siedmiogrodu. Jednak za życia Izabeli była ona, podobnie jak jej syn, wciąż tytułowani władcami Węgier. Zwycięstwo tureckie pod Budą uczyniło Turcję najważniejszą siłą na Węgrzech. Polityka królowej i Utiešenovicia nadal jednak musiała polegać na lawirowaniu pomiędzy Habsburgami a sułtanem. W pierwszych latach pobytu w Siedmiogrodzie Izabela dążyła do porozumienia z Ferdynandem i wyrażała chęć opuszczenia niegościnnej i ubogiej w jej mniemaniu krainy. Mimo zawiłych pertraktacji i podpisania wstępnych porozumień do ostatecznej ugody nie doszło. Powodem był zarówno brak zaufania Izabeli co do intencji Habsburgów, jak i rady płynące od najważniejszych dla królowej osób. Zarówno królowa Bona, jak i sam Utiešenović odwodzili ją od tej decyzji. Także osobisty list sułtanki Roksolany, żony Sulejmana, skierowany do Izabeli był niecodziennym, ale równie ważnym argumentem za decyzją pozostania w nowym władztwie.
Wojna domowa (1549–1551).
Z czasem jednak rosnący despotyzm biskupa Waradynu doprowadził do wojny domowej między Izabelą a jej politycznym protektorem. W walce tej Jagiellonka usiłowała oprzeć się na pomocy sułtańskiej, zwłaszcza gdy Utiešenović coraz otwarciej wspierał pretensje Ferdynanda Habsburga. Zwrot w polityce biskupa był wynikiem rosnącego nacisku tureckiego na Węgry. Utiešenović postanowił poddać Siedmiogród Ferdynandowi, pozbyć się królowej i rządzić krajem samodzielnie w imieniu dalekiego Habsburga (traktat w Nyírbátor, 1549). Izabela ze swej strony nie pozostała dłużna: wysyłała kolejne poselstwa do Stambułu, których zadaniem było zdyskredytowanie mnicha w oczach Sulejmana. Wreszcie sułtan na wieść o traktacie z Ferdynandem postanowił działać i rozkazał przygranicznym siłom interweniować w Siedmiogrodzie na rzecz królowej. Zanim nastąpiła interwencja wybuchła między Izabelą a biskupem Jerzym otwarta wojna (wrzesień 1550). Utiešenović był w tej walce górą: obległ królową w Gyulafehérvár i zmusił do porozumienia (13 października 1550), a następnie rozbił posiłki mołdawskie i tureckie (grudzień 1550). Mnich nie odważył się jednak podnieść ręki na królową. Gdy więc udał się na rokowania z Ferdynandem, Izabela zwołała pospiesznie sejm gdzie ogłosiła biskupa zdrajcą i usiłowała przeprowadzić koronację syna. Utiešenović wrócił jednak z wojskiem na czas, by pokrzyżować plany królowej. Sejm się rozjechał, a Jagiellonka została zmuszona do podpisania ugody z Ferdynandem i wydania węgierskich insygniów koronacyjnych (19 lipca 1551).
Wygnanie (1551–1556).
Według postanowień porozumienia zawartego z Ferdynandem Izabela zrzekła się praw do korony w imieniu swoim i swego syna. Jan Zygmunt miał otrzymać tytułem rekompensaty księstwo opolskie wraz z godnością księcia Rzeszy z rocznym dochodem 25 tys. florenów, a w razie zbyt niskich dochodów z księstwa Ferdynand miał przekazać ziemie wyrównujące dochody do podanej kwoty. Izabela w zamian za pozostawione na Węgrzech majątki miała otrzymać Księstwo Ziębickie i Ząbkowice i 100 tys. florenów tytułem wyrównania różnicy między pozostawionymi a otrzymanymi majątkami. Do czasu przekazania księstw (Boże Narodzenie 1551) miała ex-królowa zatrzymać się w Koszycach, otrzymując tam stosowne dochody na swoje utrzymanie.
Kolejnych lat Izabela nie spędziła jednak na Śląsku, a w Polsce. Przyczyną tego stanu rzeczy było niewywiązanie się przez Ferdynanda z umowy z królową. Księstwo opolskie okazało się zrujnowane, po wcześniejszych rządach Hohenzollernów, którym Ferdynand przekazał je na 20 lat w zamian za pożyczkę. Nie było tam nawet rezydencji mogącej przyjąć dwór Jagiellonki. Podobnie było w Ziębicach i Ząbkowicach. Habsburg nie miał natomiast pieniędzy, by wypłacić umówione odszkodowania w gotówce. Izabela spędziła więc następne lata wraz z synem w Polsce, gdzie na jej potrzeby jej brat – od 1548 nowy król Polski – Zygmunt August, przekazał dochody kilku starostw (od matki dostała natomiast bogate starostwo samborskie). W tym czasie prowadzone były za polskim pośrednictwem ciągłe i jałowe rokowania między Izabelą a Ferdynandem. Habsburg łudził obietnicami zwrotu obiecanych sum, Jagiellonka zaś zarzekała się, jakoby szykowała swój powrót do Siedmiogrodu. Tymczasem władza habsburska w Siedmiogrodzie była krucha. Dwulicowego Utiešenovicia Ferdynand kazał szybko usunąć, jako zbyt niezależnego i zbyt ambitnego polityka (16 grudnia 1551). Nie poprawiło to jednak pozycji Austriaków, przeciw władzy których było zarówno wielu spośród mieszkańców krainy, jak i przede wszystkim sułtan turecki. Izabela propozycję powrotu otrzymała już w połowie 1552. Jednak wcześniej chciała przygotować grunt pod udany powrót i udowodnić ówczesnej opinii publicznej, że to Ferdynand nie wypełnił swojej części umowy. Nie było to trudne, zważywszy, że Habsburg nie chciał przekazać jej pieniędzy w obawie, by nie użyła ich przeciw niemu w Siedmiogrodzie.
Pomimo przebywania poza księstwem opolskim, wykazywała zainteresowanie jego sprawami. Wywarła wpływ na obsadę proboszcza kościoła w Prudniku i pośrednio wsparła tamtejszych luteran.
Odzyskanie Siedmiogrodu (1556–1559).
29 lutego 1556 Izabela przybyła do Lwowa, oficjalnie by doglądać swoich dóbr – w praktyce by być bliżej Węgier. Tu dowiedziała się o postanowieniach sejmu siedmiogrodzkiego, który zwołany 2 lutego w Tordzie postanowił wezwać Jagiellonkę i jej syna do Siedmiogrodu, by oddać im władzę nad krajem. 12 marca natomiast sejm zebrany w Szászsebes uchwalił wypowiedzenie posłuszeństwa Ferdynandowi i wybrał dawnego stronnika królowej Piotra Petrovicsa na namiestnika młodego króla. Wybuchły walki między stronnikami Habsburgów i Zápolyów. Ci drudzy, wspierani przez wojska mołdawskie i wołoskie, szybko opanowali cały kraj. Wobec faktów dokonanych Ferdynand postanowił zrzec się Siedmiogrodu, nie chcąc wszczynać wojny z Turcją, która wspierała powrót królowej. Izabela opuściła Lwów 23 września, a miesiąc później przybyła do Kolozsváru. Na ziemi siedmiogrodzkiej witał ją przyszły książę tego kraju, jak i przyszły król polski, młody wówczas możnowładca Stefan Batory.
Obradujący w Kolozsvárze sejm oddał Izabeli pełnię władzy regencyjnej na lat pięć. Było to posunięcie dość nietypowe, jeśli zwróci się uwagę na fakt, że Jan Zygmunt – właściwy władca i dziedzic korony – miał już ukończone 16 lat i w tym wieku mógł być uznany za pełnoletniego. Sejm przyznał królowej również sporo posiadłości skonfiskowanych od zwolenników Habsburgów. Władza Izabeli, jakkolwiek silniejsza niż przed wygnaniem, nie obejmowała już tak rozległego terytorium. Ziemie nad Cisą zajęli bowiem po 1551 Turcy. W ręku Jagiellonki pozostał już tylko Siedmiogród, o wschodnią Słowację i część Węgier przyszło walczyć z Ferdynandem. Udało jej się odzyskać Tokaj (koniec 1556), Chust (styczeń 1557), Wielki Waradyn (maj 1557). Habsburgowie zatrzymali jednak w swych rękach Koszyce.
Ostatnie lata i śmierć.
Osobiste rządy Izabeli cechowała tolerancja religijna, której wymagała złożona sytuacja wyznaniowa Siedmiogrodu. Głównymi problemami królowej stały się bunty Sasów siedmiogrodzkich, którzy sprzyjali Habsburgom. Także niektórzy magnaci spiskowali przeciw królowej. Kilku z nich zostało okrutnie zamordowanych późnym latem 1558. Królowa została oskarżona o to polityczne morderstwo, choć nie wydaje się aby wydała bezpośredni rozkaz usunięcia opozycjonistów. Tymczasem wciąż toczyły się walki z Habsburgami o tereny położone nad górną Cisą. Jesienią 1558 połączone wojska turecko-siedmiogrodzkie zostały pokonane przez Habsburgów nad rzeką Sajó. Po tej klęsce Izabela utraciła nadzieję na odzyskanie ziem na Słowacji i ze względu na pogarszający się stan zdrowia podjęła rokowania pokojowe z Ferdynandem, ówcześnie już cesarzem rzymskim. Pokój nie został jednak zawarty, gdyż Izabela zmarła 15 września 1559 w Gyulafehérvár (dzisiejsza Alba Iulia w Rumunii). Władzę objął po niej Jan Zygmunt, który wkrótce zrzekł się węgierskiego tytułu królewskiego i przyjął tytuł pierwszego księcia Siedmiogrodu.

</doc>
<doc id="700666" url="https://pl.wikipedia.org/wiki?curid=700666" title="Bietigheim (powiat Rastatt)">
Bietigheim (powiat Rastatt)

Bietigheim – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Rastatt, wchodzi w skład związku gmin Durmersheim. Leży nad rzeką Federbach, ok. 5 km na północ od Rastatt, przy drodze krajowej B36 i linii kolejowej (Karlsruhe–Bazylea).

</doc>
<doc id="700669" url="https://pl.wikipedia.org/wiki?curid=700669" title="Zygmunt Saloni">
Zygmunt Saloni

Zygmunt Adam Saloni (ur. 17 października 1938 w Warszawie) – polski językoznawca polonistyczny, profesor nauk humanistycznych.
Życiorys.
Przyczynił się wielce do rozwoju narzędzi i zasobów do komputerowego przetwarzania języka polskiego, zwłaszcza fleksji: dzięki niemu powstał "Schematyczny indeks a tergo polskich form wyrazowych", rozpoczęty przez Jana Tokarskiego. Ostatnia praca zespołowa w tym zakresie to "Słownik gramatyczny języka polskiego". Przyczynił się także do dokończenia "Słownika frekwencyjnego polszczyzny współczesnej", rozpoczętego przez I. Kurcz, A. Lewickiego, J. Sambor, J. Woronczaka (Kraków: IJP PAN 1990–1991), przy którym ogromny wkład pracy miał Krzysztof Szafran.
Członek Komitetu Językoznawstwa PAN. Ukończył dwa kierunki na UW: polonistykę (1960) oraz matematykę (1971), co sprawia, że jego teksty cechuje spójność logiczna i rygor metodologiczny. Z zamiłowania i powołania nauczyciel, pracę zawodową zaczął od nauczania języka polskiego w liceum warszawskim (w którym uczennicą była jego przyszła żona), uczył też w szkole podstawowej.
Pracował na Uniwersytecie Warszawskim (w Warszawie i w filii w Białymstoku, przekształconej następnie w Uniwersytet w Białymstoku), następnie na Wydziale Humanistycznym Uniwersytetu Warmińsko-Mazurskiego w Olsztynie. W 2009 ponownie podjął pracę na Wydziale Lingwistyki Stosowanej Uniwersytetu Warszawskiego.
Dał się poznać także jako edytor "Zebranych utworów poetyckich" znanego satyryka Janusza Szpotańskiego, prywatnie swego przyjaciela, dla londyńskiego wydawnictwa Plus (wydanie polskie w 1990, wydanie internetowe w 2010).
Pełna bibliografia jego prac do 2001 (259 pozycji) zawarta jest w książce "Nie bez znaczenia... prace ofiarowane Profesorowi Zygmuntowi Saloniemu z okazji jubileuszu 15000 dni pracy naukowej" (Białystok 2001). O adresacie tomu świadczy uwaga w przypisie: „Pierwszej próby przygotowania tomu, podjętej kilka lat temu, nie udało się utrzymać w tajemnicy i – ze względu na ostre protesty Jubilata – trzeba było z niej zrezygnować”.
Życie prywatne.
Syn dwojga historyków literatury polskiej: Janiny Kulczyckiej-Saloni i Juliusza Saloniego. Ojciec czworga dzieci; jego córką jest architekt Maria Saloni-Sadowska.

</doc>
<doc id="700670" url="https://pl.wikipedia.org/wiki?curid=700670" title="Emanuel Machek">
Emanuel Machek

Emanuel Emeryk Jan Machek (ur. 7 marca 1852 w Samborze, zm. 31 lipca 1930 we Lwowie) – lekarz okulista, od 1898 profesor okulistyki Uniwersytetu Franciszkańskiego we Lwowie, twórca i realizator polskiego programu leczenia jaglicy.
Życiorys.
Studiował w Wiedniu, tam też w 1877 uzyskał doktorat. Praktykę okulistyczną odbył w Krakowie i Heidelbergu. W 1882 habilitował się w UJ. W latach 1892–1928 był prymariuszem Oddziału Ocznego Szpitala Powszechnego we Lwowie, zaś w latach 1898–1922 był kierownikiem Katedry Okulistyki, profesorem Uniwersytetu Lwowskiego, zaś w roku akademickim 1920/1921 rektorem UJK.
Był światowym autorytetem w dziedzinie okulistyki, teoretykiem (opis półpaśca ocznego) i wybitnym operatorem (m.in. operacje zaćmy). Jego nowatorskie metody operacji oczu są stosowane do dziś (np. operacja przy opadnięciu powieki). Lwowska uniwersytecka klinika okulistyczna Macheka (położona w kamienicy przy ul. Akademickiej 11), którą założył w 1898 i którą przez 28 lat kierował, w 1914 była jedną z czterech najważniejszych klinik (obok klinik w Berlinie, Amsterdamie i Nowym Jorku).
Zmarł w wyniku wypadku, gdy podczas spaceru z małżonką we Lwowie został potrącony przez motocyklistę. Został pochowany 3 sierpnia 1930 na Cmentarzu Łyczakowskm.

</doc>
<doc id="700672" url="https://pl.wikipedia.org/wiki?curid=700672" title="Durmersheim">
Durmersheim

Durmersheim – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Rastatt, siedziba związku gmin Durmersheim. Leży nad rzeką Federbach, ok. 10 km na północ od Rastatt, przy drodze krajowej B36 i linii kolejowej (Karlsruhe–Bazylea).

</doc>
<doc id="700681" url="https://pl.wikipedia.org/wiki?curid=700681" title="Elchesheim-Illingen">
Elchesheim-Illingen

Elchesheim-Illingen – gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Rastatt, wchodzi w skład związku gmin Durmersheim. Leży ok. 7 km na północ od Rastatt, ok. 2 km na zachód znajduje się granica z Francją na Renie.

</doc>
<doc id="700684" url="https://pl.wikipedia.org/wiki?curid=700684" title="Elchesheim">
Elchesheim



</doc>
<doc id="700685" url="https://pl.wikipedia.org/wiki?curid=700685" title="Nicola Amoruso">
Nicola Amoruso

Nicola Amoruso (ur. 29 sierpnia 1974 w Cerignola) – włoski piłkarz występujący na pozycji napastnika. Jego siostra Sonia jest żoną Alessandro Del Piero.

</doc>
<doc id="700686" url="https://pl.wikipedia.org/wiki?curid=700686" title="Nikki Sudden">
Nikki Sudden

Nikki Sudden (ur. 19 lipca 1956 w Londynie jako Adrian Nicholas Godfrey zm. 26 marca 2006) – angielski piosenkarz, autor tekstów i gitarzysta. Współzałożyciel (z bratem Kevinem znanym pod pseudonimem Epic Soundtracks) zespołu post punkowego Swell Maps, gdy obydwaj uczęszczali do szkoły Solihull School w Solihull.
Po rozpadzie zespołu w roku 1980, rozpoczął karierę solo oraz wydawał płyty wraz z Dave Kusworthem jako The Jacobites. Kusworth był także członkiem zespołu Dogs D’Amour oraz współtworzył jego własny projekt The Bounty Hunters.
Wpływ na twórczość Suddena miały takie zespoły jak T. Rex, The Rolling Stones czy wykonawcy jak Johnny Thunders. W czasie swojej kariery współpracował, między innymi z Mikiem Scottem. Kolejni współpracownicy to Anthony Thistlethwaite z zespołu The Waterboys, Jeff Tweedy z zespołu Wilco, członek Sonic Youth, Mick Taylor z The Rolling Stones, Rowland S. Howard, Ian McLagan z The Faces oraz członkowie R.E.M. Utwór The Jacobites o tytule „Pin Your Heart” stał się coverem zespołu The Lemonheads na wydanym w 1997 roku singlu „The Outdoor Type”.
Sudden pisał także do wielu magazynów muzycznych, takich jak "SPEX", "INTRO", "Mojo" czy "Bucketful of Brains". W momencie swojej niespodziewanej śmierci był w trakcie pisania własnej biografii oraz historii posiadłości w Wick (Richmond koło Londynu, kiedyś jej właścicielem był Ron Wood, obecnie posiada ją Pete Townshend). Miał także wystąpić na koncercie w Londynie 29 marca.
Nikki Sudden zmarł we śnie 26 marca 2006 roku po koncercie w Nowym Jorku.

</doc>
<doc id="700695" url="https://pl.wikipedia.org/wiki?curid=700695" title="Annato">
Annato

Annato ("E160b", CAS ) – pomarańczowoczerwony barwnik terpenowy, będący mieszaniną karotenoidów, otrzymywany naturalnie z nasion drzewa tropikalnego arnoty właściwej. Jest to nazwa surowego wyciągu, którego ekstraktami są biksyna (rozpuszczalna w tłuszczach) oraz norbiksyna (rozpuszczalna w wodzie).
Dopuszczalne dzienne spożycie wynosi 2,5 mg/kg ciała.

</doc>
<doc id="700696" url="https://pl.wikipedia.org/wiki?curid=700696" title="Uni (urzędnik)">
Uni (urzędnik)

Uni (Unj, Una, Weni, Wnj) – egipski urzędnik dworski i wysoki dowódca wojskowy z początkowego okresu panowania VI dynastii, poddany i zaufany Pepiego I i jego syna Merenre I.
Początkowo był urzędnikiem królewskim niskiej rangi, pełniącym urząd przełożonego drobnych rolników. Cieszył się już wówczas zaufaniem władcy Pepiego I, który wyznaczył go do zbadania sprawy spisku haremowego, zainicjowanego przez Nubunet, pierwszą żonę władcy, a skierowanego przeciwko panującemu. Jego zdolności i zasługi zostały wysoko ocenione przez władcę, gdyż następnie przeszedł z administracji do wojska i został wyznaczony na dowódcę wypraw wojennych do południowej Palestyny i na Synaj, stając na czele wielotysięcznych oddziałów zebranych z całego Egiptu. Poprowadził 5 wypraw przeciwko Beduinom, nie osiągnął jednak pełnego sukcesu, postanowił umieścić swoje oddziały na statkach i zaatakować wroga od tyłu. Oddziały egipskie wylądowały w południowej Palestynie, zaatakowały niespodziewanie Beduinów i zniszczyły ich doszczętnie. W wyprawach tych Uni ponownie dowiódł swoich umiejętności, zapewniając na dłuższy czas spokój znajdującym się na Synaju, ważnym dla gospodarki Egiptu kopalniom miedzi. Za swoje osiągnięcia został mianowany gubernatorem Górnego Egiptu przez następnego władcę Merenre I. Wtedy też wyprawił się, z polecenia faraona, w swoją ostatnią misję do Nubii celem pozyskania materiałów budowlanych, potrzebnych do budowy piramidy władcy. Próbował także przekopać 5 kanałów w ciągu jednego roku dla ominięcia I katarakty, aby umożliwić statkom egipskim podróż w górę rzeki. Zamiar ten jednak nie powiódł się z powodu gwałtowności nurtu rzecznego.
Przebieg kariery kazał wyryć na ścianach kaplicy grobowej przy swojej mastabie w Abydos. Jest to obecnie najstarsza znana autobiografia egipskich, „pierwsze prawdziwie literackie dzieło starożytnego Egiptu” ("Schneider"), obejmujące rządy od Tetiego do Merenre I.
Linki zewnętrzne.
Autobiografia Uniego (ang.)

</doc>
<doc id="700700" url="https://pl.wikipedia.org/wiki?curid=700700" title="Siódma pieczęć (film)">
Siódma pieczęć (film)

Siódma pieczęć (szw. "Det sjunde inseglet") – szwedzki film fabularny z 1957 roku, nominowany do Złotej Palmy w Cannes w 1957. Na tym samym festiwalu Ingmar Bergman otrzymał za "Siódmą pieczęć" nagrodę specjalną jury.
Polska premiera miała miejsce w roku 1959. Film ponownie został wprowadzony do polskich kin 5 stycznia 2007. "Siódma pieczęć" jest przekrojowym obrazem w twórczości Bergmana, splatającym wątki z jego dramatów psychologicznych, zawiera również elementy komediowe. Dzieło to, zapisując się w kanonie światowego kina, ugruntowało pozycję Ingmara Bergmana wśród największych reżyserów kina autorskiego.
W roku 1995, w stulecie narodzin kina, obraz Bergmana znalazł się na watykańskiej liście 45 filmów fabularnych, które propagują szczególne wartości religijne, moralne lub artystyczne.
Analiza.
"Siódma pieczęć", osadzona w średniowiecznych realiach (połowa XIV wieku), oparta jest na jednoaktowej sztuce teatralnej wystawionej po raz pierwszy 18 marca 1955 pt. "Malowidło na drzewie" ("Trämålning"). "Siódma pieczęć" to metaforyczna opowieść o powracającym z wyprawy krzyżowej rycerzu, który staje do szachowego pojedynku ze Śmiercią – stawką w nim jest jego życie. W filmie tym Bergman daje wyraz swoim inspiracjom średniowiecznym malowidłem ściennym "Śmierć grająca w szachy" z kościoła w Täby w okolicach Sztokholmu.
Film oddaje atmosferę średniowiecznej Europy, przepełnionej śmiercią, stojącej w obliczu zarazy. Reżyser eksponuje rolę średniowiecznego Kościoła w kreowaniu wszechobecnego strachu społeczności przed zarazą, mającą być karą za grzechy. "Siódma pieczęć" jest jednocześnie traktatem filozoficznym o wymowie bliskiej egzystencjalizmowi, który wprowadza do twórczości Bergmana wątki stanowiące w przyszłości o jej wyjątkowym charakterze. Po raz pierwszy reżyser ukazuje na zasadach kontrastu Jönsa, hołdującego wartościom materialistycznym i Blocka, rycerza poszukującego sensu swojego istnienia, nieodnajdującego Boga, pierwowzoru dylematów znanych z "Trylogii pionowej".

</doc>
<doc id="700703" url="https://pl.wikipedia.org/wiki?curid=700703" title="Świnoujście Główne">
Świnoujście Główne

Świnoujście Główne – to nieistniejąca stacja kolejowa w Świnoujściu. Znajdowała się ona przy dzisiejszej ulicy Grunwaldzkiej.

</doc>
<doc id="700705" url="https://pl.wikipedia.org/wiki?curid=700705" title="Ostra Góra">
Ostra Góra



</doc>
<doc id="700719" url="https://pl.wikipedia.org/wiki?curid=700719" title="Lista meczów reprezentacji Chorwacji w piłce nożnej mężczyzn">
Lista meczów reprezentacji Chorwacji w piłce nożnej mężczyzn

Lista meczów reprezentacji Chorwacji w piłce nożnej mężczyzn – lista oficjalnych meczów reprezentacji Chorwacji.

</doc>
<doc id="700720" url="https://pl.wikipedia.org/wiki?curid=700720" title="Ivor Guest (1. wicehrabia Wimborne)">
Ivor Guest (1. wicehrabia Wimborne)

Ivor Churchill Guest (ur. 16 stycznia 1873, zm. 14 czerwca 1939) – brytyjski arystokrata i polityk, najstarszy syn Ivora Guesta, 1. barona Wimborne i lady Cornelię Spencer-Churchill, córki 7. księcia Marlborough. Jeden z ostatnich Lordów Namiestników Irlandii (w latach 1915–1918), w trakcie sprawowania przezeń urzędu wybuchło powstanie wielkanocne.
Wykształcenie odebrał w Eton College i w Trinity College w Cambridge. Karierę polityczną związał z Partią Liberalną. W 1898 r. wystartował w wyborach do Izby Gmin z okręgu Plymouth, ale bezskutecznie. Wziął udział w II wojnie burskiej. Po powrocie ponownie stanął w wyborcze szranki w tym samym okręgu i tym razem wygrał. W Izbie Gmin zasiadał nieprzerwanie do 1910 r. (od 1906 r. reprezentował okręg Cardiff), kiedy to został mianowany baronem Ashby St Ledgers i zasiadł w Izba Lordów. W tym samym roku został Paymaster-General w rządzie Herberta Asquitha. Był nim do 1912 r.
W 1914 r., po śmierci ojca, został 2. baronem Wimborne. Rok później został lordem namiestnikiem Irlandii i sprawował ten urząd przez trzy lata, podczas których wybuchło min. powstanie wielkanocne. Uznając, że nie poradzi sobie na tym stanowisku, w 1918 r. zrezygnował z urzędu.
Po powrocie, 15 czerwca 1918 r., został mianowany wicehrabią Wimborne. W późniejszych latach został dyrektorem Barclays Bank.
10 lutego 1902 r. poślubił Alice Katherine Sibell Grosvenor (26 września 1880 – 17 kwietnia 1948), córkę Roberta Grosvenora, 2. barona Ebury i Emilie White, córki 1. barona Annaly. Ivor i Alice mieli razem syna i dwie córki:

</doc>
<doc id="700721" url="https://pl.wikipedia.org/wiki?curid=700721" title="Ivor Churchill Guest, 1. wicehrabia Wimborne">
Ivor Churchill Guest, 1. wicehrabia Wimborne



</doc>
<doc id="700722" url="https://pl.wikipedia.org/wiki?curid=700722" title="Karczemki (województwo pomorskie)">
Karczemki (województwo pomorskie)

Karczemki (dodatkowa nazwa w j. kaszub. Karczemczi; niem. "Friedenau") – wieś kaszubska w Polsce, położona w województwie pomorskim, w powiecie wejherowskim, w gminie Szemud przy drodze wojewódzkiej nr 218. Połączenie z Gdynią umożliwiają autobusy komunikacji miejskiej (linia nr "191, 193"). Karczemki stanowią wieś w sołectwie Karczemki.
Historia.
W okresie międzywojennym znajdował się tu kościół ewangelicki należący do parafii wchodzącej w skład superintendentury (diecezji) wejherowskiej Ewangelickiego Kościoła Unijnego. Kościół został rozebrany po II wojnie światowej. Przy kościele znajdowała się pastorówka, pełniąca po wojnie funkcję szkoły. W miejscowości jest też cmentarz ewangelicki zlokalizowany przy ul. Gdańskiej.
W latach 1975–1998 miejscowość administracyjnie należała do województwa gdańskiego.

</doc>
<doc id="700731" url="https://pl.wikipedia.org/wiki?curid=700731" title="Mizogin">
Mizogin



</doc>
<doc id="700737" url="https://pl.wikipedia.org/wiki?curid=700737" title="Daniel Adair">
Daniel Adair

Daniel Patrick Adair (ur. 19 lutego 1975 w Vancouver) – perkusista kanadyjskiego zespołu Nickelback. Zastąpił poprzedniego perkusistę Ryana Vikedala, który odszedł z zespołu po zakończeniu trasy koncertowej promującej The Long Road. Adair współpracował niegdyś z zespołem 3 Doors Down, Bo Rice'em i innymi. "All the Right Reasons" to jego pierwszy album nagrany wspólnie z Nickelback.

</doc>
<doc id="700746" url="https://pl.wikipedia.org/wiki?curid=700746" title="Kujawa (województwo lubuskie)">
Kujawa (województwo lubuskie)

Kujawa – osada w województwie lubuskim, w powiecie krośnieńskim, w gminie Gubin.
W latach 1975–1998 miejscowość administracyjnie należała do województwa zielonogórskiego.
Inne miejscowości o tej nazwie: Kujawa

</doc>
<doc id="700747" url="https://pl.wikipedia.org/wiki?curid=700747" title="Progeneza">
Progeneza

Progeneza – najprostsza forma neotenii, jest to proces polegający na przyspieszeniu gametogenezy, która może zachodzić już u zarodków, lub na przyspieszeniu rozwoju układu rozrodczego, znacznie wyprzedzającego morfologiczną i fizjologiczną zdolność młodocianego organizmu do rozrodu. Przykładem występowania pedogenezy mogą być naczelne np. u człowieka w gonadach żeńskich zarodków komórki prapłciowe przekształcają się w oocyty I rzędu i wchodzą w profazę pierwszego podziału mejotycznego. Natomiast przyspieszenie rozwoju układu rozrodczego w porównaniu z rozwojem układów somatycznych są niektóre postacie młodociane salamander bezpłucnych.

</doc>
<doc id="700748" url="https://pl.wikipedia.org/wiki?curid=700748" title="Kwieta">
Kwieta

Kwieta – imię żeńskie pochodzenia łacińskiego, oznaczające „spokojna”. Patronką tego imienia jest św. Kwieta, wspominana według jednych źródeł wspólnie ze św. Teodorą, zaś zgodnie z innymi – ze św. Hilarym, swoim mężem.
Kwieta imieniny obchodzi 28 listopada.
Znane osoby noszące to imię:

</doc>
<doc id="700751" url="https://pl.wikipedia.org/wiki?curid=700751" title="Sieńsk">
Sieńsk

Sieńsk (niem. "Antoinettenruh)" – osada położona w Polsce, w województwie lubuskim, w powiecie krośnieńskim, w gminie Gubin.
W latach 1975–1998 miejscowość administracyjnie należała do województwa zielonogórskiego.
Sieńsk to teren byłego folwarku i Państwowego Gospodarstwa Rolnego Antonówka. W 1956 roku dokonano aktualizacji granic gruntów w PGR Antonówka, które przeprowadziło Stalinogrodzkie Okręgowe Przedsiębiorstwo Miernicze. Po pomiarach w rejestrze zapisano obszar 885.79 ha, w tym PGR 871.33 ha. W dokumentach w 1976 roku pojawia się folwark Sieńsk PGR Antonówka wchodzący w skład "Zjednoczenia Przedsiębiorstw Gospodarki Rolnej" w Zielonej Górze.
Część gruntów w 1986 roku przekazano dla LZS w Starosiedlu. PGR zajmujący się produkcją rolno–spożywczą podlegał w 1993 roku pod "Zakłady Przemysłowe Zasobów Własności Rolnej Skarbu Państwa w Straszęcinie". W czerwcu 2011 roku Sieńsk zamieszkiwały 102 osoby.
W Krajowym Rejestrze Sądowym została 21 maja 2003 roku zarejestrowana firma jako "Zakład Rolny w Sieńsku", która gospodaruje na 800 ha, uprawia zboże, rzepak, rośliny przemysłowe i zioła. Zakład posiadał również 120 krów mlecznych.

</doc>
<doc id="700755" url="https://pl.wikipedia.org/wiki?curid=700755" title="Basil Liddell Hart">
Basil Liddell Hart

Basil Henry Liddell Hart (ur. 31 października 1895 w Paryżu, zm. 29 stycznia 1970) – angielski historyk wojskowości i teoretyk strategii, któremu przypisuje się wywarcie znaczącego wpływu na rozwój broni pancernej.
Życiorys.
Urodził się w Paryżu jako syn pastora metodystów. Wykształcenie zdobył już w ojczyźnie – ukończył studia na Uniwersytecie Cambridge. Podczas I wojny światowej służył na froncie. Podczas bitwy nad Sommą odniósł obrażenia w wyniku ataku gazowego, został też odznaczony za odwagę.
Następnie trafił do Korpusu Edukacyjnego, skąd odszedł w stopniu kapitana w 1927, już jako pracownik półetatowy po tym, jak przeszedł dwa lekkie ataki serca w 1921 (w tym samym roku dodał do swojego nazwiska nazwisko panieńskie matki – Liddell) i 1922. Nie zrezygnował z dodawania do nazwiska swojego stopnia wojskowego, co uznano za postępowanie w bardzo złym tonie, gdyż przyjęto, że po odejściu z wojska wciąż posługiwać się swoim stopniem powinni jedynie ci żołnierze, którzy osiągnęli rangę wyższą od majora.
Pracował jako dziennikarz. Początkowo, aż do II wojny światowej współpracował z dziennikami „Daily Telegraph” i „The Times”.
Według odtajnionych we wrześniu 2006 dokumentów MI5 plany lądowania w Normandii „wyciekły” i trafiły w ręce Liddella Harta, który trzy miesiące przed operacją przygotował na ich temat krytyczny tekst, z którym następnie zapoznali się prominentni politycy i wojskowi. W połączeniu z jego wcześniejszymi krytycznymi wypowiedziami na temat sposobu prowadzenia wojny sprowadziło to na niego podejrzenia o sympatyzowanie z Niemcami. Winston Churchill zażądał, aby aresztowano Liddella Harta, ale MI5 ograniczyła się do obserwowania go, przechwytywania jego listów i podsłuchiwania rozmów telefonicznych.
Otrzymał tytuł szlachecki sir w 1966.
Działalność naukowa.
Publikował książki poświęcone wojskowości i biografie wielkich dowódców, takich jak Scypion Afrykański Starszy, William Tecumseh Sherman czy Thomas Edward Lawrence, których uważał za wzory strategów. Był też autorem pracy pt. "Strategia. Działania pośrednie", wydanej w 1929 roku, polskie tłumaczenie ukazało się w 1959 nakładem Wydawnictwa MON.
Krótko po II wojnie światowej spotkał się z wieloma najwyższymi dowódcami niemieckimi, a ich wypowiedzi opublikował. Przekonał też rodzinę Erwina Rommla, by pozwoliła mu zredagować i opublikować dokumenty i zapiski dowódcy Afrika Korps.

</doc>
<doc id="700756" url="https://pl.wikipedia.org/wiki?curid=700756" title="Kujawa">
Kujawa



</doc>
<doc id="700757" url="https://pl.wikipedia.org/wiki?curid=700757" title="Maurice Floquet">
Maurice Floquet

Maurice Noël Floquet (ur. 25 grudnia 1894, zm. 10 listopada 2006 w Montauroux) – francuski weteran I wojny światowej, znany z długowieczności.
Życiorys.
W czasie I wojny światowej służył w artylerii, uczestnicząc m.in. w walkach na froncie belgijskim pod koniec 1914. Był kilkakrotnie ranny. Schyłek wojny spędził jako pracownik fabryki bomb. Zdemobilizowany w 1919, ożenił się i pracował jako mechanik sprzętu rolniczego. Pozostał aktywny do późnej starości — jeszcze po ukończeniu 100 lat zajmował się pracami ogrodniczymi, a w wieku 110 lat jeździł codziennie przez 20 minut na rowerze.
Od 2002 był najstarszym żyjącym francuskim weteranem I wojny światowej. W chwili ukończenia 110 lat był także najstarszym mężczyzną we Francji. W grudniu 2004 został odznaczony przez prezydenta Chiraca krzyżem oficerskim Legii Honorowej. Wraz ze śmiercią Niemca Hermanna Dörnemanna w marcu 2005 przeszedł na niego prawdopodobnie tytuł najstarszego żyjącego mężczyzny w Europie. W maju 2006 osiągając wiek 111 lat i 155 dni poprawił rekord długości życia mężczyzny we Francji, należący wcześniej do pochodzącego z Algierii Emile Fourcade (1884-1995). Był jednym z trzech najstarszych mężczyzn na świecie, jedynie za Portorykańczykiem Emiliano Mercado del Toro i Amerykaninem Mosesem Hardym. Nie był natomiast do końca życia najstarszą osobą we Francji, żyło jednocześnie kilka starszych kobiet (m.in. Camille Loiseau, a po jej śmierci Marie-Simone Capony). Daleko było również do poprawienia długości życia we Francji, rekord ten bowiem należy do Jeanne Calment i wynosi przeszło 122 lata. Dane dotyczące długości życia pochodzą z badań zespołu naukowców Gerontology Research Group w Los Angeles i obejmują jedynie osoby, których datę urodzenia udało się w odpowiedni sposób zweryfikować.
W ostatnich miesiącach życia stan zdrowia Floqueta znacznie się pogorszył. W październiku 2006 nie mógł uczestniczyć osobiście w spotkaniu najstarszych weteranów wojennych z Anglii i Niemiec, Henry'ego Allinghama i Roberta Meiera. Zmarł miesiąc później, tuż przed kolejną rocznicą zakończenia działań I wojny światowej.

</doc>
<doc id="700759" url="https://pl.wikipedia.org/wiki?curid=700759" title="Kiersztanowo (powiat ostródzki)">
Kiersztanowo (powiat ostródzki)

Kiersztanowo (niem. "Groß Kirsteinsdorf") – osada położona w Polsce w województwie warmińsko-mazurskim, w powiecie ostródzkim, w gminie Grunwald, dawny majątek ziemski położony 4 km na wschód od Gierzwałdu. W latach 1975–1998 miejscowość administracyjnie należała do województwa olsztyńskiego.
Historia.
W czasach krzyżackich wieś pojawia się w dokumentach w roku 1325, podlegała pod komturię w Ostródzie, były to dobra rycerskie o powierzchni 80 włók. Nadanie dóbr rycerskich miało miejsce w 1325 przez komtura dzierzgońskiego - Luthera von Braunschweig rycerzom: Tomaszowi, Ludwikowi i Janowi Kiersztanom, nadana ziemia znajdowała się między wsiami Grabin i Drwęck. W 1394 r. majątek obejmował 80 włók. W latach 1410-1414 (w czasie wojny polsko-krzyżackiej) wieś zostało mocno zniszczona. W 1447 r. właścicielem Kiersztanowa był Gerald z Kiersztanowa. Mniej więcej około 1450 r. Mikołaj z Kiersztanowa sprzedał 10 włók synowi Adama. W 1540 r. we wsi było 16 chłopów i trzech zagrodników. W 1570 właścicielem Kiersztanowa był Jakub Birkham (posiadła także wieś Gierzwałd). W 1579 r. wieś obejmowała 60 włók i znajdowały się tu cztery majątki ziemskie (właścicielem jednego z nich był Jerzy Kierski). W majątku Jakuba Birckhama było 8 chłopów i dwóch zagrodników, a w majątki starosty działdowskiego - Wolfa von Ölsnitza - dwóch chłopów czynszowych i dwóch zagrodników.
W 1600 r. do Kiersztanowa należały 82 włoki i 24 morgi na prawie chełmińskim. 50 włok należało do Fryderyka Birckhama a 7 do Jerzego Wysockiego. We wsi było w tym czasie 13 chłopów. Około roku 1700 w Kiersztanowie zamieszkiwało 50 rodzin, w tym 15 poddanych. W 1702 r. dziedzicznym właścicielem Kiersztanowa został Jerzy Krzysztof Finck. W 1728 r. 80 włók ponownie znalazło się w posiadaniu rodu Birckhamów (Jan i jego synowie). W 1736 r., kapitan Birckham, jako patron kościoła, zażądał połączenia szkół w jeden obwód szkolny. Stało się to po śmierci nauczyciela Bartłomieja Gajewskiego. Władze nie wyraziły jednak zgody na połączenie obwodów szkolnych Kiersztanowa i Pacółtowa. Wybudowana przez dwudziestu laty szkoła (fundatorem był Birckham) znajdowała się w tym czasie w złym stanie. Do 1741 tutejszy kościół był filią parafii w Pacółtowie, a później podlegał parafii w Wigwałdzie. W 1791 r. wieś obejmowała obszar 76 włók, na których gospodarowało 16 chłopów, trzech zagrodników, 5 ogrodników, 11 robotników najemnych i parobków. W obrębie wsi znajdował się ponadto majątek barona Schleinitza. W tym czasie funkcję organisty pełnił Daniel Gajewski. We wsi była ponadto karczma, browar i gorzelnia. W 1811 r. kościół został rozebrany. W 1861 r. do wsi należało 5576 mórg ziemi uprawnej (łącznie z osadą Kiersztanówko). W tym czasie we wsi mieszkało 336 osób (w Kiersztanówku - 121). W 1895 r. obszar Kiersztanowa wynosił 1372 ha. Mieszkały tu w tym czasie 412 ludzi. W końcu XIX w. dobra rozciągały się na prawie 1400 ha. Należały do nich dwa folwarki. Właścicielem majątku był von Plötz, który zapewne zbankrutował, bo już w początkach XX w. majątek przeszedł na własność skarbu państwa. Wówczas wydzierżawił go John Peacock, Anglik, który gospodarzył w Kiersztanowie do 1945 r. 
W 1925 r. we wsi było 449 mieszkańców. W 1939 r. Kiersztanowo zamieszkiwały 354 osoby.
Zabytki.
Dość dobrze zachowało się założenie dworsko-parkowe z częścią gospodarczą, o interesującej kompozycji. Zespół budynków rozpościera się na osi głównej ograniczonej z jednej strony dworem, a drugiej kościołem. Pierwsza wzmianka o kościele pochodzi z 1410 r. Źródła mówią o zabójstwie miejscowego pastora i spaleniu kościoła. Wieś została zniszczona przez wojska. Kolejny kościół został doszczętnie zniszczony przez wojska francuskie w 1812. Obecnie istniejący kościół pochodzi z 1893. Kamień węgielny został wmurowany w wigilię Bożego Narodzenia w 1892. Fundatorem świątyni był ostatni dziedzic, Albert von Plötz. Projekt uzyskał wsparcie cesarzowej Niemiec i królowej Prus Wschodnich, Augusty Wiktorii. Cesarzowa ufundowała również organy i dzwony. Malowidła zdobiące ołtarz, ambonę, ławki i poddasze wykonała baronowa Agnieszka von Plötz. W czasie wojny dzwonnica została zniszczona, a dzwony zrabowane, po czym kościół przeszedł w ręce parafii rzymskokatolickiej. W piwnicach kościoła znajduje się krypta rodziny von Plötz, a przy kościele stary ewangelicki cmentarz. Dwór pochodzi z 1900. We wsi zachował się również zabytkowy spichlerz z 1870.

</doc>
<doc id="700763" url="https://pl.wikipedia.org/wiki?curid=700763" title="Anihilacja pola magnetycznego">
Anihilacja pola magnetycznego

Anihilacja pola magnetycznego – gwałtowna zamiana energii pola magnetycznego na energię termiczną i kinetyczną w szeregu procesów fizycznych zachodzących w obszarze gwałtownej (przestrzennie) zmiany pola magnetycznego. Jeden z głównych mechanizmów powstawania rozbłysków słonecznych i gwiazdowych.
Gdy na styku pól magnetycznych o przeciwnych kierunkach poruszają się cząstki obdarzone ładunkiem, w wyniku zmian pola magnetycznego indukuje się pole elektryczne, które zmienia ruch cząstek (przyspieszanie elektronów, jonów oraz protonów), czyli wywołuje prąd elektryczny. Obszar ten nazywany jest warstwą prądową. Rozpędzone cząstki zderzając się z innymi cząstkami tracą energię, co makroskopowo jest postrzegane jako rozgrzewanie przewodnika w wyniku płynięcia w nim prądu (prawo Joule’a). Proces ten podgrzewa plazmę znajdującą się w warstwie prądowej (zamiana energii pola magnetycznego w energię termiczną).
W warstwie prądowej mogą również występować niestabilności (np. typu "kink" oraz niestabilności prądowe), które prowadzą do chaotyzacji/turbulencji pola. Dla takiego wypadku mechanizm przyspieszania w warstwie prądowej jest nieefektywny.
Konkretny przebieg anihilacji może być realizowany na różne sposoby, w zależności od konfiguracji pola magnetycznego. Jednym z przykładów efektywnej anihilacji pola jest model Petscheka.
Energia anihilacji.
Pole magnetyczne zawiera energię. W jednostce objętości przestrzeni, w której jest pole magnetyczne zawarta jest energia:
gdzie:
Magnetohydrodynamika.
Z punktu widzenia magnetohydrodynamiki i wynikającego podstawowego w niej równania kinematycznego:
gdzie:
Pierwszy składnik po prawej stronie tego równania opisuje zjawisko sprzężenia pola magnetycznego z ośrodkiem doskonale przewodzącym prąd. Oznacza pełne zgranie ruchów ośrodka i pola magnetycznego tzw. pole wmrożone. Takie zmiany pola związane są wyłącznie z jego przenoszeniem z miejsca na miejsce i nie są z nimi związane zmiany energii pola.
Za proces anihilacji pola magnetycznego odpowiedzialny jest tylko drugi składnik prawej strony powyższego równania, po pominięciu pierwszego składnika pozostaje równanie:
Równanie to jest analogiem równania zjawiska dyfuzji.
Energia pola magnetycznego jest tracona podczas anihilacji dzięki temu, że ośrodek posiada niezerowy opór elektryczny.

</doc>
<doc id="700764" url="https://pl.wikipedia.org/wiki?curid=700764" title="Mansfeldy">
Mansfeldy

Mansfeldy (niem. "Mansfeld") – wieś w Polsce położona w województwie warmińsko-mazurskim, w powiecie działdowskim, w gminie Iłowo-Osada.
W latach 1975–1998 miejscowość administracyjnie należała do województwa ciechanowskiego.
Rys historyczny.
Mansfeldy ("Mansfeld") jako folwark powstały w II połowie XIX w. razem z dworem i parkiem. Budynki rozebrano około roku 1945 r.

</doc>
<doc id="700765" url="https://pl.wikipedia.org/wiki?curid=700765" title="B. H. Liddell Hart">
B. H. Liddell Hart



</doc>
<doc id="700767" url="https://pl.wikipedia.org/wiki?curid=700767" title="Godło Nikaragui">
Godło Nikaragui

Godło Nikaragui – powstało na wzór godła Zjednoczonych Prowincji Ameryki Środkowej. Modyfikowane było w latach 1854,1908 i 1971. Obecna wersja pochodzi z 1999 roku.
Trójkąt reprezentuje równość, pięć zielonych wulkanicznych gór w polu błękitnym symbolizuje jedność i przyjaźń pięciu krajów środkowoamerykańskich położonych pomiędzy Oceanem Spokojnym a Morzem Karaibskim. Tęcza nad nimi to symbol pokoju. Czapka frygijska z promieniami to symbol promieniującej wolności.

</doc>
<doc id="700769" url="https://pl.wikipedia.org/wiki?curid=700769" title="Pruski">
Pruski

Pruski (niem. "Prusken") – osada w Polsce położona w województwie warmińsko-mazurskim, w powiecie działdowskim, w gminie Iłowo-Osada.
W latach 1975–1998 miejscowość administracyjnie należała do województwa ciechanowskiego.
Rys historyczny.
Pierwsza wieś na tym terenie powstała jeszcze w średniowieczu (XV w.), ale już w 1530 roku była niezamieszkana. Dopiero w latach osiemdziesiątych XIX wieku powstały na jej miejscu folwark i cegielnia, które przyjęły historyczną nazwę. Z tamtego okresu zachowało się do czasów współczesnych kilka budynków gospodarczych, m.in. gorzelnia i dawny dwór, dziś rozpoznawalny tylko dzięki charakterystycznemu kolumnowemu gankowi.
Po II wojnie światowej w Pruskach miał siedzibę PGR, który po zmianach w latach 90. XX wieku przeszedł w ręce prywatne.

</doc>
<doc id="700771" url="https://pl.wikipedia.org/wiki?curid=700771" title="Radbod">
Radbod

Radbod — imię męskie pochodzenia germańskiego, złożoe z elementów "rad" — "rada" i "bald" — "odważny". Patronem tego imienia jest św. Radbod, biskup Utrechtu (IX/X wiek).
Radbod imieniny obchodzi 29 listopada.
Znane osoby noszące to imię:

</doc>
<doc id="700773" url="https://pl.wikipedia.org/wiki?curid=700773" title="Jan Laskowski">
Jan Laskowski



</doc>
<doc id="700784" url="https://pl.wikipedia.org/wiki?curid=700784" title="Program telewizyjny">
Program telewizyjny



</doc>
<doc id="700792" url="https://pl.wikipedia.org/wiki?curid=700792" title="Trojan (imię)">
Trojan (imię)

Trojan – imię męskie, którego patronem jest św. Trojan, uczeń św. Bibiana, biskup Saintes.
Trojan imieniny obchodzi 10 lutego.

</doc>
<doc id="700793" url="https://pl.wikipedia.org/wiki?curid=700793" title="Ravi Varma">
Ravi Varma

Raja Ravi Varma (ur. 29 kwietnia 1848 w Kilimanoor, zm. 2 października 1906 tamże) – indyjski malarz, uznawany za najważniejszego XIX-wiecznego malarza Indii.
Życiorys.
Jako jeden z pierwszych malarzy indyjskich uprawiał malarstwo olejne. Specjalizował się w tematyce mitologicznej, w tym scen z eposów Mahabharaty i Ramajany, zyskując uznanie indyjskich radżów i brytyjskich administratorów. Malował w europejskim stylu historyzmu, głównie pod wpływem francuskich XIX-wiecznych malarzy akademickich, takich jak William-Adolphe Bouguereau i Gustave Boulanger oraz współczesnego indyjskiego teatru popularnego.
Z powodzeniem wykorzystywał też litografię (oleodruk), przyczyniając się do popularyzacji swoich dzieł na rynku masowym. Był także cenionym portrecistą, dostosowującym styl do gustu swoich mecenasów. Pomagał mu brat, C. Raja Raji Varma, utalentowany malarz plenerowy.

</doc>
<doc id="700795" url="https://pl.wikipedia.org/wiki?curid=700795" title="Swojskie klimaty">
Swojskie klimaty

Swojskie klimaty – program telewizyjny nadawany w latach 1994-1997 w telewizji publicznej (TVP1), mający cechy magazynu rozrywkowego, kulturalnego, folklorystycznego i kulinarnego. Program nadawany był co tydzień w soboty lub niedziele w kilku blokach. Prowadzili go Jan Pospieszalski, Tomasz Konecki oraz Joanna Kalinowska-Rzyska.
Główną osią programu były rozmowy z zaproszonymi gośćmi, dotyczące rodziny, wychowania dzieci, zdrowia, tradycji, historii, muzykowania itp. Zaproszone osoby często śpiewały i grały, razem z Janem Pospieszalskim. Występowały stałe punkty programu, takie jak konkurs Twoje pięć minut (jeden z pierwszych opartych na systemie audiotele), "Gotuj z nami" czy "Porady ojca Leona", ale także dział poświęcony modzie czy prawom fizyki.

</doc>
<doc id="700798" url="https://pl.wikipedia.org/wiki?curid=700798" title="Wygnanów (Stręgoborzyce)">
Wygnanów (Stręgoborzyce)

Wygnanów – przysiółek wsi Stręgoborzyce w Polsce, położony w województwie małopolskim, w powiecie krakowskim, w gminie Igołomia-Wawrzeńczyce.
W latach 1975–1998 przysiółek należał administracyjnie do województwa krakowskiego.

</doc>
<doc id="700801" url="https://pl.wikipedia.org/wiki?curid=700801" title="Królewskie Brzeziny">
Królewskie Brzeziny

Królewskie Brzeziny – wieś w Polsce położona w województwie mazowieckim, w powiecie mińskim, w gminie Halinów.
W latach 1975–1998 miejscowość należała administracyjnie do województwa warszawskiego.

</doc>
<doc id="700802" url="https://pl.wikipedia.org/wiki?curid=700802" title="I liga urugwajska w piłce nożnej (2001)">
I liga urugwajska w piłce nożnej (2001)

Mistrzostwa Urugwaju w roku 2001 podzielone zostały na dwa etapy. W pierwszym etapie rozegrano turniej Clasificatorio. Na podstawie jego wyników kluby pierwszej ligi urugwajskiej podzielono na dwie części – pierwsza część 10-zespołowa wzięła udział w turniejach Apertura i Clausura o mistrzostwo Urugwaju, natomiast druga część złożona z 8 klubów rozegrała turniej Permanencia, który zdecydował o tym, które kluby spadną do drugiej ligi. Dla wyłonienia trzeciego klubu mającego prawo reprezentowania Urugwaju w Copa Libertadores 2002 rozegrano także turniej Liguilla Pre-Libertadores.
Torneo Clasificatorio 2001.
Mecze rozgrywano systemem każdy z każdym, a kluby podzielono na trzy grupy. Do walki o mistrzostwo Urugwaju zakwalifikowały się po dwie najlepsze drużyny z każdej grupy, co dawało 6 klubów. Pozostałe cztery kluby wyłoniono na podstawie całej tabeli turnieju Clasificatorio – były to cztery najlepsze drużyny z tych, które nie zmieściły się w pierwszej dwójce którejś z trzech uprzednio wymienionych grup. Łącznie 10 klubów miało wziąć potem udział w turniejach Apertura i Clausura, mających wyłonić mistrza Urugwaju. Pozostała ósemka wzięła udział w turnieju Permanencia, decydującym o spadku z ligi.
Tabele.
Grupa A (Grupo de los Siete)
Grupa B (Grupo de los Seis)
Grupa C (Grupo del Interior)
Tabela turnieju Clasificatorio
Klub CA Peñarol, jako zwycięzca turnieju Clasificatorio, zapewnił sobie udział w Copa Libertadores 2002.
Campeonato Uruguay 2001.
O mistrzostwo kraju mogli ubiegać się w sezonie 2001 zwycięzca turnieju Apertura (Danubio FC) i zwycięzca turnieju Clausura (Club Nacional de Football).
Mistrzem Urugwaju został klub Club Nacional de Football, natomiast Danubio FC został wicemistrzem Urugwaju.
Tabela całoroczna 2001.
Sumaryczny dorobek klubów w turniejach Clasificatorio, Apertura i Clausura.
Liguilla Pre-Libertadores 2001.
Tabela końcowa Liguilla Pre-Libertadores.
Montevideo Wanderers zakwalifikował się do Copa Libertadores 2002 jako trzeci klub urugwajski, razem ze zwycięzcą turnieju Clasificatorio CA Peñarol i mistrzem Urugwaju Club Nacional de Football.
Torneo Permanencia 2001.
Torneo Permanencia 2001 – podsumowanie.
W tabelach wzięto pod uwagę zarówno wyniki z turnieju Clasificatorio jak i z turnieju Permanencia.
Kluby z Montevideo
Kluby z prowincji
Do drugiej ligi spadły trzy kluby: Rentistas Montevideo, Huracán Buceo Montevideo i Rocha

</doc>
<doc id="700803" url="https://pl.wikipedia.org/wiki?curid=700803" title="G. Fred DiBona Jr. Building">
G. Fred DiBona Jr. Building

G. Fred DiBona Jr. Building – budynek w Filadelfii w USA, zaprojektowany przez WZMH Architects. Jego budowa zakończyła się w 1990 roku. Ma 191 metrów wysokości i 45 pięter. Jest wykorzystywany w celach biurowych. Został wykonany w stylu postmodernistycznym i późnym modernistycznym. Fasada budynku jest wykonana głównie ze szkła.

</doc>
<doc id="700808" url="https://pl.wikipedia.org/wiki?curid=700808" title="RHX Skład">
RHX Skład



</doc>
<doc id="700809" url="https://pl.wikipedia.org/wiki?curid=700809" title="Andrea Camilleri">
Andrea Camilleri

Andrea Camilleri (ur. 6 września 1925 w Porto Empedocle, zm. 17 lipca 2019 w Rzymie) – włoski reżyser teatralny oraz pisarz, autor powieści kryminalnych. Twórca postaci komisarza Salvo Montalbano.
Urodził się i wychował na Sycylii (gdzie w 1945 wstąpił do partii komunistycznej), jednak mieszkał i pracował w Rzymie. W latach 1948–1950 studiował reżyserię – spektakle (Becketta, Ionesco) wystawiał od wczesnych lat 50. Współpracował z telewizją RAI, wykładał na uczelniach teatralnych i filmowych. Był autorem wierszy, opowiadań i eksperymentalnych powieści, sławę przyniósł mu cykl powieści kryminalnych rozgrywających się w fikcyjnym sycylijskim miasteczku Vigata. Swego głównego bohatera, miejscowego komisarza policji, obdarzył nazwiskiem będącym włoską wersją nazwiska katalońskiego pisarza Manuela Vázqueza Montalbána. Pierwsza powieść z Montalbano ukazała się w 1994.
Główny bohater powieści kryminalnych – Salvo Montalbano – jest smakoszem. W każdej książce trafimy na opisy jego posiłków, a czasem nawet na skrótowy przepis na danie kuchni południowo-włoskiej. Montalbano jest w stanie nadłożyć sporo drogi do celu jeśli przy okazji odwiedzi mało znaną, ale „powalającą”, lokalną restaurację.
Nietłumaczone na polski.
Seria z Montalbano.
Opowiadania.
Tematyczne antologie opowiadań różnych autorów wydane w serii: ... "in giallo"

</doc>
<doc id="700811" url="https://pl.wikipedia.org/wiki?curid=700811" title="Stryjenszczyzna">
Stryjenszczyzna

Stryjenszczyzna – kolonia Polsce położona w województwie podlaskim, w powiecie białostockim, w gminie Gródek.
W latach 1975–1998 miejscowość należała administracyjnie do województwa białostockiego.

</doc>
<doc id="700813" url="https://pl.wikipedia.org/wiki?curid=700813" title="Mieleszki-Kolonia">
Mieleszki-Kolonia

Mieleszki-Kolonia – kolonia w Polsce położona w województwie podlaskim, w powiecie białostockim, w gminie Gródek.
Według Powszechnego Spisu Ludności z 1921 roku kolonię zamieszkiwało 86 osób, wśród których 70 było wyznania prawosławnego, a 16 mojżeszowego. Jednocześnie 70 mieszkańców zadeklarowało białoruską przynależność narodową, a 16 żydowską. Było tu 9 budynków mieszkalnych.
W latach 1975–1998 miejscowość należała administracyjnie do województwa białostockiego.
W pobliżu wsi znajduje się rezerwat przyrody Rabinówka.

</doc>
<doc id="700815" url="https://pl.wikipedia.org/wiki?curid=700815" title="Toporowy Staw Wyżni">
Toporowy Staw Wyżni

Toporowy Staw Wyżni – tatrzańskie jezioro leżące w zachodniej części Doliny Suchej Wody Gąsienicowej, na wysokości ok. 1120 m n.p.m., w pobliżu Toporowego Stawu Niżniego.
Jezioro ma powierzchnię ok. 0,03 ha i powoli zanika, przekształcając się w torfowisko. Wymiary stawu to ok. 30 × 15 m, a głębokość 1,1 m. Podane wartości należy traktować orientacyjnie, gdyż ulegają silnym wahaniom. W okolicy stawu znajduje się jeszcze wiele innych niewielkich stawków, które okresowo wysychają.
W Toporowym Stawie Wyżnim występuje ciekawa flora torfowiskowo-bagienna. Z rzadkich w Karpatach roślin w stawie i nad jego brzegami występują m.in. takie gatunki, jak: bagnica torfowa, bagno zwyczajne, gwiazdnica długolistna, siedmiopalecznik błotny, modrzewnica pospolita, turzyca bagienna, turzyca skąpokwiatowa, widlicz Isslera. W 1981 znaleziono tutaj nawet bardzo rzadką w Polsce jeżogłówkę pokrewną. Jest to relikt glacjalny występujący w polskich Karpatach tylko na tym jednym stanowisku. Obydwa Toporowe Stawy charakteryzują się bujnym życiem organicznym (co związane jest z ich niską wysokością nad poziomem morza). W stawach tych rozmnaża się wiele gatunków płazów: salamandra plamista, kumak górski, żaba trawna, traszka górska, traszka karpacka.
Oba Toporowe Stawy znajdują się na obszarze ochrony ścisłej TPN.

</doc>
<doc id="700818" url="https://pl.wikipedia.org/wiki?curid=700818" title="Pałatki">
Pałatki

Pałatki – osada leśna w Polsce położona w województwie podlaskim, w powiecie białostockim, w gminie Gródek.
W latach 1975–1998 miejscowość administracyjnie należała do województwa białostockiego.

</doc>
<doc id="700820" url="https://pl.wikipedia.org/wiki?curid=700820" title="Teoria obwodów">
Teoria obwodów

Teoria obwodów – dyscyplina naukowa zajmująca się szczegółową teoretyczną analizą obwodów elektrycznych i zjawisk w nich zachodzących, w tym m.in. metodą analizy wartości napięć i rozpływu prądów obwodów RLC w stanach ustalonych lub okresowo zmiennych, czy obwodami sprzężonymi magnetycznie oraz filtrami, bazując przede wszystkim na podstawowej wiedzy z dziedziny elektrotechniki, jak np.: prawa Ohma, Kirchhoffa, twierdzenia Thevenina, Nortona i matematycznej: algebry liniowej, analizy matematycznej oraz topologii.

</doc>
<doc id="700823" url="https://pl.wikipedia.org/wiki?curid=700823" title="Zawady (powiat ostrzeszowski)">
Zawady (powiat ostrzeszowski)

Zawady – wieś w Polsce położona w województwie wielkopolskim, w powiecie ostrzeszowskim, w gminie Grabów nad Prosną.
W latach 1975–1998 miejscowość administracyjnie należała do województwa kaliskiego.
Obecnie w Zawadach występuje dość częsta w tym regionie anarchia przyczyniająca się do rozwarstwienia społeczeństwa na umowne klasy.
Inne miejscowości o nazwie Zawady: Zawady

</doc>
<doc id="700824" url="https://pl.wikipedia.org/wiki?curid=700824" title="Toporowy Staw Niżni">
Toporowy Staw Niżni

Toporowy Staw Niżni – tatrzańskie jezioro położone na wysokości 1089 m n.p.m., na wale morenowym w zachodniej części Doliny Suchej Wody Gąsienicowej, blisko Drogi Oswalda Balzera, poniżej Toporowego Stawu Wyżniego.
Toporowy Staw Niżni ma częściowo bagniste brzegi i powoli zanika. Powierzchnia stawu to 0,617 ha. Staw ma 185,5 m długości, 51,3 m szerokości, a głębokość 5,9 m. Jest najniżej położonym stawem w obrębie Tatr Polskich.
Nad brzegami tego jeziora występują rzadkie w Karpatach gatunki roślin: bagno zwyczajne i widlicz Isslera. W 1951 r. po raz pierwszy w polskich Tatrach znaleziono tutaj rzadki gatunek rośliny – jeżogłówkę pokrewną (wcześniej roślina ta opisana była tylko na jednym zaledwie stanowisku przy słowackich Rohackich Stawach). Obydwa Toporowe Stawy charakteryzują się bujnym życiem organicznym (co związane jest z ich niską wysokością nad poziomem morza). M. Młynarski i M. Zemanek w 1996 pisali o Toporowym Stawie Niżnim: „"charakteryzuje się najbujniejszym życiem organicznym tak fauny, jak i flory spośród wszystkich stawów w polskiej części Tatr”". W stawie tym rozmnaża się wiele gatunków płazów: salamandra plamista, traszka zwyczajna, traszka karpacka, traszka górska, kumak górski, ropucha szara i żaba trawna&gt;.
Zarówno Toporowy Staw Niżni, jak i Wyżni, znajdują się na obszarze objętym ścisłą ochroną i nie prowadzi do nich żaden znakowany szlak turystyczny.

</doc>
<doc id="700827" url="https://pl.wikipedia.org/wiki?curid=700827" title="Kopeć">
Kopeć

Kopeć – wieś w Polsce położona w województwie wielkopolskim, w powiecie ostrzeszowskim, w gminie Grabów nad Prosną. Liczy około 200 mieszkańców.
W latach 1975–1998 miejscowość administracyjnie należała do województwa kaliskiego.

</doc>
<doc id="700828" url="https://pl.wikipedia.org/wiki?curid=700828" title="Biksyna">
Biksyna

Biksyna, E160b – organiczny związek chemiczny z grupy apokarotenoidów (podgrupa karotenoidów). Naturalny, pomarańczowoczerwony barwnik terpenowy. Jest to ekstrakt otrzymywany z nasion arnoty właściwej ("Bixa orellana"), nazywanej również "annato". 5% tych nasion stanowią pigmenty, które zawierają 70–80% biksyny.
Związek ten występuje w postaci dwóch izomerów geometrycznych, tj. jako "cis"- i "trans"-biksyna.
Dopuszczalne dzienne spożycie wynosi 0,065 mg/kg ciała.

</doc>
<doc id="700830" url="https://pl.wikipedia.org/wiki?curid=700830" title="Olszowiec (gmina Iłów)">
Olszowiec (gmina Iłów)

Olszowiec – wieś w Polsce położona w województwie mazowieckim, w powiecie sochaczewskim, w gminie Iłów.
W latach 1975–1998 miejscowość administracyjnie należała do województwa płockiego.

</doc>
<doc id="700831" url="https://pl.wikipedia.org/wiki?curid=700831" title="Two Commerce Square">
Two Commerce Square

Two Commerce Square – budynek w Filadelfii w USA, zaprojektowany przez Pei Cobb Freed &amp; Partners. Jego budowa zakończyła się w 1990 roku. Ma 172 metrów wysokości i 41 pięter. Jest wykorzystywany w celach biurowych. Został wykonany w stylu nowoczesnym.

</doc>
<doc id="700838" url="https://pl.wikipedia.org/wiki?curid=700838" title="Radio Strefa FM">
Radio Strefa FM

Radio Strefa FM – regionalna stacja radiowa z siedzibą w Piotrkowie Trybunalskim, obejmująca swoim zasięgiem mniej więcej dawne województwo piotrkowskie. Radio nadaje na częstotliwościach 98,2 MHz w Piotrkowie i na 104,2 MHz z Góry Kamieńsk.
Strefa FM powstała 1 września 2006 roku. z przekształcenia Radia Piotrków. Nowa nazwa miała podkreślić fakt, że radio jest rozgłośnią regionalną, kierowaną nie tylko do mieszkańców Piotrkowa.

</doc>
<doc id="700840" url="https://pl.wikipedia.org/wiki?curid=700840" title="One Commerce Square (Filadelfia)">
One Commerce Square (Filadelfia)

One Commerce Square – budynek w Filadelfii w USA. Budynek ten został zaprojektowany przez Pei Cobb Freed &amp; Partners. Jego budowa zakończyła się w 1987 roku. Ma 172 metrów wysokości i 41 pięter. Jest wykorzystywany w celach biurowych. Został wykonany w stylu nowoczesnym.

</doc>
<doc id="700841" url="https://pl.wikipedia.org/wiki?curid=700841" title="Urszulin (powiat grodziski)">
Urszulin (powiat grodziski)

Urszulin – wieś w Polsce położona w województwie mazowieckim, w powiecie grodziskim, w gminie Grodzisk Mazowiecki.
W latach 1975–1998 miejscowość administracyjnie należała do województwa warszawskiego.

</doc>
<doc id="700844" url="https://pl.wikipedia.org/wiki?curid=700844" title="Łozice (województwo podlaskie)">
Łozice (województwo podlaskie)

Łozice – wieś w Polsce położona w województwie podlaskim, w powiecie hajnowskim, w gminie Hajnówka. 
W latach 1975–1998 miejscowość administracyjnie należała do województwa białostockiego.
Przy wjeździe do wsi od strony Topiła znajduje się pomnik rozstrzelanych przez hitlerowców partyzantów (1941 r.) oraz kilka dębów - pomników przyrody.
Według stanu z 31 grudnia 2012 mieszkało tu 24 stałych mieszkańców.
Prawosławni mieszkańcy wsi należą do parafii Wniebowstąpienia Pańskiego w Orzeszkowie, a
wierni kościoła rzymskokatolickiego do parafii Świętych Cyryla i Metodego w Hajnówce.

</doc>
<doc id="700845" url="https://pl.wikipedia.org/wiki?curid=700845" title="The St. James">
The St. James

The St. James – budynek w Filadelfii w USA, zaprojektowany przez Soloman Cordell Buenz &amp; Associates. Jego budowa zakończyła się w 2004 roku. Ma 152 metrów wysokości i 45 pięter. Jest wykorzystywany w celach mieszkalnych. Został wykonany w stylu szkoły chicagowskiej.

</doc>
<doc id="700846" url="https://pl.wikipedia.org/wiki?curid=700846" title="Sawiny Gród">
Sawiny Gród

Sawiny Gród (gwarowe: "Savin Hrud") - przysiółek wsi Postołowo w Polsce, położony w województwie podlaskim, w powiecie hajnowskim, w gminie Hajnówka. 
6 czerwca 1942 wieś została spacyfikowana przez Niemców. Ludność wysiedlono a zabudowania spalono. 
Od 1 stycznia 1951 do 30 czerwca 1952 w granicach miasta Hajnówki.
W latach 1975–1998 przysiółek administracyjnie należał do województwa białostockiego.
Według stanu z 31 grudnia 2012 mieszkało tu 42 stałych mieszkańców.
Wierni kościoła rzymskokatolickiego należą do parafii Podwyższenia Krzyża Świętego i św. Stanisława, Biskupa i Męczennika w Hajnówce.

</doc>
<doc id="700847" url="https://pl.wikipedia.org/wiki?curid=700847" title="Skryplewo">
Skryplewo

Skryplewo – przysiółek wsi Postołowo w Polsce, położony w województwie podlaskim, w powiecie hajnowskim, w gminie Hajnówka
Gwarowa nazwa "Kaźmire" (od założyciela miejscowości Kazimierza Łapińskiego) w Polsce położona w województwie podlaskim, w powiecie hajnowskim, w gminie Hajnówka.
8 czerwca 1942 Skryplewo zostało spacyfikowane przez Niemców. Wieś została spalona a ludność przeniosła się do wsi Dubiny. 
Od 1 stycznia 1951 do 30 czerwca 1952 w granicach miasta Hajnówki.
W latach 1975–1998 przysiółek administracyjnie należał do województwa białostockiego.
Według stanu z 31 grudnia 2012 mieszkało tu 16 stałych mieszkańców.
Prawosławni mieszkańcy wsi należą do parafii Zaśnięcia Najświętszej Maryi Panny w Dubinach., a wierni kościoła rzymskokatolickiego do parafii Podwyższenia Krzyża Świętego i św. Stanisława, Biskupa i Męczennika w Hajnówce. Na granicy ze wsią Dubiny znajduje się prawosławny cmentarz z cerkwią pod wezwaniem św. Proroka Eliasza.

</doc>
<doc id="700848" url="https://pl.wikipedia.org/wiki?curid=700848" title="Sorocza Nóżka">
Sorocza Nóżka

Sorocza Nóżka (białorus. "Сороча Ножка") – kolonia w Polsce położona w województwie podlaskim, w powiecie hajnowskim, w gminie Hajnówka. 
W latach 1975–1998 miejscowość administracyjnie należała do województwa białostockiego. 
Od wschodu przylega do Puszczy Białowieskiej. Przysiółek wsi Nowosady.
Wierni Kościoła rzymskokatolickiego należą do parafii św. Jana Chrzciciela w Narewce.
Historia.
Według Pierwszego Powszechnego Spisu Ludności z 1921 roku wieś liczyła 8 domów i 42 mieszkańców (19 kobiet i 23 mężczyzn). Większość mieszkańców miejscowości, w liczbie 34 osób, zadeklarowała wyznanie prawosławne, pozostali zgłosili wyznanie rzymskokatolickie (w liczbie 9 osób). Jednocześnie większość mieszkańców wsi, w liczbie 32 osób, podała narodowość białoruską, pozostali podali kolejno: narodowość polską (9 osób) i inną (1 osoba). W okresie międzywojennym wieś znajdowała się w gminie Masiewo w powiecie białowieskim.
10 czerwca 1942 Sorocza Nóżka została spacyfikowana przez hitlerowców.
Według stanu z 31 grudnia 2012 mieszkało tu 49 stałych mieszkańców.

</doc>
<doc id="700849" url="https://pl.wikipedia.org/wiki?curid=700849" title="Zwodzieckie">
Zwodzieckie

Zwodzieckie − przysiółek wsi Nowosady w Polsce, położony w województwie podlaskim, w powiecie hajnowskim, w gminie Hajnówka.
W latach 1975–1998 przysiółek administracyjnie należał do województwa białostockiego.
Według stanu z 31 grudnia 2012 w Zwodzieckim mieszkało 32 stałych mieszkańców.
Prawosławni mieszkańcy wsi należą do parafii Zaśnięcia Najświętszej Maryi Panny w Dubinach, a wierni kościoła rzymskokatolickiego do parafii św. Jana Chrzciciela w Narewce.
Historia.
Wieś leży na skraju Puszczy Białowieskiej w bezpośrednim sąsiedztwie wsi Nowosady (od południa) i bardzo bliskim ze wsią Przechody (od zachodu). W latach 1796–1807 graniczna miejscowość pomiędzy Prusami Wschodnimi a Rosją. Po podpisaniu pokoju w Tylży Obwód Białostocki wchodzi ponownie w skład Rosji. Po uwłaszczeniu (1861-1864) w roku 1877 powstaje Zwodzieckie Towarzystwo włościańskie – w jego skład wchodzą Zwodzieckie i Augustowo z 65,25 dziesięcinami gruntu, później Zwodzieckie i Augustowo wchodzą w skład Gnileckiego Towarzystwa Włościańskiego. Po I wojnie światowej we wsi mieszka 7 rodzin. W 1905 r. nastąpiła budowa linii kolejowej do Wołkowyska – w tym samym roku zlikwidowano wsie Gnilec i Niemirża.
Zabytki.
W ewidencji Wojewódzkiego Konserwatora Zabytków wpisane zostały następujące obiekty:

</doc>
<doc id="700851" url="https://pl.wikipedia.org/wiki?curid=700851" title="Przechody (Nowosady)">
Przechody (Nowosady)

Przechody – przysiółek wsi Nowosady w Polsce. położony w województwie podlaskim, w powiecie hajnowskim, w gminie Hajnówka.
W latach 1975–1998 przysiółek administracyjnie należał do województwa białostockiego. Przysiółek wsi Nowosady.
Według stanu z 31 grudnia 2012 mieszkało tu 20 stałych mieszkańców.

</doc>
<doc id="700852" url="https://pl.wikipedia.org/wiki?curid=700852" title="Smolany Sadek">
Smolany Sadek

Smolany Sadek – przysiółek wsi Nowosady w Polsce położona w województwie podlaskim, w powiecie hajnowskim, w gminie Hajnówka. 
10 czerwca 1942 Niemcy zmusili mieszkańców do opuszczenia gospodarstw w ciągu czterech godzin. Wieś hitlerowcy doszczętnie spalili. 
W latach 1975–1998 przysiółek administracyjnie należał do województwa białostockiego.
Według stanu z 31 grudnia 2012 mieszkało tu 22 stałych mieszkańców.
Wierni kościoła rzymskokatolickiego należą do parafii św. Jana Chrzciciela w Narewce.

</doc>
<doc id="700853" url="https://pl.wikipedia.org/wiki?curid=700853" title="Dubińska Ferma">
Dubińska Ferma

Dubińska Ferma – przysiółek wsi Nowosady w Polsce, położony w województwie podlaskim, w powiecie hajnowskim, w gminie Hajnówka. 
W XVIII wieku funkcjonowały tu gorzelnia oraz browar. 
W latach 1975–1998 przysiółek administracyjnie należał do województwa białostockiego. 
Dubińska Ferma leży na miejscu dawnego folwarku Dubiny, którym prawdopodobnie zarządzał Klimański.
Według stanu z 31 grudnia 2012 mieszkało tu 8 stałych mieszkańców.
Wierni kościoła rzymskokatolickiego należą do parafii Podwyższenia Krzyża Świętego i św. Stanisława, Biskupa i Męczennika w Hajnówce.

</doc>
<doc id="700854" url="https://pl.wikipedia.org/wiki?curid=700854" title="Rozwiązanie obwodu elektrycznego">
Rozwiązanie obwodu elektrycznego

Rozwiązanie obwodu elektrycznego - wyznaczenie wartości wszystkich prądów płynących w rozpatrywanym obwodzie bądź wartości wszystkich napięć w nim panujących. Proces ten wymaga skorzystania z podstawowych praw i własności obwodów elektrycznych.
Zazwyczaj stosuje się:
W zależności od typu obwodu konieczne może być także zastosowanie:

</doc>
<doc id="700855" url="https://pl.wikipedia.org/wiki?curid=700855" title="Olszyna (Orzeszkowo)">
Olszyna (Orzeszkowo)

Olszyna – część wsi Orzeszkowo w Polsce położona w województwie podlaskim, w powiecie hajnowskim, w gminie Hajnówka.
W latach 1975–1998 Olszyna administracyjnie należała do województwa białostockiego.
Prawosławni mieszkańcy wsi należą do parafii Wniebowstąpienia Pańskiego w Orzeszkowie.

</doc>
<doc id="700856" url="https://pl.wikipedia.org/wiki?curid=700856" title="Wygon (Orzeszkowo)">
Wygon (Orzeszkowo)

Wygon – część wsi Orzeszkowo w Polsce położona w województwie podlaskim, w powiecie hajnowskim, w gminie Hajnówka.
Według Pierwszego Powszechnego Spisu Ludności, przeprowadzonego w 1921 roku, wieś zamieszkiwało 21 osób w 3 domach, wszyscy mieszkańcy wsi zadeklarowali wówczas białoruską przynależność narodową oraz wyznanie prawosławne. W okresie międzywojennym miejscowość znajdowała się w gminie Białowieża w powiecie białowieskim.
Według podziału administracyjnego obowiązującego w Polsce w latach 1975–1998 Wygon należał do województwa białostockiego.
Prawosławni mieszkańcy wsi należą do parafii Wniebowstąpienia Pańskiego w Orzeszkowie.

</doc>
<doc id="700857" url="https://pl.wikipedia.org/wiki?curid=700857" title="Stalówka">
Stalówka

Stalówka – ukształtowana w formie cienkiego ostrza, rozdwojonego na końcu, stalowa, bądź wykonana z innego materiału (np. złoto, tytan) cienka blacha, służąca do pisania piórem przy użyciu ciekłego atramentu.
Historia i budowa.
Stalówkę opracowano jako następczynię stosowanych wcześniej do pisania piór ptasich (zazwyczaj gęsich), które zużywały się zbyt szybko i łatwo się łamały. Stalówkę natomiast można było zamocować (obsadzić) tylnym (zaokrąglonym) końcem do uchwytu zwanego obsadką (czasem i w niektórych regionach Polski – „rączką”) i w ten sposób pozbyć się niewygodnego operowania ptasim piórem. Obsadki wykonuje się często z drewna lub tworzyw sztucznych, rzadziej z innych, niekiedy nawet – szczególnie dawniej – kosztownych materiałów, jak kość słoniowa czy róg zwierzęcy. Często są to bardzo ozdobnie wykończone przedmioty.
Stalówka jest wygięta wzdłuż osi podłużnej w formę zbliżoną do fragmentu rurki, dzięki czemu po zanurzeniu w atramencie w jej wewnętrznej, wklęsłej części zatrzymuje się kropla atramentu. Przy dotknięciu czubkiem stalówki papieru, spływa ona powoli i zostawia na nim ślad w miejscu styku. Często w stalówce wycięty jest dodatkowy otwór zwany sercem, którego obecność powoduje, że zatrzymująca się po zanurzeniu stalówki w kałamarzu kropla jest większa. Zwiększenie nacisku stalówki na papier powoduje rozsunięcie się rozcięcia na końcu stalówki i w rezultacie poszerzenie rysowanej linii. Kształt i rozmiar szczeliny i otworu, oraz materiał z którego stalówka jest wykonana decyduje o elastyczności stalówki. Kształt stalówki do pisania atramentem jest często dość skomplikowany i mocno odbiega od pierwotnej formy połowy odcinka rurki z blachy. Znacznie bliżej tego pierwotnego kształtu są stalówki zwane piórkami, używane do pisania i rysowania tuszem.
Odmianą stalówki jest tzw. redis (potocznie „redisówka”), służący do pisania i rysowania tuszem kreślarskim. Redis od zwykłej stalówki różni się tym, że zakończony jest odgiętą końcówką piszącą o szerokości od pół milimetra do kilku milimetrów – w zależności od tego, jakiej grubości linie stalówka ma rysować. Na stalówce tego typu znajduje się również dodatkowa nasadka utrzymująca większą ilość tuszu, co jest konieczne zwłaszcza przy rysowaniu szerokich linii, do których zużywa się go więcej.
Do niektórych rodzajów pisma kaligraficznego używa się także stalówek bez rozcięć i często o znacznej szerokości końcówki.
W wiecznych piórach.
Dalszy rozwój technik pisarskich zaowocował wiecznym piórem. Początkowo stalówki w wiecznych piórach wykonane były ze złota. W okresie II Wojny Światowej, często z powodów oszczędnościowych, wykonywano je z palladu albo stali. W drugiej połowie XX wieku miejsce złota, które stosowane jest obecnie jedynie w piórach z wyższej półki, zaczęła zajmować tańsza stal. Oprócz złota i stali, stalówki wykonuje się również z palladu oraz tytanu. Umieszczone na końcu stalówki dodatkowe zgrubienie zwane ziarnem, wykonane z irydu, rutenu, lub innego metalu/stopu odpornego na ścieranie, ma zadanie chronić materiał właściwy stalówki przed starciem. W piórze wiecznym atrament dostarczany jest do stalówki nie przez moczenie jej co chwilę w kałamarzu, lecz za pośrednictwem spływaka, po którym ścieka on ze zbiorniczka znajdującego się wewnątrz obsadki.

</doc>
<doc id="700858" url="https://pl.wikipedia.org/wiki?curid=700858" title="Sosnówka (Orzeszkowo)">
Sosnówka (Orzeszkowo)

Sosnówka – część wsi Orzeszkowo w Polsce położona w województwie podlaskim, w powiecie hajnowskim, w gminie Hajnówka.
W latach 1975–1998 Sosnówka administracyjnie należała do województwa białostockiego.
Prawosławni mieszkańcy wsi należą do parafii Wniebowstąpienia Pańskiego w Orzeszkowie.

</doc>
<doc id="700859" url="https://pl.wikipedia.org/wiki?curid=700859" title="Sacharewo">
Sacharewo

Sacharewo – osada w Polsce położona w województwie podlaskim, w powiecie hajnowskim, w gminie Hajnówka. 
W latach 1975–1998 miejscowość administracyjnie należała do województwa białostockiego.
Według stanu z 31 grudnia 2012 mieszkało tu 17 stałych mieszkańców.
Wierni kościoła rzymskokatolickiego należą do parafii Świętych Cyryla i Metodego w Hajnówce.

</doc>
<doc id="700860" url="https://pl.wikipedia.org/wiki?curid=700860" title="Olchowa Kładka">
Olchowa Kładka

Olchowa Kładka – przysiółek wsi Borysówka w Polsce, położony w województwie podlaskim, w powiecie hajnowskim, w gminie Hajnówka. 
W latach 1975–1998 przysiółek administracyjnie należał do województwa białostockiego.
Nazwa.
Nazwa pochodzi od kładki, tj. belki, pniaka przerzuconego przez rzeczkę lub rów. Ludowe nazwy brzmią inaczej: Ontosze I Iwaniuki. Pierwsza pochodzi od imienia Antoni, druga od Iwana. W metrykach parafialnych miejscowość określana jest różnymi nazwami. W metryce chrztu z 1779 roku miejscowość figuruje pod nazwą Olchowe Leśnictwo, w metryce z 1781 roku jako – Osoha Olchowa, w metryce z 1799 jako – Olchowa Buda.
Położenie.
Leży na terenie nizinnym, u źródeł rzek Gnilec i Krzywiec, jest przysiółkiem wsi Borysówka.
Historia.
Nazwa Olchowa Kładka istniała już w 1639 roku i była odnoszona do uroczyska w Puszczy Białowieskiej. W 1792 roku odmierzono dwie włoki gruntów dla dwóch leśników, których zadaniem była ochrona Puszczy Białowieskiej.
Po uwłaszczeniu w 1861 roku chłopi nabywali grunta. Chłopi, aby ułatwić sobie dostęp do kredytów bankowych przystąpili do Gnileckiego Towarzystwa Włościańskiego. Kredyty umożliwiły zakupy ziemi.
W 1926 roku stały tu 4 domy, w których mieszkało 36 osób, w 1935 w 3 domach mieszkało 39 osób. W 2007 mieszkało tu tylko 12 osób, natomiast według stanu z 31 grudnia 2012 w Olchowej Kładce było 23 stałych mieszkańców.
Religia.
Mieszkańcy wsi są wyznania prawosławnego, należą do parafii w Łosince. Według stanu parafii z 31 grudnia 2007 roku, 12 parafian pochodziło z Olchowej Kładki.

</doc>
<doc id="700861" url="https://pl.wikipedia.org/wiki?curid=700861" title="Golakowa Szyja">
Golakowa Szyja

Golakowa Szyja – przysiółek wsi Wasilkowo w Polsce, położony w województwie podlaskim, w powiecie hajnowskim, w gminie Hajnówka. 
W latach 1975–1998 przysiółek administracyjnie należał do województwa białostockiego.
Historia.
Wieś powstała w latach 1772-1789, zamieszkali tu osocznicy sprowadzeni z województwa brzeskiego. Wieś oddalona jest około kilometra na wschód od Wasilkowa, której to wsi jest przysiółkiem.
„Szyja” oznacza przesmyk – „wąski wydłużony pas łąki lub pastwiska w lesie”. Golak-holak oznacza człowieka ubogiego, nędzarza (por. golec). Podobna nazwę ma pastwisko Kobyliszyja, położone w Puszczy Białowieskiej, niedaleko wsi Postołowo.
W metrykach z roku 1779 miejscowość określana jest jako Osoka Holakowej Szyi albo Holakowe.
W 1811 roku było tu 12 domów. Według stanu z 31 grudnia 2012 mieszkało tu 6 stałych mieszkańców.
Religia.
Mieszkańcy wsi wyznania prawosławnego, należą do parafii w Łosince. Według stanu parafii z 31 grudnia 2007 roku, 9 parafian pochodziło z Golakowej Szyi. Wierni kościoła rzymskokatolickiego należą do parafii św. Jana Chrzciciela w Narewce.

</doc>
<doc id="700873" url="https://pl.wikipedia.org/wiki?curid=700873" title="Kozice (powiat sierpecki)">
Kozice (powiat sierpecki)

Kozice – wieś w Polsce położona w województwie mazowieckim, w powiecie sierpeckim, w gminie Gozdowo.
W latach 1975–1998 miejscowość administracyjnie należała do województwa płockiego.

</doc>
<doc id="700874" url="https://pl.wikipedia.org/wiki?curid=700874" title="Jerzy Nel">
Jerzy Nel

Jerzy Nel, właściwie Jerzy Zyms (ur. 20 grudnia 1902 w Warszawie, zm. 12 grudnia 1956 tamże) – polski scenarzysta, autor oraz współautor tekstów znanych piosenek dwudziestolecia międzywojennego. 
Wraz z Emanuelem Schlechterem był współautorem piosenek do przedwojennych filmów muzycznych "Pieśniarz Warszawy" z 1934, "Zabawa" z 1934 i „"Królowej Przedmieścia”" z 1937 roku.
Po wybuchu II wojny światowej walczył w wojnie obronnej 1939 w SGO „Polesie” gen. Franciszka Kleeberga pod Kockiem. Po kapitulacji działał w podziemiu jako żołnierz Armii Krajowej, walczył w powstaniu warszawskim.
W 1947 powołał do życia teatr rewiowy „Wróbelek warszawski”. Był scenarzystą związanym z Polskim Radiem i Wytwórnią Filmów Rysunkowych w Bielsku-Białej.
Jego synem był Wojciech Zyms.

</doc>
<doc id="700877" url="https://pl.wikipedia.org/wiki?curid=700877" title="Świt (gmina Gostycyn)">
Świt (gmina Gostycyn)

Świt – osada w Polsce, położona w województwie kujawsko-pomorskim, w powiecie tucholskim, w gminie Gostycyn. Osada wchodzi w skład sołectwa Łyskowo.
W latach 1975–1998 miejscowość administracyjnie należała do województwa bydgoskiego.

</doc>
<doc id="700879" url="https://pl.wikipedia.org/wiki?curid=700879" title="Tadeusz Faliszewski">
Tadeusz Faliszewski

Tadeusz Faliszewski (ur. 20 października 1898 w Żywcu, zm. 2 września 1961 w Chicago) – polski piosenkarz, aktor kabaretowy, rewiowy i operetkowy i reżyser, „beliniak”, porucznik intendent rezerwy Wojska Polskiego.
Życiorys.
Był synem Władysława Faliszewskiego i Matyldy z Kirchnerów. Dzieciństwo spędził we Lwowie, gdzie uczęszczał do szkół. Ukończył lwowską Szkołę Politechniczną.
W czasie I wojny światowej walczył w szeregach 3. szwadronu 1 pułku ułanów Legionów Polskich. Do 14 grudnia 1915 roku przebywał na leczeniu w Domu Rekonwalescentów w Kamieńsku, a później w szpitalu w Krakowie.
W czasie wojny z bolszewikami był oficerem łącznikowym z Ministerstwem Spraw Wojskowych. Został zweryfikowany w stopniu porucznika ze starszeństwem z dniem 1 czerwca 1919 roku w korpusie oficerów rezerwy administracji, dział gospodarczy. W latach 1923–1924 posiadał przydział w rezerwie do Okręgowego Zakładu Gospodarczego Nr IX w Brześciu nad Bugiem. W 1934 roku był w korpusie oficerów rezerwy intendentów.
Jako aktor zadebiutował w 1922. Grał na scenach i estradach wielu miast Polski, m.in. w Krakowie, Radomiu, Kaliszu i Częstochowie. Jako wokalista występował z Adamem Astonem i Stefanem Sas-Jaworskim w popularnym wówczas Chórze Warsa, związany był z warszawskimi teatrzykami rewiowymi Morskie Oko i Nowy Ananas. W latach 1929–1930 kierował kinoteatrem Hollywood, a później założył własny kabaret literacki Rajski Ptak.
W konkursie Polskiego Radia zorganizowanym w 1937, mającym wyłonić najpopularniejszego piosenkarza zajął III miejsce, po Mieczysławie Foggu i Stefanie Witasie.
W 1937 wystąpił w filmie Konrada Toma "Parada Warszawy", rok później, w "Królowej przedmieścia", w reżyserii Eugeniusza Bodo.
Jako wokalista znany był głównie z wykonywania piosenek z tekstami Andrzeja Własta, jak: "Cała Warszawa", "Gdzie twoje serce", "Katiusza", "Kiedy przymykam oczy", "Przytul, uściśnij, pocałuj", "Rebeka", "Szkoda twoich łez", "Śpiewaj", "Tango andrusowskie", "Ty, miłość i wiosna", "U cioci na imieninach", "Wanda", "Zapomnisz o mnie", "Zatańczmy tango". Śpiewał też utwory z tekstami innych autorów, m.in.: "Bal na Gnojnej" Juliana Krzewińskiego i Leopolda Brodzińskiego, " Ach, Ludwiko" (sł. Julian Tuwim), "Już się prześnił sen" i "Za tyle pięknych dni" Konrada Toma, "Miasteczko Bełz" (sł. J. Roman), "Pij, bracie, pij" (sł. Ignacy Ber), "Jedź do Santa Fe" (sł. Szer-Szeń), "Jak całować – to ułana", "Kochaj", "Nie będziesz ty, to będzie inna", "Płomienne serca" i "Śluby ułańskie" Mariana Hemara czy "Gwiazdy to czy oczy twe", "Już dziś nie płaczę", "Szczęście trzeba rwać jak świeże wiśnie" i "Zosiu" z tekstami Walerego Jastrzębiec-Rudnickiego.
W repertuarze miał tanga, piosenki liryczne oraz satyryczne, wykonywał też arie operetkowe oraz piosenki pochodzące z rewii i filmów. Porównywano go do Ala Jolsona z filmu "Sonny boy".
24 sierpnia 1939 roku został zmobilizowany. Wziął udział w kampanii wrześniowej. W marcu 1940 roku został aresztowany, a następnie osadzony w obozie Gusen, gdzie śpiewał w chórze i prowadził zespół artystyczny, organizując teatr estradowy.
Po wojnie pozostał na emigracji początkowo w Wielkiej Brytanii, gdzie nawiązał współpracę z Teatrem Polskim w Londynie. Następnie wyjechał do USA. Tam współpracował z Feliksem Konarskim.
Jego żoną była aktorka Halina Kidawska.

</doc>
<doc id="700881" url="https://pl.wikipedia.org/wiki?curid=700881" title="Fletcher Christian">
Fletcher Christian

Fletcher Christian (ur. 1764 – zm. 1793 ?) – angielski marynarz. Pochodził ze starego, sięgającego korzeniami średniowiecza, rodu z hrabstwa Cumberland.
Fletcher Christian był podporucznikiem ("Acting Lieutenant") na żaglowcu Royal Navy "HMS Bounty" pod dowództwem kapitana Williama Bligha i przywódcą buntu, do którego doszło 28 kwietnia 1789 roku. Wraz z ośmioma innymi buntownikami oraz sześcioma mężczyznami i czternastoma kobietami z Tahiti osiedlił się na wyspie Pitcairn.
W 1808 roku wyspa ta została ponownie odkryta przez amerykański statek wielorybniczy "Topaz". Według jedynego pozostałego przy życiu buntownika, Johna Adamsa, Christian został zamordowany przez Tahitańczyków lub popełnił samobójstwo. Według innych, niepotwierdzonych, przekazów, był widziany w roku 1808 lub 1809 w Plymouth.
Linki zewnętrzne.
Historia żaglowca Bounty wraz ze źródłami książkowymi

</doc>
<doc id="700882" url="https://pl.wikipedia.org/wiki?curid=700882" title="Tola Mankiewiczówna">
Tola Mankiewiczówna

Tola Mankiewiczówna, właśc. Teodora Raabe z domu Oleksa (ur. 7 maja 1900 w Bronowie koło Łomży, zm. 27 października 1985 w Warszawie) – polska aktorka, piosenkarka oraz śpiewaczka operowa (sopran liryczny) i operetkowa. Jedna z najpopularniejszych aktorek i piosenkarek dwudziestolecia międzywojennego.
Życiorys.
Była córką Józefa i Aleksandry, z domu Mankiewicz. Początkowo studiowała grę na fortepianie w Konserwatorium Warszawskim oraz pobierała prywatne lekcje śpiewu. Jako aktorka debiutowała w 1921 na deskach Opery Krakowskiej rolą w "Hrabinie" Stanisława Moniuszki. Do 1924 była związana z Operą Warszawską, po czym przez kolejne cztery lata pobierała studia wokalne w Mediolanie. Po powrocie do Polski kontynuowała naukę śpiewu u Janiny Korolewicz-Waydowej oraz u Zofii Kryńskiej. W latach 1922–1931 była związana z Operą Warszawską, jako solistka śpiewając partie sopranowo–liryczne ("Carmen", "Goplana", "Jaś i Małgosia", "Hrabina", "Faust").
Jednocześnie występowała także w operetkowym Teatrze Nowości, w popularnej sztuce "Czar walca" oraz w Operze Poznańskiej.
Po odejściu z opery, od 1931 karierę wokalną kontynuowała w czołowych warszawskich teatrzykach i rewiach dwudziestolecia międzywojennego takich jak: „Cyganeria”, „Cyrulik Warszawski”, „Czarny Kot”, „Hollywood”, „Morskie Oko”, „Stara Banda”, „Rex”, „Wielka Operetka”, „Wielka Rewia”.
Nagrywała płyty dla takich wytwórni jak: Columbia, Syrena i Esta. W czasie wojny nagrania te zaginęły i Mankiewiczówna nigdy ich nie odzyskała.
Tworzyła wraz z Aleksandrem Żabczyńskim niezwykle popularną w dwudziestoleciu międzywojennym parę sceniczną, wystąpiła w czołowych przedwojennych filmowych produkcjach muzycznych: "10% dla mnie" (1933), "Pani minister tańczy" (1937), "Co mój mąż robi w nocy" (1934), "Manewry miłosne" (1935).
Z sukcesem koncertowała tuż przed wojną w Niemczech w Berlinie i Hamburgu.
Po wybuchu II wojny światowej, trafiła do Białegostoku, gdzie występowała jako śpiewaczka estradowa i aktorka tamtejszego Teatru Polskiego. Do Warszawy, wróciła w 1942. Podczas okupacji w latach 1941–1944 pracowała i występowała w warszawskich kawiarniach: "U aktorek", "U znachora", "Mon Cafe", "Albatros", "Ziemiańska".
Po zakończeniu wojny występowała w pierwszym powojennym kabarecie „Kukułka”, a także dużo koncertowała i dawała wiele recitali. Współpracowała też ze stołecznymi teatrami i Operetką Warszawską, ale nigdy już nie odzyskała przedwojennej popularności. W latach 1951–1955 była aktorką Teatru Nowego. Często występowała na balach sylwestrowych w klubie sportowym Huragan w Wołominie, gdzie mieszkała jej siostra.
Życie prywatne.
Jej mężem od 1935 roku był Tadeusz Raabe (1896-1975), adwokat z bogatej rodziny przemysłowców z Białej Podlaskiej, który dla niej przyjął chrzest w kościele ewangelicko-reformowanym. Nie mieli dzieci. Po jego śmierci w 1975 roku, Mankiewiczówna zakończyła karierę sceniczną i pracowała jako urzędniczka. W roku 1978 w imieniu męża ofiarowała Muzeum na Wawelu m.in. kolekcję holenderskich fajansów z Delftu.
Spoczywa wraz z mężem na warszawskim Cmentarzu Ewangelicko-Reformowanym (W/3/24).

</doc>
<doc id="700891" url="https://pl.wikipedia.org/wiki?curid=700891" title="Manuel Ballester Boix">
Manuel Ballester Boix

Manuel Ballester Boix (ur. 27 czerwca 1919 w Barcelonie, zm. 5 kwietnia 2005 w Barcelonie) - hiszpański chemik, który w 1982 roku otrzymał Nagrodę Księstwa Asturii w Badaniach Naukowo-Technicznych.
Studiował chemię na uniwersytecie w Barcelonie. Studia ukończył z tytułem licencjata w 1944 roku. W latach 1949-1951 studiował na amerykańskim uniwersytecie w Harvard.
Był członkiem Hiszpańskiego Związku Badań Naukowych (CSIC) od 1944 roku. 

</doc>
<doc id="700900" url="https://pl.wikipedia.org/wiki?curid=700900" title="Dolina Świńska">
Dolina Świńska

Dolina Świńska, Dolina Goryczkowa Świńska – zachodnie odgałęzienie górnej części Doliny Goryczkowej w Tatrach Zachodnich. Położona jest na wysokości ok. 1350–1700 m n.p.m. Jej zachodnie stoki tworzy Goryczkowa Czuba i jej grzbiet Kondratowy Wierch, wschodnie grzbiet Pośredniego Goryczkowego Wierchu, od południa grań główna Tatr z Goryczkową Przełęczą Świńską. Dolna część doliny kończy się progiem, który na wysokości ok. 1350–1550 m jest wspólny dla niej i dla sąsiadującej od wschodu doliny Pod Zakosy. Znajdująca się powyżej tego progu górna część doliny to Świński Kocioł – dwupiętrowy kocioł lodowcowy.
Nazwa doliny jest ludowego pochodzenia. Według juhasów pochodzi od tego, że była w niej marna (czyli świńska) trawa i są w niej liczne dziury, kamienie i piarżyska. Dnem doliny płynie niewielki Świński Potok (miejscami traci on wodę), uchodzący do Goryczkowego Potoku. W górnej części doliny, pod granią główną znajduje się źródełko, drugie w dolnej części Pośredniego Goryczkowego Wierchu. Ze stromych zboczy doliny w zimie schodzą lawiny, najgroźniejsze z północno-wschodnich stoków Goryczkowej Czuby.
Dolina w przeszłości była wypasana, stanowiła część Hali Goryczkowej. Obecnie, po zniesieniu pasterstwa jej zbocza zaczynają porastać kosodrzewiną. Przez dolinę nie prowadzi żaden szlak turystyki pieszej. Tatrzański Park Narodowy umożliwia natomiast uprawianie w niej zimą kwalifikowanej turystyki narciarskiej. Narciarze z Kasprowego Wierchu czasami zjeżdżają przez przełęcz Nad Zakosy, trawersują Pośredni Wierch Goryczkowy i zjeżdżają do Doliny Goryczkowej Świńskiej.
Ciekawa flora. M.in. stwierdzono tutaj występowanie turzycy czarnej – bardzo rzadkiej rośliny, w Polsce występującej tylko w Tatrach Zachodnich i to w kilku tylko miejscach.

</doc>
<doc id="700902" url="https://pl.wikipedia.org/wiki?curid=700902" title="Dolina Świńska Goryczkowa">
Dolina Świńska Goryczkowa



</doc>
<doc id="700904" url="https://pl.wikipedia.org/wiki?curid=700904" title="Herb powiatu radomszczańskiego">
Herb powiatu radomszczańskiego

Herb powiatu radomszczańskiego – herb ustanowiony przez radę powiatu radomszczańskiego.
Przedstawia czerwony mur z zaznaczonym wątkiem ceglanym na błękitnym polu. Pomiędzy dwiema wieżami umieszczona jest tarcza dwudzielna w słup. W jej prawym czerwonym polu znajduje się lew srebrny, a w srebrnym polu lewym czarny orzeł, pod wspólną złotą koroną. Wieże zwieńczone są trójzębnymi krenelażami. W każdej z nich znajduje się prostokątny otwór. W otwartej bramie stoi rycerz w srebrnej zbroi wsparty na włóczni. Na jego głowie znajduje się srebrny hełm bez ozdób.

</doc>
<doc id="700906" url="https://pl.wikipedia.org/wiki?curid=700906" title="Andrij Wowk (generał)">
Andrij Wowk (generał)

Andrij Mykołajowuycz Wowk, ukr. Андрій Миколайович Вовк (ur. we wsi Demki (powiat czerkaski, gubernia kijowska), zm. 11 lutego 1969 w Neu-Ulm) – ukraiński działacz polityczny i wojskowy. Generał pułkownik armii Ukraińskiej Republiki Ludowej.
Ukończył Konstantynowską Szkołę Wojenną, brał udział w I wojnie światowej jako oficer armii rosyjskiej, kończąc służbę w stopniu kapitana, dowódcy batalionu na Froncie Rumuńskim. Po rewolucji lutowej i obaleniu caratu organizował oddziały ukraińskie z wojsk frontu, sformował ukraiński batalion, później pułk. Od jesieni 1917 pułkownik armii URL, w okresie Hetmanatu komendant wojskowy powiatu mohylowskiego. Uczestnik pierwszego pochodu zimowego (1919/20) w grupie gen. Jurka Tiutiunnyka. W latach 1921-1922 minister spraw wojskowych rządu URL.

</doc>
<doc id="700908" url="https://pl.wikipedia.org/wiki?curid=700908" title="Annatto">
Annatto



</doc>
<doc id="700909" url="https://pl.wikipedia.org/wiki?curid=700909" title="Ołeksandr Udowyczenko">
Ołeksandr Udowyczenko

Ołeksandr Udowyczenko, ukr. Олександр Іванович Удовиченко (ur. w Charkowie, zm. 19 kwietnia 1975 w pobliżu Menton) – ukraiński działacz społeczny i wojskowy, generał armii Ukraińskiej Republiki Ludowej.
Życiorys.
Był podoficerem armii rosyjskiej w 1908, następnie ukończył Wojskową Szkołę Topograficzną i kursy Sztabu Generalnego przy Mikołajewskiej Akademii Sztabu Generalnego w Sankt Petersburgu. W czasie I wojny światowej był adiutantem sztabu 3 Kaukaskiego Korpusu Armijnego, następnie szefem sztabu 21 dywizji piechoty w tym korpusie.
W 1917 brał udział w ukrainizacji oddziałów 3 korpusu i przewodził korpuśnej radzie ukraińskiej. Od października 1917 był doradcą Symona Petlury. Od początku 1918 jako szef sztabu Hajdamackiego Kosza Słobodzkiej Ukrainy odznaczył się w walkach o Arsenał w Kijowie. Od kwietnia 1918 przeniesiony do ukraińskiego Sztabu Generalnego, w którym pozostał i w okresie Hetmanatu, awansowany do stopnia pułkownika. Od listopada 1918 został naczelnym kwatermistrzem Frontu Południowo-Zachodniego. W czerwcu 1919 odznaczył się w walkach pod Wapniarką jako dowódca 3 Dywizji Żelaznej Armii Czynnej Ukraińskiej Republiki Ludowej.
W grudniu 1919 został wzięty do niewoli w Odessie przez Armię Ochotniczą Denikina. Uciekł z niewoli i uzupełniając 3 Dywizję, dowodził nią w wojnie polsko-bolszewickiej aż do odwrotu za Zbrucz w listopadzie 1920.
Internowany przez władze polskie. W obozie internowania awansowany przez dowództwo Armii URL do stopnia generała-chorążego, wykonywał obowiązki generalnego inspektora armii URL, w 1924 wyjechał z obozu w Kaliszu do Francji, gdzie zajął się pracą społeczną i kombatancką. Pracował jako górnik. Był przewodniczącym Towarzystwa Żołnierzy URL na Emigracji, od 1953 Europejskiej Federacji Ukraińskich Organizacji Wojskowych i wiceprezydentem Rządu URL na Emigracji w latach 1954-1961.
Upamiętnienie.
Jego imię nosił pułk konny Armii Czynnej Ukraińskiej Republiki Ludowej

</doc>
<doc id="700913" url="https://pl.wikipedia.org/wiki?curid=700913" title="Flaga powiatu radomszczańskiego">
Flaga powiatu radomszczańskiego



</doc>
<doc id="700914" url="https://pl.wikipedia.org/wiki?curid=700914" title="Arnota właściwa">
Arnota właściwa

Arnota właściwa, achiote, achote, drzewko orleańskie ("Bixa orellana" L.) – gatunek niewielkiego drzewa z rodziny arnotowatych ("Bixaceae"). Rośnie od północnej części Ameryki Południowej przez Amerykę Środkową po północny Meksyk.

</doc>
<doc id="700915" url="https://pl.wikipedia.org/wiki?curid=700915" title="Kondratowy Wierch">
Kondratowy Wierch

Kondratowy Wierch – północny grzbiet Goryczkowej Czuby w Tatrach Zachodnich. Zbiega od Kondratowego Przechodu (przełączka oddzielająca go od Goryczkowej Czuby) do Doliny Bystrej. Grzbiet ten oddziela od siebie dwie doliny będące jej odgałęzieniami: Dolinę Goryczkową i Dolinę Suchą Kondracką.
Nazwa jest myląca, w istocie bowiem w grzbiecie tym nie ma żadnego wierzchołka. Jego grań na długości ok. 600 m jest niemal pozioma. Podawany w niektórych źródłach wierzchołek 1777 m lub 1801 m to tylko miejsce załamania się grani; w północnym kierunku od tego miejsca grań opada bardziej stromo. Całkowita długość grani od wierzchołka Goryczkowej Czuby do jej podnóży wynosi ok. 2200 m.
W większości grzbiet jest porośnięty górnoreglowym lasem świerkowym i kosówką, jedynie górne partie pod Goryczkową Czubą są trawiasto-kamieniste. W zboczach wschodnich, ok. 100 m poniżej punktu, w którym grań się załamuje, opada do Niżniej Goryczkowej Równi żleb nazywany Żlebem Marcinowskich, którym czasami (rzadko) schodzą lawiny ze Żlebu Marcinowskich. 2 marca 1956 r. z Kondratowego Wierchu zeszła lawina, która zniszczyła znajdujące się na Niżniej Goryczkowej Równi dwa schroniska (Schronisko w Dolinie Goryczkowej i Schronisko Króla). Zginęło 5 osób: gospodarze schroniska (Zofia i Władysław Marcinowscy) oraz 3 żołnierzy WOP.
Kondratowy Wierch jest dobrze widoczny z polany na Kalatówkach. Jego zalesione północne stoki przesłaniają wyższą od niego Goryczkową Czubę. Nie prowadzą przez niego szlaki turystyczne. Jedynie jego dolnym, południowym podnóżem prowadzą dwie nartostrady.

</doc>
<doc id="700916" url="https://pl.wikipedia.org/wiki?curid=700916" title="Ahmed Shah Abdali">
Ahmed Shah Abdali



</doc>
<doc id="700917" url="https://pl.wikipedia.org/wiki?curid=700917" title="Komisja Likwidacyjna do spraw Królestwa Polskiego">
Komisja Likwidacyjna do spraw Królestwa Polskiego

Komisja Likwidacyjna do spraw Królestwa Polskiego (ros. "Ликвидационная комиссия по делам Царства Польского") − instytucja publiczna ustanowiona dekretem z dnia 15 marca 1917, działała od 28 marca do grudnia 1917 roku przy Rządzie Tymczasowym Rosji, a następnie do sierpnia 1920 w ramach władz RFSRR. Powołano ją w celu likwidacji pozostałości administracji Królestwa Polskiego, znajdujących się na nieokupowanych przez państwa centralne terenach Rosji. Miała ona przygotować materiały do rozrachunków gospodarczych między Polską i Rosją, opiekować się mieniem polskim w Rosji i ustalić zasady stosunków między rządem a Kościołem katolickim. W praktyce zgromadziła materiały przygotowawcze do projektów ustaw oraz uzyskała zniesienie ograniczeń wobec katolików i poprawę położenia jeńców Polaków w Rosji. W jej skład wchodzili polscy posłowie do Dumy, a przewodniczył jej Aleksander Lednicki. W składzie Komisji znaleźli się też przedstawiciele ministerstw i różnych organizacji polskich: Rady Zjazdów Polskich Organizacji Pomocy Ofiarom Wojny, Polskiego Towarzystwa Pomocy Ofiarom Wojny, Centralnego Komitetu Obywatelskiego Królestwa Polskiego w Rosji i innych instytucji. W Komisji doszło do napięć politycznych, w wyniku których 3 października 1917 wystąpili z niej działacze narodowo-demokratyczni, m.in. Władysław Grabski.
Po zwycięstwie bolszewików Komisja w dniu 10 grudnia 1917 r. została przejęta przez Komisariat do Spraw Polskich, wchodzący w skład Ludowego Komisariatu do spraw Narodowości, kierowanego przez Józefa Stalina. W dniu 23 grudnia 1917 r. Rada Komisarzy Ludowych w drodze dekretu zniosła stanowisko prezesa Komisji Likwidacyjnej do spraw Królestwa Polskiego, zaś sprawę reorganizacji Komisji powierzyła Julianowi Leszczyńskiemu, komisarzowi do spraw polskich. Mimo oporów pracowników Komisji 21 stycznia (2 lutego) 1918 r. akta Komisji zostały przejęte przez Komisariat do Spraw Polskich. W dniu 15 marca 1918 główna siedziba Komisji przeniosła się razem z Komisariatem do Spraw Polskich z Piotrogrodu do Moskwy. Komisję rozwiązano 24 sierpnia 1920.
Część archiwów Komisji znajduje się do dziś w Archiwum Państwowym Federacji Rosyjskiej w Moskwie.

</doc>
<doc id="700919" url="https://pl.wikipedia.org/wiki?curid=700919" title="Hair metal">
Hair metal



</doc>
<doc id="700920" url="https://pl.wikipedia.org/wiki?curid=700920" title="Sisters of Mercy">
Sisters of Mercy



</doc>
<doc id="700924" url="https://pl.wikipedia.org/wiki?curid=700924" title="Zamek w Urazie">
Zamek w Urazie

Zamek w Urazie – zamek znajdujący się w miejscowości Uraz w województwie dolnośląskim, w powiecie trzebnickim, w gminie Oborniki Śląskie.
W XIII w. wzmiankowano o grodzie kasztelańskim strzegącym przeprawy przez Odrę i usytuowanym w jej zakolu. Pierwotnie należał do książąt wrocławskich, jednak na mocy testamentu Henryka Probusa z 1290 r. przeszedł w posiadanie Henryka III głogowskiego, a w 1312 w ręce jego synów Konrada I oleśnickiego i Bolesława oleśnickiego. Kilka lat później trafił ponownie w posiadanie książąt wrocławskich, którzy około 1319 roku przekazali go trzem braciom Radak. Andrzej Radak, jeden z braci, rozbudował zamek. 
Pierwotni budowniczowie zamku nie są znani i na ten temat toczy się wiele spornych dyskusji wśród historyków. Zamek zbudowano z rudy bagiennej i cegły na planie trójkąta równobocznego o długości boku ok. 23 m. Jest to konstrukcja rzadko spotykana, mająca łagodzić skutki ostrzału artyleryjskiego. Pociski miały się jakoby „ślizgać” po murze. Podobną konstrukcję ma wieża zamku w Bolkowie w kształcie „kropli wody”. Ostre narożniki skierowane są w stronę miasta i Odry. Mury przyziemia miały grubość 2,5 m.
W 1336 r. miasto wraz z zamkiem weszło w posiadanie starosty Wrocławia Konrada von Borschnitz, w 1344 r. wymienia się burgrabie Hancho von Auras, w 1363 Hermana von Borschnitz. W latach 1428-1443 należał do rodziny von Tschirna. W 1466 posiadłość została nadana przez króla Czech Jerzego z Podiebradów rycerzowi Christophowi von Skopp, który rozbudował zamek. Kolejnym właścicielem był Konrad X Biały, książę Oleśnicy. Od 1492 roku przez prawie 150 lat zamkiem zajęła się rodzina von Joerger. Oni to dokonali kolejnej przebudowy zamku w stylu barokowym. W 1640 r. zamek odkupiła rodzina von Saurma-Jeltsch, następnie baron Balthazar von Logau (1690-1695). Około 1810 roku ówczesny właściciel baron von Koschuzky nakazał rozbiórkę murów obronnych i mostu zwodzonego, zasypano też częściowo fosy.
W drugiej połowie XIX w. zamek przebudowano w stylu neogotyckim, niemal całkowicie zacierając ślady dawnych epok. Na początku XX w. zaniedbany obiekt szybko popadł w ruinę, a ostatecznego zniszczenia dokonali żołnierze radzieccy podpalając go w 1945 r. i szabrownicy po wojnie. W 1952 roku zawaliły się sklepienia i stropy, w 1953 r. runął narożnik południowy. W 1956 r. dokonano zabezpieczenia ruiny.
Obecnie zamek posiada nowego właściciela, który powoli, ale konsekwentnie stara się go częściowo odbudować. Wstęp na teren zamku jest utrudniony, jednak możliwy po uzgodnieniu z właścicielem.

</doc>
<doc id="700925" url="https://pl.wikipedia.org/wiki?curid=700925" title="Państwo Ukraińskie (hetmanat)">
Państwo Ukraińskie (hetmanat)

Państwo Ukraińskie (; nieoficjalnie Hetmanat, ) – nazwa powstałego pod protektoratem niemieckim państwa ukraińskiego, istniejącego pomiędzy 29 kwietnia a 26 grudnia 1918 roku, podczas rządów hetmana Pawła Skoropadskiego.
Przewrót i utworzenie Państwa Ukraińskiego.
9 lutego 1918 roku Ukraińska Republika Ludowa, Cesarstwo Niemieckie, Austro-Węgry, Imperium Osmańskie i Carstwo Bułgarii podpisały traktat brzeski. Państwa te uznały niepodległość Ukrainy oraz jej zachodnie granice łącznie z Chełmszczyzną, Podolem i Wołyniem, i nawiązały stosunki dyplomatyczne. Uzgodniono również uwolnienie jeńców wojennych oraz dostawy żywności dla Niemiec i Austro-Węgier w zamian za pomoc wojskową w wyzwoleniu ziem ukraińskich spod władzy Rosji.
Na mocy tych porozumień wojska państw centralnych 19 lutego wkroczyły na terytorium Ukrainy po Charków i Kubań. Dowódcą 500-tysięcznych sił niemieckich był marszałek Hermann von Eichhorn, a szefem sztabu generał Wilhelm Groener. Wbrew traktatowi, wojska niemieckie traktowały terytorium Ukrainy jak tereny podbite, prowadząc rabunkową gospodarkę, co spowodowało zmianę nastawienia miejscowej ludności. 18 kwietnia zawarto w Kijowie tajne porozumienie pomiędzy gen. Pawłem Skoropadskim z jednej strony, a ambasadorem Niemiec w Kijowie baronem Adolfem Mummem i marsz. Hermannem Eichhornem z drugiej. Dotyczyło ono niewłaściwej polityki Ukraińskiej Centralnej Rady wobec właścicieli ziemskich oraz odsunięcia od władzy członków UCR.
Niemcy rozpoczęli działania od aresztowania kilku członków rządu Ukraińskiej Republiki Ludowej, w tym ministra spraw wojskowych Ołeksandra Żukowskiego, jak również rozbrojenia dywizji Synożupannyków i oddziałów Strzelców Siczowych. 28 kwietnia, podczas obrad UCR, kiedy uchwalano Konstytucję Ukraińskiej Republiki Ludowej, na salę wkroczył oddział niemiecki, który ogłosił rozwiązanie UCR. Jednocześnie władze niemieckie poparły decyzję Ogólnoukraińskiego Zjazdu Włościańskiego, który oddawał władzę w ręce Pawła Skoropadskiego, który ogłosił się dyktatorem z tytułem hetmana. Nazwa państwa została zmieniona z Ukraińskiej Republiki Ludowej na Państwo Ukraińskie (ukr. "Українська Держава").
Organizacja państwa.
Rząd.
Najwyższą władzę stanowił hetman Pawło Skoropadski. Desygnował on premiera, który tworzył rząd. W czasie istnienia Państwa Ukraińskiego działały kolejno trzy rządy, których premierami byli: Fedir Łyzohub i Serhij Herbel.
Stosunki międzynarodowe.
Rząd Państwa Ukraińskiego został uznany przez 30 państw, zaś w 23 z nich utworzono ukraińskie przedstawicielstwa dyplomatyczne. Udało się doprowadzić do przyłączenia do Ukrainy Krymu (na zasadach autonomii), zawarto sojusze z Republiką Dońską, Republiką Kubańską i Gruzją. Podpisano również w dniu 12 czerwca 1918 roku preliminaryjny traktat pokojowy z bolszewicką Rosją.
Podział administracyjny.
Kraj podzielono na 9 guberni: wołyńską, katerynosławską, kijowską, podolską, połtawską, charkowską, chełmską, chersońską i czernihowską; i 2 okręgi: poleski i tawryjski.
Armia.
. Udało mu się jednak zorganizować 65-tysięczną armię. W jej skład przyjęto 276 generałów i admirałów dawnej armii rosyjskiej, w tym wielu przeciwników niepodległości Ukrainy. Rozpoczęto organizację Ukraińskiej Akademii Wojskowej, powstało 5 korpusów kadetów i 19 szkół oficerskich.
Zorganizowano 8 korpusów armijnych (I Wołyński, II Podolski, III Odeski, IV Kijowski, V Czernihowski, VI Połtawski, VII Charkowski, VIII Katerynosławski), 16 dywizji piechoty, 4 dywizje kawalerii, 84 pułki artylerii.
Życie społeczne.
Za czasów Państwa Ukraińskiego powołano Bibliotekę Narodową w Kijowie, Ukraińską Akademię Nauk, Ukraiński Uniwersytet Państwowy w Kamieńcu Podolskim, Uniwersytet Kijowski. Utworzono Główny Urząd Sztuki i Kultury Narodowej, Ukraińskie Archiwum Narodowe, Operę Narodową, Teatr Państwowy, Orkiestrę Państwową.
Otwarto 50 państwowych szkół średnich oraz 150 gimnazjów.
Upadek Państwa Ukraińskiego.
Po zawarciu 11 listopada 1918 roku w Compiègne rozejmu pomiędzy Cesarstwem Niemieckim a Ententą rozpoczęto ewakuację wojsk niemieckich z Ukrainy. Wskutek tego oraz złych nastrojów społecznych spowodowanych rabunkową gospodarką niemiecką i ogłoszeniem przez hetmana federacji z Rosją nadarzyła się okazja do kolejnego przewrotu.
13 listopada odbyło się w Kijowie spotkanie przedstawicieli ukraińskich partii socjalistycznych, na którym uchwalono utworzenie Dyrektoriatu URL i rozpoczęcie powstania antyhetmańskiego. 14 listopada członkowie Dyrektoriatu przybyli do Białej Cerkwi, która stała się siedzibą władz powstańczych. 15 listopada na murach pojawiły się ogłoszenia o wybuchu powstania. Pierwsze działania wojskowe rozpoczęły się 16 listopada, kiedy żołnierze Strzelców Siczowych rozbroili pierwszy oddział Warty Państwowej.
17 listopada oddziały Strzelców Siczowych ruszyły w stronę Kijowa. 18 listopada nastąpiła bitwa pod Motowyliwką, w której zwyciężyli powstańcy, otwierając sobie drogę do stolicy. W połowie grudnia opanowano całe terytorium kraju. Nowe władze ogłosiły 26 grudnia przywrócenie Ukraińskiej Republiki Ludowej.

</doc>
<doc id="700927" url="https://pl.wikipedia.org/wiki?curid=700927" title="Front Line Assembly">
Front Line Assembly

Front Line Assembly, pisane niekiedy Frontline Assembly, w skrócie FLA – kanadyjska elektroindustrialna formacja muzyczna, której trzon stanowią Bill Leeb i Rhys Fulber.
Historia.
Grupa została założona w 1986 roku przez Billa Leeba i Michaela Balcha po tym, jak Leeb odszedł z zespołu Skinny Puppy.
Pierwszy studyjny album „The Initial Command” (poprzedzony przez dwie płyty demo) zespół wydał w 1987 roku. Kolejny, „State of Mind”, powstał już przy udziale Rhysa Fulbera. Po wydaniu tej płyty z zespołu odszedł Michael Balch.
Albumy nagrane przez duo Leeb/Fulber w latach 1989-1992 – „Gashed Senses And Crossfire”, „Caustic Grip” i w szczególności „Tactical Neural Implant” zostały gorąco przyjęte przez fanów i sprawiły, że FLA stała się jedną z najpopularniejszych industrialnych grup tamtych czasów. Na kolejnych płytach – „Millennium” (1994) i „Hard Wired” (1995) zespół ewoluował w kierunku metalu industrialnego, by zakończyć ten okres działalności odejściem Fulbera w roku 1997.
Miejsce Fulbera zajął Chris Petersen. Współpraca Leeba i Petersena zaowocowała następnym zwrotem w konwencji granej przez FLA muzyki – płyty „FLAvour of the Weak” (1997), „Implode” (1999) i „Epitaph” (2001) utrzymane były w stylistyce praktycznie czysto elektronicznej z jedynie marginalnymi wpływami metalu. W roku 2003 do grupy wrócił Fulber, a dwa kolejne albumy – „Civilization” (2004) i „Artificial Soldier” (2006) to powrót do muzyki, jaką FLA grało w latach swojej świetności.

</doc>
<doc id="700928" url="https://pl.wikipedia.org/wiki?curid=700928" title="Timur Szah Durrani">
Timur Szah Durrani

Timur Szah Durrani (ur. 1748, zm. 18 maja 1793) – drugi syn Ahmeda Szaha Abdali i drugi władca dynastii Durrani, był szachem Afganistanu od 16 października 1772 aż do śmierci.
Poślubił córkę Imperatora Mogołów Alamgira II i otrzymał w prezencie ślubnym miasto Sirhind. W roku 1757 kiedy miał tylko 9 lat jego ojciec mianował go gubernatorem Pendżabu, Kaszmiru i dystryktu Sirhind.

</doc>
<doc id="700929" url="https://pl.wikipedia.org/wiki?curid=700929" title="Archeologia gender">
Archeologia gender

Archeologia gender, archeologia płci kulturowej – orientacja badawcza współczesnej archeologii, zajmująca się badaniem ról społecznych i kulturowych pełnionych przez kobiety i mężczyzn w dawnych społeczeństwach, na podstawie źródeł archeologicznych. 
Archeologia gender wyodrębniła się w latach osiemdziesiątych XX w., w krajach anglosaskich i skandynawskich, w reakcji na feministyczną krytykę tradycyjnej archeologii. Stoi na stanowisku, że płeć kulturowa jest jednym z zasadniczym kryteriów różnicującym jednostki, a archeologia dotychczas pomniejszała jej rolę, bądź też była nastawiona androcentrycznie.
Archeologia gender zajmowała się głównie określeniem relacji między płcią biologiczną, a płcią kulturową na podstawie znalezisk archeologicznych, czyli stwierdzeniem jakiego rodzaju artefakty łączą się z dającymi się zidentyfikować pod względem płciowym szczątkami ludzkimi (określaniem materialnych korelatów płci kulturowej). Innym obszarem zainteresowań było opisywaniem przemian ról męskich i kobiecych na podstawie źródeł archeologicznych, czy analiza roli kobiet w przemianach społecznych. Wiele prac ma też charakter metodologiczny – krytykując tradycyjną archeologię ze stanowiska archeologii postprocesualnej. 

</doc>
<doc id="700931" url="https://pl.wikipedia.org/wiki?curid=700931" title="Mistrzostwa Europy w Boksie 1937">
Mistrzostwa Europy w Boksie 1937

V Mistrzostwa Europy w Boksie (mężczyzn) odbyły się w dniach 5-9 maja 1937 w Mediolanie (Włochy). Startowało 85 uczestników z 16 państw, w tym ośmiu reprezentantów Polski. Walczono w 8 kategoriach wagowych. Polska reprezentacja bokserska zdobyła Puchar Narodów dla najlepszej drużyny Mistrzostw Europy.

</doc>
<doc id="700933" url="https://pl.wikipedia.org/wiki?curid=700933" title="Mykoła Junakiw">
Mykoła Junakiw

Mykoła Łeontijowycz Junakiw, ukr. Микола Леонтійович Юнаків (ur. w Czuhujewie, zm. 1 sierpnia 1931 w Tarnowie) – generał pułkownik armii Ukraińskiej Republiki Ludowej.
Życiorys.
Ojciec, Łew Junakiw, był generałem armii rosyjskiej. Mykoła wykształcenie zdobył w korpusie kadetów w Orle, 1 Pawłowskiej Szkole Wojskowej i Mikołajewskiej Akademii Sztabu Generalnego w Sankt Petersburgu, gdzie studiował w latach 1894-1897 (akademię ukończył z wyróżnieniem). Po ukończeniu studiów został wykładowcą Akademii i kierownikiem Katedry Historii Rosyjskiej Wojskowości. Jako historyk specjalizował się w historii wojny północnej, oraz operacji szwedzkiej armii na Ukrainie w latach 1708-1709.
W czasie I wojny światowej był szefem sztabu 4 Armii generała Ołeksandra Rohozy, a następnie dowódcą 8 Armii na Froncie Rumuńskim. Razem z innymi generałami rosyjskiej armii podporządkował się Ukraińskiej Centralnej Radzie po tym, jak bolszewicy zamordowali w Kwaterze Głównej w Mohylewie dowodzącego rosyjską armią generała Duchonina .
W ukraińskiej armii Junakiw kierował Głównym Urzędem Wyszkolenia w ministerstwie spraw wojskowych, od sierpnia 1919 był szefem Sztabu Generalnego, a w roku 1920 na krótko ministrem spraw wojskowych.
Na emigracji zamieszkał i zmarł w Tarnowie, gdzie znajdowało się Centrum Państwowe Ukraińskiej Republiki Ludowej (Rząd Ukraińskiej Republiki Ludowej na Emigracji).
Generał płk Mykoła Junakiw był przewodniczącym Wyższej Rady Wojskowej w Tarnowie, Ministrem Spraw Wojskowych, sekretarzem Ukraińskiego Komitetu Centralnego. Władze sowieckie zażądały wydalenia Junakowa z terenu Polski, powołując się na postanowienia traktatu ryskiego, jednak roszczenia te nie zostały spełnione. Generał do czasu swojej śmierci działał w obozach, gdzie mieszkali internowani Ukraińcy. Był odznaczony Krzyżem Symona Petlury, Orderem Świętego Włodzimierza III i IV klasy, Orderem Świętej Anny II i III klasy, Orderem Świętego Stanisława I, II i III klasy. Zmarł 1 sierpnia 1931 roku w Tarnowie podczas jednej z inspekcji, na którą przybył do miasta. 3 sierpnia został pochowany na cmentarzu komunalnym w Tarnowie-Krzyżu. W jego pogrzebie wzięła udział kompania honorowa Wojska Polskiego, obecni byli przedstawiciele polskich władz i rządu URL na emigracji. Został pochowany w mogile rosyjskich żołnierzy z 1915 roku, jako na jedynym „prawosławnym skrawku” Tarnowa. Mogiłę Junakowa odkrył nieżyjący już tarnowski historyk Andrzej Warżel. Dziś na jego nagrobku można zobaczyć nową, dwujęzyczną tablicę nagrobną.

</doc>
<doc id="700934" url="https://pl.wikipedia.org/wiki?curid=700934" title="Cyberaktif">
Cyberaktif

Cyberaktif – jednorazowa kolaboracja muzyczna pomiędzy Billem Leebem z Front Line Assembly i cEvin'em Key oraz Dwayne'em Goettelem ze Skinny Puppy.

</doc>
<doc id="700936" url="https://pl.wikipedia.org/wiki?curid=700936" title="Yugawaralit">
Yugawaralit

Yugawaralit – minerał z gromady krzemianów, zaliczany do grupy zeolitów. Należy do grupy minerałów bardzo rzadkich.
Nazwa pochodzi od Yugawara w Japonii, gdzie po raz pierwszy znaleziono ten minerał (znany od 1952 r.).
Właściwości.
Zazwyczaj tworzy kryształy o pokroju tabliczkowym.
Występuje w skupieniach zbitych, ziarnistych, naskorupieniach. Prawidłowe, dobrze wykształcone kryształy w formie szczotek krystalicznych, spotykane są w druzach i geodach. Jest kruchy i przezroczysty.
Występowanie.
Produkt procesów hydrotermalnych. Występuje w pustkach skalnych skał wulkanicznych. Współwystępuje z kwarcem, kalcytem, heulandytem, laumontytem.
Miejsca występowania: Włochy – na Sycylii, Japonia, Islandia, Indie, USA.
Zobacz też.
zeolit, krzemiany
Artykuł o minerale,
zobacz zdjęcie

</doc>
<doc id="700938" url="https://pl.wikipedia.org/wiki?curid=700938" title="Łotoszyny">
Łotoszyny

Łotoszyny, dawniej także "Łotoszyn" – kolonia w Polsce położona w województwie lubelskim, w powiecie hrubieszowskim, w gminie Hrubieszów na południe od granic administracyjnych miasta Hrubieszowa
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Hrubieszów.

</doc>
<doc id="700940" url="https://pl.wikipedia.org/wiki?curid=700940" title="Louis Auguste Blanqui">
Louis Auguste Blanqui

Louis Auguste Blanqui (ur. 8 lutego 1805 w Puget-Théniers, zm. 1 stycznia 1881 w Paryżu) – francuski działacz i przywódca rewolucyjny. Reprezentował idee republikańsko-socjalistyczne, chociaż często uznawany jest za utopijnego socjalistę. Przez młodszych towarzyszy obdarzony został przydomkiem "l’Enfermé" („Uwięziony”), ponieważ blisko połowę swego życia (prawie 37 lat) spędził w więzieniach.
Życiorys.
Pochodził z rodziny o włoskich korzeniach, która znalazła się we Francji po włączeniu do tego kraju w 1792 r. hrabstwa Nicei. Od najmłodszych lat był niestrudzonym konspiratorem. Studiował prawo i medycynę, lecz zaniedbał studia, przystępując w 1824 r. do stowarzyszenia karbonariuszy. Wziął udział w walkach rewolucji lipcowej w 1830 r., a w 1831 r. założył towarzystwo Przyjaciele Ludu (fr. "Amis du peuple") o charakterze republikańsko-socjalistycznym. W 1833 r. założył komunizujące Towarzystwo Praw Człowieka (fr. "Société des droits de l'homme"), którego członkowie włączyli się później w rozruchy społeczne w Paryżu i Lyonie w lipcu 1834 r., a następnie Stowarzyszenie Rodzin (fr. "Société des familles"). Po odkryciu przez władze tajnego laboratorium produkującego proch strzelniczy został skazany na 2 lata więzienia. Dzięki amnestii z 1836 r. wyszedł na wolność i został jednym z przywódców, utworzonego w 1838 r., Stowarzyszenia Pór Roku (fr. "Société des Saisons"). W 1839 wraz z Armandem Barbèsem stanął na czele krwawo stłumionego powstania w Paryżu, podczas którego próbował dokonać zamachu na sąd i prefekturę Paryża. Ujęty, został skazany na karę śmierci, zamienioną później na karę dożywotniego więzienia.
Powrócił do Paryża w okresie rewolucji lutowej w 1848. Przeciwny umiarkowanej postawie tymczasowego rządu, w skład którego – przy większości burżuazyjnej – weszli Louis Blanc i Albert Alexandre Martin jako przedstawiciele klasy robotniczej, założył centrowe Towarzystwo Republikańskie (fr. "Société républicaine"). 17 marca zorganizował wielką demonstrację robotników, która jednak rozeszła się po pacyfistycznej przemowie Lamartine'a. 15 maja wszedł w skład proklamowanego przez Armanda Barbèsa nowego rządu powstańczego, który jednak upadł jeszcze tego samego dnia. Ujęty, został skazany przez Sąd Najwyższy w Bourges na 10 lat więzienia za podburzanie ludu do rewolucji. Karę odbywał – po próbie ucieczki deportowany do Afryki – aż do amnestii w 1859 r.
Aresztowany po raz kolejny w 1861 r. za założenie tajnego stowarzyszenia skierowanego przeciwko II Cesarstwa został zmuszony do emigracji. Od 1865 r. przebywał w Belgii, skąd kierował ruchem swych zwolenników i czasopismem "Candide".
Powrócił do Paryża w okresie wojny francusko-pruskiej, gdzie próbował zająć koszary w Villette. Począwszy od 4 września 1870 r., wraz z powstaniem III Republiki, zaczął wydawać czasopismo "La patrie en danger" ("Ojczyzna w niebezpieczeństwie"), w którym nurt patriotyczny łączył się z antyklerykalnym a nawet komunistycznym. Podczas powstania 31 października tego roku został powołany przez bataliony Obrony Narodowej do rządu, który jednak natychmiast upadł. Później wraz z innymi przywódcami lewicy włączył się w działalność Komuny Paryskiej. Został jednak ponownie aresztowany i w 1872 r. skazany na dożywotnie więzienie. Schorowany, został uwolniony w 1879 r. Ostatni okres swego życia poświęcił na redagowanie dziennika o znamiennym tytule "Ni Dieu ni maître" („Ni Boga, ni pana”).
Poglądy.
Auguste Blanqui w poglądach filozoficznych był materialistą i ateistą. Walczył o cele, naturalne obecnie we wszystkich ustrojach demokratycznych: powszechne prawo wyborcze, równouprawnienie kobiet, zakaz pracy dzieci. Rozwinął własną teorię socjalizmu. Jego doktryna zwana blankizmem głosiła, że do zmiany ustroju w drodze walki zbrojnej powinna doprowadzić działalność spiskowa (bez konieczności angażowania mas). Sformułował teorię "dyktatury proletariatu", użytą później przez Karola Marksa. Jego zwolennicy, blankiści, odegrali znaczącą rolę podczas Komuny Paryskiej w 1871 roku.

</doc>
<doc id="700942" url="https://pl.wikipedia.org/wiki?curid=700942" title="Ołeksandr Rohoza">
Ołeksandr Rohoza

Ołeksandr Francewycz Rohoza, ukr. Олександр Рогоза (ur. na Kijowszczyźnie, zm. 29 czerwca 1919 w Odessie) – generał rosyjskiej i ukraińskiej armii.
Generał-porucznik armii rosyjskiej, w okresie od września 1914 do końca sierpnia 1915 był dowódcą 25 Korpusu Armijnego Imperium Rosyjskiego, w latach 1915-1917 dowódca 4 Armii rosyjskiej.
W 1918 roku, za Hetmanatu, minister spraw wojskowych.
Po zajęciu Odessy przez bolszewików pod dowództwem Nikifora Grigoriewa nakłaniany do przejścia do Armii Czerwonej, w następstwie odmowy rozstrzelany na placu Katierińskim. Sam Grigoriew został rozstrzelany przez machnowców miesiąc później.

</doc>
<doc id="700944" url="https://pl.wikipedia.org/wiki?curid=700944" title="Lipnik (gmina Grajewo)">
Lipnik (gmina Grajewo)

Lipnik – dawna osada leżąca w okolicach Grajewa.
Na przełomie XIX i XX wieku odrębna osada włościańska leżąca w ówczesnej gminie Ruda.
W latach 1975–1998 miejscowość administracyjnie należała do województwa łomżyńskiego. Do 2008 roku przysiółek wsi Kacprowo w gminie Grajewo (powiat grajewski w województwie podlaskim). Nazwę Lipnik nosi również las położony przy osadzie.
Odrębność miejscowości jako przysiółka wsi utrzymywała się do 2008 roku, kiedy go zniesiono włączając do wsi Kacprowo.

</doc>
<doc id="700945" url="https://pl.wikipedia.org/wiki?curid=700945" title="Mieczysław Balcer">
Mieczysław Balcer

Mieczysław Adam Antoni Balcer (ur. 12 czerwca 1906 w Krakowie, zm. 13 marca 1995 w Poznaniu) – polski piłkarz występujący na pozycji napastnika, reprezentant Polski w latach 1924–1934, trener piłkarski, lekkoatleta.
Kariera klubowa.
Jako piłkarz występował w Cracovii, Wiśle Kraków oraz Warcie Poznań. W barwach Wisły Kraków zdobył dwukrotnie mistrzostwo Polski (1927, 1928), oraz wywalczył Puchar Polski w 1926 roku.
Kariera reprezentacyjna.
10 czerwca 1924, mając niespełna 18 lat, zadebiutował w reprezentacji Polski w przegranym 2:3 meczu towarzyskim ze Stanami Zjednoczonymi, rozegranym w Warszawie. W czerwcu 1924 roku zdobył pierwszego gola w barwach narodowych w wygranym 2:0 spotkaniu z Turcją w Łodzi. Ogółem w latach 1924–1934 rozegrał w drużynie narodowej 10 meczów w których zdobył 8 bramek.
Kariera trenerska.
W trakcie swojej kariery trenerskiej pracował jako trener młodzieży w Unii Lublin oraz szkoleniowiec Warty Poznań (1945–1946) i Kolejarza Poznań (1951–1952).
Kariera lekkoatletyczna.
Mistrz Polski w lekkoatletycznym dziesięcioboju (1931).
Życie prywatne.
Przed II wojną światową pracował jako nauczyciel państwowego gimnazjum w Kościanie.
W latach 1950–1971 był kierownikiem katedry gier w Akademii Wychowania Fizycznego w Poznaniu.
Zmarł 13 marca 1995 w Poznaniu. Został pochowany w Alei Zasłużonych na Cmentarzu Junikowo (AZ-3-L-40).
Linki zewnętrzne.
Portret Mieczysława Balcera autorstwa Wlastimila Hofmana

</doc>
<doc id="700946" url="https://pl.wikipedia.org/wiki?curid=700946" title="Dost Mohammad Chan">
Dost Mohammad Chan

Dost Mohammad Chan (pers./pasztu دوست محمد خان) (ur. 23 grudnia 1793, zm. 9 czerwca 1863) był założycielem rządzącej w Afganistanie dynastii Barakzai. 
Jego starszy brat, przywódca Barakzai Fatteh Chan, miał duży udział w podniesieniu Mahmuda Szaha do rangi zwierzchnika Afganistanu w roku 1800 i przywróceniu go na tron w roku 1809. Mahmud „spłacił” usługi Fatteha Chana mordując go w 1818, przez co naraził się na wrogość jego plemienia.
Po krwawym konflikcie Mahmud został pozbawiony wszystkich posiadłości, ale Herat (reszta jego dominiów) został podzielony pośród wszystkich braci Fatteha Chana. Dost Mohammad otrzymał Ghazni, do którego w 1826 dodał Kabul, najbogatszą z afgańskich prowincji.

</doc>
<doc id="700948" url="https://pl.wikipedia.org/wiki?curid=700948" title="Podlasek (województwo podlaskie)">
Podlasek (województwo podlaskie)

Podlasek – osada w Polsce położona w województwie podlaskim, w powiecie grajewskim, w gminie Grajewo. Leży na trasie linii kolejowej (Ełk-Grajewo-Białystok).
W latach 1975–1998 miejscowość administracyjnie należała do województwa łomżyńskiego.

</doc>
<doc id="700953" url="https://pl.wikipedia.org/wiki?curid=700953" title="Turbinado">
Turbinado



</doc>
<doc id="700955" url="https://pl.wikipedia.org/wiki?curid=700955" title="Księży Mostek">
Księży Mostek

Księży Mostek – mała osada leśna w Polsce położona w województwie podlaskim, w powiecie augustowskim, w gminie Płaska. Leży wokół leśniczówki "Księży Mostek" na obszarze Puszczy Augustowskiej. 
Osada wchodzi w skład sołectwa Gorczyca.
W latach 1975–1998 miejscowość należała administracyjnie do województwa suwalskiego.

</doc>
<doc id="700956" url="https://pl.wikipedia.org/wiki?curid=700956" title="Ian Smith">
Ian Smith

Ian Douglas Smith, GCLM, ID (ur. 8 kwietnia 1919 w Selukwe, zm. 20 listopada 2007 w Kapsztadzie) – pierwszy rodowity premier kolonii brytyjskiej – Rodezji Południowej. W 1965 ogłosił niepodległość Republiki Rodezji, a później jej wystąpienie z Brytyjskiej Wspólnoty Narodów.
Życiorys.
Był najmłodszym z trojga dzieci Johna „Jocka” i Agnes (z d. Hodgson) Smithów. Miał dwie starsze siostry – Phyllis i Joan. Uczęszczał do lokalnych szkół w Gwelo, następnie był studentem Rhodes University w Grahamstown. W 1939 roku przerwał studia i wstąpił do Royal Air Force. Jako pilot myśliwski został dwukrotnie zestrzelony, wówczas też doznał poparzenia twarzy, której część pozostała trwale sparaliżowana. W 1948 roku poślubił Janet Duvenage (z d. Watt), niedawno owdowiałą emigrantkę z Południowej Afryki, z którą miał jedno dziecko. Oprócz niego wychowywali jeszcze dwoje dzieci żony z poprzedniego małżeństwa – syna Roberta i córkę Jean. W tym samym roku po raz pierwszy został wybrany do parlamentu. Syn Smitha, Alec, jako nastolatek miał duże zamiłowanie do imprezowania, narkotyków i alkoholu, przez co miał trudne relacje ze swoimi konserwatywnymi, religijnymi rodzicami, zwłaszcza ze swoją matką. Pozostawał także w sporze politycznym z ojcem dotyczącym przyszłości Rodezji, przez który uciekł do Europy (został powołany do wojska i unikał wcielenia do armii). Tam poślubił Norweżkę o imieniu Elisabeth. Jean Smith w 1967 roku poślubiła Clema Tholeta, znanego wykonawcę rodezyjskich pieśni patriotycznych.
Po opuszczeniu uniwersytetu Ian Smith został wybrany do Zgromadzenia Parlamentarnego Rodezji Południowej. Wstąpił do rządzącej Partii Federalnej, gdy w 1953 roku formowała się Federacja Rodezji i Niasy. Kiedy federaliści ogłosili poparcie dla nowej konstytucji poszerzającej prawa polityczne większości murzyńskiej, Smith stworzył w 1961 roku Front Rodezyjski i przyciągnął do siebie „białych nacjonalistów”. Dzięki obietnicom stworzenia rządu opartego na białej mniejszości osiągnął duże poparcie w wyborach do parlamentu w 1962 roku. W kwietniu 1964, zostawszy premierem Rodezji Południowej (w 1963 doszło do rozwiązania federacji z Niasą), wydał swój pierwszy akt urzędowy, którym było wydalenie z kraju czterech czarnoskórych opozycjonistów. Zamieszki, które wybuchły wskutek tej decyzji, zostały stłumione przez policję. W czasie konferencji premierów Wspólnoty Narodów, odbywającej się w lipcu 1964, odmówił przyjęcia nowej konstytucji, która dawałaby czarnej większości możliwość przejęcia władzy. Kiedy dalsze negocjacje z Wielką Brytanią okazały się bezowocne, 11 listopada 1965 ogłosił niepodległość państwa. Wielka Brytania odmówiła uznania suwerenności Rodezji i zwróciła się do Rady Bezpieczeństwa ONZ o nałożenie sankcji gospodarczych na Rodezję. Po ich uchwaleniu Smith zerwał wszelkie więzy z Commonwealthem. 2 marca 1970 Rodezja została ogłoszona republiką.
Już w 1961 roku powstał Afrykański Ludowy Związek Zimbabwe (w skrócie ZAPU, nazwę „Zimbabwe” przyjął od nazwy zrujnowanej osady stanowiącej od IX do XIV wieku ognisko kultury kontynentu). Organizacja ta zdelegalizowana została dwa lata później, a jej lider Joshua Nkomo osadzony w więzieniu. Rząd Wielkiej Brytanii starał się bezskutecznie rozwiązać konflikt między opozycją a reżimem. W 1964 roku Afrykański Ludowy Związek Zimbabwe przeniósł się do sąsiedniej Zambii, gdzie utworzył organizację partyzancką pod nazwą Niezależna Ludowa Rewolucyjna Armia Zimbabwe i rozpoczął batalię partyzancką przeciwko rządowi. W 1963 roku powstała odrębna od ZAPU organizacja opozycyjna – Afrykański Narodowy Związek Zimbabwe (ZANU). Składała się ona z byłych członków ZAPU rozczarowanych umiarkowaną polityką kierownictwa partii. ZANU udało się w tym okresie zyskać masowe poparcie ludu Szona, najliczniejszej grupy etnicznej kraju. W 1976 roku ZAPU wraz ze swoim rywalem – ZANU, kierowanym przez Roberta Mugabe, utworzył Patriotyczny Front Zimbabwe (PF).
Na początku lat 70. doszło do wzrostu aktywności czarnej partyzantki, której przewodził Front Patriotyczny z Robertem Mugabe i Joshuą Nkomo na czele. Od 1972 partyzanci prowadzili akcje bojowe z baz na terytorium Mozambiku. W odpowiedzi na nie decyzją Smitha armia rodezyjska przeprowadziła działania odwetowe. Gospodarka kraju zaczęła cierpieć coraz bardziej ze względu na zwiększające się wydatki na siły pacyfikacyjne. Wraz z narastającymi walkami zwiększała się liczba białych imigrantów z Rodezji. Ostatecznie w 1977 roku Smith został zmuszony do rozmów z umiarkowanym przywódcą czarnych opozycjonistów – biskupem Abelem Muzorewą. Przekazanie władzy w rządzie większości murzyńskiej rozpoczęło się w 1978 roku. Smith wówczas stał na czele Rady Wykonawczej, która czuwała nad całym procesem. Premierem pozostał do maja 1979, a później (już w rządzie Zimbabwe) pełnił funkcję ministra bez teki (od maja do grudnia). W parlamencie pozostał do 1987 roku.
Po zakończeniu działalności politycznej stał się krytykiem rządu Roberta Mugabe. W przeciwieństwie do wielu swoich współpracowników z okresu „białej supremacji” pozostał w Rodezji, mieszkając w komfortowych warunkach. Jego syn, Alec, wrócił z wygnania z Europy i został partnerem ojca w interesach, a następnie przejął rodzinną farmę. Rola jako dziadek dla dzieci Aleca była dla niego pociechą po stracie żony, która zmarła na białaczkę w 1994 roku. Działania „czarnych aktywistów”, zmierzające do wyrzucenia Smitha z jego posiadłości, spotykały się zawsze z szybką reakcją policji. W 2000 roku po serii krytycznych wypowiedzi Smitha pod adresem Mugabe (w których określił go m.in. jako „obłąkanego” i „psychicznie chorego”), byłemu premierowi zaczęto grozić aresztowaniem, jednak gróźb tych nie spełniono. W 2005 roku w związku z pogarszającym się stanem zdrowia Smith przeprowadził się do Kapsztadu w Południowej Afryce, gdzie opiekowali się nim już owdowiała Jean Tholet i Robert Smith. Alec, ku wielkiej rozpaczy ojca, wracając z Norwegii, zmarł na zawał serca w czasie przesiadki w Londynie.
Smith zmarł na udar mózgu 20 listopada 2007. Jego prochy rozsypano na jego rodzinnej farmie w dawnym Selukwe (dziś Shurugwi). Jego farma została przejęta przez rząd Mugabe w 2012 roku i oddana na użytek miejscowej uczelni.
Z wyznania był zagorzałym prezbiterianinem. Zasiadał w radzie swojego lokalnego kościoła. W przemówieniach często odnosił się do pojęcia „chrześcijańskiej cywilizacji”.

</doc>
<doc id="700957" url="https://pl.wikipedia.org/wiki?curid=700957" title="Daszt-e Lut">
Daszt-e Lut

Daszt-e Lut (pers. دشت لوت, "Dasht-e Lūt"), Kawir-e Lut (pers. کویر لوت, "Kavīr-e Lūt") – pustynia we wschodnim Iranie o powierzchni ok. 80 tys. km² (długość ok. 500 km, szerokość do 200 km), znajduje się na 500–600 m n.p.m.
Jest pustynią pylasto-żwirową; na jej południowych i wschodnich terenach występują wydmy. Leży w obszarze klimatu podzwrotnikowego, wybitnie suchego z roczną sumą opadów poniżej 100 mm.
Obecnie pustynia jest uznawana za lokalizację z tytułem najgorętszego miejsca na Ziemi. To właśnie tutaj jeden z satelitów NASA zanotował temperaturę 70,7 °C.
W 2016 roku pustynię wpisano na listę światowego dziedzictwa UNESCO.

</doc>
<doc id="700959" url="https://pl.wikipedia.org/wiki?curid=700959" title="Bydło Bali">
Bydło Bali



</doc>
<doc id="700960" url="https://pl.wikipedia.org/wiki?curid=700960" title="Ar-Rub al-Khali">
Ar-Rub al-Khali



</doc>
<doc id="700961" url="https://pl.wikipedia.org/wiki?curid=700961" title="Góry (województwo podlaskie)">
Góry (województwo podlaskie)

Góry – wieś w Polsce położona w województwie podlaskim, w powiecie augustowskim, w gminie Augustów.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.
Razem z miejscowością Czarnucha stanowi sołectwo Czarnucha.

</doc>
<doc id="700965" url="https://pl.wikipedia.org/wiki?curid=700965" title="Artur Gołuchowski">
Artur Gołuchowski

Artur Teobald Gołuchowski herbu Leliwa (ur. 1 lipca 1808, zm. 27 października 1893 w Łosiaczu) – polski hrabia, generał, działacz narodowy, powstaniec listopadowy i styczniowy.
Życiorys.
Urodził się 1 lipca 1808 w rodzinie hrabiego Wojciecha Stanisława Gołuchowskiego herbu Leliwa (1772-1840) i Zofii Józefy Czyż herbu Godziemba (1785-1846).
Wziął udział jako ochotnik w powstaniu listopadowym w stopniu podporucznika 5. Pułku Ułanów. Walczył o Olszynkę Grochowską, Iganiami i Ostrołęką. W Korpusie gen. Girolamo Ramorino kapitulował w zaborze austriackim, po czym gospodarował na roli. Nie stronił od działalności politycznej.
Wiosną 1863 członek komitetu białych we Lwowie, członek Komitetu Galicji Wschodniej w 1863 roku, powołany przez Rząd Narodowy na organizatora oddziałów jazdy w zaborze austriackim i mianowany przez stronnictwo białych generałem. Organizował oddziały powstańcze w Galicji, które miały przyjść z pomocą w powstaniu w Królestwie Polskim. Formował je z własnych środków i lokował po dworach ziemiańskich Podola. Po ogłoszenia przez Austrię stanu oblężenia rozpuścił je. W 1876-1877 został członkiem Tajnej Konfederacji Narodu Polskiego i z jej ramienia wszedł do tajnego rządu Galicji. 20 marca 1878 wybrany do Rady Państwa Austro-Węgier. Zawsze starał się być czynnym tam, gdzie działo się coś co mogło mieć związek z walką o niepodległość, m.in. nawiązał kontakty z działaczami polskimi w Turcji w sprawach tworzenia tam Legionu Polskiego. Interesował się udziałem Polaków w wojnie krymskiej.
Został członkiem pierwszej rady nadzorczej Towarzystwa Wzajemnych Ubezpieczeń w Krakowie od 1860 do 1864.
Zmarł 27 października 1893 w Łosiaczu w wieku 85 lat.
Zmarli powstańcy 1863 roku zostali odznaczeni przez prezydenta RP Ignacego Mościckiego 21 stycznia 1933 roku Krzyżem Niepodległości z Mieczami.
Życie prywatne.
Był starszym bratem Agenora Gołuchowskiego namiestnika Galicji.

</doc>
<doc id="700966" url="https://pl.wikipedia.org/wiki?curid=700966" title="Świebodzice (stacja kolejowa)">
Świebodzice (stacja kolejowa)

Świebodzice – stacja kolejowa znajdująca się w Świebodzicach (województwo dolnośląskie). Według klasyfikacji PKP ma kategorię dworca lokalnego.
W latach 2012–2013 przeprowadzono kosztem 2,9 mln zł gruntowny remont dworca, inwestycja została sfinansowana z budżetu państwa i środków własnych PKP SA.
W dniu 24 lutego 1954 roku około godziny 11.00 tuż obok dworca kolejowego doszło do katastrofy kolejowej, w której zginęło co najmniej 10 osób, a kilkadziesiąt zostało rannych. Z pociągu towarowego jadącego od strony Wałbrzycha zsunęły się pnie drzew, miażdżąc wagon mijanego pociągu pospiesznego jadącego z Warszawy. Akcję ratunkową zorganizowała Zofia Nossel zd. Marzec - lekarka pracująca w przychodni przy zakładach „Rafio” i Fabryce Mebli w Świebodzicach
W latach 2013–2015 po kilkuletniej przerwie na dworcu funkcjonowała ponownie kasa biletowa spółki PKP Intercity.
29 września 2017 PKP PLK podpisało z konsorcjum Infrakol i TrackTec Construction umowę na przebudowę stacji Świebodzice.
W roku 2017 stacja obsługiwała 700–999 pasażerów na dobę.

</doc>
<doc id="700968" url="https://pl.wikipedia.org/wiki?curid=700968" title="Genisteina">
Genisteina

Genisteina – organiczny związek chemiczny z grupy flawonoidów (dokładniej izoflawonów). Występuje w roślinach z rodziny "Fabaceae" (bobowate), w tym w ziarnie soi ("Soiae semen"). W roślinach występuje w postaci wolnej (jako aglikon) lub związana glikozydowo (genistyna).
Działanie przeciwrobacze.
Tradycyjnym środkiem zwalczającym pasożyty używanym przez plemiona indyjskie jest wyciąg z kory bulwy rośliny strączkowej "Felmingia vestita", w którym za przeciwrobaczą skuteczność wyciągu odpowiedzialna jest genisteina. Wykazano istotną skuteczność preparatu przeciwko pasożytom przewodu pokarmowego drobiu – tasiemcowi "Raillietina echinobothrida", przywrze "Fasciolopsis buski" pasożytującej na świni i człowieku oraz motylicy wątrobowej (przywrze atakującej przewód pokarmowy owiec i ludzi). Działanie przeciwrobacze genisteiny wiązane jest z hamowaniem glikolizy i glikogenolizy oraz zaburzaniu sygnalizacji zależnej od jonów oraz poziomu NO w pasożytach. Wykazano działanie toksyczne genisteiny i jej pochodnych "Rm6423" i "Rm6426 " wobec pasożytów ludzkich – tasiemców z rodzaju bąblowców, np. "Echinococcus multilocularis" i "E. granulosus".
Działanie na komórki ludzkie.
Genisteina ma właściwości cytostatyczne i cytotoksyczne wobec komórek, zarówno zdrowych, jak i nowotworowych. Mechanizmów tych działań dopatruje się w hamowaniu aktywności kinaz tyrozynowych przekazujących sygnały do wzrostu komórek oraz topoizomerazy II – białka odpowiedzialnego za stabilność DNA. Może kierować w ten sposób komórki na szlak apoptotyczny. Właściwość ta może być uznana za korzystną w przypadku leczenia chorób nowotworowych. Z drugiej strony jej działanie może być szkodliwe dla komórek zdrowych. Tak jak inne flawonoidy wpływające na topoizomerazy, może działać mutagennie, np. powoduje pęknięcia DNA w genie "MLL", którego mutacje są częste w ostrych białaczkach. Takie działanie wykazano w komórkach macierzystych krwi traktowanych flavonoidami "in vitro."
Wysoki poziom flawonoidów w diecie kobiet ciężarnych jest podejrzewany o zwiększanie ryzyka wystąpienia u niemowląt ostrych białaczek szpikowych (AML) stanowiących ok. 15% z całkowitej zachorowalności niemowląt na białaczki (34/milion urodzeń w USA). Dziewczynki karmione w niemowlęctwie mlekiem sojowym (zawierającym genisteinę) częściej mają bolesne miesiączki jako młode dorosłe.
Zespół Sanfilippo.
Z badań wykonanych w zespole Grzegorza Węgrzyna (Katedra Biologii Molekularnej Uniwersytetu Gdańskiego) wynika, że genisteina powoduje zmniejszenie kumulowania glikozoaminoglikanów, których rozkład jest zaburzony w chorobie Sanfilippo. Z badań "in vitro", na zwierzętach oraz badań klinicznych wynika, że postęp tej choroby może być znacznie spowolniony lub zahamowany przez stosowanie odpowiedniej dawki genisteiny.
Działanie hormonopodobne.
Genisteina należy do fitoestrogenów – wykazuje powinowactwo do receptorów beta-estrogenowych i może je pobudzać (działanie agonistyczne) lub hamować (działanie antagonistyczne). Właściwości te mają znaczenie w prewencji nowotworów piersi u kobiet i gruczołu krokowego u mężczyzn.
Ze względu na swoje właściwości hormonopodobne jest związkiem stosowanym w zapobieganiu efektom przekwitania u kobiet. .
Na podstawie badań "in vitro" oraz "in vivo" stwierdzono, że genisteina może także przyśpieszać wzrost niektórych rodzajów raka piersi oraz zmniejszać ich wrażliwość na tamoksifen oraz letrozol – podstawowe leki stosowane w terapii tych nowotworów.

</doc>
<doc id="700971" url="https://pl.wikipedia.org/wiki?curid=700971" title="Cukier palmowy">
Cukier palmowy

Cukier palmowy - rodzaj cukru produkowany z soku pozyskiwanego z kwiatów lub pnia palmy daktylowej, kokosowej, winodani lub wielu innych gatunków palm. Produkcja polega na odparowaniu zagotowanego soku palmowego.

</doc>
<doc id="700972" url="https://pl.wikipedia.org/wiki?curid=700972" title="Sokoły (powiat gołdapski)">
Sokoły (powiat gołdapski)

Sokoły (niem. "Sokollen") – wieś w Polsce położona w województwie warmińsko-mazurskim, w powiecie gołdapskim, w gminie Gołdap nad Gołdapią.
W latach 1975–1998 miejscowość administracyjnie należała do województwa suwalskiego.
Podczas akcji germanizacyjnej nazw miejscowych i fizjograficznych (tzw. "chrzty hitlerowskie") utrwalona historycznie nazwa niemiecka "Sokollen" została w 1938 r. zastąpiona przez administrację nazistowską sztuczną formą "Hainholz". 
Inne miejscowości o nazwie Sokoły: Sokoły

</doc>
<doc id="700976" url="https://pl.wikipedia.org/wiki?curid=700976" title="Kalniszki (Polska)">
Kalniszki (Polska)

Kalniszki (niem. "Kalnischken") – osada w Polsce położona w województwie warmińsko-mazurskim, w powiecie gołdapskim, w gminie Gołdap nad Gołdapią.
W latach 1975–1998 miejscowość administracyjnie należała do województwa suwalskiego.
Podczas akcji germanizacyjnej nazw miejscowych i fizjograficznych (tzw. "chrzty hitlerowskie") utrwalona historycznie nazwa niemiecka "Kalnischken" została w 1938 r. zastąpiona przez administrację nazistowską sztuczną formą "Kunzmannsrode".

</doc>
<doc id="700979" url="https://pl.wikipedia.org/wiki?curid=700979" title="Okrasin (województwo warmińsko-mazurskie)">
Okrasin (województwo warmińsko-mazurskie)

Okrasin (niem. "Kettenberg") – osada w Polsce położona w województwie warmińsko-mazurskim, w powiecie gołdapskim, w gminie Gołdap przy drodze wojewódzkiej nr 650 i na trasie nieistniejącej już linii kolejowej Węgorzewo – Banie Mazurskie – Gołdap.
W latach 1975–1998 miejscowość administracyjnie należała do województwa suwalskiego.
Inne miejscowości o nazwie Okrasin: Okrasin

</doc>
<doc id="700982" url="https://pl.wikipedia.org/wiki?curid=700982" title="Syrop">
Syrop

Syrop (z arab. شراب "sherab" – "napój", via łacina "sirupus") – gęsta, lepka ciecz o dużej zawartości cukru. Syrop jest trudny do przelania z naczynia do naczynia, ciągnie się w długie nitki.
Syropy w medycynie.
w medycynie: płynna postać leku przeznaczona do podawania doustnego, charakteryzująca się słodkim smakiem oraz zwiększoną lepkością i gęstością.
Syropy sporządza przez zawieszenie lub rozpuszczenie substancji leczniczej w stężonym (45–66,7%) roztworze sacharozy (ewentualnie innych cukrów). Rozpuszczalnikiem jest najczęściej woda lub wyciągi roślinne, soki owocowe albo ich mieszaniny.
W postaci syropu podaje się często leki dla dzieci.
Trwałość syropów.
W roztworach 64% i o większym stężeniu sacharozy ciśnienie osmotyczne jest dostatecznie duże do powstrzymania wzrostu drobnoustrojów. W roztworach bardziej rozcieńczonych mikroorganizmy osmofilne, mające zdolność enzymatycznej hydrolizy sacharozy na cukry proste (cukier inwertowany) mogą przeżyć i rozwijać się. W wyniku dalszego enzymatycznego rozkładu cukrów, dochodzi do powstania kwaśnych produktów przemiany materii i obniżenia pH preparatu. W syropach zachodzi także ryzyko przeżycia drożdży powodujących fermentację alkoholową oraz rozwoju bakterii z rodzaju "Leuconostoc mesenteroides" będących przyczyną ześluzowacenia syropu.
W celu zwiększenia trwałości, sporządza się syropy o dużej zawartości cukru (powyżej 64%) lub dodaje cukru inwertowanego, czyli mieszaniny glukozy i fruktozy, które poza tym, że zwiększają ciśnienie osmotyczne leku, zapobiegają krystalizacji cukru. Można również dodawać konserwantów, takich jak:
Aktywność przeciwdrobnoustrojową wykazują również olejki eteryczne lub ich składniki, np. tymol. Stosuje się też alkohol etylowy w stężeniach 15–20%. W syropach, do których dodano etanol, zawartość cukru należy zmniejszyć, ze względu na mniejszą rozpuszczalność cukru w mieszaninie etanolu i wody.
Innym niekorzystnym zjawiskiem zachodzącym w syropach jest krystalizowanie rozpuszczonego cukru przy zmianach temperatury, np. w czasie przechowywania. Krystalizacji zapobiega dodatek glicerolu, sorbitolu oraz obecność cukru inwertowanego.
Do syropów zawierających substancje wrażliwe na utlenianie dodaje się przeciwutleniaczy; najczęściej jest stosowany pirosiarczan sodu.
Substancje pomocnicze.
W syropach jako substancje pomocnicze (poza środkami zwiększającymi trwałość, opisanymi powyżej) stosuje się substancje poprawiające smak, zapach i zabarwienie.
Wymaga się, aby substancje te, w zastosowanych ilościach, nie wywierały własnego działania farmakologicznego ani nie wchodziły w żadne interakcje z pozostałymi składnikami syropu.
Jako substancje poprawiające smak i zapach stosuje się np. wanilinę, olejek pomarańczowy, olejek cytrynowy, esencję bananową. Mogą również być zastosowane sztuczne esencje smakowe oraz karmel. Dopuszcza się dodawanie barwników.
Niektóre syropy same w sobie nie są lekami, a jedynie substancjami poprawiającymi smak i zapach innych leków. Syropami takimi są między innymi: syrop wiśniowy i syrop pomarańczowy.
Sporządzanie syropów.
W większości syropów cukier rozpuszcza się na ciepło. Odpowiednią ilość cukru należy wsypać do naczynia, dodać płyn rozpuszczający i ogrzewać, utrzymując syrop w stanie wrzenia do 2 minut. Gorący syrop należy przecedzić przez gęstą tkaninę, uzupełniając go wrzącą wodą do przepisanej ilości (w czasie gotowania zawsze część wody wyparowuje). Następnie syrop przelewa się do suchych, wyjałowionych butelek, maksymalnie je wypełniając, i natychmiast zamyka. Po ochłodzeniu zawartość butelki należy wymieszać.
Wymagana jest odpowiednia czystość wody oraz właściwe warunki produkcji, zabezpieczające przede wszystkim przed zanieczyszczeniem drobnoustrojami.
Syropy, w skład których wchodzą wyciągi roślinne, szczególnie zawierające lotne składniki, otrzymuje się przez zmieszanie na zimno gotowego wyciągu z syropem zwykłym ("sirupus simplex", patrz niżej). Syropy, które zawierają substancje lotne, należy przygotowywać w temperaturze nie przekraczającej 30 °C.
Przykłady syropów.
W postaci syropów występują także:
i wiele innych.

</doc>
<doc id="700983" url="https://pl.wikipedia.org/wiki?curid=700983" title="Samoniny">
Samoniny



</doc>
<doc id="700985" url="https://pl.wikipedia.org/wiki?curid=700985" title="Dunajek Mały">
Dunajek Mały

Dunajek Mały (niem. "Klein Duneiken", do 1938 "Klein Duneyken") – wieś w Polsce położona w województwie warmińsko-mazurskim, w powiecie gołdapskim, w gminie Gołdap nad Gołdapą.
W latach 1975–1998 miejscowość administracyjnie należała do województwa suwalskiego.
Inne miejscowości o nazwie Dunajek: Dunajek

</doc>
<doc id="700986" url="https://pl.wikipedia.org/wiki?curid=700986" title="Synagoga w Dąbrowie Górniczej">
Synagoga w Dąbrowie Górniczej

Synagoga w Dąbrowie Górniczej – nieistniejąca synagoga, która znajdowała się w Dąbrowie Górniczej na rogu dawnych ulic Okrzei i Szopena. Obecnie w miejscu synagogi stoi blok przy ul. Chopina 32. 
Synagoga została zbudowana w latach 1912–1916 z fundacji lokalnych zamożnych Żydów, którymi byli: Berek Fuks, Alter Futerko, Mordka Lejba Miodownik, Kopl Krzanowski, Mordka Hilel Ferens, Icek Majer Luksburg, Herszek Rajchman oraz Mojżesz Mitelman. 
Podczas II wojny światowej hitlerowcy zdewastowali synagogę. Po zakończeniu wojny synagogę chciała przejąć protestancka społeczność chrześcijańska, z przeznaczeniem na zbór. Ze względu na protesty społeczności żydowskiej budynek nie został im przekazany. Wkrótce władze miejskie zezwoliły na przebudowanie synagogi na warsztat samochodowy. W latach 70. XX wieku budynek został rozebrany.

</doc>
<doc id="700992" url="https://pl.wikipedia.org/wiki?curid=700992" title="Człowiek słoń">
Człowiek słoń

Człowiek słoń () – film z 1980 roku w reżyserii Davida Lyncha.
Opis fabuły.
Film jest opowieścią o życiu człowieka tragicznie doświadczonego przez los – Johna R. Merricka.
Merrick cierpi na dziedziczną chorobę (zespół Proteusza), która bardzo zniekształciła mu głowę. Jest przez to nazywany „Człowiekiem słoniem” i jest atrakcją w jarmarcznym cyrku. Lekarz Frederick Treves zainteresował się nim jako niezwykłym przypadkiem medycznym. John zostaje przewieziony do londyńskiego szpitala i z pomocą lekarza odzyskuje wiarę w siebie oraz godność utracone przed laty w objazdowym cyrku.
Z czasem okazało się, że John to inteligentna i wrażliwa osoba, która staje się ozdobą wiktoriańskich salonów.
Nagrody i nominacje.
Oscary za rok 1980
Złote Globy 1980
Nagrody BAFTA 1980
Cezary 1982

</doc>
<doc id="700995" url="https://pl.wikipedia.org/wiki?curid=700995" title="Mistrzostwa Europy w Lekkoatletyce 1986">
Mistrzostwa Europy w Lekkoatletyce 1986

XIV Mistrzostwa Europy w Lekkoatletyce rozgrywane były w dniach 26 - 31 sierpnia 1986 w Stuttgarcie na Neckarstadionie.

</doc>
<doc id="700999" url="https://pl.wikipedia.org/wiki?curid=700999" title="Popowice (województwo kujawsko-pomorskie)">
Popowice (województwo kujawsko-pomorskie)

Popowice – osada w Polsce, położona w województwie kujawsko-pomorskim, w powiecie inowrocławskim, w gminie Inowrocław.
W latach 1975–1998 miejscowość administracyjnie należała do województwa bydgoskiego.
Inne miejscowości o nazwie Popowice: Popowice

</doc>
<doc id="701000" url="https://pl.wikipedia.org/wiki?curid=701000" title="Pieśń niepodległa">
Pieśń niepodległa

Pieśń niepodległa. Poezja polska czasu wojny – antologia poezji wydana konspiracyjnie w Warszawie w roku 1942. Redaktorem był Czesław Miłosz (ps. "ks. J. Robak"). Nakład wyniósł 1,6 tys. egzemplarzy po 128 stron. Była drukowana przez podziemną Oficynę Polską, jej okładkę zaprojektowała Stefania Kunstetter. Publikacja składała się z 5 części:
Mieściła w sumie 34 wiersze autorów: Krzysztofa Kamila Baczyńskiego, Leopolda Staffa, Antoniego Słonimskiego, Juliana Tuwima, Władysława Broniewskiego, Jerzego Zagórskiego, Stanisława Balińskiego, Witolda Hulewicza, Czesława Miłosza, Świętopełka Karpińskiego, Anny Świrszczyńskiej, Romana Kołonieckiego.
Publikacja ta była uważana za najlepsze pod względem zawartości literackiej wydawnictwo podczas okupacji.

</doc>
<doc id="701001" url="https://pl.wikipedia.org/wiki?curid=701001" title="Cegiełka Eulera">
Cegiełka Eulera

Cegiełka Eulera – prostopadłościan, w którym zarówno długości krawędzi, jak i przekątnych ścian są liczbami naturalnymi. Wymiary cegiełki Eulera można zatem otrzymać rozwiązując układ równań diofantycznych
Euler podał dwa rozwiązania parametryczne powyższego układu, ale nie obejmują one wszystkich możliwych rozwiązań.
Najmniejsza z cegiełek Eulera ma wymiary krawędzi 240 – 117 – 44 oraz przekątne ścian 267 – 125 – 244 i została odkryta w 1719 roku przez Paula Halckego.
Niektóre z cegiełek Eulera posortowane według najdłuższej krawędzi.
Do tej pory nie udało się znaleźć tzw. doskonałej cegiełki Eulera, w której także długość głównej przekątnej jest liczbą naturalną. Nie wiadomo też, czy takie cegiełki istnieją. Znane są jedynie własności, jakie musi ona posiadać:

</doc>
<doc id="701002" url="https://pl.wikipedia.org/wiki?curid=701002" title="Ostrowo Krzyckie">
Ostrowo Krzyckie

Ostrowo Krzyckie – osada w Polsce, położona w województwie kujawsko-pomorskim, w powiecie inowrocławskim, w gminie Inowrocław.
W latach 1975–1998 miejscowość administracyjnie należała do województwa bydgoskiego.
Inne miejscowości o nazwie Ostrowo: Ostrowo

</doc>
<doc id="701004" url="https://pl.wikipedia.org/wiki?curid=701004" title="Witold Noskowski">
Witold Noskowski

Witold Noskowski ps. „Taper” (ur. 10 marca 1873 w Warszawie, zm. prawdopodobnie 2 listopada 1939 w Poznaniu) – polski dziennikarz, krytyk literacki, teatralny i muzyczny.
Życiorys.
Był synem krytyka teatralnego Władysława Noskowskiego (1840–1881) oraz Anieli z d. Komarnickiej (1850–1898). Od 1880 mieszkał we Lwowie, w którym w 1891 ukończył gimnazjum Batorego, a w 1896 studia na Wydziale Prawa Uniwersytetu Lwowskiego. Uczył się równocześnie śpiewu i muzyki oraz odbył 2-letnie studia wokalne w Moskwie i Mediolanie, ale poświęcił się dziennikarstwu. W latach 1900–1902 pracował w Krakowie w redakcji „Głosu Narodu”, a w latach 1902–1915 w „Czasie” był zastępcą redaktora naczelnego. Uczestniczył w życiu cyganerii krakowskiej. Współzałożyciel kabaretu „Zielony Balonik”, a następnie współautor oraz kompozytor muzyki do większości jego programów. W latach 1904–1914 w „Kurierze Warszawskim” prowadził dział korespondencji z Krakowa i w tym samym roku rozpoczął w Warszawie współpracę z „Dziennikiem Powszechnym”. W 1911 opublikował tom "W sprawie polskiej szkoły nauk politycznych". W 1912 wraz z Boyem wydał "Szopkę krakowską Zielonego Balonika na rok 1912", a w 1918 ukazał się zbiór reportaży "Ludzie i armaty". Przeniósł się do Poznania w maju 1921, a w latach 1921–1922 był redaktorem politycznym „Dziennika Poznańskiego” i następnie w Warszawie redagował „Przegląd Wieczorny”. W 1925 na stałe zamieszkał w Poznaniu i do 1939 redagował w „Kurierze Poznańskim” stały „Dział Kultury i Sztuki”, w którym zamieszczał komentarze do wydarzeń kulturalnych i literackich nie tylko w kraju, ale również poza jego granicami. Jego recenzje teatralne odznaczały się rzetelnością, znajomością zagadnień teatru i eksponowaniem roli aktora. 4 listopada 1937, na wniosek Polskiej Akademii Literatury, został mu nadany Srebrny Wawrzyn Akademicki, ale go nie przyjął.
Po wybuchu wojny, 1 listopada 1939 został aresztowany przez Gestapo i wkrótce zginął zamordowany w Forcie VII w Poznaniu.
Rodzina.
15 kwietnia 1924 ożenił się z aktorką Bronisławą Wojciechowską.

</doc>
<doc id="701006" url="https://pl.wikipedia.org/wiki?curid=701006" title="BioShock">
BioShock

BioShock – strzelanka pierwszoosobowa firmy 2K Boston (obecnie Irrational Games), zaprojektowana przez Kena Levine’a i wydana przez 2K Games. Swoją światową premierę miała 21 sierpnia 2007 roku na platformach Xbox 360 i Microsoft Windows. W październiku 2008 roku wydano port na konsolę PlayStation 3 opracowany przez 2K Marin, a w październiku 2009 port na system macOS stworzony przez Feral Interactive. W 2010 roku wydano jej kontynuację o nazwie "BioShock 2", a w 2013 trzecią część serii zatytułowaną "BioShock Infinite". We wrześniu 2016 roku gra pojawiła się na konsolach PlayStation 4 i Xbox One w ramach zestawu "BioShock: The Collection".
W będącej alternatywną wersją historii lat 60. XX wieku gracz wciela się w rozbitka z katastrofy lotniczej, Jacka, który zmuszony jest przemierzać antyutopijne podwodne miasto Rapture, walcząc na swojej drodze ze zmutowanymi istotami, które je zamieszkują. Gra zawiera elementy gier fabularnych i survival horrorów, a przez samych twórców i Levine’a jest opisywana jako „duchowy spadkobierca” serii "System Shock".
Gra zebrała wyjątkowo pochlebne recenzje, uzyskując średnie ocen 95,07% (Xbox 360), 94,58% (Windows) i 93,66% (PlayStation 3) w rankingu GameRankings opartym na opiniach recenzentów. "BioShock" został też bardzo dobrze odebrany przez główne media przede wszystkim ze względu na kwestie wyborów moralnych, fabułę i sposób przedstawienia podwodnej antyutopii.
Streszczenie.
Świat gry.
Akcja gry "BioShock" rozgrywa się w latach 60. XX wieku, w Rapture, fikcyjnej podwodnej antyutopii. O historii miasta można się dowiedzieć więcej z nagrań audio znajdywanych w czasie eksploracji świata gry. Rapture zostało wybudowane potajemnie na dnie Oceanu Atlantyckiego w 1946 roku i jako samowystarczalna, napędzana energią geotermalną metropolia miało pozostać odcięte od reszty świata. Ta podwodna cywilizacja w zamierzeniu swojego konstruktora, magnata biznesowego Andrew Ryana, miała być odpowiedzią na to, co postrzegał on jako coraz bardziej wzrastający ucisk ze stron władz politycznych, ekonomicznych i religijnych. Miasto zaludnili ci, których Ryan uważał za reprezentujących najlepsze cechy ludzkości. Zamieszkane przez elity intelektualne świata Rapture odnotowało w swojej historii kilka znaczących przełomów technologicznych, m.in. szybki rozwój inżynierii genetycznej. W jednym z nagrań twórca podwodnej metropolii zdradza, że chciał, aby jego dzieło stało się biblijnym rajem na Ziemi, co potwierdzają także nazwy dwóch najcenniejszych surowców Rapture – „Adam” i „Ewa” (ang. Eve). We wczesnych latach 50. XX wieku populacja osiągnęła liczbę kilku tysięcy, spośród których zaczęła się tworzyć elita spychająca jednocześnie część mieszkańców na gorszą pozycję.
Rozwój Adama, komórek macierzystych otrzymanych ze wcześniej nieznanego gatunku ślimaków morskich, odkrytego przez dr Brigid Tenenbaum, jeszcze bardziej zachwiał równowagą społeczną. Rozpowszechnienie nowej substancji znacząco przyspieszyło rozwój inżynierii genetycznej, co zaowocowało stworzeniem przemysłu opartego na wytwarzaniu plazmidów. Zapewniał on środki na wszelkie dolegliwości, począwszy od problemów związanych z łysieniem po rozwój umiejętności aktywnych takich jak telekineza, z których te ostatnie potrzebowały drugiej substancji, Ewy. Dla ułatwienia wydobycia Adama naukowcy Rapture stworzyli również tzw. Siostrzyczki (ang. Little Sisters), małe dziewczynki, do których ciała wszczepiano morskie ślimaki wytwarzające Adama. Mimo że początkowo miały one stanowić jedynie fabryki Adama, w czasie wojny, która wybuchła później w mieście, zostały one uwarunkowane na nowo i miały również wydobywać Adama z ciał poległych. W tym samym czasie naukowcy stworzyli także „Tatuśków” (ang. Big Daddies), silnie opancerzonych i wzmocnionych modyfikacjami genetycznymi ochroniarzy, mających chronić Siostrzyczki, przemierzające miasto.
Przez kilka lat Rapture było tym, czym miało być w zamierzeniu swojego stwórcy: rajem wolności i dobrobytu. Ostatecznie jednak powody, dla których Andrew Ryan zbudował podwodne miasto – niechęć dla jakiejkolwiek władzy – spowodowały upadek metropolii, a wartości, którymi kierował się jej założyciel, zostały zaprzepaszczone i odeszły w zapomnienie. Dla utrzymania swojej utopii w sekrecie Ryan ustalił tylko jedno prawo: wszelkie kontakty z resztą świata zostały zabronione. Zakaz ten sprawił, że wyjątkowo opłacalny stał się przemyt, to natomiast doprowadziło do utworzenia czarnego rynku. Kontrolę nad nim sprawowała osoba równie zdeterminowana, jak założyciel miasta, Frank Fontaine, który jednak w przeciwieństwie do Ryana chciał władzy. Bogactwo Fontaine'a połączone z kontrolą nad badaniami dr Tenenbaum z czasem dały byłemu gangsterowi wystarczające wpływy i tylu zwolenników, że mógł podjąć próby przejęcia Rapture.
Pod koniec roku 1958 Andrew Ryan stracił cierpliwość dla konfliktu z Fontaine'em i wydał rozkaz zabicia go. Nowym przywódcą opozycji został Atlas, który wraz ze swoimi zwolennikami w noc sylwestrową tego roku wywołał zamieszki, które objęły zarówno niższe, jak i wyższe warstwy społeczeństwa. Wydarzenia te zapoczątkowały wojnę domową między Ryanem a Atlasem, która w niedługim czasie objęła całe miasto. Wraz z postępującymi walkami Ryan zaczął zatracać swoje ideały, stosując w walce ze swoim antagonistą tortury i próby kontroli umysłu. W końcu zachowanie twórcy Rapture stało się na tyle nierozsądne, że pewna grupa jego niedawnych zwolenników postanowiła go zabić. W momencie, gdy do miasta przybywa postać gracza, jedynymi żyjącymi są Genofagi (ang. Splicers) – mieszkańcy miasta cierpiący z powodu umysłowych i psychicznych chorób wywołanych nadużywaniem Adama. Innym, niedotkniętym mutacjami ludziom udało się zabarykadować w nieobjętych walkami obszarach, jednak większość z nich jest w inny sposób niestabilna psychicznie lub niebezpieczna.
Fabuła.
Gra rozpoczyna się w 1960 roku gdzieś nad Atlantykiem, w samolocie, którym podróżuje główny bohater Jack. Samolot rozbija się, a Jack dopływa do pobliskiej latarni morskiej, w której znajduje się batyskaf. Za jego pomocą trafia do miasta Rapture. Sojusznikiem gracza staje się Atlas, który kontaktuje się z Jackiem za pomocą krótkofalówki; Ryan, sądząc, że Jack jest agentem któregoś z rządów, używa natomiast wszystkich środków, aby go zabić. Za namową Atlasa rozbitek katastrofy lotniczej zaczyna używać pierwszych plazmidów, dowiaduje się też, że musi zabijać Siostrzyczki w celu zdobycia Adama. Rozmowę tę słyszy dr Tenenbaum, która z kolei prosi gracza, żeby ratował Siostrzyczki przy pomocy specjalnego plazmidu, który mu wręcza. Jednocześnie Atlas informuje Jacka, że jego żona i dziecko ukrywają się w łodzi podwodnej, do której oboje powinni się dostać, aby uciec z podwodnej metropolii. Gdy docierają do doku, Andrew Ryan niszczy okręt; wściekły z powodu śmierci rodziny Atlas oświadcza, że trzeba zabić prześladującego ich tyrana.
Gdy gracz dociera w końcu do biura, w którym ukrywa się Andrew Ryan, ten nie stawia oporu, zamiast tego wyjawia Jackowi, dlaczego ten przybył do Rapture. Okazuje się, że tak naprawdę Jack jest dzieckiem Jasmine Jolene i założyciela podwodnego miasta. Urodził się dwa lata temu, a jego organizm został zmodyfikowany tak, żeby dorastać bardzo szybko. Embrion Jacka zdobył Frank Fontaine i zmodyfikował go tak, żeby w przyszłości bohater wykonywał każde polecenie, przed którym występuje albo po której następuje fraza: „byłbyś łaskaw” (ang. "would you kindly"). Po wybuchu wojny postać gracza została wysłana na powierzchnię poza zasięg władzy Ryana, później, gdy w konflikcie konstruktora Rapture i Franka Fontaine zapadł pat, Jackowi wysłano polecenie wejścia na pokład samolotu lecącego nad Atlantykiem. W ustalonym czasie otworzył on swój bagaż, gdzie znalazł pistolet i kolejne rozkazy: porwania samolotu i rozbicia go koło latarni morskiej, przez którą miał się przedostać do miasta jako kontrolowane narzędzie. W toku rozmowy Ryan demonstruje graczowi brak wolnej woli, wydając jego postaci komendy zawierające zwrot „Byłbyś łaskaw...”, co ostatecznie ukazuje, że tak naprawdę od początku rozgrywki jego działania były zależne od Atlasa. Twórca Rapture rozkazuje Jackowi, aby ten go zabił, a Atlas, zyskując pełną kontrolę nad miastem, wyjawia, że tak naprawdę jest Frankiem Fontaine'em, upozorował jedynie swoją śmierć i przybrał imię Atlas, aby pozbawić Andrew Ryana władzy. Gdy nowy dyktator Rapture nie potrzebuje już postaci gracza, zostawia go samego, myśląc że zginie od aktywowanego systemu bezpieczeństwa. Pomoc nadchodzi ze strony dr Tenenbaum oraz jej Siostrzyczek, dzięki którym Jack wydostaje się z pułapki, jednak w czasie ucieczki przez wentylacje spada i traci przytomność.
Po przebudzeniu bohater dowiaduje się, że dr Tenenbaum usunęła część z jego uwarunkowanych reakcji i że pomoże mu także pozbyć się pozostałych, w tym również tej, która ma wkrótce zatrzymać akcję jego serca. W czasie kolejnych pogoni za Fontaine'em odkrywczyni Adama dochodzi do wniosku, że jedynym sposobem na pokonanie kilku z ostatnich przeszkód stojących na drodze do niego będzie przywdzianie przez gracza skafandra Tatuśka i podążanie za drogami Siostrzyczek, które tylko one mogą otwierać. Nim Jackowi udaje się dotrzeć do swojego przeciwnika, ten wstrzykuje sobie ogromne ilości Adama i przybiera postać pozbawionego człowieczeństwa potwora. Wybucha walka, w której ostatecznie Fontaine traci siły, a Jack umożliwia Siostrzyczkom dobicie wroga. Rzucają się one na niego ze swoimi strzykawkami i zabijają go, wysysając z jego organizmu całego Adama. W tym miejscu rozgrywka się kończy i następuje sekwencja outro.
W grze występują trzy różne zakończenia zależne od tego, jakie akcje gracz podejmował względem Siostrzyczek w czasie rozgrywki. Narratorem każdego z nich jest dr Tenenbaum. Jeśli gracz uratował wszystkie dziewczynki pojawiające się w grze, zakończenie ukazuje Siostrzyczki powracające na powierzchnię razem z Jackiem i żyjące później pełnią życia – kończące studia, wychodzące za mąż i w końcu posiadające własne dzieci – film kończy się sceną, w której główny bohater w sędziwym już wieku umiera, ale do swoich ostatnich chwil otoczony jest przez oddane mu teraz już dorosłe Siostrzyczki. Jeśli gracz zabił więcej niż dwie, ale nie wszystkie, w sekwencji zamykającej grę widać Jacka zwracającego się przeciw dziewczynkom po zabiciu przez nie Fontaine'a, a w końcu prawdopodobnie również zabijającego je i zabierającego ich Adama – to, co się miało później wydarzyć, opisuje Tenenbaum, potępiając działania bohatera gry. Następnie rozpoczyna się drugi film ukazujący uzbrojoną w ładunki atomowe łódź podwodną przepływającą obok wraku samolotu, wokół niej nagle pojawiają się batyskafy, z których wychodzą Genofagi. Zabijają oni wszystkich ludzi i przejmują kontrolę nad okrętem. Jeśli gracz zabił wszystkie Siostrzyczki, zakończenie przedstawia to samo wydarzenie, z tą różnicą, że głos dr Tenenbaum jest bardziej zdenerwowany tym, jak postąpił Jack.
Rozgrywka.
"BioShock" jest strzelanką pierwszoosobową z elementami rozwoju i mechaniki znanymi z gier fabularnych. Pierwsze założenia stylu gry i działania SI zostały przedstawione w 13-minutowym filmiku, który ukazał się 20 września 2006 roku.
W produkcji gracz wciela się w Jacka, który pokonuje kolejne lokacje Rapture, używając przy tym broni zarówno konwencjonalnej, jak i tzw. plazmidów, dzięki którym zyskuje moce takie jak telekineza, możliwość porażenia prądem, podpalenia czy zamrożenia wrogów. Użycie niektórych z plazmidów sprawia, że przeciwnicy w szale zaczynają atakować wszystkie żywe istoty albo ochraniać prowadzoną postać. W danym momencie bohater może używać ograniczonej liczby plazmidów. Oprócz elementów walki gracz jest zmuszony do unikania systemów bezpieczeństwa samego miasta: kamer, botów strażniczych i wieżyczek obronnych. Mogą one zostać także wykorzystane dla zdobycia przewagi, co jest możliwe po ich zhakowaniu, polegającym na rozegraniu minigry lub użyciu auto-hakera. Hakowanie może również zapewnić tańszy dostęp do stacji medycznych i automatów, w których można uzupełnić ekwipunek, a także pozwala na otwieranie zamków oraz sejfów.
Kluczowym elementem dla świata "BioShock" są dwie rzadkie substancje: Adam i Ewa (stanowi to odwołanie do dwójki pierwszych ludzi). Pierwsza z nich jest mutagenem, którego użycie pozwala na wywołanie w organizmie bohatera zmian genetycznych. Substancję tę można zdobyć na kilka sposobów: najszybciej jest to możliwe poprzez „pobranie go” od Siostrzyczek po pokonaniu ich ochroniarzy, Tatuśków, którzy są genetycznie zmodyfikowanymi ludźmi ubranymi w ciężko opancerzone skafandry do nurkowania. Zdobyty Adam może zostać wykorzystany w specjalnych automatach „Ogrody Obfitości” (ang. Gartherers Gardens) do nabycia umiejętności wykorzystania kolejnych plazmidów, zwiększenia limitu używanych mocy lub wywołania innych mutacji ułatwiających przetrwanie w świecie gry. W „bankach genów” (ang. Gene Bank) natomiast gracz może dokonać wymiany aktualnie używanych modyfikacji genetycznych. Ewa funkcjonuje natomiast jako środek umożliwiający aktywowanie już posiadanych plazmidów, spełnia to funkcję podobną do many lub punktów magii w klasycznych grach RPG. Eksplorując świat gry, można także zdobyć pieniądze, dzięki którym można nie tylko kupować amunicję oraz inne przedmioty, ale także opłacić dezaktywację systemów obrony miasta (pozwala to na pominięcie sekwencji minigry).
W rozgrywce "BioShocku" dużą wagę przywiązano do moralności jako elementu rozgrywki. Gracz jest zmuszony do wyborów polegających np. na uratowaniu napotkanych Siostrzyczek albo pobraniu od nich Adama (co skutkuje ich śmiercią). Takie wybory moralne nie tylko zapewniają odmienne korzyści dla gracza, ale mają znaczący wpływ na rozwój fabuły i są jednym z czynników znacząco wpływających na trudność rozgrywki.
Dla rozwoju postaci gracz może używając Adama nabywać plazmidy i toniki. Pierwsze z nich funkcjonują jako dodatkowa broń, do której użycia potrzebne jest Ewa, i które wymagają aktywowania przez gracza. Drugie działają cały czas, tak długo, jak są wybrane jako element wyposażenia. Są one podzielone na trzy grupy: fizyczne, inżynieryjne i bojowe.
Występujące w grze plazmidy mają wszechstronne zastosowanie np. telekineza może zostać użyta do łapania i odrzucania granatów przeciwnika, zmieniania kierunku lotu rakiet lub zwykłego rzucania w przedmiotami we wrogów (podobnie jak „gravity gun” w "Half-Life 2"). Może też zostać wykorzystana do chwytania większych obiektów i tworzenia w ten sposób naturalnej tarczy osłaniającej postać. Inne plazmidy mogą mieć inne praktyczne zastosowanie, np. „błyskawica” użyta na zbiorniku wody sprawia, że elektryczność zaczyna przepływać nie tylko przez samą wodę, ale także przez wszystkie istoty w danym momencie w niej stojące. Gracz jest zachęcany do kreatywnego myślenia w stosowaniu plazmidów w czasie walki np. użycie podpalenia, które sprawia, że przeciwnik staje w płomieniach, zmusza go do szukania miejsca, gdzie mógłby on ugasić ogień, natomiast kiedy już wejdzie do wody, możliwe staje się użycie plazmidu odpowiedzialnego za porażenie prądem do szybkiego zakończenia konfrontacji. Również i tu pojawia się element wyboru, ponieważ nie można mieć jednocześnie wszystkich plazmidów i z którychś trzeba w danym momencie zrezygnować.
Większość plazmidów odmienia wygląd bohatera, co stanowi podtrzymanie założenia „poświęcania swojego człowieczeństwa”, do czego w jednym ze zwiastunów odwołuje się jedna z postaci gry, Andrew Ryan. Dla przykładu, plazmid odpowiedzialny za podpalanie sprawia, że dłoń Jacka przyjmuje czerwony odcień, zaczyna płonąć, a z jej palców rozchodzą się płomienie. Niemniej jednak, ponowne przełączenie wybranej broni na którąś z konwencjonalnych przywraca dawny wygląd postaci, co sugeruje, że efekty te są jedynie czasowe. Wyższy poziom zaawansowania danego plazmidu sprawia, że wywołuje on znaczniejsze efekty, np. podpalenie wyższego stopnia powoduje znaczniejszy wybuch ognia, silniejsze palenie się i większe płomienie ogarniające cel. W sumie w grze pojawia się ponad 70 różnych plazmidów i toników.
W "BioShocku" możliwe jest także ulepszanie zwykłych broni przy użyciu automatów nazwanych „Władza w ręce ludu” (ang. Power to the People), z których można skorzystać za darmo, ale działają tylko raz. Gracz może wyposażyć broń w większe magazynki, sprawić, żeby zadawała większe obrażenia lub zużywała mniej paliwa (miotacz ognia). Ponadto każdy z karabinów posiada trzy rodzaje amunicji: standardową, przeciwpiechotną i przeciwpancerną (przeciwko maszynom i opancerzonym przeciwnikom). Wraz z postępami w rozgrywce wybór ten, w przypadku bardziej zaawansowanych broni, staje się bardziej różnorodny. W grze pojawia się również aparat fotograficzny, dzięki któremu możliwe jest lepsze poznanie słabych stron przeciwnika – po wykonaniu odpowiedniej ilości zdjęć wroga danego typu, gracz otrzymuje przeciw niemu premię do zadawanych obrażeń, plazmidów, a także innego rodzaju bonusy.
Przemierzając Rapture, gracz może korzystać także z kilku innych rodzajów automatów, m.in.: „Wy-Twórca” (ang. U-Invent), w których można ze zdobytych przedmiotów wytwarzać amunicję, narzędzia do włamań itp.; automaty samoobsługowe (ang. The Circus of Values), które posiadają najszerszą ofertę towarów, poczynając od zwykłych apteczek i amunicji kończąc na Ewie; „El Ammo Bandito!”, gdzie można uzupełnić amunicję. Większość z nich można także zhakować, co daje dostęp do towarów specjalnych i zmniejsza koszt tych dostępnych normalnie. W grze pojawiają się również tzw. komory witalne (ang. Vita-Chambers), w których główny bohater odradza się w przypadku śmierci.
Tworzenie.
Początkowa historia.
Początkowa fabuła "BioShocku" znacząco różniła się od kształtu, jaki przybrała w wydanej wersji gry: główny bohater miał być osobą ratującą ludzi z sekt i pomagającą im w powrocie do normalnego życia. Jednak wraz z oficjalnym ogłoszeniem prac nad "BioShockiem", historia i umiejscowienie gry znacznie się zmieniły. Rozgrywka została przeniesiona do opuszczonego podziemnego laboratorium z okresu II wojny światowej, które właśnie zostało odkopane przez naukowców XXI wieku. Tematyka genetycznych eksperymentów i całego systemu wytworzonego na ich potrzeby, stały się podstawą dla Siostrzyczek, Tatuśków i Genofagów w ostatecznej wersji gry.
W odpowiedzi na pytanie serwisu IGN, co wpłynęło na fabułę gry i jej umiejscowienie, Levine odpowiedział: „mając mój bezużyteczny stopień naukowy z "liberal arts" [w angielskich szkołach wyższych i na uniwersytetach stanowią je takie przedmioty jak: historia, teologia, literatura, filozofia, polityka, itp., nie znajdując swojego odpowiednika w polskim systemie szkolnictwa wyższego], czytałem mnóstwo rzeczy Ayn Rand i George'a Orwella, wszystkie te utopijne i antyutopijne opowieści mocno mnie zafascynowały”. Levine wspominał również o swoim zainteresowaniu w rozwoju prac nad komórkami macierzystymi i kwestiami moralnymi, które wiążą się z takimi badaniami. W odniesieniu do wpływów kulturowych wymieniał natomiast takie książki jak: "Rok 1984" i "Ucieczka Logana", prezentujące społeczności, które „kierowały się interesującymi ideami, ale wszystko zniszczyły tylko dlatego, że byli ludźmi”.
Według twórców "BioShock" jest „duchowym spadkobiercą” serii "System Shock" – jak mówi Levine, on i jego zespół myśleli nad stworzeniem innej gry w podobnych klimatach, od kiedy skończyli prace nad "System Shock 2". W swoim komentarzu do filmiku pokazywanego prasie na targach E3 w 2006 roku wskazywał też wiele podobieństw między tymi grami np. plazmidy w "BioShocku" odgrywają podobną rolę jak umiejętności psioniczne w "System Shock 2", w obu grach gracz musi sobie też radzić z kamerami, wieżyczkami obronnymi i małymi robotami, w obu może je też po prostu zhakować; oszczędzanie amunicji jest akcentowane jako kluczowy element rozgrywki, a nagrania audio w "BioShocku" spełniają to samo zadanie, co e-maile w grach serii "System Shock". Również pomysł duchów, które pojawiają się w poprzedniej produkcji zespołu Levine'a został przeniesiony do "BioShocku", podobnie jest z broniami, które mogą podlegać modyfikacjom i do których pojawia się kilka rodzajów amunicji. Także element prowadzenia gracza przez Atlasa, któremu w "System Shock 2" może odpowiadać postać Janice Polito, wykazuje zbieżności w światach obu gier.
Silnik gry.
"BioShock" jest oparty na mocno zmodyfikowanej wersji Unreal Engine 2.5, który został użyty również w innych, starszych grach Irrational Games m.in. "SWAT 4" i "". W wywiadzie udzielonym w maju 2006 na targach E3, Levine ogłosił zmianę silnika na zmodyfikowaną wersję Unreal Engine 3, niemniej jednak, mimo stwierdzeń szefa zespołu pracującego nad grą, "BioShock" został stworzony na technologii silnika oznaczonego numerem 2.5, chociaż Irrational/2K Boston/2K Australia wbudowały w niego część rozwiązań z wersji nowszej. Levine podkreślał ponadto, jak wiele wysiłku włożono w efekty wody, która, jak utrzymywał, miała być wyjątkowo zachwycająca. W przypadku wersji gry na Windows możliwe jest wykorzystanie DirectX 10, jednak jeśli komputer nie spełnia minimalnych wymagań dla tego trybu lub gdy ustawienia zostaną zmienione może także działać w wersji dla DirectX 9. "BioShock" wykorzystuje również Havok, który umożliwia lepsze odwzorowanie fizyki w grze, wprowadzenie efektu "ragdoll" i nadanie elementom środowiska bardziej naturalnego sposobu poruszania się.
Chris Kline, główny programista gry z Irrational Games, postrzega "BioShock" jako zaprojektowanego bardzo wielowątkowo, ponieważ różne elementy gry takie jak obliczanie fizyki, przetwarzanie dźwięku czy renderowanie posiada osobne wątki.
Wersja demonstracyjna.
Demo gry ukazało się 12 sierpnia 2007 roku na Xbox Marketplace, a 20 sierpnia w wersji na PC, która początkowo była dostępna tylko dla osób płacących abonament w serwisie FilePlanet. Wersja demonstracyjna obejmowała fazę tutorialu oraz animację, która przedstawiała umiejscowienie gry i ogólny wątek fabularny. Demo pod kilkoma względami różniło się od wersji finalnej gry, m.in. dawało dostęp do dodatkowych plazmidów, broni, a także szybciej wprowadzało elementy związane z systemem bezpieczeństwa miasta. Wszystko to zostało wprowadzone, aby dać graczom dostęp do tych aspektów gry, które normalnie, na tak wczesnym jej etapie, nie są dostępne. W dziewięć dni demo "BioShocku" zdeklasowało wszystkie wersje demonstracyjne, jakie do tego momentu ukazały się na Xbox Live i najszybciej w historii platformy osiągnęło milion pobrań. Demo na Steamie ukazało się 20 sierpnia 2007 roku, a na PlayStation 3 na platformie PlayStation Store 2 października 2008 roku.
Uaktualnienia.
6 września 2007 ukazała się pierwsza aktualizacja dla "BioShocku" w wersji na Xbox 360, zgodnie z opisem miała ona: „Zwiększać stabilność gry, szczególnie przy wczytywaniu jej z automatycznego zapisu. Ponadto miała poprawiać sposób, w jaki przeciwnicy korzystają ze stacji medycznych oraz naprawiać zakłócenia dźwięku, jakie pojawiają się przy wczytywaniu menu.”. Uaktualnienie było konieczne do wykonania i przebiegało automatycznie po włączeniu gry, mimo wszystko spotkało się jednak z krytyką, ponieważ powodowało kilka innych problemów w działaniu gry. Wśród nich wymieniano np. okazjonalne chwilowe zawieszenia się gry, niski "framerate", a także kwestie związane z działaniem dźwięku.
4 grudnia 2007 została wydana łata w wersji dla Windows oraz uaktualnienie wraz z darmową zawartością do pobrania dla wersji na Xbox 360. Oprócz poprawienia błędów aktualizacja wprowadzała możliwość wyboru horyzontalnego pola widzenia, nowe plazmidy, a także opcję wyłączenia komór witalnych, a dla wersji na konsolę Microsoftu także dodatkowe osiągnięcie za ukończenie gry na wysokim poziomie trudności bez użycia komór witalnych.
Łata dla wersji na PlayStation 3 została udostępniona 13 listopada 2008 roku i miał na celu usunięciu kilku drobnych problemów związanych z grafiką, a także sporadyczne zawieszenia się gry, które zmuszały do zresetowania konsoli.
Od chwili wydania "BioShocku" wykryto kilka problemów z grą, z których większość dotyczyła wersji na Windows. Zarówno w wersji demo, jak i popremierowej można było zauważyć, że pole widzenia w trybie panoramicznym było ustawione w taki sposób, że po przełączeniu go na format 4:3 widać było znacznie mniej (nie następowało przeskalowanie, ale ograniczenie pola widoczności), kłóciło się to z początkowymi zapewnianiami twórców co do tego, jak zostanie rozwiązana kwestia obrazu panoramicznego. Aby rozwiązać problem, w łacie 1.1, która ukazała się 4 grudnia 2007 roku, dodano opcję: „Horizontal FOV Lock”.
Inne wersje.
W wywiadzie z sierpnia 2007 roku Ken Levine, zapytany o możliwość ukazania się gry na PlayStation 3, stwierdził, że „nie ma żadnych prac nad wersją dla PS3”, mimo to 28 maja 2008 roku 2K Games potwierdziło, że prace nad wersją na konsolę Sony zostały podjęte przez 2K Marin i gra ukazała się na rynku 17 października 2008 roku. Zgodnie z zapowiedziami nowy "BioShock" miał nie różnić się graficznie od wersji wydanej wcześniej na Xbox 360, jednak jednocześnie 2K Games stwierdziło, że opcja obrazu panoramicznego, która na Xboksa została wprowadzona wraz z łatą będzie dostępna od początku, a filmiki w grze będą posiadały rozdzielczość znacznie wyższą niż umieszczone w wersji DVD. Ponadto wersja na PS3 ma zapewnione własne, specjalne dodatki w tym m.in. „Survivor Mode”, w którym przeciwnicy są odporniejsi, a komory witalne zapewniają mniejszą premię do zdrowia, kiedy zostaną użyte; wspiera także Trofea i PlayStation Home. Demo gry ukazało się w PlayStation Store 2 października 2008 roku.
12 lutego 2008 roku IG Fun ogłosiło natomiast, że otrzymało prawa do opracowania i opublikowania wersji gry na telefony komórkowe.
13 września 2016 roku w Ameryce Północnej, 15 września 2016 roku w Australii i 16 września 2016 roku w Europie gra miała premierę na konsolach PlayStation 4 i Xbox One w ramach zestawu "BioShock: The Collection". Odświeżona wersja gry na komputery osobiste zadebiutowała 16 września 2016 roku tylko w wersji cyfrowej. Produkcja ma poprawioną oprawą graficzną w stosunku do pierwowzoru – zawiera lepsze tekstury, a wersje na konsole obsługują rozdzielczość 1080p i działają w 60 kl./s. Ponadto została wzbogacona o zawartość, która wcześniej była dostępna jedynie na konsoli PlayStation 3: komentarz twórców, dodatkowy poziom „Museum of Orphaned Concepts” oraz pokoje wyzwań. Posiadacze pierwowzoru w wersji na Steam otrzymali odświeżoną wersję gry za darmo.
Odbiór.
"BioShock" otrzymał powszechne uznanie ze strony recenzentów, w tym tych z głównych mediów, które doceniły m.in. wymiar polityczny gry. „Boston Globe” opisał ją jako „piękną, brutalną i niepokojącą [...] jedną z najlepszych od lat” i przyrównał do "Big Sister Is Watching You" z 1957 będącej odpowiedzią Whittaker Chambera na powieść "Atlas zbuntowany". Magazyn „Wired” także wspomniał o związku "BioShocku" z Ayn Rand w swoim opisie, do którego dołączono również wywiad z Levine'em. Recenzent z „Chicago Sun-Times” pisał natomiast: „Nigdy nie przypuszczałem, że ktoś będzie w stanie stworzyć tak wciągającą i bawiącą zarazem grę w klimatach twórczości i filozofii Ayn Rand, ale to właśnie udało się 2K Games [...] niezwykła, dojrzała i zmuszająca do myślenia, gdy grasz”.
Na GameRankings "BioShock" w wersji na Xbox 360 uzyskał średnią ocen z recenzji na poziomie 95,07%, a w momencie premiery był czwartą najwyżej ocenianą grą na tę konsolę, zaraz za "The Orange Box" i "Grand Theft Auto IV" oraz "Mass Effect 2". W ocenach wersji PC osiągnął 94,58%, co dało mu piątą pozycję w rankingu po "The Orange Box", "Portal 2", "Half-Life 2" oraz "Mass Effect 2". GameSpy wychwalał „niepowtarzalną atmosferę” "BioShocku", a „Official Xbox Magazine” „niewyobrażalnie dobrą fabułę” oraz „oszałamiającą ścieżkę muzyczną i efekty dźwiękowe”. Rozgrywka i system walki były chwalone za dopracowanie, a elementy grafiki, np. woda, za ogólną jakość. Odnotowano również, że wszystkie elementy gry razem: „angażują tak wiele rodzajów różnych dziedzin rozrywki, w sposób tak wprawny, że stanowi to najlepszy dowód na to, jak bardzo elastycznym medium mogą być gry komputerowe. Nie jest to kolejny shooter posiadający jedynie ładny silnik, ale prawdziwa historia, która odsłania najbardziej przekonującą, dopracowaną i kunsztowną grę, jaką można sobie było wyobrazić”.
Recenzenci podkreślali jednak również kilka problemów występujących w "BioShocku". M.in. system odradzania się przy pomocy komór witalnych był często krytykowany, ponieważ uzdrawiając postać gracza, jednocześnie pozostawiał on bez zmian ilość punktów życia przeciwników, co umożliwiało pokonanie ich w bardzo łatwy sposób; zostało to tym samym uznane za jedną z największych wad w rozgrywce. Serwis IGN odnotował natomiast, że zarówno sterowanie, jak i grafika w wersji na Xbox 360 są gorsze od tych z wersji PC, wskazywano przede wszystkim na łatwiejsze zmienianie broni i plazmidów przy użyciu myszy, a także na widocznie lepszą jakość obrazu na monitorach przy wysokich rozdzielczościach. Część recenzentów zauważała także, że zachowanie Genofagów w walce jest mało różnorodne, a sztuczna inteligencja słabo dopracowana, natomiast wybory moralne są za bardzo oparte na schemacie „czerń–biel”, aby mogły być interesujące. Inni autorzy recenzji oraz publicyści oceniali wybory moralne oferowane przez grę (ratowanie albo zabijanie Siostrzyczek) za niewykorzystujące potencjału, ponieważ niemające realnego wpływu na grę, co w konsekwencji prowadziło do tego, że traktowało się je jedynie jak część mechaniki gry bez większego znaczenia.
Nagrody.
Na targach E3 w 2006 roku "BioShock" otrzymał kilka nagród "Game of the Show" od różnych portali o tematyce gier, w tym m.in. od: GameSpot, IGN, GameSpy, a także "Trailer of the Year" od GameTrailers. Gra otrzymała również nagrodę Best Xbox 360 Game na rok 2007 na targach Games Convention w Lipsku.
Po premierze gry nagrodziła ją również Spike TV, jako: "Best Game", "Best Xbox 360 Game" oraz "Best Original Score", a także nominowała w czterech innych kategoriach: "Best Shooter", "Best Graphics", "Best PC Game", "Best Soundtrack". Ponadto "BioShock" otrzymał również tytuł najlepszej gry roku 2007 według BAFTA. X-Play natomiast wybrał go w kategoriach: "Game of the Year", "Best Original Soundtrack", "Best Writing/Story" i "Best Art Direction".
W "Best of 2007" portalu IGN został nominowany do: "Game of The Year 2007" i wygrał nagrodę "PC Game of the Year", "Best Artistic Design" oraz "Best Use of Sound". GameSpy wybrało "BioShock" na trzecią najlepszą grę roku i przyznał mu nagrody za m.in. za najlepszy dźwięk oraz fabułę. GameSpot przyznał nagrodę za najlepszą fabułę, natomiast GamePro za najlepszą fabułę, najlepszy shooter na Xbox 360 oraz najlepszy shooter jednoosobowy. Ponadto "BioShock" wygrał także nagrody "Best Visual Art", "Best Writing", i "Best Audio" w Game Developers Choice Awards za rok 2008. Gra ustanowiła rekord Guinnessa jako „najpopularniejsze demo Xbox Live” w specjalnym wydaniu dla graczy na rok 2008. W listopadzie 2012 roku magazyn Time umieścił ją na liście 100 najlepszych gier wszech czasów.
Sprzedaż.
Wersja gry na Xbox 360 w sierpniu 2007 została najlepiej sprzedającą się grą osiągając liczbę 490 900 kopii. Jak donosił „The Wall Street Journal” akcje Take-Two: „zyskały prawie 20% w tygodniu następującym po publikacji wyjątkowo przychylnych wczesnych recenzji gry”. 5 czerwca 2008 roku Take-Two ogłosiła, że rozprowadzono ponad 2 200 000 legalnych kopii "BioShock", a 10 czerwca Roy Taylor z Nvidia stwierdził, że gra w wersji na PC sprzedała się w liczbie ponad miliona kopii.
Zabezpieczenia DRM.
"BioShock" w wersji na Windows (zarówno w wersji pudełkowej, jak i dostępnej przez Steam) korzysta z zabezpieczenia przed kopiowaniem SecuROM i wymaga aktywacji przez Internet dla zakończenia instalacji. Początkowo użytkownicy mieli możliwość aktywacji gry dwukrotnie, przy czym nawet jej ponowna instalacja wynikająca z wyboru opcji reinstalacji wymagała połączenia z SecuROM dla reaktywowania gry. W odpowiedzi na kolejne problemy z programem zabezpieczającym grę 2K Games i SecuROM zwiększyły ilość możliwych aktywacji do pięciu przed ewentualną koniecznością uzyskiwania nowych pozwoleń. Użytkownicy odkryli ponadto, że aktywacja gry była też konieczna w przypadku chęci korzystania z gry z innego konta na tym samym komputerze, co zostało skrytykowane, jako próba ograniczenia praw konsumenta. 2K Games zaprzeczało, że było to zamiarem wprowadzonych limitów.
19 czerwca 2008 2K Games zrezygnowało z limitowanej liczby aktywacji, zezwalając użytkownikom na swobodniejsze instalowanie gry (konieczność aktywacji internetowej została zachowana).
Występowanie alertów antywirusowych i antymalware'owych, które mogły być wywoływane przez oprogramowanie SecuROM doprowadziły do rozpoczęcia dyskusji, czy wraz z instalacją gry nie są również instalowane rootkity; uwagi te spotkały się z zaprzeczeniem ze strony 2K Games. Niemniej jednak odinstalowanie gry nie powoduje usunięcia plików pochodzących od SecuROM-u ani niektórych kluczy wprowadzonych do rejestru systemu, ponadto część z tych plików nie może zostać usunięta tradycyjnymi metodami.
"BioShock" był także krytykowany za niewspieranie kart opierających się na pixel shader 2.0b (takich jak Radeon X800/X850), które jeszcze w roku 2004–2005 uchodziły za karty wysokiej jakości, a w okresie premiery "BioShocka" stanowiły 24% używanych przez graczy według badania przeprowadzonego za pośrednictwem platformy Steam. 2K Games nie zapowiedziało jednak żadnego oficjalnego wsparcia w ewentualnie wydawanych w przyszłości łatach.
Edycje i dodatki.
Limitowana edycja kolekcjonerska.
Pod wpływem petycji przedstawionej przez fanów, Take-Two obiecało, że pojawi się edycja kolekcjonerska gry, o ile uda się zebrać 5000 podpisów pod taką prośbą; liczba ta została osiągnięta w niecałe pięć godzin. Następnie na stronie Cult of Rapture pojawiła się ankieta, w której można było zagłosować na dodatki, które chciałoby się widzieć w edycji specjalnej gry.
23 kwietnia 2007 roku Cult of Rapture potwierdziło zawartość limitowanej edycji kolekcjonerskiej, która miała zawierać: figurkę Tatuśka (15 cm; wiele z nich docierało jednak do odbiorców uszkodzone), DVD „Making of” z materiałem filmowym z produkcji gry, płytę ze ścieżką dźwiękową. Nim edycja specjalna została wydana, proponowana ścieżka dźwiękowa została jednak zastąpiona "The Rapture EP".
Art book.
"BioShock: Breaking the Mold" zawierający prace artystyczne z gry został wydany 13 sierpnia 2007 roku i jest dostępny na oficjalnej stronie 2K Games zarówno w wysokiej, jak i niskiej rozdzielczości w formacie PDF. Do 1 października 2007 stanowił on również rekompensatę za czas, jaki był potrzebny na wymianę uszkodzonych figurek, które trafiały do osób kupujących edycję limitowaną gry.
Książka.
Powieść "BioShock: Rapture" napisana przez Johna Shirleya została wydana 19 lipca 2011 roku. Opowiada o wydarzeniach poprzedzających fabułę gry, opisując między innymi budowę miasta Rapture.
Ścieżka dźwiękowa.
Oficjalna ścieżka dźwiękowa gry, skomponowana przez Garry'ego Schymana i zawierająca 12 z 22 ścieżek pojawiających się w czasie rozgrywki (patrz lista poniżej), została opublikowana przez 2K Games na stronie tytułu 24 sierpnia 2007 roku. Edycja limitowana zawiera ponadto remiksy, których autorami są Moby i Oscar The Punk; płyta wchodząca w skład zestawu zawiera trzy takie utwory w tym: „Beyond the Sea”, „God Bless the Child” i „Wild Little Sisters”, których oryginalne nagrania pojawiają się w grze.
Lista utworów w grze:
W "BioShocku" gracz może się również natknąć na fonografy grające muzykę z lat 40. i 50. XX wieku, w sumie w całej grze pojawia się 30 takich utworów. Partytura z gry została dołączona do edycji kolekcjonerskiej "BioShock 2".
Film.
Według pogłosek z branży filmowej, które pojawiły się po ukazaniu się gry, jej filmowa adaptacja miała być wykonana przy użyciu podobnej techniki, jaka została wykorzystana przy produkcji filmu "300", co umożliwiłoby odwzorowanie środowiska Rapture. 9 maja 2008 Take-Two ogłosiło zawarcie umowy z Universal Studios w celu produkcji filmu "BioShock", który miałby zostać wyreżyserowany przez Gore'a Verbinskiego (znanego między innymi z reżyserowania filmów z serii "") i ze scenariuszem napisanym przez Johna Logana (m.in. "Aviator"). Film został zapowiedziany na rok 2010, jednak w wyniku coraz bardziej wzrastających kosztów wytwórnia Universal zdecydowała się wstrzymać produkcję. 24 sierpnia 2009 ujawniono, że Verbinski zrezygnował z projektu, gdyż wytwórnia chciała tworzyć film za granicą z uwagi na oszczędności; budżet filmu zmniejszono z 200 do 80 mln dolarów. Verbinskiego zastąpił Juan Carlos Fresnadillo, który w 2012 roku również zrezygnował ze stanowiska. Ken Levine w marcu 2013 roku ostatecznie anulował prace nad ekranizacją gry. W styczniu 2014 roku Jim Martin opublikował na swojej stronie internetowej grafiki koncepcyjne do filmu.
Kontynuacje.
11 marca 2008 oficjalnie ogłoszono prace 2K Marin nad "BioShock 2", a jako przybliżony termin wydania gry podano przełom drugiego i trzeciego kwartału 2009 roku. W swoim wywiadzie z października 2008 Ken Levine wspomniał natomiast, że 2K Boston nie będzie brało udziału w produkcji sequelu, ponieważ jego zespół chciałby zająć się pracami nad grą będąc czymś innym, której klimat znacznie różniłby się od klimatu "BioShocku". Oprócz części drugiej gry ogłoszono także "BioShock 3", którego premiera ma się zbiegać z wejściem na ekrany filmu "BioShock".
Pierwsze informacje o bezpośrednim następcy "BioShocku" ukazały się w teaserze na PlayStation 3, sugerując, że kolejna część będzie zatytułowana "BioShock 2: Sea of Dreams", jednak w toku dalszych prac z oficjalnego podtytułu zrezygnowano. Jak początkowo stwierdził producent gry, 2K, „ma ona być jednocześnie częścią prequela i zarazem sequelem”, mimo to ostatecznie przyjęto, że będzie ona stanowiła po prostu sequel części pierwszej, a jej akcja będzie się rozgrywać 10 lat po zdarzeniach z oryginału.
Zgodnie z zapowiedziami w "BioShock 2" gracz wciela się w prototypowego Tatuśka i pod tą postacią ponownie przemierza podwodne miasto. W grze została zachowana możliwość korzystania z plazmidów, a jednocześnie umiejętności postaci zostały rozszerzone o zdolności typowe dla opancerzonych ochroniarzy Siostrzyczek. W odróżnieniu od części pierwszej pojawił się tryb gry wieloosobowej. Gra została wydana na: Windowsa, PlayStation 3 i Xbox 360.
Przed oficjalną zapowiedzią kolejnej części, Irrational Games określało grę jako „Project Icarus”, który w końcu okazał się być kolejną częścią serii. Trzecia część nosi tytuł "BioShock Infinite", a jej akcja rozgrywa się w powietrznym mieście Columbia. Wydano ją 26 marca 2013 roku na komputery osobiste oraz konsole Xbox 360 i PlayStation 3. Tytuł nie zawiera trybu wieloosobowego.

</doc>
<doc id="701007" url="https://pl.wikipedia.org/wiki?curid=701007" title="Gwiazda uciekająca">
Gwiazda uciekająca

Gwiazda uciekająca – gwiazda poruszająca się w kosmosie z dużą prędkością w porównaniu z innymi obiektami w jej sąsiedztwie. 
Zakłada się dwa scenariusze powstawania gwiazd uciekających:
Przedstawicielami gwiazd uciekających są m.in. AE Aurigae, 53 Arietis i mi Columbae. Wszystkie trzy oddalają się od siebie z prędkościami ponad 100 km/s, dla porównania, Słońce przemieszcza się przez Drogę Mleczną z prędkością orbitalną ∼217 km/s, o ∼20 km/s szybciej w porównaniu z gwiazdami najbliższego sąsiedztwa. Śledząc wstecz ich drogi stwierdzono, że znajdowały się one pierwotnie w obszarze Wielkiej Mgławicy w Orionie.

</doc>
<doc id="701008" url="https://pl.wikipedia.org/wiki?curid=701008" title="Mimowola">
Mimowola

Mimowola – kolonia w Polsce, położona w województwie kujawsko-pomorskim, w powiecie inowrocławskim, w gminie Inowrocław.
W latach 1975–1998 miejscowość administracyjnie należała do województwa bydgoskiego.

</doc>
<doc id="701009" url="https://pl.wikipedia.org/wiki?curid=701009" title="Joanna Wierusz-Kowalska">
Joanna Wierusz-Kowalska

Joanna Wierusz-Kowalska-Turowska (ur. 4 lipca 1930 w Wilnie, zm. 26 kwietnia 2005 w Paryżu) – polska malarka, konserwator dzieł sztuki, córka malarza Czesława Wierusz-Kowalskiego, oraz wnuczka Alfreda Wierusz-Kowalskiego.
Życiorys.
Była córką Czesława, malarza i Hanny. Dzieciństwo spędziła w Wilnie, a po zakończeniu II wojny światowej zamieszkała w Gdańsku. 
W latach 1950–1956 studiowała na Wydziale Konserwacji Akademii Sztuk Pięknych w Warszawie. W 1956 po uzyskaniu dyplomu, podjęła kolejne studia na Wydziale Malarstwa w pracowni prowadzonej przez Artura Nachta-Samborskiego, które ukończyła w 1960.
Od 1962 przebywała na emigracji we Francji ciesząc się dużą popularnością w środowisku paryskiej Polonii. Do przyjaciół artystki należeli między innymi: André Breton, Kazimierz Brandys, Jan Lebenstein, Józef Czapski, Salvador Dalí, Włodzimierz Odojewski czy Andrzej Dobosz.
Jako malarka tworzyła głównie abstrakcje liryczne, ponadto zajmowała się rysunkiem i freskiem.
Swoje prace prezentowała na wystawach zbiorowych i indywidualnych w Polsce i we Francji, w tym między innymi na Centre de Civilisation Polonaise na Sorbonie, w Les Cimaises Ventadour, Galerie Etienne de Causans, oraz na zamku de Valniere w Turyngii.
W Polsce obrazy i rysunki Joanny Wierusz-Kowalskiej można podziwiać między innymi w Muzeum Narodowym we Wrocławiu, Muzeum Akademii Sztuk Pięknych w Warszawie i Suwalskim Muzeum Okręgowym, gdzie artystka przekazała 12 swoich rysunków, a po jej śmierci muzeum otrzymało kolejne prace artystki, w tym jej autoportret włączony do stałej ekspozycji muzeum. Prace malarki znajdują się ponadto w kolekcjach prywatnych we Francji, Polsce, Stanach Zjednoczonych, Belgii, Szwecji, Kanadzie, Austrii i we Włoszech.
Pod koniec życia artystka zmagała się z chorobą nowotworową. Nie mogąc malować tworzyła tylko rysunki.
Życie prywatne.
Artystka była córką Czesława Kowalskiego-Wierusza i wnuczką Alfreda Kowalskiego-Wierusza.
Jej mężem był Jerzy Turowski. Artystka miała z nim dwójkę dzieci: córkę oraz syna Marka. Żadne z dzieci Joanny Wierusz-Kowalskiej nie kontynuuje malarskich tradycji rodzinnych. Córka jest muzykiem, a syn pilotem.

</doc>
<doc id="701010" url="https://pl.wikipedia.org/wiki?curid=701010" title="João Alves de Assis Silva">
João Alves de Assis Silva



</doc>
<doc id="701011" url="https://pl.wikipedia.org/wiki?curid=701011" title="Amylina">
Amylina

Amylina (IAPP - z ang. "Islet Amyloid Polypeptide") – hormon peptydowy zbudowany z 37 aminokwasów, który jest wytwarzany przez komórki beta wysp Langerhansa trzustki.
Amylina jest wydzielana do krwiobiegu wraz z wydzielaniem podstawowym insuliny, a także w odpowiedzi na bodziec pokarmowy (spożycie posiłku zwiększa jej uwalnianie). Jej działanie polega na kontroli wchłaniania pokarmów, spowolnieniu opróżnianiu żołądka i wchłaniania glukozy z jelita cienkiego. Hamuje także wydzielanie glukagonu i insuliny. Jest czasem nazywany "hormonem anorektycznym", gdyż poprzez blokowanie neuronów w area postrema hamuje pojawianie się uczucia głodu. Ma też działanie przeciw osteoporotyczne poprzez hamowanie aktywności osteoklastów. Poza tym hamuje syntezę glikogenu w mięśniach oraz ma działanie rozszerzające na naczynia.
W 2005 został zarejestrowany do leczenia cukrzycy syntetyczny analog amyliny o nazwie pramlintyd. Stosowany u pacjentów z cukrzycą typu 1 i 2 poprawia wyrównanie cukrzycy i normalizuje masę ciała.

</doc>
<doc id="701012" url="https://pl.wikipedia.org/wiki?curid=701012" title="Lista najwyższych budynków w Columbus">
Lista najwyższych budynków w Columbus

Columbus jest miastem w USA. W mieście tym znajduje się 14 wysokich budynków, które mają więcej niż 100 metrów. Nie trwa budowa żadnego tak wysokiego budynku. 

</doc>
<doc id="701013" url="https://pl.wikipedia.org/wiki?curid=701013" title="Megalozaur">
Megalozaur

Megalozaur ("Megalosaurus", „wielki jaszczur”) – rodzaj dużego teropoda z rodziny Megalosauridae żyjącego w środkowej jurze na terenie dzisiejszej Europy. Jest to pierwszy nazwany i formalnie opisany dinozaur nie należący do ptaków; rodzaj został nazwany i opisany w 1824 roku przez Williama Bucklanda na podstawie skamieniałości odkrytych w osadach formacji Taynton Limestone na terenie hrabstwa Oxfordshire (Anglia), natomiast gatunek typowy "M. bucklandii" – nazwany na cześć Bucklanda – opisał w 1827 roku Gideon Mantell.
W przeszłości wiele różnych, często jedynie daleko spokrewnionych dużych teropodów klasyfikowano jako gatunki należące do rodzaju "Megalosaurus". W rezultacie opisano ponad 20 gatunków należących do tego rodzaju; zaliczano do tego rodzaju teropody odkryte w Europie, Afryce i obu Amerykach żyjące od późnego triasu do późnej kredy. Obecnie jednak z pewnością można zaliczyć do tego rodzaju jedynie jego gatunek typowy, tj. "M. bucklandii". Benson i współpracownicy (2008) uznali, że nie można z pewnością stwierdzić, czy ten sam gatunek co lektotyp "M. bucklandii" (kość zębowa z zachowanymi zębami) reprezentują inne skamieniałości z jego serii oryginalnej jak też którakolwiek z później odkrytych skamieniałości przypisanych temu zwierzęciu; jednak w późniejszej publikacji Benson (2010) stwierdził, że szereg skamieniałości dużych teropodów odkrytych w osadach angielskich formacji Taynton Limestone, Chipping Norton Limestone i Sharp's Hill oraz grupy Great Oolite (m.in. kręgi, żebra, kości miednicy, kości kończyn, zęby) reprezentuje ten sam gatunek, co lektotyp "M. bucklandii". "M. bucklandii" był dużym (ok. 9 m długości) teropodem żyjącym w batonie na terenach dzisiejszej Anglii. Liczne odkryte skamieniałości tego teropoda sugerują, że był on najliczniejszym dużym drapieżnikiem na obszarze swego występowania i prawdopodobnie znajdował się na szczycie łańcucha pokarmowego w tamtejszym ekosystemie.
Szereg innych gatunków dużych teropodów, które zostały opisane jako należące do rodzaju "Megalosaurus", stało się później gatunkami typowymi odrębnych rodzajów teropodów. Dotyczy to gatunków "Megalosaurus bredai" (później gatunek typowy rodzaju "Betasuchus"), "M. dunkeri" ("Altispinax"), "M. oweni" ("Valdoraptor"), "M. crenatissimus" ("Majungasaurus"), "M. bradleyi" ("Proceratosaurus"), "M. nethercombensis" ("Magnosaurus"), "M. parkeri" ("Metriacanthosaurus"), "M. saharicus" ("Carcharodontosaurus"), "M. wetherilli" ("Dilophosaurus") oraz "M. hesperis" ("Duriavenator"). Gatunek "M. africanus" jest młodszym synonimem "Carcharodontosaurus saharicus". Z kolei gatunek "M. superbus" został przeniesiony do rodzaju "Erectopus". Waldman (1974) przeniósł gatunek "Sarcosaurus andrewsi" do rodzaju "Megalosaurus"; jednak Tykoski i Rowe (2004) zaliczyli ten gatunek do kladu Ceratosauria (stwierdzając tym samym, że nie był on blisko spokrewniony z "M. bucklandii"), uznając go jednocześnie za "nomen dubium". Dodatkowo rodzaje "Torvosaurus", "Poekilopleuron" i "Dryptosaurus" były przez niektórych naukowców uznawane za młodsze synonimy rodzaju "Megalosaurus" – obecnie jednak są one uznawane za odrębne rodzaje. Oprócz wyżej wymienionych do rodzaju "Megalosaurus" zaliczano też niektóre gatunki opisane na podstawie jedynie fragmentarycznych skamieniałości uznanych za należące do dużych teropodów; w ich wypadku nie można stwierdzić, jaka była ich rzeczywista pozycja filogenetyczna, a co za tym idzie – czy rzeczywiście reprezentują ten sam rodzaj co "M. bucklandii". Należą do nich:

</doc>
<doc id="701018" url="https://pl.wikipedia.org/wiki?curid=701018" title="Synagoga w Jaworznie">
Synagoga w Jaworznie

Synagoga w Jaworznie – nieistniejąca synagoga znajdująca się w Jaworznie przy ulicy Stanisława Stojałowskiego 4.
Synagoga została zbudowana w połowie XIX wieku. Podczas II wojny światowej hitlerowcy zdewastowali synagogę. Po zakończeniu wojny budynek synagogi przebudowano na sklep. Obecnie w budynku mieści się pub.
Murowany z kamienia i cegły budynek synagogi wzniesiono na planie prostokąta.
Zobacz też:

</doc>
<doc id="701026" url="https://pl.wikipedia.org/wiki?curid=701026" title="Mokre (powiat dębicki)">
Mokre (powiat dębicki)

Mokre – wieś w Polsce położona w województwie podkarpackim, w powiecie dębickim, w gminie Żyraków.
W latach 1975–1998 miejscowość administracyjnie należała do województwa tarnowskiego.

</doc>
<doc id="701028" url="https://pl.wikipedia.org/wiki?curid=701028" title="Frederick Guest">
Frederick Guest

Frederick Edward Guest (ur. 14 czerwca 1875, zm. 28 kwietnia 1937) – brytyjski polityk, młodszy syn Ivora Guesta, 1. barona Wimborne i lady Cornelii Spencer-Churchill, córki 7. księcia Marlborough. Był młodszym bratem 1. wicehrabiego Wimborne i bratem ciotecznym Winstona Churchilla.
Wykształcenie odebrał w Winchester School, później wstąpił do armii. W 1897 r. został oficerem 1st Life Guards. W 1900 r. został wysłany do Egiptu, później wziął udział w II wojnie burskiej, gdzie został odznaczony za odwagę i awansowany do stopnia kapitana. W 1906 r. opuścił czynną służbę i został prywatnym sekretarzem swojego brata ciotecznego i bliskiego przyjaciela, Winstona Churchilla. W 1905 r. ożenił się z Amy Phipps (1880 – 1935), córki amerykańskiego finansisty Henry’ego Phippsa i Anne Shaffer. Frederick i Amy mieli razem dwóch synów:
W 1904 r., po sporach wewnątrz Partii Konserwatywnej, po przyjęciu przez kierownictwo tej partii doktryny protekcjonizmu, Guest i inni członkowie jego rodziny opuścili partię i w ślad za Churchillem przyłączyli się do Partii Liberalnej. Frederick Guest trzy razy startował w wyborach do Izby Gmin, zanim wygrał wybory w okręgu East Dorset w 1910 r., ale należało powtórzyć wybory z powodu licznych nieprawidłowości w czasie ich przebiegu. Guest wygrał te ponowne wybory i zasiadł w Parlamencie. Znany wśród polityków jako „Freddie Guest” był on bardzo popularnym deputowanym i w 1911 r. został whipem Partii Liberalnej, zaś rok później otrzymał stanowisko Skarbnika Dworu Królewskiego.
Po wybuchu I wojny światowej Guest ponownie zaciągnął się do armii i został adiutantem generała sir Johna Frencha, dowódcy Brytyjskiego Korpusu Ekspedycyjnego we Francji. Guest odbył w tym czasie wiele poufnych rozmów z Francuzami, pozostając w ścisłym kontakcie z War Office. W 1916 r. Guest został przeniesiony do sił zbrojnych w Afryce Wschodniej. Został tam odznaczony Distinguished Service Order. Po zwolnieniu z wojska z powodu choroby, Guest wrócił do działalności politycznej. W maju 1917 r. wszedł do rządu Lloyda George’a jako jeden z sekretarzy skarbu. Później został głównym whipem koalicji rządzącej. W 1920 r. został zaprzysiężony na członka Tajnej Rady, zaś w 1921 r. został ministrem lotnictwa, na którym to stanowisku utrzymał się aż do rozpadu koalicji po wyborach w październiku 1922 r.
W listopadzie 1922 r. Guest utracił swoje miejsce w Parlamencie, ale już w 1923 r. wygrał wybory w okręgu Stroud. Od 1924 r. reprezentował okręg Bristol North. Po porażce liberałów w wyborach 1929 r. ponownie wstąpił do Partii Konserwatywnej. Z jej ramienia wygrał wybory 1931 r. w okręgu Plymouth Drake, który to okręg reprezentował aż do swojej śmierci z powodu raka w 1937 r.
Guest był wielkim fanem wyścigów samochodowych i lotnictwa. W 1930 r. został zastępcą mistrza Gildii Lotniczej, zaś w 1932 r. mistrzem. Był również zapalonym graczem w polo, lubił polować i był popularny w najwyższych kręgach towarzyskich Londynu i Nowego Jorku. Jego żona, prominentna sufrażystka, filantropka i entuzjastka lotnictwa, odziedziczyły posiadłości na Long Island. Małżonkowie często przebywali w USA w latach dwudziestych i trzydziestych. Ich synowie przyjęli amerykańskie obywatelstwa.

</doc>
<doc id="701032" url="https://pl.wikipedia.org/wiki?curid=701032" title="Karol do kwadratu">
Karol do kwadratu

Karol do kwadratu (tytuł oryginalny "Carl²", 2005-2011) – kanadyjski serial animowany, skierowany do młodzieży w różnym wieku.
Opis fabuły.
Do Karola przyszedł mail z prośbą o wysłanie próbki DNA. Karol myślał, że jest to tylko zabawa i ową próbkę wysłał. Po kilku dniach kurier przywiózł z laboratorium klona Karola, którego nazywamy Karol 2 (K-2). Karol zaczął wykorzystywać klona do różnych rzeczy, których Karol nie lubi, np. sprzątanie, odrabianie lekcji, chodzenie do szkoły. Od tamtej pory jest wiele wpadek, jednak nikt oprócz kumpla Karola, Jamiego i Skye nie dowiedział się o istnieniu klona.
Wersja polska.
Opracowanie wersji polskiej: na zlecenie ZigZapa – Start International PolskaReżyseria: Paweł GaliaDialogi polskie: Anna Niedźwiecka-MedekDźwięk i montaż:
Kierownictwo produkcji: Dorota NyczekUdział wzięli:
Śpiewał: Tomasz Steciuk
Karol do kwadratu w Polsce.
Serial pojawił się w Polsce w listopadzie 2006 roku. Wtedy zostało wyemitowanych 26 odcinków. Były to połączone odcinki 1 i 2 serii z USA. W czerwcu ZigZap wyemitował 3 serię serialu. Było to 13 odcinków, które w Polsce są pod nazwą 2 serii. Dodatkowo trwało głosowanie na zakończenie odcinka "Sława". Polegało to na tym, aby głosować na jedną z trzech osób, które w tym odcinku wygrają konkurs. W czasie głosowania w telewizji ZigZap serial był zawieszony w emisji na kilka dni z powodów zdubbingowania tego odcinka. 7 czerwca zaczęto emitować 3 serię. Od 7 października 2007 roku ZigZap bez żadnych zapowiedzi zaczął emitować serię 4, która w Polsce jest pod nazwą 3 serii. Natomiast 16 lutego pojawiła się 5 seria pod nazwą "Karol do kwadratu 4" (odcinki 53-65).

</doc>
<doc id="701034" url="https://pl.wikipedia.org/wiki?curid=701034" title="Cukier cynamonowy">
Cukier cynamonowy

Cukier cynamonowy – mieszanka rozdrobnionego cynamonu i cukru, używana jako przyprawa w wyrobach cukierniczych. 
Ma intensywną brązową barwę.

</doc>
<doc id="701035" url="https://pl.wikipedia.org/wiki?curid=701035" title="Lista najwyższych budynków w Miami Beach">
Lista najwyższych budynków w Miami Beach

Miami Beach jest miastem w USA w stanie Floryda. W Miami Beach, wszystkie wysokie budynki przekraczające 100 metrów są hotelami, albo budynkami mieszkalnymi. Obecnie znajduje się tutaj 15 tak wysokich budynków. W trakcie budowy są obecnie dwa budynki przekraczające 100 metrów. 

</doc>
<doc id="701036" url="https://pl.wikipedia.org/wiki?curid=701036" title="Świeszewo (gmina Świercze)">
Świeszewo (gmina Świercze)

Świeszewo – wieś w Polsce położona w województwie mazowieckim, w powiecie pułtuskim, w gminie Świercze.
W Świeszewie znajduje się szkoła podstawowa, licząca około 100 uczniów.
W latach 1975–1998 miejscowość administracyjnie należała do województwa ciechanowskiego.

</doc>
<doc id="701039" url="https://pl.wikipedia.org/wiki?curid=701039" title="Troy Kemp">
Troy Kemp

Troy Kemp (ur. 18 marca 1966) – lekkoatleta bahamski, skoczek wzwyż, mistrz świata. Trzykrotny olimpijczyk.
Największym osiągnięciem Kempa był złoty medal mistrzostw świata w 1995, gdzie skokiem na wysokość 2,37 m pokonał Kubańczyka Sotomayora i Polaka Partykę. Wcześniej najwyższymi miejscami, jakie zajął na zawodach międzynarodowych było dwukrotnie 5. miejsce na mistrzostwach świata w 1991 i 1993 oraz 4. miejsce na halowych mistrzostwach świata w 1993. Po zdobyciu tytułu mistrza świata w 1995 startował jeszcze 5 lat, ale bez większych sukcesów.
Jest dwukrotnym srebrnym medalistą igrzysk panamerykańskich, te tytuły wywalczył na igrzyskach w Indianapolis oraz Hawanie.
Rekord życiowy Troya Kempa z 1995 wynosi 2,38 m.

</doc>
<doc id="701041" url="https://pl.wikipedia.org/wiki?curid=701041" title="Trylogia pionowa">
Trylogia pionowa

Trylogia pionowa − trzy filmy fabularne, których reżyserem i scenarzystą jest Ingmar Bergman, zrealizowane w latach 1961−1963 dla szwedzkiej wytwórni filmowej Svensk Filmindustri.
Kolejne części nie kontynuują fabuły poprzednich, łączy je tematyka "pionowego" stosunku pomiędzy człowiekiem a Bogiem oraz filozoficzne potraktowanie problemu. Tematami przewodnimi cyklu, poza problemem "milczącego Boga" i kryzysu wiary, są desperackie próby nawiązania kontaktu z drugim człowiekiem, bariery uniemożliwiające "poziome" porozumienie pomiędzy ludźmi oraz wynikające z tego osamotnienie. Z trzech dzieł Bergmana wyłania się obraz współczesnego człowieka dręczonego przez niepewność sensu życia, brak pewności co do istnienia Boga, jak i wątpliwości co do uczuć bliskich. Wątek zagubionej istoty ludzkiej będzie kontynuowany i rozwijany przez reżysera w jego kolejnych filmach.
Trylogia jest przykładem kina autorskiego, pozbawionego komercyjnych ograniczeń, umożliwiającego twórcy pełnię swobody artystycznej.
W skład trylogii wchodzą:

</doc>
<doc id="701051" url="https://pl.wikipedia.org/wiki?curid=701051" title="Okrasin">
Okrasin

2 miejscowości w Polsce:

</doc>
<doc id="701052" url="https://pl.wikipedia.org/wiki?curid=701052" title="Sisters Of Mercy">
Sisters Of Mercy



</doc>
<doc id="701053" url="https://pl.wikipedia.org/wiki?curid=701053" title="Hucisko (gmina Słupia Konecka)">
Hucisko (gmina Słupia Konecka)

Hucisko – wieś w Polsce położona w województwie świętokrzyskim, w powiecie koneckim, w gminie Słupia Konecka.
Wierni Kościoła rzymskokatolickiego należą do parafii Wniebowzięcia Najświętszej Maryi Panny i św. Tekli w Mninie.

</doc>
<doc id="701054" url="https://pl.wikipedia.org/wiki?curid=701054" title="Operapedia">
Operapedia

Operapedia – skrypt UserJS, dzięki któremu przy wynikach wyszukiwania Google wyświetla się także strona Wikipedii.
Najnowsza wersja skryptu działa z przeglądarką Opera 9.25.

</doc>
<doc id="701056" url="https://pl.wikipedia.org/wiki?curid=701056" title="Germen">
Germen

Germen - nazwa określająca komórki rozrodcze oraz wszystkie komórki zdolne do podziałów mejotycznych w dojrzałym płciowo organizmie wielokomórkowym. Są jedną z dwóch kategorii komórek w organizmie wielokomórkowym - drugą są komórki określane mianem somy.

</doc>
<doc id="701058" url="https://pl.wikipedia.org/wiki?curid=701058" title="Świeszewo (gmina Pokrzywnica)">
Świeszewo (gmina Pokrzywnica)

Świeszewo – wieś w Polsce położona w województwie mazowieckim, w powiecie pułtuskim, w gminie Pokrzywnica.
W latach 1975–1998 miejscowość należała administracyjnie do województwa ciechanowskiego.

</doc>
<doc id="701060" url="https://pl.wikipedia.org/wiki?curid=701060" title="Jarosława Jóźwiakowska">
Jarosława Jóźwiakowska

Jarosława Jóźwiakowska (Jarosława Jóźwiakowska-Bieda-Zdunkiewicz; ur. 20 stycznia 1937 w Poznaniu) – polska siatkarka i lekkoatletka, skoczkini wzwyż, medalistka olimpijska.
Życiorys.
Jóźwiakowska uprawiała siatkówkę i lekkoatletykę, reprezentując barwy klubów AZS Poznań (1952–1954), AZS Gdańsk (1955–1960) i AZS Kraków (1961–1969). Największe sukcesy odnosiła w skoku wzwyż. Była ośmiokrotną mistrzynią Polski w tej konkurencji (1957, 1959–1962, 1964–1966). Piętnaście razy ustanawiała rekord Polski – od 1,60 m w 1958 do 1,75 m w 1964.
Największym osiągnięciem Jóźwiakowskiej był srebrny medal Igrzysk Olimpijskich w Rzymie w 1960, który zdobyła "ex aequo" z Brytyjką Dorothy Shirley. Zwyciężyła wówczas Rumunka Iolanda Balaș. Do ekipy olimpijskiej Jóźwiakowska została włączona w ostatniej chwili pod naciskiem opinii publicznej. Na kolejnych Igrzyskach Olimpijskich w 1964 zajęła dopiero 10. miejsce. W 1966 zdobyła brązowy medal mistrzostw Europy.

</doc>
<doc id="701061" url="https://pl.wikipedia.org/wiki?curid=701061" title="Jarosława Jóźwiakowska-Bieda">
Jarosława Jóźwiakowska-Bieda



</doc>
<doc id="701073" url="https://pl.wikipedia.org/wiki?curid=701073" title="SK 105 Kürassier">
SK 105 Kürassier

SK 105 Kürassier – austriacki niszczyciel czołgów zbudowany na podwoziu transportera opancerzonego Saurer 4K 4FA.
Historia.
W 1965 roku w zakładach Saurerwerke AG rozpoczęto prace nad samobieżnym niszczycielem czołgów. Opracowując pojazd wykorzystano podwozie transportera 4K 7FA. Po wydłużeniu, wzmocniono jego konstrukcję i sztywność. Na kadłubie umieszczono wieżę wzorowaną na wieży francuskiego czołgu lekkiego AMX-13.
Pierwsze prototypy SK 105 były gotowe w 1967 roku. Pierwsze pojazdy seryjne trafiły do uzbrojenia Bundesheer na początku lat 70. Producentem pojazdów był koncern Steyr-Daimler-Puch AG, który w 1970 roku przejął Saurerwerke AG. Pierwsze 90 wozów miało zamontowane oryginalne francuskie wieże FL12 produkowane przez francuską firmę Fives Lilly-Cail. Reszta pojazdów została wyposażona w austriackie wieże produkowane przez Vöerst-Alpine. Armia austriacka zakupiła 234 wozy przyjęte do uzbrojenia jako "Jagdpanzer SK 105 Kürassier". Później wozy SK 105 zostały zakupione także przez armie Argentyny (160), Maroka (105), Tunezji (54) i Botswany (36).
W połowie lat 70. XX wieku powstała zmodernizowana wersja SK 105/A1. Wozy tej wersji miały zmodernizowane magazyny amunicji. Modernizacja była wymuszona przyjęciem do uzbrojenia pocisków przeciwpancernych stabilizowanych brzechwowo, z odrzucanym sabotem (APFSDS). Wozy tej wersji otrzymały zmodernizowany system kontroli ognia z cyfrowym przelicznikiem balistycznym. Zmodernizowano także układ napędowy.
W 1981 roku powstał prototyp wersji SK 105/A2. Miał on stabilizowane uzbrojenie, nowy system kierowania ogniem oraz zmodernizowany silnik. Ostatnią wersją pojazdu był SK 103/A3. Zastąpiono w nim armatę CN-105-57 amerykańską M68 (wersja licencyjna brytyjskiej armaty L7). Wzmocniono także opancerzenie. Wersja ta nie była produkowana seryjnie. Podwozie SK 105 stało się bazą do opracowania wozu ewakuacyjno-remontowego 4K 7FA SB 20 Greif, wozu inżynieryjnego 4KH 7FA Pionier oraz pojazdu do szkolenia kierowców 4KH 7FA-FA.
Opis.
SK 105 Kürassier jest artyleryjskim niszczycielem czołgów. Załogę czołgu tworzy dowódca, działonowy i mechanik-kierowca. Kierowca zajmuje miejsce w kadłubie, reszta załogi w wieży.
Kadłub SK 105 jest wykonany poprzez spawanie walcowanych płyt ze stali pancernej. Opancerzenie jest cienkie i chroni przed pociskami przeciwpancernymi o kalibrze do 20 mm. Na życzenie możliwy jest montaż dodatkowego pancerza zwiększającego odporność do poziomu podkalibrowych pocisków przeciwpancernych kalibru 35 mm. Słabym punktem pancerza jest także dno mające kształt odwróconej litery V. Takie ukształtowanie dna zwiększyło prześwit w osi pojazdu, ale zmniejszyło odporność SK 105 na wybuchy przeciwdennych min przeciwpancernych.
W przedniej części kadłuba znajduje się przedział kierowania, środkowej przedział bojowy z wieżą, a w tylnej przedział napędowy.
W przedziale kierowania stanowiska ma mechanik-kierowca. Jego stanowisko znajduje się po lewej stronie kadłuba. Miejsce w pojeździe zajmuje on przez otwierany przez uniesienie i obrót w lewo właz w górnej płycie pancernej. Obserwację terenu zapewniają trzy peryskopy umieszczone przed włazem. Po prawej stronie kierowcy rozmieszczono akumulatory i magazyn z 31 nabojami.
Wieża pancerna jest oscylująca. Pierwsze wozy były wyposażone we francuską wieżę FL12 wykonaną poprzez spawanie elementów odlewanych i walcowanych, wozy pozostałe posiadają wieże spawane w płyt walcowanych.
Dowódca obserwuje teren przy pomocy przyrządu obserwacyjnego F-135 o powiększeniach 7,5x i 1,6X, oraz siedmiu peryskopów zamocowanych w wieżyczce dowódcy. W nocy do obserwacji terenu używa pasywnego przyrządu obserwacyjnego o powiększeniu 6x.
Działonowy dysponuje celownikiem F-129 o powiększeniu 8x. Dodatkowo wyposażony jest w dwa peryskopy. Do pomiaru odległości od celów używa on dalmierza laserowego CILAS TCV 29 o zasięgu 400-9995 m. Po lewej stronie armaty znajduje się reflektor AEG IR-CW. Może on być źródłem światła widzialnego, lub po założeniu filtrów reflektorem podczerwieni.
W wieży znajduje się zasadnicze uzbrojenie wozu: 105 mm armata czołgowa CN 105-57 (austriackie oznaczenie M-57). Lufa armaty wyposażona jest w przedmuchiwacz usuwający gazy prochowe po wystrzale i dwukomorowy hamulec wylotowy. Niewielka masa SK 105 spowodowała, że w stosunku do innych wersji armaty CN 105 długość odrzutu armaty wydłużono do 385 mm. Obok armaty umieszczony jest czołgowy karabin maszynowy MG 74 kalibru 7,62 mm NATO. MG 74 jest produkowaną na licencji wersją niemieckiego karabinu maszynowego MG3. W wozach wersji SK 105 i SK 105/A1 uzbrojenie nie jest stabilizowane, a naprowadzanie uzbrojenia na cel odbywało się przy pomocy napędów elektrohydraulicznych. W wersji A2 zastosowano stabilizator i napędy elektryczne. Awaryjnie we wszystkich wersjach wykorzystywane są napędy mechaniczne.
Armata M-57 jest zasilana z dwóch bębnowych magazynów znajdujących się w niszy wieży. Pierwszy nabój ładowany jest ręcznie. Po pierwszym wystrzale odrzut armaty napina sprężynowy dosyłacz. W celu załadowania kolejnego naboju działonowy obraca magazyn amunicji i zwalnia sprężynę dosyłacza. Łuski są po wystrzale automatycznie wyrzucane z wieży. Szybkostrzelność praktyczna sięga 12 strz./min. Wadą zastosowanego rozwiązania jest konieczność ładowania magazynów bębnowych z zewnątrz. Powoduje to że aby przenieść naboje z magazynu umieszczonego obok kierowcy do magazynów bębnowych konieczne jest wycofanie pojazdu z walki.
Napęd SK 105 stanowi 6-cylindrowy, czterosuwowy, turbodoładowany wysokoprężny, chłodzony powietrzem silnik "7FA". Moc silnika wynosi 235 kW przy 2300 obr/min. Napęd od silnika do kół napędowych jest przenoszony przez mechaniczny układ napędowy składający się z jednotarczowego sprzęgła i synchronizowanej skrzyni przekładniowej umożliwiającej jazdę do przodu (6 biegów)i do tyłu (jeden bieg wsteczny). Głównym elementem sterowania jest mechanizm różnicowy z przekładnią hydrostatyczną szwajcarskiej firmy Von Roll AG.
SK 105 posiada zawieszenie niezależne na wałkach skrętnych. Każde z 10 kół jezdnych jest połączone za pomocą wahacza z wałkiem skrętnym (wahacze pierwszych czterech kół są wleczone, piątego pchany). Napęd z silnika jest przekazywany na znajdujące się w tylnej części pojazdu koła napędowe. Z przodu pojazdu znajdują się koła napinające. Koła jezdne są kołami podwójnymi, z zewnętrznymi bandażami gumowymi. Wahacze pierwszej i ostatniej pary kół współpracują z hydraulicznymi amortyzatorami. Z każdej strony znajdują się także 3 rolki podtrzymujące gąsienice.

</doc>
<doc id="701081" url="https://pl.wikipedia.org/wiki?curid=701081" title="Arena Kalisz">
Arena Kalisz

Arena Kalisz – hala sportowo-widowiskowa, zlokalizowana przy ulicy Prymasa Stefana Wyszyńskiego w Kaliszu, administrowana przez Ośrodek Sportu, Rehabilitacji i Rekreacji w Kaliszu (OSRiR) (z siedzibą przy ulicy Łódzkiej). Budowa obiektu rozpoczęła się we wrześniu 2005, a zakończyła w listopadzie 2006. Trybuny mieszczą 3164 widzów.
W kaliskiej Arenie odbywają się m.in. mecze piłki ręcznej i siatkowej, targi, zgromadzenia religijne oraz koncerty. 
Obiekt jest miejscem ligowych rozgrywek szczypiornistów MKS-u Kalisz. W 2011 w hali odbył się XVIII Mecz Gwiazd Polskiej Ligi Koszykówki. Arena Kalisz w dniach 2–3 kwietnia 2016, była miejscem rozgrywek Pucharu Polski w piłce siatkowej kobiet. W latach 2014–2017 była miejscem corocznych kongresów regionalnych Świadków Jehowy.
W 2018 przed halą stanął pomnik zatytułowany „Piłkarze ręczni”, autorstwa Zbigniewa Wojkowskiego.

</doc>
<doc id="701092" url="https://pl.wikipedia.org/wiki?curid=701092" title="Marek Siudym">
Marek Siudym



</doc>
<doc id="701095" url="https://pl.wikipedia.org/wiki?curid=701095" title="Crack y Rocc">
Crack y Rocc

Crack y Rocc – pierwszy studyjny album polskiej grupy numetalowej Wrinkled Fred, wydany został w 2003 roku. Nagrania zostały zarejestrowane w studiu Izabelin we współpracy z realizatorem Andrzejem Karpiem.

</doc>
<doc id="701096" url="https://pl.wikipedia.org/wiki?curid=701096" title="Wyższe Seminarium Duchowne w Płocku">
Wyższe Seminarium Duchowne w Płocku

Wyższe Seminarium Duchowne w Płocku – seminarium diecezji płockiej Kościoła rzymskokatolickiego.
Historia.
Pierwsze seminarium duchowne diecezji płockiej powstało 9 września 1594 roku w Pułtusku, ale konieczne było wybudowanie seminarium w mieście diecezjalnym. Stało się to możliwe dzięki znacznemu legatowi finansowemu sufragana chełmińskiego Seweryna Szczuki. W dniu 6 maja 1710 roku, bp Ludwik Załuski wydał akt erekcyjny nowej uczelni. Faktycznie zajęcia rozpoczęły się dopiero w 1717 roku, bowiem tyle czasu zajęło wznoszenie nowego budynku. 8 listopada 1864 r. władze rosyjskie nakazały kasatę seminarium, 30 czerwca 1865 r. odbyła się ostatnia sesja księży profesorów. Odtąd w diecezji działa już tylko seminarium w Płocku. 25 września 1925 r. Rada Ministrów II Rzeczypospolitej Polskiej nadała seminarium płockiemu status uczelni wyższej.
9 grudnia 1939 roku gmachy szkoły zostały zarekwirowane przez Niemców na własne cele. Od 1946 r. w części gmachów seminarium mieściła się szkoła podstawowa i baza samochodowa.
Dawny stan prawny i majątkowy szkoły powrócił na fali zmian ustroju. W 1991 r. Jan Paweł II przybył do Płocka i zatrzymał się przed pomnikiem abpa A. J. Nowowiejskiego przed gmachem Seminarium Duchownego. W październiku 2000 roku, seminarium zawarło umowę z Uniwersytetem Kardynała Stefana Wyszyńskiego w Warszawie, jej klerycy stali się pełnoprawnymi studentami Wydziału Teologicznego Uniwersytetu Kardynała Stefana Wyszyńskiego w Warszawie.
Działalność.
W Seminarium działają dwa zespoły muzyczne: Hodos i Fraters, a także inne agendy: koła miłosierdzia, misyjne, naukowe, historyczne, teatralne, schola, reprezentacje sportowe, grupa powołaniowa, Asysta Biskupia i grupa medialna oraz grupy formacyjne: Ruch Światło-Życie, Krucjata Wyzwolenia Człowieka, Wojsko Gedeona, Laboratorium Wiary i Katolickie Stowarzyszenie Młodzieży. Istnieje też seminaryjna prasa: „Sursum Corda” (wydawana od 1927 roku), „Misyjny Szlak” oraz „Żyć Liturgią”.

</doc>
<doc id="701099" url="https://pl.wikipedia.org/wiki?curid=701099" title="Watch Them Drop Like Flies">
Watch Them Drop Like Flies

Watch Them Drop Like Flies – drugi album studyjny polskiej grupy metalowej Wrinkled Fred, wydany został w 2006 roku. Album charakteryzuje się zdecydowanie cięższym brzmieniem niż "Crack y Rocc". Utwory zawarte na albumie często wykraczają poza utożsamianą z zespołem stylistykę nu metal. Do piosenki "Weight Of The Sky" nakręcony został teledysk, który został udostępniony za darmo na oficjalnej stronie zespołu. 

</doc>
<doc id="701101" url="https://pl.wikipedia.org/wiki?curid=701101" title="Absolutely Live (album The Doors)">
Absolutely Live (album The Doors)

Absolutely Live – pierwszy koncertowy album amerykańskiej grupy muzycznej The Doors.

</doc>
<doc id="701106" url="https://pl.wikipedia.org/wiki?curid=701106" title="Frederic Thesiger (1. wicehrabia Chelmsford)">
Frederic Thesiger (1. wicehrabia Chelmsford)

Frederic John Napier Thesiger, 1. wicehrabia Chelmsford GCMG, GCSI, GCIE, GBE (ur. 12 sierpnia 1868, zm. 1 kwietnia 1933) – brytyjski polityk, najstarszy syn Frederica Augustusa Thesigera, 2. barona Chelmsford i Adrii Heath, córki generała Johna Heatha.
Życiorys.
Administrator kolonialny.
Wykształcenie odebrał w Magdalen College na Uniwersytecie Oksfordzkim. Członek All Souls College w Oksfordzie i London County Council. W 1905 r. odziedziczył po ojcu tytuł barona Chelmsford. W tym samym roku udał się do Australii, gdzie został gubernatorem Queenslandu. W 1909 r. został gubernatorem Nowej Południowej Walii. W 1913 r. opuścił Australię i udał się do Indii, gdzie został dowódcą regimentu. Szybko awansował i już w 1916 r. zastąpił lorda Hardinge’a.
Jego rządy w Indiach przypadły na niespokojny okres w dziejach tego kraju. Rozpoczęło się wprowadzanie w Perle Brytyjskiego Imperium reform Montagu-Chelmsforda (nazwanych tak od wicekróla i ministra ds. Indii Edwina Samuela Montagu), polegających na rozszerzeniu autonomii Indii przez oddanie części uprawnień brytyjskich urzędów kolonialnych lokalnym władzom indyjskim. W tym czasie narastał również ruch oporu przeciwko rządom brytyjskim, co doprowadziło do sprowadzenia stanu wojennego i masakry w Amritsar w 1919 r., kiedy wojsko otworzyło ogień do gruby bezbronnych cywilów zabijając według oficjalnych danych 379 ludzi (dane nieoficjalne mówią o 1000 zabitych i 1200 rannych). Na wieść o tych wydarzeniach Indyjski Kongres Narodowy zbojkotował wybory w 1920 r. Rok później Chelmsford wrócił do Wielkiej Brytanii oskarżany o niekompetencję, co nie przeszkodziło mu otrzymać tytułu wicehrabiego Chelmsford.
Późniejsze życie.
W 1924 r., pomimo swych wieloletnich związków z konserwatystami, przyjął stanowisko pierwszego lorda Admiralicji w liberalnym rządzie MacDonalda. Nigdy jednak nie wstąpił do Partii Pracy. Po upadku gabinetu jeszcze w 1924 r., wycofał się życia politycznego. Zmarł w 1933 r.
Życie prywatne.
27 lipca 1894 r. ożenił się z Frances Charlotte Guest, córką Ivora Guesta, 1. barona Wimborne, i lady Cornelii Spencer-Churchill, córki 7. księcia Marlborough. Frederic i Frances dwóch synów i cztery córki:
Odznaczenia.
Lord Chelmsford był kawalerem Krzyża Komandorskiego Orderu Gwiazdy Indii (GCSI), Krzyża Komandorskiego Orderu Cesarstwa Indyjskiego (GCIE), rycerzem Krzyża Wielkiego Orderu św. Michała i św. Jerzego (GCMG) i Krzyża Wielkiego Orderu Imperium Brytyjskiego (GBE).

</doc>
<doc id="701109" url="https://pl.wikipedia.org/wiki?curid=701109" title="Wicehrabia Chelmsford">
Wicehrabia Chelmsford

Informacje ogólne.
Baronowie Chelmsford 1. kreacji (parostwo Zjednoczonego Królestwa)
Wicehrabiowie Chelmsford 1. kreacji (parostwo Zjednoczonego Królestwa)
Następca 4. wicehrabiego Chelmsford: Frederic Thesiger

</doc>
<doc id="701110" url="https://pl.wikipedia.org/wiki?curid=701110" title="Frederick John Napier Thesiger, 1. wicehrabia Chelmsford">
Frederick John Napier Thesiger, 1. wicehrabia Chelmsford



</doc>
<doc id="701112" url="https://pl.wikipedia.org/wiki?curid=701112" title="Lista najwyższych budynków w Seattle">
Lista najwyższych budynków w Seattle

Najwyższym budynkiem Seattle, a także stanu Waszyngton, jest składająca się z 76 kondygnacji Columbia Center. Została zbudowana w 1985, a jej oficjalna wysokość wynosi 937 stóp, czyli 286 metrów. Jest obecnie 20. pod względem wysokości budynkiem w Stanach Zjednoczonych. Drugim pod względem wysokości wieżowcem jest 1201 Third Avenue, która mierzy 235 metrów. Dziewiętnaście z dwudziestu najwyższych budynków w stanie Waszyngton znajduje się w Seattle.
Historia wieżowców w Seattle rozpoczęła się w 1904, kiedy to zakończono budowę Alaska Building, uważanego za pierwszy budynek ze stalową konstrukcją w mieście. Dziś mierzy ona 62 metry przy 14 piętrach. Wielka budowlana rozbudowa Seattle nastąpiła na przełomie lat 70. i 80., gdy zbudowano 15 z obecnych 20 najwyższych budynków w mieście, m.in. Columbia Center oraz 1201 Third Avenue. Kolejne większe zmiany w Seattle nastąpiły w 2000 i od tamtego czas powstały jeszcze dwa budynki powyżej 152 metrów. Obecnie w Seattle stoi 12 ukończonych budynków powyżej 500 stóp, przy czym w trakcie budowy są kolejne dwa. Skyline Seattle zajmuje obecnie pierwsze miejsce w północno-zachodniej części Stanów Zjednoczonych, trzecie na Zachodnim Wybrzeżu (po Los Angeles i San Francisco) i 11 w całym kraju.
W maju 2008 ukończono 204 wieżowce w mieście, a 63 wysokie budynki zostały zatwierdzone do budowy, w tym 22 ponad 400 (122 metry).
Najwyższe budynki.
"Ta lista uwzględnia wieżowce o wysokości przynajmniej 400 stóp, czyli 122 metrów."
Najwyższe budynki w historii.
"Na tej liście zostały zawarte tylko najwyższe budynki w Seattle w poszczególnych okresach"

</doc>
<doc id="701114" url="https://pl.wikipedia.org/wiki?curid=701114" title="Escala">
Escala



</doc>
<doc id="701115" url="https://pl.wikipedia.org/wiki?curid=701115" title="Hans Hartwig von Beseler">
Hans Hartwig von Beseler

Hans Hartwig von Beseler (ur. 27 kwietnia 1850 w Greifswaldzie, zm. 20 grudnia 1921 w Neu-Babelsberg) – niemiecki wojskowy, generał pułkownik, generał-gubernator warszawski, naczelny dowódca Polskiej Siły Zbrojnej.
Życiorys.
Urodził się w rodzinie profesora uniwersyteckiego. Wstąpił do armii pruskiej w 1868, walczył w wojnie francusko-pruskiej w latach 1870–1871. W latach 1900–1907 szef wojsk inżynieryjnych i komendant twierdz. W 1910 roku przeszedł na wojskową emeryturę. W tym samym roku otrzymał tytuł szlachecki od cesarza Wilhelma II Hohenzollerna. 
Po wybuchu I wojny światowej został przywrócony do służby i mianowany na dowódcę trzeciego korpusu rezerwowego Armii Cesarstwa Niemieckiego. Kierował działaniami bojowymi, których wynikiem było zdobycie twierdz w Antwerpii i Modlinie. 
Od sierpnia 1915 na stanowisku generalnego gubernatora Generalnego Gubernatorstwa Warszawskiego, części terytorium Królestwa Polskiego okupowanej przez wojska niemieckie. We wrześniu tego samego roku jego imieniem nazwano drewniany most zbudowany na palach przez Niemców obok uszkodzonego przez wycofujące się wojska rosyjskie mostu Kierbedzia. Jesienią tego samego roku ustanowił w Warszawie polskojęzyczne uczelnie – Uniwersytet Warszawski i Politechnikę Warszawską. Był rzeczywistym inicjatorem i twórcą podwalin polskiej państwowości i wojskowości według aktu 5 listopada, na którego wydanie miał główny wpływ. 
8 kwietnia 1916 podpisał rozporządzenie o przyłączeniu (z dniem 1 kwietnia 1916) do Warszawy 82,1 km² terenów na przedmieściach, przez co powierzchnia miasta wzrosła ponad trzykrotnie.
Od 10 kwietnia 1917 był Naczelnym Dowódcą Polskiej Siły Zbrojnej (tytuł formalny: „Naczelny Dowódca Wojsk Polskich”). 18 października 1918 uznał zwierzchność Rady Regencyjnej nad Wojskiem Polskim, a 24 października złożył na jej ręce urząd naczelnego dowódcy. 12 listopada tegoż roku w przebraniu opuścił Warszawę, w której trwało rozbrajanie jego zrewolucjonizowanych żołnierzy, i powrócił do Niemiec. Tam stał się obiektem ataków konserwatystów i nacjonalistów, którzy zarzucali mu zbytnią pobłażliwość względem Polaków. 
Został pochowany na cmentarzu Inwalidów w Berlinie.
Odznaczenia.
Był odznaczony m.in. Pour le Mérite z liściem dębu.

</doc>
<doc id="701118" url="https://pl.wikipedia.org/wiki?curid=701118" title="L.A. Woman">
L.A. Woman

L.A. Woman – szósty album studyjny amerykańskiego zespołu The Doors, wydany 19 kwietnia 1971 roku przez wytwórnię Elektra. Jest to ostatni album grupy nagrany z wokalistą i frontmanem Jimem Morrisonem, który zmarł w lipcu tego samego roku.
W 2003 album został sklasyfikowany na 362. miejscu listy 500 albumów wszech czasów magazynu Rolling Stone.

</doc>
<doc id="701119" url="https://pl.wikipedia.org/wiki?curid=701119" title="Wzgórza Łopuszańskie">
Wzgórza Łopuszańskie

Wzgórza Łopuszańskie (342.16) – pasma wzgórz znajdujące się we wschodniej części Wyżyny Przedborskiej. Sąsiadują z Pasmem Przedborsko-Małogoskim oraz Płaskowyżem Suchedniowskim.
Najwyższe wzniesienie o wysokości 299 m n.p.m. znajduje się w okolicach miasta Łopuszno. Wzgórza zbudowane są ze skał jurajskich oraz górnotriasowych. Wschodnia część tego obszaru odwadniana jest przez rzekę Łosośną, część zachodnia przez Czarną Konecką. Miejscami występują tu wydmy śródlądowe.

</doc>
<doc id="701123" url="https://pl.wikipedia.org/wiki?curid=701123" title="Boniszyn">
Boniszyn

Boniszyn (ukr. Бонишин) – wieś w rejonie złoczowskim obwodu lwowskiego Ukrainy. Do scalenia w 1934 r. w II Rzeczypospolitej miejscowość była siedzibą gminy wiejskiej w powiecie złoczowskim województwa tarnopolskiego. Od 1991 r. na terytorium niepodległej Ukrainy. Przez wioskę przepływa Złoczówka.
Położenie.
Na podstawie "Słownika geograficznego Królestwa Polskiego i innych krajów słowiańskich" Boniszyn to: "wieś w powiecie złoczowski, położona 6 km na zachód od Złoczowa".

</doc>
<doc id="701124" url="https://pl.wikipedia.org/wiki?curid=701124" title="Blasphemy">
Blasphemy

Blasphemy – kanadyjski zespół muzyczny założony w 1984, aktywny, muzycznie poruszający się pomiędzy black i death metalem.

</doc>
<doc id="701131" url="https://pl.wikipedia.org/wiki?curid=701131" title="Piramida Pepiego I">
Piramida Pepiego I

Piramida Pepiego I – piramida zbudowana przez władcę starożytnego Egiptu Pepiego I z VI dynastii na nekropoli w południowej Sakkarze.
Nazwa Piramidy.
&lt;-Q3:Q3-M17-M17 -&gt;Y5:N35-F35-O24
"Men-nefer-Pepi" – Trwały i piękny jest Pepi.
Nazwa całego kompleksu grobowego brzmiała "Men-nefer-Pepi". Kompleks ten dał później (za XVIIII dynastii) nazwę nieopodal położonemu miastu ("miasto przy piramidzie"), Memfis. Jest to grecka transkrypcja nazwy egipskiej Memfi.
Zespół grobowy.
Plan całego kompleksu grobowego nawiązywał do planów obiektów wzniesionych przez poprzedników Pepiego, szczególnie zespołu grobowego Tetiego.
Piramida pierwotnie miała długość boku prawie 79 m, wysokość prawie 52,5 m, a kąt nachylenia – 53°13'. Jej rdzeń składał się z 6 stopni i był zbudowany z małych bloków wapiennych spojonych glinianą zaprawą. Do budowy rdzenia użyto m.in. bloków pochodzących z kompleksu Seszseszet, matki Tetiego. Piramida była, podobnie jak i inne piramidy, pokryta okładziną z białego wapienia. Wejście do niej znajdowało się od północnej strony. Stała tu prawdopodobnie kaplica wejściowa, z której jednak nic się nie zachowało. Podziemne pomieszczenia są podobne do podobnych pomieszczeń we wcześniejszych piramidach z V i VI dynastii. Od wejścia biegnie schodzący w dół korytarz, który kończy się westybulem. Za nim ciągnie się poziomy korytarz, prowadzący do przedsionka, w którego wschodniej części znajduje się wejście do komory grobowej, po zachodniej zaś serdab z 3 niszami. Strop przedsionka i komory grobowej zbudowany jest z 3 warstw potężnych bloków, z których każda składa się z 16 elementów. Na suficie tych pomieszczeń wymalowane są białe gwiazdy na tle czarnego nieboskłonu.
W południowo-wschodniej części kompleksu znajdowała się niewielka piramida kultowa.
Na południe od piramidy Pepiego odkryto kompleksy grobowe żon Pepiego I.
Archeolodzy w kompleksie Pepiego I.
Po raz pierwszy piramida była penetrowana przez Perringa w latach 30. XIX w., ale do podziemnych pomieszczeń piramidy wszedł jako pierwszy Gaston Maspero w 1880 r. Piramida była dokładnie badana przez francuską misję archeologiczną pod kierownictwem Lauera i Garnota, a od 1963 r. przez Leclanta i Labrousse'a.
Odkrycia.
Największym i najsłynniejszym odkryciem w kompleksie Pepiego były tzw. Teksty Piramid, znajdujące się na ścianach korytarzy, przedsionka i komory grobowej. To właśnie w piramidzie Pepiego I po raz pierwszy na nie natrafiono.
Z jego świątyni grobowej pochodzą posążki jeńców ze związanymi z tyłu rękami, stanowiące prawdziwa galerię typów etnicznych z Azji i Afryki, z którymi stykali się starożytni Egipcjanie.
Z wyposażenia grobu zachowały się: mały krzemienny nóż, 14 fragmentów waz kanopskich z żółtego alabastru, fragmenty płótna i sandał z czerwonawego drewna, prawdopodobnie z sykomory. Sarkofag władcy uległ zniszczeniu, we wnętrzu piramidy zachowały się tylko nieliczne jego fragmenty. Poza tym odkryto tam fragmenty mumii, nie jest jednak pewne, czy jest to mumia Pepiego I czy też pochodzi z jakiegoś innego, późniejszego pochówku.
Stan obecny.
Cały kompleks jest obecnie mocno zniszczony, gdyż był traktowany jako kamieniołom i źródło budulca dla późniejszych inwestycji. Z zachowanych fragmentów tekstu restauracyjnego Chaemuaseta wiemy, że jeszcze za XIX dynastii piramida była w dobrym stanie. Obecnie sama piramida ma nie więcej jak 12 m wysokości, a w jej środku znajduje się wielki krater po wybranym surowcu.

</doc>
<doc id="701132" url="https://pl.wikipedia.org/wiki?curid=701132" title="Gubernatorzy Queenslandu">
Gubernatorzy Queenslandu

Gubernator Queenslandu ("Governor of Queensland") – osobisty przedstawiciel królowej Australii i zarazem formalnie najwyższy urzędnik władzy wykonawczej w stanie Queensland. Kompetencje gubernatora są niezwykle szerokie i obejmują m.in. skracanie kadencji parlamentu, mianowanie premiera i nakładanie na ustawy niewzruszalnego weta. W praktyce z tej ostatniej prerogatywy gubernator nie korzysta w ogóle, zaś pozostałe uprawnienia stosuje wyłącznie na wniosek premiera, na którego powołuje lidera partii lub koalicji mającej większość w parlamencie stanowym. Rzeczywista rola ustrojowa gubernatora jest głównie ceremonialna i sprowadza się do zadań reprezentacyjnych. 

</doc>
<doc id="701133" url="https://pl.wikipedia.org/wiki?curid=701133" title="Harry Kessler">
Harry Kessler

Harry Graf Kessler (ur. 1868, zm. 1937) – niemiecki hrabia, pisarz, artysta, dyplomata i polityk, odpowiedzialny za kontakty władz niemieckich z Józefem Piłsudskim w czasie jego internowania w twierdzy Magdeburg. Po odzyskaniu przez Polskę niepodległości, 21 listopada 1918 został pierwszym akredytowanym w Warszawie dyplomatą.
Jego pamiętniki opublikowane w 1971 zawierają wiele anegdot i ciekawostek na temat życia artystycznego i teatralnego w Europie, przede wszystkim w Niemczech, z okresu przed wybuchem II wojny światowej oraz cenzury Hitlera.
Rodzina.
Harry Kessler był synem bankiera Adolfa Wilhelma Kesslera z Hamburga oraz Irlandki Alice Harriet Blosse-Lynch. Jego matka (ur. 17 lipca 1844 w Bombaju, zm. 19 września 1919 w Normandii) była córką baroneta irlandzkiego Henry Blosse-Lyncha. Rodzice Kesslera pobrali się w Paryżu 10 sierpnia 1867. Młodsza siostra Kesslera urodziła się w 1877, nazwano ją Wilma Kessler na pamiątkę cesarza Wilhelma I. Po zamążpójściu zmieniła nazwisko na Wilma de Brion.
W swoim czasie krążyło wiele plotek o rzekomym romansie cesarza i matki Kesslera. Sugerowano nawet, że to cesarz, a nie Adolf Kessler, był ojcem Harry’ego.
Życie, edukacja i praca.
Kessler dorastał we Francji, Anglii i Niemczech. Poznał wiele kultur, dużo podróżował, zrobił karierę jako dyplomata, dlatego znany był jako obywatel świata. Sam uważał siebie za Europejczyka.
Kessler najpierw uczył się w Paryżu następnie, od 1880, w szkole w Ascot, w Anglii. Zgodnie z życzeniem ojca wstąpił w 1882 do Gelehrtenschule des Johanneums, humanistycznego gimnazjum w Hamburgu, gdzie zdał maturę. Studiował potem prawo i historię sztuki w Bonn i Lipsku.
Przeprowadziwszy się do Berlina w 1893, współpracował z pełniącym ważną rolę w rozwoju art nouveau literacko-artystycznym czasopismem „Pan”, które publikowało teksty m.in. Richarda Dehmela, Theodora Fontane’a, Friedricha Nietzschego, Detleva von Liliencrona, Juliusa Harta, Novalisa, Paula Verlaine’a oraz Alfreda Lichtwarka.

</doc>
<doc id="701135" url="https://pl.wikipedia.org/wiki?curid=701135" title="Droga wojewódzka nr 502">
Droga wojewódzka nr 502

Droga wojewódzka nr 502 (DW502) – droga wojewódzka w woj. pomorskim o długości 14 km łącząca Nowy Dwór Gdański ze Stegną. Droga przebiega przez powiat nowodworski (gminy Stegna i Nowy Dwór Gdański).
Dopuszczalny nacisk na oś.
Na całej długości drogi wojewódzkiej nr 502 dopuszczalny jest ruch pojazdów o nacisku pojedynczej osi do 10 ton.

</doc>
<doc id="701136" url="https://pl.wikipedia.org/wiki?curid=701136" title="Messier 109">
Messier 109

Messier 109 (M109, NGC 3992) – galaktyka spiralna z poprzeczką w gwiazdozbiorze Wielkiej Niedźwiedzicy. Jest najjaśniejszą galaktyką w grupie M109, dużym, ale rzadkim skupisku galaktyk.
Znajduje się w odległości ok. 40' od gwiazdy Phekida (γ Ursae Majoris).
Historia odkrycia.
Galaktykę odkrył 12 marca 1781 Pierre Méchain. Charles Messier obserwował M108 i M109 24 marca 1781, kiedy mierzył pozycję M97. We wstępnej wersji jego katalogu została zapisana pod numerem 99, jednak bez pozycji. Méchain wspomniał o M109 w liście do Bernoulliego z 6 maja 1783. Zarówno M108 jak i M109 nie znalazły się w opublikowanej wersji katalogu Messiera. Dodał ją Owen Gingerich w 1953 roku.
12 kwietnia 1789 M109 niezależnie odkrył William Herschel. Dodał ją do swojego katalogu (H IV.61) błędnie określając jako mgławicę planetarną.
Charakterystyka galaktyki.
M109 znajduje się w odległości około 55 milionów lat świetlnych od Ziemi i oddala się z prędkością 1142 km/s. M109 należy do typu SBc. Galaktyka jest dobrym przykładem galaktyki spiralnej z poprzeczką.
Do tej pory w galaktyce zaobserwowano jedną supernową, SN 1956A. Należała do typu Ia, osiągnęła jasność 12,3. Odkryto ją 17 marca 1956.
Odkryto trzy satelity M109 (UGC 6923, UGC 6940 i UGC 6969), jest niewykluczone, że posiada ich więcej.

</doc>
<doc id="701138" url="https://pl.wikipedia.org/wiki?curid=701138" title="Stanisław Hachorek">
Stanisław Hachorek

Stanisław Marian Hachorek (ur. 21 stycznia 1927 w Czeladzi, zm. 24 października 1988 w Warszawie) – polski piłkarz, olimpijczyk, trener.
Kariera.
Pierwszą bramkę w reprezentacji Polski zdobył 29 maja 1955 w debiutanckim meczu rozegranym w Bukareszcie z reprezentacją Rumunii (2:2).
Grając w pierwszoligowej Gwardii w latach 1953–1960 strzelił 86 bramek. W 1955 został królem strzelców ekstraklasy strzelając w sezonie 16 bramek. Po raz drugi zdobył tytuł króla strzelców w 1961, tym razem jednak II ligi (25 bramek).
Uczestnik igrzysk olimpijskich w Rzymie 1960. W trzech meczach rozegranych przez polską reprezentację zdobył jedną bramkę (wygrany mecz 6:1 z Tunezją).
Po zakończeniu kariery piłkarskiej został trenerem. Pochowany na cmentarzu Powązki Wojskowe w Warszawie (kwatera HIV-3-27).

</doc>
<doc id="701145" url="https://pl.wikipedia.org/wiki?curid=701145" title="Other Voices (album)">
Other Voices (album)

Other Voices – siódmy album studyjny amerykańskiego zespołu The Doors, wydany 18 października 1971 roku przez wytwórnię Elektra. Jest to pierwszy album grupy wydany po śmierci wokalisty i frontmana Jima Morrisona, który zmarł w lipcu tego samego roku.
Personel.
The Doors:
Pozostali:

</doc>
<doc id="701152" url="https://pl.wikipedia.org/wiki?curid=701152" title="Émilie Loit">
Émilie Loit

Émilie Loit (ur. 9 czerwca 1979 w Cherbourg) − francuska tenisistka.
Kariera tenisowa.
Émilie jest zawodniczką leworęczną z oburęcznym backhandem. 19 kwietnia 2004 została sklasyfikowana na 27. miejscu w rankingu singlowym, a rok wcześniej osiągnęła pozycję piętnastej deblistki świata. Wygrała trzy turnieje zawodowe singlowe: w 2004 w Casablance i w Estoril oraz w 2007 w Acapulco. Znacznie więcej sukcesów – szesnaście – osiągnęła w grze podwójnej. Prócz tego awansowała także do dziesięciu innych meczów mistrzowskich, w których zwyciężczyniami okazały się inne deblistki.
Francuzka otrzymała status profesjonalny w 1994. W rozgrywkach WTA Tour zadebiutowała na turnieju mającym miejsce w Paryżu (1998), docierając do drugiej rundy i ulegając Nathalie Tauziat. W tym samym sezonie po raz pierwszy osiągnęła miejsce wśród najlepszych stu tenisistek na świecie. W 1999 w Australian Open pokonała Conchitę Martínez i została jedną z czterech Francuzek w czwartej rundzie tej imprezy (obok Amélie Mauresmo – późniejszej finalistki, Mary Pierce i Sandrine Testud). Było to dla Francuzek wyrównanie rekordu z 1954 roku z French Open.
W kolejnych latach Émilie wygrywała turnieje deblowe, osiągała także półfinały imprez zawodowych. Nie ma na koncie żadnego przegranego singlowego finału zawodowej imprezy. W sezonie 2006 wygrała dwa turnieje deblowe (Hobart i Paryż) oraz trzykrotnie była w półfinałach turniejów gry pojedynczej – ostatnio w Portorožu.
W sezonie 2007 wygrała turniej w Acapulco, w finale z Flavią Pennettą. Była również w finale gry podwójnej tego turnieju z Nicole Pratt.
W maju 2009, po przegranym meczu 1. rundy French Open z Timeą Bacsinszky, ogłosiła zakończenie kariery zawodowej.

</doc>
