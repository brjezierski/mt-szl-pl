<doc id="701153" url="https://pl.wikipedia.org/wiki?curid=701153" title="Kugel">
Kugel

Kugel (jidysz: קוגל "kugl" lub קוגעל) – typ potraw tradycyjnej kuchni żydowskiej łączących wiele składników w formie zapiekanki, składniki mogą być rozmaite, a jedynym niezmiennym są jajka. Kugle dzieli się na słodkie i pikantne. Mogą być dodatkiem do dania głównego lub deserem. 
Tradycyjne żydowskie danie – babka ziemniaczana z cebulką i in. pieczona w piecu. Danie to znane jest również w kuchni polskiej i litewskiej. W kuchniach tych do kugla czasem dodaje się też skwarki lub żeberka wieprzowe. W kuchni żydowskiej często przyrządzany z mięsem kaczki.
W Polsce rozpowszechniony głównie na Podlasiu, gdzie pojawia się na równi z kartaczami czy kiszką ziemniaczaną. Na Kurpiach znany jest jako „rejbak”. Kurpiowska nazwa pochodzi od „rejbowania” (od niem. reiben = trzeć}, czyli tarcia na tarce ziemniaków. W okolicach Przedborza, Radoszyc i Fałkowa (znany jako kugiel). Tradycyjny Kugiel Przedborski przygotowywano z tartych kartofli, kawałków tłustego mięsa wieprzowego jaj, utartej bułki, cebuli, pieprzu i soli. Żydzi zamiast wieprzowiny używali gęsinę. Jest to regionalna potrawa w Gminie Fałków. Najczęściej przyrządzany z żeberkami wieprzowymi, choć można również wykorzystać inne rodzaje mięsa (np. wołowinę golonkę). Ze względu na czasochłonność przygotowania na stołach pojawia się głównie z okazji świąt.
Kugel przyrządza się także z makaronu, w kilku wersjach, z różnych rodzajów makaronu, np. na słodko z twarogiem, jajkiem i cukrem, „brązowy kugiel makaronowy” – z cukrem i pieprzem.
Zobacz też.
Kogel-mogel

</doc>
<doc id="701154" url="https://pl.wikipedia.org/wiki?curid=701154" title="Ml">
Ml



</doc>
<doc id="701156" url="https://pl.wikipedia.org/wiki?curid=701156" title="Pomoc doraźna">
Pomoc doraźna

Pomoc doraźna – usługa wobec osób, które uległy nagłemu wypadkowi lub zachorowaniu.

</doc>
<doc id="701158" url="https://pl.wikipedia.org/wiki?curid=701158" title="Greenstone Digital Library">
Greenstone Digital Library

Greenstone Digital Library – zbiór programów służących do tworzenia oraz publikowania bibliotek cyfrowych. Stworzona biblioteka może być zachowana na CD-ROM-ie, bądź udostępniana przez Internet. Greenstone został stworzony w ramach projektu "New Zealand Digital Library Project" Uniwersytetu Waikato (Hamilton, Nowa Zelandia) we współpracy z UNESCO oraz Human Info NGO.
Jest to projekt typu open source, rozpowszechniany na licencji GNU GPL i posiadający wielojęzyczny interfejs. Pełna dokumentacja i tłumaczenia interfejsu dostępne są w języku angielskim, francuskim hiszpańskim, rosyjskim oraz kazachskim. Dostępne są też inne częściowe tłumaczenia interfejsu (pochodzące ze starszych wersji oprogramowania), w tym dla języka polskiego.

</doc>
<doc id="701163" url="https://pl.wikipedia.org/wiki?curid=701163" title="Wacław Leszczyński (kanclerz wielki koronny)">
Wacław Leszczyński (kanclerz wielki koronny)

Wacław Leszczyński herbu Wieniawa (ur. ok. 1576, zm. 17 maja 1628 w Poznaniu) – kasztelan kaliski od 1616, wojewoda kaliski od 1618, podkanclerzy koronny od 1620, kanclerz wielki koronny od 1625, starosta generalny Wielkopolski od 1628, starosta warecki w 1623 roku.
Był synem Rafała Leszczyńskiego starosty radziejowskiego, wojewody brzeskokujawskiego i jego drugiej żony Anny Korzbokówny (Witkowskiej) z Milicza. Jego ojciec był bratem czeskim.
Konwersja na katolicyzm i dalsza kariera.
Jako deputat na Trybunał Główny Koronny w Piotrkowie podpisał protestancko-prawosławną konfederację wileńską w 1599 roku.
Po śmierci ojca, osiadł w swoim majątku na Zamku w Gołuchowie, gdzie utrzymywał zbór braci czeskich, ale już wtedy podejrzewano go o chęć przejścia na katolicyzm, co istotnie nastąpiło w 1601 roku. Według legendy, przekonał się co do prawdziwości tego wyznania, gdy przejeżdżając koło katolickiego kościoła nie zdjął czapki, i ta sama podniosła się cudownie, a następnie opadła. Jednak jego konwersja miał raczej przyczyny koniunkturalistyczne, i była prawdopodobnie spowodowana chęcią ułatwienia sobie kariery u Zygmunta III Wazy. Jego żona pozostała całe życie kalwinistką.
Poseł na sejm 1611 roku z województwa kaliskiego i poznańskiego, deputat izby poselskiej do sprawy brandenburskiej, komisarz sejmowy do uspokojenia nawigacji na Warcie.
Rodzina.
Z poślubioną około 1603 roku Anną z Rozdrażewskich (1586-po1619), kalwinistką, córką Jana Rozdrażewskiego miał ośmioro dzieci, z wyjątkiem Anny, wszystkich wychowano na katolików. Z nich większą karierę zrobił Andrzej Leszczyński, jako prymas Polski oraz Jan Leszczyński (zm.1657), jako biskup kijowski. Córki wydano za mąż za wielkopolskich ziemian, z wyjątkiem Anny, która wyszła za mąż za Jana Teodoryka Potockiego znanego działacza kalwińskiego w Małopolsce i na Litwie.

</doc>
<doc id="701165" url="https://pl.wikipedia.org/wiki?curid=701165" title="Azotyn amonu">
Azotyn amonu

Azotyn amonu (), – nieorganiczny związek chemiczny z grupy azotynów, sól kwasu azotawego i amoniaku.
W laboratorium jest wykorzystywany do otrzymywania wysokiej czystości azotu poprzez rozkład termiczny:

</doc>
<doc id="701168" url="https://pl.wikipedia.org/wiki?curid=701168" title="NGC 3992">
NGC 3992



</doc>
<doc id="701169" url="https://pl.wikipedia.org/wiki?curid=701169" title="IV liga polska w piłce nożnej (grupa lubelska)">
IV liga polska w piłce nożnej (grupa lubelska)

Lubelska grupa IV ligi – jedna z 18 grup IV ligi piłki nożnej, które od sezonu 2008/2009 są rozgrywkami piątego poziomu ligowego piłki nożnej mężczyzn w Polsce.
Za rozgrywki toczące się w tej grupie odpowiedzialny jest Lubelski Związek Piłki Nożnej z siedzibą w Lublinie i występuje w niej 20 drużyn (w dwóch grupach po 10 drużyn) z województwa lubelskiego.
Mistrzowie ligi.
Objaśnienia:
Sezon 2021/2022.
Drużyny.
W IV lidze, grupie lubelskiej w sezonie 2021/2022 rozgrywki toczyły się w dwóch grupach i występowało w nich łącznie 24 drużyn, które walczyły o miejsce premiowane awansem do III ligi, grupy IV, natomiast siedem ostatnich drużyn spadnie do odpowiedniej terytorialnie grupy klasy okręgowej (6. poziom rozgrywek piłkarskich), przy czym liczba ta może zwiększyć się zależnie od liczby drużyn spadających z lig wyższych. 
Objaśnienia:
Sezon 2020/2021.
Drużyny.
W IV lidze, grupie lubelskiej w sezonie 2020/2021 rozgrywki toczyły się w dwóch grupach i występowało w nich łącznie 24 drużyn, które walczyły o miejsce premiowane awansem do III ligi, grupy IV, natomiast trzy ostatnie drużyny spadną do odpowiedniej terytorialnie grupy klasy okręgowej (6. poziom rozgrywek piłkarskich), przy czym liczba ta może zwiększyć się zależnie od liczby drużyn spadających z lig wyższych. 
Objaśnienia:
Sezon 2019/2020.
Drużyny.
W IV lidze, grupie lubelskiej w sezonie 2019/2020 rozgrywki toczyły się w jednej grupie i występowało w nich 16 drużyn, które walczyły o miejsce premiowane awansem do III ligi, grupy IV, natomiast trzy ostatnie drużyny spadną do odpowiedniej terytorialnie grupy klasy okręgowej (6. poziom rozgrywek piłkarskich), przy czym liczba ta może zwiększyć się zależnie od liczby drużyn spadających z lig wyższych. 
Objaśnienia:
Sezon 2018/2019.
Drużyny.
W IV lidze, grupie lubelskiej w sezonie 2018/2019 rozgrywki toczyły się w jednej grupie i występowało w nich 16 drużyn, które walczyły o miejsce premiowane awansem do III ligi, grupy IV, natomiast trzy ostatnie drużyny spadną do odpowiedniej terytorialnie grupy klasy okręgowej (6. poziom rozgrywek piłkarskich), przy czym liczba ta może zwiększyć się zależnie od liczby drużyn spadających z lig wyższych. 
Objaśnienia:
Sezon 2017/2018.
Drużyny.
W IV lidze, grupie lubelskiej w sezonie 2017/2018 rozgrywki toczyły się w jednej grupie i występowało w nich 16 drużyn, które walczyły o miejsce premiowane awansem do III ligi, grupy IV, natomiast trzy ostatnie drużyny spadną do odpowiedniej terytorialnie grupy klasy okręgowej (6. poziom rozgrywek piłkarskich), przy czym liczba ta może zwiększyć się zależnie od liczby drużyn spadających z lig wyższych.
Objaśnienia:
Sezon 2016/2017.
Drużyny.
W IV lidze, grupie lubelskiej w sezonie 2016/2017 rozgrywki toczyły się w jednej grupie i występowało w nich 18 drużyn, które walczyły o miejsce premiowane awansem do III ligi, grupy IV, natomiast pięć ostatnich drużyn spadnie do odpowiedniej terytorialnie grupy klasy okręgowej (6. poziom rozgrywek piłkarskich), przy czym liczba ta może zwiększyć się zależnie od liczby drużyn spadających z lig wyższych.
Objaśnienia:
Tabela.
 
Sezon 2015/2016.
Drużyny.
W IV lidze, grupie lubelskiej w sezonie 2015/2016 rozgrywki toczyły się w jednej grupie i występowało w nich 16 drużyn, które walczyły o miejsce premiowane awansem do III ligi, grupy IV, natomiast trzy ostatnie drużyny spadną do odpowiedniej terytorialnie grupy klasy okręgowej (6. poziom rozgrywek piłkarskich), przy czym liczba ta może zwiększyć się zależnie od liczby drużyn spadających z lig wyższych.
Objaśnienia:
Sezon 2014/2015.
Drużyny.
W IV lidze, grupie lubelskiej w sezonie 2014/2015 rozgrywki toczyły się w jednej grupie i występowało w nich 16 drużyn, które walczyły o dwa miejsca premiowane awansem do III ligi, grupy VIII (lubelsko-podkarpackiej), natomiast dwie ostatnie drużyny spadną do odpowiedniej terytorialnie grupy klasy okręgowej (6. poziom rozgrywek piłkarskich), przy czym liczba ta może zwiększyć się zależnie od liczby drużyn spadających z lig wyższych.
Objaśnienia:
Sezon 2013/2014.
Drużyny.
W IV lidze, grupie lubelskiej w sezonie 2013/2014 rozgrywki toczyły się w jednej grupie i występowało w nich 16 drużyn, które walczyły o miejsce premiowane awansem do III ligi, grupy VIII (lubelsko-podkarpackiej), natomiast trzy ostatnie drużyny spadną do odpowiedniej terytorialnie grupy klasy okręgowej (6. poziom rozgrywek piłkarskich), przy czym liczba ta może zwiększyć się zależnie od liczby drużyn spadających z lig wyższych. 
Objaśnienia:
Sezon 2008/2009.
Od sezonu 2008/2009 IV liga stanowi piąty szczebel w hierarchii rozgrywek piłkarskich w Polsce.

</doc>
<doc id="701171" url="https://pl.wikipedia.org/wiki?curid=701171" title="ML">
ML

 

</doc>
<doc id="701172" url="https://pl.wikipedia.org/wiki?curid=701172" title="Piłka nożna plażowa w Polsce">
Piłka nożna plażowa w Polsce

Piłka nożna plażowa w Polsce jest dyscypliną sportową, której organizatorem jest Polski Związek Piłki Nożnej.
Organizacja męskich rozgrywek.
System ligowy.
"Tabela przedstawia stan klas w sezonie 2021".
Historia.
Początki piłki nożnej plażowej w Polsce – jako skodyfikowanej dyscypliny sportu – sięgają 2003 roku. Wcześniej grywano w nią jedynie okazjonalne (tylko latem) na nieoficjalnych turniejach towarzyskich organizowanych w różnych kurortach Morza Bałtyckiego. Do 2009 roku głównym promotorem tego sportu w kraju była Beach Soccer Polska (BSP), organizująca cykl Beach Soccer Tour (BST) – w formule Mistrzostw Polski, a także Pucharu Polski oraz posiadająca prawa do kadry narodowej. W związku z przejęciem struktur BSP przez PZPN organizacja ta wycofała się z popularyzacji beach soccera.

</doc>
<doc id="701173" url="https://pl.wikipedia.org/wiki?curid=701173" title="Dawne opactwo benedyktyńskie w Płocku">
Dawne opactwo benedyktyńskie w Płocku

Opactwo benedyktyńskie w Płocku – zespół poklasztorny na Wzgórzu Tumskim w Płocku.
Obejmuje pozostałości rotundy (od 1075 kościoła biskupiego), skrzydła klasztoru z reliktami kościoła pw. św. Wojciecha i murem obronnym zamku, wieżę zegarową i basztę zamkową; wpisany do rejestru zabytków pod nr: 250/60 z 23 marca 1960.
Początki opactwa.
Poglądy na temat początków fundacji.
Początki opactwa z braku źródeł nie są znane. Brak wzmianki w pracach piętnastowiecznego kronikarza Jana Długosza.
Siedemnastowieczna tradycja klasztorna podaje dwie wersje początków opactwa:
Wśród badaczy od początku XIX do chwili obecnej zarysowały się różne stanowiska w sprawie początku klasztoru:
Okres przed powstaniem opactwa św. Wojciecha.
Początki płockiego opactwa wiążą się z opactwem w Mogile, które powstało w 1065. Od czasu fundacji dysponowało dziewięciną z 19 grodów północnego Mazowsza, w tym z Płocka, w samym zaś Płocku posiadało kościół św. Wawrzyńca. Przy kościele tym mogła powstać podległa mu prepozytura. Stanowiła ona zapewne oparcie dla erygowanego w 1075 biskupstwa płockiego, a mnisi weszli w skład otoczenia biskupa. Zamiana dochodów grodowych na uposażenie ziemskie przeprowadzona w czasach Bolesława Krzywoustego doprowadziła do odebrania benedyktynom kościoła św. Wawrzyńca z zabudowaniami klasztornymi i przekazania biskupowi płockiemu. W zamian benedyktyni mogileńscy mieli otrzymać kościół św. Benedykta na Radziwiu (naprzeciwko Płocka, na lewym brzegu Wisły, obecnie część miasta), przekazany następnie kapitule płockiej (w 1178 należy do kapituły). Przejęcie kościoła pozwala sądzić, iż benedyktyni uzyskali inny kościół. Biskup płocki Werner (1156-1170) wprowadził opata Bertolda wraz z mnichami do kościoła Najświętszej Maryi Panny w Płocku fundacji Dobiechny, wdowy po Wojsławie z rodu Powałów. Zakonnicy nie utrzymali się zbyt długo i najpóźniej po śmierci biskupa-protektora przenieśli się do późniejszej stałej siedziby na zamku płockim pod wezwaniem św. Wojciecha.
Fundator i czas powstania stałego opactwa św. Wojciecha.
Trudno ustalić czy placówka ta powstała od podstaw, czy też może była kontynuacją (usamodzielnieniem) wcześniejszej grupy benedyktyńskiej. Data i fundator opactwa pozostają nieustaleni.
Opactwo fundował książę, do niego należało prawo patronatu, on też wyznaczył benedyktynom działkę w obrębie grodu pod klasztor. Fundator władał Mazowszem, w tej dzielnicy klasztor uzyskał uposażenie. Nie mogło to nastąpić w czasach Bolesława Śmiałego, gdyż w tym czasie świadczenia z grodów mazowieckich należały do benedyktynów z Mogilna. Wezwanie wskazuje na fundatora związanego z kultem św. Wojciecha. W tych okolicznościach jako założyciela klasztoru można brać pod uwagę Władysława Hermana, Zbigniewa, Bolesława Krzywoustego, Bolesława Kędzierzawego.
Uposażenie i dochody.
Poznajemy ze źródeł stosunkowo późnych i ułamkowych. Większość z nich to regesty dokumentów sporządzone w XVI. Najstarszy dokument, znany jedynie z regestu, pokazuje dobra klasztorne w rejonie Płocka w połowie XIII. Klasztor posiadał dziesięciny ze wsi: Łętowo, Drwały, Żyrzyno, Cierszewo.
W skład wczesnego uposażenia wchodziła zapewne wieś Świniary (na lewym brzegu Wisły w ziemi gostynińskiej), wzmiankowana w 1329, od XV zwana Mnichowice. Wieś Wszerzecz pod Łomżą, mogła należeć do pierwotnego uposażenia klasztoru, wynika to z XVII tradycji klasztornej. Przybyszew nad Pilicą, ośrodek targowy z kościołem św. św. Piotra i Pawła, należał do pierwotnego uposażenia, zapewne z nadania książęcego. W skład pierwotnego uposażenia weszła zapewne wieś Tolibowo, leżące nad Wisłą w pobliżu Płocka.
Do 1338 opactwo posiadało Milanowo (od XVII zwane Wilanów, Tarnowo "Czarnowo") oraz Zerzno (dziś Zerzeń, wcześniej zwane Krusze) a także Ostrów (wcześniej zwane Osmalinem), na lewym i prawym brzegu Wisły w ziemi warszawskiej. Wsie te zostały odstąpione przez klasztor księciu Trojdenowi za szeroki immunitet dla włości przybyszewskiej oraz za wieś Jeziora (później zwane Jezioro Małe, tj. Jeziorka, Grabie, Wola Grabska) nad Jeziorką w ziemi czerskiej. Także obie włości podwarszawskie, milanowska i zerzeńska mogły należeć do klasztoru od czasu fundacji. W 1303 książę Bolesław II mazowiecki dał brzeg Wisły we wsiach Drawaty i Zerzeń.
W XIV klasztor uzyskał wieś Opatowiec w ziemi płockie po 1329 a także wieś Szczpankowo pod Łomżą. Ponadto dobra zambskie nad Narwią powyżej Pułtuska. W skład wchodziło Zambski z kościołem parafialnym oraz wieś Chmielewo i Ceryno. Pierwotnie należały do biskupstwa płockiego a klasztor przejął w XIV i zagospodarował pod koniec tego wieku. W 1428 klasztor otrzymał zezwolenie książęce na lokację miejską Zambski, lecz miasteczko tu nie powstało. Według tradycji z XVII wieś Mokówko w ziemi dobrzyńskiej otrzymali od księcia dobrzyńskiego w zamian za Tolibowo.
Wyszemierzyce (dziś Wyśmierzyce) na prawym brzegu rzeki Pilicy stały się centrum włości nadpilickich. W 1338 włość ta licząca 6 osad, otrzymała od księcia Trojdena szeroki immunitet, w tym zezwolenie na lokacje miasta. Wyszemierzyce stały się ośrodkiem parafialnym z fundacji opata Arnolda w 1378, w XV otrzymał prawa miejskie. Do włości tej należał Darnów (dziś Dziarnów) zaliczany w 1367 do ziemi rawskiej, przyłączony do ziemi czerskiej w 1558.
W 1 połowie XIV liczyło nie więcej niż 25 osad w obrębie Mazowsza, w tym jedną osadę z targiem i 3-4 ośrodki parafialne.
W czasach późniejszych, od XVI do XVIII klasztor otrzymywał darowizny, nabywał nieruchomości lub też zamieniał się. Na początku XVI mieszczanin płocki Stanisław Vittius zapisał testamentem 30 kóp groszy, ogród ze spchlerzem, dom i łaźnię z przynależnościami na przedmieściu Płocka. W 1504 Jan Feliks z żoną Apolonia wykonali testament i wszystko przekazali zakonnikom. W 1509 konwent nabył od Jana Pilatora ogród za 10 kóp. W 1645 Wiktoryn Dzięgielewski, proboszcz parafii płockiej i Tomasz Gorzewski, wikariusz podarowali klasztorowi plac na przedmieściu. W 1646 Agnieszka Sabłówna, wdowa po Pawle Alentse (Karpińskim) i Anna, wdowa po Zygmuncie Czuryło, córki Piotra Fazowskiego, czyli Krawczyka, sprzedały zakonnikom ziemię w trzech polach za 1800 zł, zobowiązując benedyktynów do odprawiania mszy św. za duszę Waleriana Ciołkowskiego i jego krewnych.
W 1716 córka Andrzeja, wdowa po Janie Rybiskim sprzedała pół włóki przy z roli zwanej Kotowska i ogród przy placu zwanym Czuryglowska za 30 zł rocznie. W 1793 opactwo zamieniło się z płockim szpitalem św. Trójcy folwarkiem w Płocku na wójtostwo Gromino.
Znaczące wpływy gotówkowe pochodziły z zapisów testamentowych, z którymi zazwyczaj wiązał się obowiązek modlitewny. W 1622 zakonnicy pozyskali 600 zł rocznego czynszu od sumy 12 tys. zł zabezpieczonej na dobrach Zalesie z obowiązkiem mszy św. za duszę Stanisława Rościszewskiego. W 1704 Walenty Kanigowski, kanonik kolegiaty płockiej przekazał klasztorowi 7% rocznie od sumy 2 tys. zł zabezpieczonej na dochodach gminy żydowskiej w zamian za 52 mszy św. i 4 anniwersarze. W 1724 Albert Ziółkowski zapisał 6 tys. zł. na odprawianie 52 mszy św. i 12 anniwersarzy rocznie.
Opactwo.
W 1240 wzmianka o opactwie św. Wojciecha na grodzie płockim.
Istnienie opactwa na Wzgórzu Tumskim, jako jednego z sześciu w ówczesnej Polsce, potwierdzają dokumenty z 1418.
Opaci byli członkami kapituły katedralnej płockiej. W 1528 wpłynęła prośba o utworzenie stałej prałatury dla opata, opactwo na ten cel przekazało wieś Łętowo i dziesięciny z wiosek.
W świetle tablicy marmurowej znajdującej się w klasztorze przebudowę obiektu zakończył w 1632 Stanisław Starczewski, biskup lacedemoński, sufragan płocki, opat, siostrzeniec biskupa płockiego Stanisława Łubieńskiego, Starczewski w 1639 został mianowany przez Stolicę Apostolską dożywotnim opatem i administratorem opactwa. Za jego czasów roczne dochody opactwa wynosiły 12 tys. zł (czyli 2 tys. dukatów w złocie), z czego 2 tys. zł. szło na utrzymanie zakonników, 8 tys. na opata, administrację i służbę klasztorna oraz podatki.
Od 1736 opata mianował król.
Zakonnicy opuszczają w 1781 Płock kości swoich współbraci złożyli w jednej krypcie i przykryli tablicą z inskrypcję. Kryptę tę odkryto w 1903 ale ponownie zasypano i zamurowano.
Zabudowania klasztorne.
Pierwotnie zabudowa była drewniana, w czasie najazdu litewskiego w 1339 spłonęła. Odbudowano zapewne w formie drewnianej, dopiero w 1538 biskup i kapituła płocka zezwolili na korzystanie z kościelnej cegielni do chwili wykończenia nowego klasztoru. W związku z rozbudową klasztoru Zygmunt I Stary przekazał benedyktynom plac, który w 1538 zabudowywano murowanymi obiektami. Był to teren zamku królewskiego, który władca opuścił w związku z obsunięciem się w 1532 skarpy wiślanej i zniszczeniem części murów oraz pomieszczeń zamkowych.
W świetle lustracji z 1616 kościół i klasztor były murowane, lecz ostatecznie prace zakończono w 1632.
Zakonnicy wznieśli na tym terenie murowane budynki w stylu późnogotyckim wzdłuż muru obronnego i kościół przylegający szczytem do baszty płockiego zamku. Drugie skrzydło klasztoru między kościołem a wieżą zegarową zamknęło przestrzeń dziedzińca, całkowicie zmieniając kształt dawnej gotyckiej zabudowy. Na początku XVII opat Stanisław Starczewski przeprowadził gruntowny remont kościoła i klasztoru. Kościół pw. św. Wojciecha otrzymał bogaty barokowy wystrój z marmurowym, monumentalnym ołtarzem głównym. W 1705, w czasie wojny ze Szwecją, opactwo zostało doszczętnie ograbione, a biblioteka i archiwum spłonęły. W 1781 biskup płocki Michał Jerzy Poniatowski przeniósł benedyktynów do Pułtuska.
Opactwo zostało zajęte zakon misjonarzy św. Wincentego à Paulo oraz przez diecezjalne seminarium duchowne, które prowadzili ci zakonnicy od 1710. Kościół klasztorny przekształcono w kaplicę dla księży misjonarzy.
Dla jego powiększenia w 1856 kościół św. Wojciecha został zlikwidowany i podzielony na trzy kondygnacje. Ołtarz główny przeniesiono do kościoła farnego, zaś zdobiony portal do kościoła w podpłockim Bądkowie Kościelnym. W 1866 gmach przejęły władze rosyjskie i utworzyły w nim gimnazjum żeńskie. Po I wojnie światowej obiekt wrócił do Kościoła i utworzono w nim szkołę organistowską oraz mieszkania prywatne. W latach 50. XX budynki przejęło państwo; pod koniec dekady zdecydowano odbudować zamek książąt mazowieckich i przeznaczyć na potrzeby muzeum. Zbiory Muzeum Mazowieckiego w odrestaurowanych pomieszczeniach udostępniono w 1973. Po zmianie ustroju budynki dawnego opactwa zwrócono diecezji płockiej. Muzeum Mazowieckie przeniesiono w 2005 do nowej siedziby – kamienicy przy ul. Tumskiej.
W latach 2006–2008 z inicjatywy biskupa płockiego Stanisława Wielgusa miał miejsce kapitalny remont będącej w bardzo złym stanie budowli. Po jego zakończeniu swoją nową siedzibę znalazły w nim Muzeum Diecezjalne w Płocku i Kuria Diecezjalna Płocka. 80% inwestycji zostało sfinansowane przez Unię Europejską. Otwarcia i poświęcenia nowej placówki 12 czerwca 2008 dokonał nuncjusz apostolski w Polsce arcybiskup Józef Kowalczyk, przy udziale biskupa płockiego Piotra Libery.
Bibliografia.
Kazimierz Pacuski, "Początki benedyktyńskiego opactwa św. Wojciecha na grodzie płockim", [w:] "Społeczeństwo Polski średniowiecznej. Zbiór studiów", red. Stefan K. Kuczyński, Warszawa 1992, s. 135-152
Władysław Mąkowski, "Benedyktyńskie opactwo św. Wojciecha na zamku płockim", [w:] Antoni, Julian Nowowiejski, "Płock. Monografia historyczna", Płock 1931, s. 555-572
Zofia Kuźniewska, "Benedyktyni w Płocku", "Studia Mazowieckie", t. 4, 2008, s. 131-140

</doc>
<doc id="701176" url="https://pl.wikipedia.org/wiki?curid=701176" title="Sovereign">
Sovereign

Sovereign to:
Zobacz też

</doc>
<doc id="701179" url="https://pl.wikipedia.org/wiki?curid=701179" title="Satelita rozpoznawczy">
Satelita rozpoznawczy

Satelita rozpoznawczy – sztuczny satelita, którego zadaniem jest rozpoznanie satelitarne obiektów na Ziemi oraz przechwytywanie sygnałów z Ziemi, w celach wojskowych lub wywiadowczych. Często obserwacja ta polega na wykonywaniu fotografii o dużej rozdzielczości (do poniżej 1 m), która pozwala na przykład śledzić przemieszczenia wojsk przeciwnika lub uzyskiwać informacje o potencjalnych celach na jego terytorium. Są też satelity zdolne zdobywać informacje przez chmury lub w nocy, wykonując zdjęcia w podczerwieni lub używając radaru.
Zadaniem satelitów rozpoznawczych jest prowadzenie rozpoznania w celu dostarczania danych dotyczących potencjału gospodarczo-militarnego ewentualnego przeciwnika, struktur i wyposażenia oraz dyslokacji jego sił zbrojnych i stopnia przygotowania do obrony kraju. Satelity rozpoznawcze fotografują instalacje wojskowe, kontrolują ruchy wojsk, ostrzegają przed atakami rakietowymi oraz przechwytują łączność.
Rodzaje satelitów rozpoznawczych.
Ze względu na przeznaczenie i zamontowane urządzenia, satelity rozpoznawcze dzielone są na:

</doc>
<doc id="701183" url="https://pl.wikipedia.org/wiki?curid=701183" title="Pawieł Sadyrin">
Pawieł Sadyrin

Pawieł Fiodorowicz Sadyrin (ros. Павел Фёдорович Садырин, ur. 18 września 1942 w Permie, zm. 1 grudnia 2001 w Moskwie) – rosyjski piłkarz występujący na pozycji pomocnika, oraz trener piłkarski. Przez dziesięć lat był zawodnikiem Zenitu Leningrad. Po zakończeniu kariery piłkarskiej rozpoczął pracę szkoleniową. Największe sukcesy odniósł w drugiej połowie lat 80.; w 1984 doprowadził Zenit do pierwszego tytułu mistrza Związku Radzieckiego, a rok później zdobył z nim Puchar tego kraju. W 1991 powtórzył te osiągnięcia z CSKA Moskwa. Po rozpadzie ZSRR został pierwszym po wojnie selekcjonerem reprezentacji Rosji, z którą awansował do Mundialu 1994, ale po słabym występie na mistrzostwach, spowodowanym m.in. odsunięciem od zespołu dotychczasowych liderów, podał się do dymisji. Później pracował ponownie w Zenicie i CSKA, ale nie potrafił nawiązać z nimi do osiągnięć z lat 80.
Kariera piłkarska.
Był wychowankiem Zwiezdy Perm, klubu z rodzinnej miejscowości. W 1965 przeniósł się do Zenitu Leningrad, który wówczas krążył między pierwszą a drugą ligą. W jego barwach rozegrał łącznie 333 mecze i strzelił 37 goli.
Zakończył karierę w 1975, w wieku 33 lat.
Kariera szkoleniowa.
Od 1978 pracował w sztabie szkoleniowym Zenitu Leningrad. W 1983 objął stanowisko pierwszego trenera i w ciągu czterech sezonów zdobył pierwsze dla tego klubu mistrzostwo kraju oraz Puchar i Superpuchar Związku Radzieckiego. Druga połowa lat 80. to najbardziej owocny okres w historii Zenitu.
Niedługo później trafił do drugoligowego CSKA Moskwa, który już w pierwszym sezonie wprowadził do ekstraklasy, a dwa lata później doprowadził do tytułu mistrzowskiego oraz zwycięstwa w rozgrywkach o Puchar kraju. Sadyrin był spadkobiercą sowieckiej myśli szkoleniowej, w której trener był postacią wiodącą, nadrzędną, miał cechy wymagającego, surowego wodza, zachowującego dystans do zawodników.
Po ostatecznym rozpadzie Związku Radzieckiego w 1992 powstała reprezentacja Rosji. Jej pierwszym selekcjonerem został właśnie Sadyrin. Metody szkoleniowe, które przyniosły sukces w pracy klubowej, tym razem stały się przyczyną konfliktu z piłkarzami. Zespół awansował do Mundialu 1994, ale już na wiele miesięcy przed rozpoczęciem turnieju przeciw selekcjonerowi zbuntowała się grupa liderów drużyny, występująca na co dzień w klubach Europy Zachodniej. Zarzucali mu despotyzm. Sadyrin zapowiedział, że każdy zawodnik, który będzie go krytykował, nie pojedzie na mistrzostwa. W domu zostali więc Igor Szalimow, Andriej Kanczelskis, Igor Koływanow i Siergiej Kiriakow. Już w Stanach Zjednoczonych selekcjonera skrytykował Siergiej Juran i został odsunięty od zespołu. Nie najlepsza atmosfera panująca wokół reprezentacji, konflikty wewnątrz drużyny oraz brak liderów sprawiły, że Rosjanie przegrali dwa pierwsze spotkania (0:2 z Brazylią i 1:3 ze Szwecją). W ostatnim Sadyrin dał szansę dotychczasowym rezerwowym, którzy wysoko (6:1) ograli Kamerun. Pięć goli w tamtym meczu strzelił zastępujący Kiriakowa Oleg Salenko.
Po turnieju selekcjoner został zmieniony przez Olega Romancewa. Powrócił do Zenitu, grającego wtedy w drugiej lidze, i w 1995 wprowadził go z powrotem do ekstraklasy. Później szkolił piłkarzy CSKA Moskwa oraz drugoligowego Rubinu Kazań. Również w kwietniu 2000 został zaproszony na stanowisko selekcjonera narodowej reprezentacji Uzbekistanu, z którą 18 maja przegrał 0-2 z Tajlandią, po czym podał się do dymisji.
Zmarł na raka w grudniu 2001. Miał 59 lat. Pochowany na Cmentarzu Kuncewskim w Moskwie.

</doc>
<doc id="701184" url="https://pl.wikipedia.org/wiki?curid=701184" title="Lista najwyższych budynków w Atlancie">
Lista najwyższych budynków w Atlancie

Atlanta, jest miastem w USA i jednym z największych skupisk wieżowców w tym kraju. Znajdują się tu bardzo wysokie wieżowce, które znajdują się także na liście najwyższych na świecie. Jeden budynek przekracza 300 metrów wysokości. Ponad 100 metrów osiąga ok. 50 budynków. 5 następnych ponad 150-metrowych jest w trakcie budowy. Kolejne projekty zostały zatwierdzone i niedługo powinny ruszyć nad nimi prace. 

</doc>
<doc id="701185" url="https://pl.wikipedia.org/wiki?curid=701185" title="Q (James Bond)">
Q (James Bond)

Q (od ang. "Quartermaster" - kwatermistrz) – fikcyjna postać z książek i filmów o Jamesie Bondzie. Jest szefem „Q Branch”, fikcyjnego wydziału naukowo-rozwojowego brytyjskiego wywiadu.
W powieściach Iana Fleminga postać ta pojawia się zwykle przelotnie, lecz została rozwinięta w serii filmów. Q pojawia się również w powieściowych kontynuacjach autorstwa Johna Gardnera oraz Raymonda Bensona. Występuje w zdecydowanej większości produkcji filmowych z Bondem w roli głównej. Wyjątki: "Doktora No" (1962), "Żyj i pozwól umrzeć" ("Live and Let Die", 1973), "Casino Royale" (2006) oraz "Quantum of Solace" (2008).
Major Boothroyd.
Historia Q jest dość skomplikowana. W powieściach Fleminga istnieje wiele odniesień do „Q Branch” oraz do „Rzemieślników Q” w "Pozdrowieniach z Rosji". W szóstej książce, "Doktorze No", po raz pierwszy pojawia się zbrojmistrz służb wywiadowczych, Major Boothroyd. Fleming nazwał tak postać inspirując się Geoffreyem Boothroydem, ekspertem militarnym żyjącym w szkockim Glasgow. Boothroyd ukazuje się też okazjonalnie w bondowskich powieściach Gardnera, choć wolał on skupiać się na nowej postaci Q.
W filmach Major Boothroyd „zadebiutował” już w "Doktorze No", następnie pojawił się w "Pozdrowieniach z Rosji", jednak w obu produkcjach był grany przez różnych aktorów. W "Goldfingerze" i każdej kolejnej części serii Boothroyd jest raczej nazywany „Q”, jedynie w "Szpiegu, który mnie kochał" w jednym z dialogów jest po raz kolejny określany jako major Boothroyd.
Peter Burton jako major Boothroyd.
W pierwszym z oficjalnych filmów wytwórni EON, "Doktorze No" (1962), w rolę Majora Boothroyda wcielił się Peter Burton. W jedynej scenie, w której się pojawia, odbiera Bondowi Berettę.25 i wręcza mu Walthera PPK.
Desmond Llewelyn jako Q (Major Boothroyd).
W związku z konfliktami dotyczącymi harmonogramu, Peter Burton poprzestał na jednym filmie, zaś jego miejsce zajął Desmond Llewelyn. Odgrywał on rolę Q przez 36 lat, od "Pozdrowień z Rosji (1963)" do "Świat to za mało" (1999), nie licząc absencji w "Żyj i pozwól umrzeć" (1973). Boothroyd przygotowywał się do przejścia na emeryturę w "Świat to za mało". Następuje to w "Śmierć nadejdzie jutro" (2002 – wtedy Desmond Llewelyn już nie żyje), jednak fakt śmierci Boothroyda nadal wymaga potwierdzenia. Pomimo tego, że łączny czas spędzony na ekranie w filmach o Bondzie wyniósł niewiele ponad pół godziny, Llewelyn stał się najbardziej stałym i niezmiennym elementem w tych filmach.
John Cleese jako Q i R.
W filmie "Świat to za mało" pojawia się asystent Majora Boothroyda grany przez Johna Cleese’a. Jego prawdziwe nazwisko ani nie jest znane; Bond nazwał go żartobliwie "R".
Początkowo przedstawiany jako tępy i niezdarny, R w chwili awansu na status Q staje się coraz bardziej podobny do swego poprzednika. Obaj prezentują niemal identyczne nastawienie do swej pracy zawodowej.
Ben Whishaw jako Q.
W filmie "Skyfall" pojawia się młody geniusz komputerowy, grany przez Bena Whishawa. Początkowa wzajemna nieufność z Bondem zaczyna się przeradzać w obustronny szacunek.

</doc>
<doc id="701189" url="https://pl.wikipedia.org/wiki?curid=701189" title="Wicekrólowie Indii">
Wicekrólowie Indii

Gubernator Generalny i wicekról Indii (ang. "Governor General and Viceroy of India") – głowa brytyjskiej administracji w kolonialnych Indiach. Urząd wywodził się z powstałego w 1773 r. urzędu gubernatora generalnego Fortu William. Początkowo kompetencje gubernatora były ograniczone na rzecz urzędników Brytyjskiej Kompanii Wschodnioindyjskiej. Pełna władza gubernatorska została mu oddana w 1833 r. i uległa rozszerzeniu w 1858 r., kiedy Indie zostały w całości podporządkowane Koronie Brytyjskiej, a monarchowie brytyjscy zaczęli się koronować na Cesarzy Indii. Gubernatorzy przyjęli wtedy tytuł wicekróla, którego używali do 1947 r., kiedy to ogłoszono niepodległość Indii i zniesiono cesarstwo. Po tej dacie ich uprawnienia zostały zredukowane do tych posiadanych przez gubernatorów generalnych dominiów. Urząd gubernatora został zniesiony w 1950, po wprowadzeniu republiki.

</doc>
<doc id="701190" url="https://pl.wikipedia.org/wiki?curid=701190" title="Alianci (II wojna światowa)">
Alianci (II wojna światowa)

Alianci, od 1 stycznia 1942 nazywani także Narodami Zjednoczonymi – kraje, które wspólnie przeciwstawiły się blokowi państw Osi w czasie II wojny światowej.
Na początku wojny alianci składali się tylko z Polski, Francji, Wielkiej Brytanii i dominiów brytyjskich (Australia, Nowa Zelandia, Nowa Fundlandia, Kanada i Związek Południowej Afryki), lecz wraz z eskalacją konfliktu do sojuszu dołączyły państwa posiadające terytoria na niemal wszystkich kontynentach. Sojusz został sformalizowany w Deklaracji Narodów Zjednoczonych z 1 stycznia 1942. Jednak nazwa „Narody Zjednoczone” była rzadko używana podczas wojny. Przywódcy tzw. „wielkiej trójki” – Wielkiej Brytanii, Stanów Zjednoczonych i Związku Radzieckiego – koordynowali i kontrolowali działania sojuszu. Stosunki między Wielką Brytanią a Stanami Zjednoczonymi były szczególnie bliskie.
Historia.
Chiny.
W 1920 roku RFSRR pomogła rządowi Kuomintangu przeorganizować partię, przynajmniej powierzchownie, według modelu leninizmu. Po zjednoczeniu Chin Czang Kaj-szek oczyścił partię z lewicowców, a następnie odmówił połączenia się z Komunistyczną Partią Chin, by razem walczyć przeciwko Japończykom. Tak pozostało nawet po incydencie mukdeńskim, w którym to Japonia ustanowiła reżim marionetkowy w Mandżurii po wkroczeniu sił w 1931 roku. Skierowaną przeciwko Komunistycznej Partii Chin kampania Czanga Kaj-szeka rozgrywała się w tym samym czasie, co liczne potyczki graniczne z Japonią. W tym okresie Chiny nieustannie traciły terytoria na rzecz Japonii. Na początku 1930 III Rzesza i Republika Chińska były bliskimi partnerami w sprawach wojskowych i przemysłowych. Niemcy w tym czasie dostarczyły państwu chińskiemu dosyć pokaźną liczbę broni. Podczas incydentu na moście Marco Polo, w lipcu 1937, Chiny i Japonia zostały uwikłane w wojnę na szeroką skalę, która trwała do 1945 roku. Początkowo Niemcy potępiały japońskie zbrodnie wojenne w Chinach, między innymi masakrę nankińską w 1937, potem jednak uznały, że Japonia będzie dobrym sojusznikiem w walce przeciw Związkowi Radzieckiemu, i przez to współpraca z Chinami została przerwana w maju 1938. Związek Radziecki, chcąc, aby Chiny pozostały w walce przeciwko Japonii, przekazywał pomoc militarną do 1941 roku, do chwili podpisania z Japonią paktu o neutralności, by przygotować się na wojnę przeciwko Niemcom.
Chociaż Chiny walczyły najdłużej ze wszystkich państw sprzymierzonych, to do koalicji dołączyły dopiero 7 grudnia, po ataku na Pearl Harbor. Czang Kaj-szek, przeczuwając zwycięstwo aliantów, poczekał do wejścia Stanów Zjednoczonych do wojny, a następnie wypowiedział wojnę Niemcom i państwom Osi. Pomoc aliantów była jednak niewielka, ponieważ droga łącząca Birmę z Chinami została zamknięta przez Japonię. Alianci ponosili serie porażek przeciw Japonii w tym teatrze działań. Koalicyjna pomoc nie docierała aż do wiosny 1945. Ponad 1,5 miliona japońskich żołnierzy walczyło w Chinach. Oddziały, które inaczej mogłyby zostać rozmieszczone, poddały się i zawarły oddzielny pokój z Chinami.
Formowanie się koalicji.
1 września 1939 roku niemiecka inwazja na Polskę zapoczątkowała II wojnę światową. Zgodnie ze statutem westminsterskim (1931) dominia z Brytyjskiej Wspólnoty Narodów miały prawo do neutralności, niemniej jednak Australia, Nowa Zelandia i Nowa Fundlandia zaakceptowały i powtórzyły brytyjską deklarację. Nepal, inny niezależny członek Wspólnoty Narodów, wypowiedział wojnę Niemcom 4 września. Premier Związku Południowej Afryki, Barry Hertzog, odmówił wypowiedzenia wojny, prowadząc do upadku jego rządu koalicyjnego 6 września; nowy premier, Jan Smuts wypowiedział wojnę tego samego dnia. Kanada wypowiedziała wojnę Niemcom 10 września.
17 września 1939 ZSRR dokonał agresji na Polskę, a 30 listopada na Finlandię (wojna zimowa) – w obu przypadkach bez . W ciągu roku Sowieci dokonali aneksji państw bałtyckich (Litwa, Łotwa i Estonia) oraz części Rumunii – Besarabii. Niemiecko-sowiecki pakt został złamany przez agresję na Związek Socjalistycznych Republik Radzieckich 22 czerwca 1941 roku.
Stany Zjednoczone dołączyły do koalicji po ataku na Pearl Harbor, 7 grudnia 1941 roku. 1 stycznia 1942 roku powstała Deklaracja Narodów Zjednoczonych, pod którą podpisało się 26 państw (deklaracja ta stanowi podstawę dzisiejszej ONZ). Z niej wyłonili się tak zwani czterej policjanci, którymi byli Wielka Brytania, Stany Zjednoczone, ZSRR i Chiny. To oni przewodzili sojuszowi do końca wojny i to oni nadali kształt przyszłemu porządkowi światowemu po pokonaniu państw Osi.
Alianci w czasie wojny.
Pierwsi alianci.
Pierwszymi aliantami były państwa, które wypowiedziały wojnę hitlerowskim Niemcom na początku września 1939 roku. Były to:
Te państwa były połączone siecią wspólnych paktów obronno-wojskowych podpisanych jeszcze przed wojną. Francusko-brytyjskie przymierza: Entente cordiale i Trójporozumienie podpisane zostały w 1904 oraz 1907 roku i były aktywne przez całą I wojnę światową. Francusko-polskie przymierze zostało podpisane w 1921 roku, z poprawkami w 1927 i 1939 roku. Polsko-brytyjski wspólny pakt obrony, podpisany w dniu 25 sierpnia 1939 roku, zawarł obietnice wzajemnej wojskowej pomocy w razie agresji Niemiec. Polska nigdy oficjalnie nie poddała się III Rzeszy. Polski rząd na uchodźstwie po 1939 roku kontynuował udział Polski w II wojnie światowej. Setki tysięcy żołnierzy polskiej armii dzielnie walczyło na froncie zachodnim, jak również w okupowanej Polsce (patrz: polski ruch oporu). Związek Radziecki, po zerwaniu stosunków dyplomatycznych z Rządem RP na uchodźstwie, w 1943 roku utworzył Ludowe Wojsko Polskie, wokół którego zbudowano powojenny rząd Polski.
Ponadto, brytyjskie, holenderskie i francuskie kolonie walczyły u boku macierzystych państw przez całą wojnę.
Polska.
Po agresji III Rzeszy, Słowacji i ZSRR we wrześniu 1939 roku i przejęciu całego terytorium II Rzeczypospolitej przez ZSRR, III Rzeszę, Słowację i Litwę, Polska nie skapitulowała wobec agresorów. Rząd RP na uchodźstwie po 1939 roku kontynuował walkę z wrogiem na wszystkich frontach siłami Polskich Sił Zbrojnych na Zachodzie i Armii Krajowej w okupowanej Polsce. W okupowanym kraju funkcjonowało Polskie Państwo Podziemne – z własną administracja, sądownictwem i siłami zbrojnymi podporządkowane rządowi Rzeczypospolitej Polskiej na uchodźstwie, kontynuując ciągłość państwa polskiego. ZSRR, po odkryciu przez III Rzeszę w kwietniu 1943 roku grobów ofiar zbrodni katyńskiej, zerwał z nim stosunki dyplomatyczne i rozpoczął planowanie przejęcia władzy w Polsce po planowanym wkroczeniu Armii Czerwonej na jej terytorium. W tym celu utworzył takie organizacje jak Związek Patriotów Polskich, czy Ludowe Wojsko Polskie pod dowództwem Zygmunta Berlinga.
Francja.
Francja podczas II wojny światowej przeżywała wiele ważnych momentów:
Wspólnota Brytyjska.
Oprócz Wielkiej Brytanii kilku niezależnych członków Wspólnoty Brytyjskiej, będących dominiami, wypowiedziały wojnę Niemcom oddzielnie, tego samego dnia co Wielka Brytania lub niedługo potem. Były to: Kanada, Australia, Nowa Zelandia, Nowa Fundlandia i Związek Południowej Afryki.
Indie Brytyjskie oraz inne brytyjskie terytoria zamorskie również stanęły u boku króla Jerzego VI. Indie poniosły 1 500 000 ofiar wśród cywilów, więcej niż sama Wielka Brytania. Z 2 500 000 żołnierzy zginęło 87 000, więcej niż w jakimkolwiek innym państwie Wspólnoty, wyłączając Wielką Brytanię.
Grupa Oslo.
Grupa Oslo była organizacją państw neutralnych. W czasie wojny, czterej jej członkowie dołączyli do koalicji. Były to: Królestwo Norwegii, Królestwo Holandii, Królestwo Belgii i Wielkie Księstwo Luksemburga.
Finlandia została zaatakowana przez Związek Socjalistycznych Republik Radzieckich 30 listopada 1939 roku. Później Finlandia i Dania oficjalnie dołączyły do paktu antykominternowskiego. Królestwo Szwecji pozostało oficjalnie neutralne. W 1944 roku Finlandia była zmuszona do kapitulacji i przystąpienia do wojny po stronie Związku Socjalistycznych Republik Radzieckich przeciwko Niemcom (tzw. wojna lapońska).
Atak na Danię rozpoczął się 9 kwietnia 1940 roku. Duński rząd nie wypowiedział wojny. Poddał się tego samego dnia, pod warunkiem, że zatrzyma kontrolę nad sprawami wewnętrznymi. Dania nie miała rządu na emigracji. Walczyła zarówno ze Sprzymierzonymi, jak i siłami Osi. Islandia i Grenlandia, które były terytoriami zależnymi od Danii, były okupowane przez aliantów przez całą wojnę. Brytyjskie siły przejęły kontrolę nad Islandią w 1940 roku zgodnie z ustawą Lend Lease. Stany Zjednoczone, mimo oficjalnej neutralności w tym czasie, podpisały traktat z Danią 9 kwietnia 1941 roku, dający ich siłom zbrojnym prawo do zakładania swoich baz wojskowych na Grenlandii. Później, 7 lipca 1941, Amerykanie przejęli kontrolę także nad Islandią. Wyspa ta ogłosiła pełną niepodległość od Danii w 1944 roku, ale nigdy nie wypowiedziała wojny państwom Osi.
Portugalia.
Chociaż Portugalia pozostawała oficjalnie neutralna, to jednak brytyjsko-portugalskie przymierze pozwoliło aliantom w czasie II wojny światowej ustanowić bazę na Azorach. Portugalia protestowała przeciwko okupacji Timoru przez sprzymierzonych w 1942 roku, ale nie podjęła w tej sprawie żadnych działań. Kolonia później została zajęta przez Japonię. Timorscy i portugalscy cywile wspierali alianckich komandosów w stawianiu silnego oporu Japończykom. Podczas wojny inna portugalska kolonia, Makau, także została zajęta przez Japonię.
Unia Panamerykańska.
Członkowie Unii Panamerykańskiej, którzy byli neutralni w latach 1939-1941, podpisali pakt o wspólnej obronie na konferencji ministrów spraw zagranicznych w Hawanie, 21-30 lipca 1940 roku.
W lipcu 1944, wsparcia zbrojnego koalicji udzieliła Brazylia, wysyłając liczący 25,000 Brazylijski Korpus Ekspedycyjny na front włoski. W 1945 roku, podczas kampanii na Filipinach, do Sił Powietrznych USA na Dalekim Wschodzie dołączył 201 Meksykański Dywizjon Myśliwski. Pozostałe wymienione państwa nie wniosły znaczącego wkładu do działań wojennych. 
Komintern.
Organizacje i partie komunistyczne podporządkowane Kominternowi walkę przeciwko siłom Osi podjęły po ataku III Rzeszy na ZSRR 22 czerwca 1941 roku lub wcześniej (jak to miało miejsce w przypadku np. Jugosławii). Były to:
Międzynarodówka Komunistyczna została formalnie rozwiązana 15 maja 1943. Koordynacja działań partii komunistycznych była kontynuowana kanałami nieoficjalnymi.
Karta Atlantycka.
Karta Atlantycka została ogłoszona 14 sierpnia 1941 roku na pokładach okrętów zakotwiczonych w Argentii (Nowa Fundlandia) i określiła wizję świata po II wojnie światowej. Do deklaracji nie przyłączyły się Stany Zjednoczone, zachowując status państwa neutralnego. Państwa, które podpisały dokument, przyjęły następujące postanowienia:
Karta Atlantycka była pierwszym krokiem w kierunku utworzenia Organizacji Narodów Zjednoczonych.
Deklaracja Narodów Zjednoczonych.
Nazwa "Narody Zjednoczone" została po raz pierwszy użyta przez prezydenta USA, Franklina D. Roosevelta. Deklaracja Narodów Zjednoczonych, zobowiązująca do walki z Państwami Osi i została podpisana 1 stycznia 1942 roku przez 26 państw:
W 1942 roku deklarację podpisały: Meksyk, Wspólnota Narodów Filipin i Etiopia; w pierwszych czterech miesiącach 1943 roku została przyjęta także przez Irak, Brazylię i Boliwię. W 1944 roku deklarację przyjęły Liberia i Francja, a w 1945 sygnatariuszami zostały: Peru, Chile, Paragwaj, Wenezuela, Urugwaj, Turcja, Egipt, Arabia Saudyjska, Liban, Syria oraz Ekwador.
Karta Narodów Zjednoczonych.
Karta Narodów Zjednoczonych została podpisana 26 czerwca 1945 roku w San Francisco przez 50 z 51 państw członkowskich (Polska podpisała ją dwa miesiące później) i weszła w życie 24 października tego samego roku. Przedstawiciele pięciu państw założycielskich, mianowicie Chiny, Francja, Związek Radziecki, Wielka Brytania i Stany Zjednoczone wielokrotnie spotykali się podczas wojny, w celu omówienia sytuacji po zakończeniu konfliktu, m.in. w drugiej połowie 1944 roku spotkali się w Waszyngtonie, gdzie przedyskutowano zakres, cele i sposoby działania Rady Bezpieczeństwa. Pierwsze posiedzenie Rady Bezpieczeństwa nastąpiło tuż po wojnie, 17 stycznia 1946 roku.
Lista 51 sygnatariuszy karty Narodów Zjednoczonych (członkowie Rady Bezpieczeństwa zaznaczeni są wytłuszczonym drukiem):
Iran.
29 stycznia 1942 roku, Wielka Brytania i Związek Radziecki zgodziły się zakończyć okupację Iranu, sześć miesięcy po zakończeniu konfliktu.

</doc>
<doc id="701191" url="https://pl.wikipedia.org/wiki?curid=701191" title="Danny Antonucci">
Danny Antonucci

Daniel Edward „Danny” Antonucci (ur. 27 lutego 1957 w Toronto) – kanadyjski animator, twórca kreskówki "Ed, Edd i Eddy".
Ma żonę i dwójkę dzieci: Tex’a i Marlowe. Z pochodzenia jest Włochem. Tworzenie Edów porównuje do techniki z lat 30. XX wieku. Już jako dziecko zainteresował się komiksami i spędzał dużo czasu na ich rysowaniu. Emigracja miała wpływ na jego późniejsze prace. Jest właścicielem studia a.k.a. Cartoon. Bohaterem, z którym się utożsamia (jako odpowiednikiem samego siebie w dzieciństwie), jest Rolf (także emigrant).

</doc>
<doc id="701194" url="https://pl.wikipedia.org/wiki?curid=701194" title="Radość (województwo podkarpackie)">
Radość (województwo podkarpackie)

Radość – wieś w Polsce, znajdująca się w Beskidzie Niskim, administracyjnie położona w województwie podkarpackim, w powiecie jasielskim, w gminie Dębowiec.
Wierni Kościoła rzymskokatolickiego należą do parafii Świętego Michała Archanioła w Cieklinie.
W latach 1975–1998 miejscowość administracyjnie należała do województwa krośnieńskiego.

</doc>
<doc id="701197" url="https://pl.wikipedia.org/wiki?curid=701197" title="Muzeum Małachowianki w Płocku">
Muzeum Małachowianki w Płocku

Muzeum Małachowianki w Płocku – muzeum szkolne prezentujące dzieje najstarszej szkoły średniej w Polsce - powstałej w 1180 r., dziś noszącej nazwę Liceum Ogólnokształcącego im. Marsz. Stanisława Małachowskiego. 
Ekspozycja ta została otwarta w 1980 r. w czasie uroczystych obchodów 800-lecia szkoły. Zlokalizowano je w części dawnej kolegiaty św. Michała, do której przylegała szkoła. 
Pierwsza część muzeum prezentuje pozostałości po kolegiacie, jakie przetrwały do dzisiejszych czasów. Druga zaś przybliża historię szkoły, jej wybitnych nauczycieli i absolwentów. Ekspozycja liczy obecnie ponad 300 pozycji. Wśród nich są m.in. ziemie z pól bitewnych Bolesława Krzywoustego, a także kopie świadectw absolwentów - bł. Honorata Koźmińskiego, czy Tadeusza Mazowieckiego. 
Istnieje także możliwość wejścia na gotycką wieżę dawnej kolegiaty, w której urządzono obserwatorium astronomiczne.

</doc>
<doc id="701198" url="https://pl.wikipedia.org/wiki?curid=701198" title="Trudi Musgrave">
Trudi Musgrave

Trudi Musgrave (ur. 10 września 1977 w Newcastle) – australijska tenisistka leworęczna o statusie profesjonalnym.
Jako juniorka wygrała wielkoszlemowy Australian Open 1994, była również finalistką Wimbledonu w deblu w 1995 roku.
W 2003 roku osiągnęła trzy półfinały deblowe: w Birmingham z Tatarkovą, na Bali ze Spears oraz z tą samą zawodniczką w Tokio. Wystąpiła w Australian Open 2004, osiągając ćwierćfinał miksta z Hanleyem. Odpadła w kwalifikacjach w Canberze i Memphis.
Pierwszy deblowy finał w karierze osiągnęła w 2006 na Bali, w parze z Grandin. Uległy Lindsay Davenport i Corinie Morariu. Musgrave zakwalifikowała się również do turnieju głównego.

</doc>
<doc id="701199" url="https://pl.wikipedia.org/wiki?curid=701199" title="Elektra Records">
Elektra Records

Elektra Records – amerykańska wytwórnia muzyczna, należąca do Warner Music Group, obecnie zarządzana przez Atlantic Records.
Pod jej szyldem swoje płyty wydawało wiele twórców, m.in. Mötley Crüe, AC/DC, Björk, The Doors, Dream Theater, Eagles, Metallica, Accept, Queen, Yes, Justice, The Stooges, Love, The Prodigy, Pantera, Bruno Mars czy Henryk Mikołaj Górecki.

</doc>
<doc id="701202" url="https://pl.wikipedia.org/wiki?curid=701202" title="Przednutka">
Przednutka



</doc>
<doc id="701203" url="https://pl.wikipedia.org/wiki?curid=701203" title="Wacław Olszak">
Wacław Olszak



</doc>
<doc id="701204" url="https://pl.wikipedia.org/wiki?curid=701204" title="Ołeksandr Kornijczuk">
Ołeksandr Kornijczuk

Ołeksandr Ewdokimowycz Kornijczuk, (ur. w Chrystynówce, zm. 14 maja 1972 w Kijowie) – ukraiński dramatopisarz i działacz społeczno–polityczny, przedstawiciel realizmu socjalistycznego w sztuce radzieckiej. Od lutego do lipca 1944 pełnił funkcję ludowego komisarza spraw zagranicznych Ukraińskiej Socjalistycznej Republiki Radzieckiej. W latach 1947–1953 i 1959–1972 pełnił funkcję przewodniczącego Rady Najwyższej USRR. Bohater Pracy Socjalistycznej.
Życiorys.
Urodził się w rodzinie ślusarza, w młodości pracował na kolei. Studia na wydziale literatury w Kijowie ukończył w 1929. Od 1940 członek Komunistycznej Partii (bolszewików) Ukrainy. Od lutego do lipca 1944 zajmował nowo utworzone stanowisko ministra spraw zagranicznych USRR. Zajmował wysokie stanowiska w Komitecie ds. Sztuki Ukraińskiej Republiki Radzieckiej, Związku Radzieckich Pisarzy Ukrainy.
Działalność literacką rozpoczął w 1925 roku opowiadaniem o Leninie "On był wielki (Він був великий)". W pierwszej sztuce "Na krawędzi (На грані)", napisanej w 1929 roku dla młodzieżowego teatru robotniczego, mówił o miejscu artysty w szeregach budowniczych socjalizmu. Kolejne sztuki: "Kamienna wyspa (Камяний острів)" z 1930 roku, "Szturm (Штурм)" z 1931 roku świadczą o próbach poszukiwania formy.
Talent dramaturgiczny Kornijczuka ujawnił się w dramacie historycznym: "Upadek eskadry (Загибель ескадри)" z 1933. Sztuka odnosiła sukcesy głównie dzięki takim wartościom scenicznym, jak zindywidualizowany język postaci, żywy, interesujący dialog, nasycone dramatyzmem sytuacje sceniczne. W sztuce "Platon Kreczet (Платон Кречет)", 1934, wyd. 1935 stworzył typową postać radzieckiego inteligenta, humanisty i niestrudzonego nowatora. Bohater jest pokazany w ostrym konflikcie z siłami hamującymi rozwój myśli twórczej. Kornijczuk połączył w tej postaci głęboki dramatyzm z liryzmem i humorem, czym udowodnił rozumienie istoty teatru. W romantyczno-heroicznym dramacie "Bogdan Chmielnicki (Богдан Хмельницький)", 1939 pokazał wydarzenia wojny narodowowyzwoleńczej 1648–1654 i polityczny akt połączenia Ukrainy z Rosją. Na kanwie tej sztuki powstały filmy: "Bogdan Chmielnicki" w reżyserii I. Sawczenki (1941), "300 lat temu" w reżyserii W. Pietrowa (1956) i opera "Bogdan Chmielnicki" (1951-1953) z muzyką K. Dańkiewicza i librettem autorstwa Kornijczuka i W. Wasilewskiej.
Podczas II wojny światowej pracował jako publicysta, pisał sztuki o tematyce wojennej, w których bohaterowie Armii Czerwonej przeciwstawiają się „gorłowszczyźnie” (od postaci dowódcy Gorłowa). Od marca 1943 roku – zastępca komisarza ludowego spraw zagranicznych ZSRR.
W powojennych sztukach pisał o potrzebie rozwoju duchowego i intelektualnego. Bohaterów komedii – "Na stepach Ukrainy" (1941), "Przyjeżdżajcie do Dzwonkowego" (Приїздіть у Дзвонкове), "Makar Dubrawa" (Макар Дубрава, 1948), "Kalinowy gaj" (Калиновий гай, 1950), "Dlaczego uśmiechały się gwiazdy" (Чому посміхалися зорі, 1957), "Nad Dnieprem" (1960) czy "Strona dziennika" (1964) osadził głównie w przestrzeni wsi kołchozowej, posługiwał się elementami buffo i groteski.
W 1950 został sygnatariuszem apelu sztokholmskiego. 22 listopada 1950 w Warszawie na II Kongresie Obrońców Pokoju został wybrany w skład Światowej Rady Pokoju.
Jego sztuki wystawiano również w Polsce, w tym w Teatrze im. Juliusza Słowackiego w Krakowie "Kartkę z pamiętnika" (premiera 29 czerwca 1969) z Marią Malicką w jednej z ról.
Pochowany został w Kijowie, na tamtejszym cmentarzu Bajkowa.
Życie prywatne.
Był mężem Wandy Wasilewskiej.
Upamiętnienie.
W 1972 jego imię otrzymał Kijowski Narodowy Uniwersytet Kultury i Sztuki.
W 1985 poczta ZSRR wydała kopertę z wizerunkiem Ołeksandra Kornijczuka z okazji 80. rocznicy jego urodzin.
Na obszarze Ukrainy jego imieniem nazwano kilka ulic (m.in. w Chrystyniwce, rodzinnym mieście pisarza). Ulica jego imienia znajduje się również w Moskwie, gdzie zawieszona jest również poświęcona mu tablica pamiątkowa.
W 2005 Narodowy Bank Ukrainy wydał okolicznościową monetę o nominale 2 hrywien z wizerunkiem Kornijczuka. W ten sposób upamiętniono 100. rocznicę jego urodzin.

</doc>
<doc id="701207" url="https://pl.wikipedia.org/wiki?curid=701207" title="Taksonomia zwierząt">
Taksonomia zwierząt

Taksonomia zwierząt – dział systematyki organizmów obejmujący teorię i praktykę klasyfikowania organizmów zwierzęcych (zaliczanych do królestwa Animalia), zajmujący się techniką wyróżniania i opisywania taksonów zwierzęcych, a więc ich klasyfikacją, nazewnictwem i hierarchizacją. Taksonomia klasyfikuje zwierzęta żyjące współcześnie oraz wymarłe. Zasady stosowane w taksonomii zwierząt reguluje Międzynarodowy Kodeks Nomenklatury Zoologicznej (International Code of Zoological Nomenclature).
Nomenklatura zoologiczna oraz nazwy niektórych kategorii systematycznych stosowanych w taksonomii zwierząt różnią się od ich odpowiedników w taksonomii roślin.
Poniżej zamieszczono szczegółową listę głównych (pogrubione) i pomocniczych kategorii systematycznych w obrębie królestwa zwierząt, od najwyższych do najniższych rangą, z uwzględnieniem ich nazw łacińskich oraz stosowanych skrótów.
Pomocniczo stosowane są też inne jednostki, np. dział, poddział, szczep, sekcja i seria.

</doc>
<doc id="701208" url="https://pl.wikipedia.org/wiki?curid=701208" title="Pustynia Ar-Rub al-Khali">
Pustynia Ar-Rub al-Khali



</doc>
<doc id="701209" url="https://pl.wikipedia.org/wiki?curid=701209" title="François Bayrou">
François Bayrou

François Bayrou (ur. 25 maja 1951 w Bordères) – francuski polityk i samorządowiec, były przewodniczący UDF, założyciel Ruchu Demokratycznego, deputowany krajowy i europejski, minister edukacji narodowej (1993–1997), minister sprawiedliwości (2017), kandydat w wyborach prezydenckich.
Życiorys.
Uzyskał wykształcenie w dziedzinie filologii klasycznej, ukończył literaturoznawstwo na "Université Bordeaux-Montaigne". Opublikował kilkanaście książek poświęconych polityce i historii, w tym biografię Henryka IV Burbona. Zajął się również prowadzeniem stadniny koni.
Zaangażował się w działalność polityczną w ramach Unii na rzecz Demokracji Francuskiej. Zaczął obejmować różne funkcje w administracji terytorialnej. W latach 1982–2008 był członkiem rady generalnej w Pirenejach Atlantyckich, w tym w okresie 1992–2001 zajmował stanowisko jej przewodniczącego. W latach 1983–1993 był radnym miasta Pau, ponownie objął mandat radnego w 2008.
W 1986, 1988 i 1993 uzyskiwał mandat deputowanego do Zgromadzenia Narodowego w jednym z okręgów departamentu Pireneje Atlantyckie. Zrezygnował z zasiadania w niższej izbie parlamentu wkrótce po ostatnich z tych wyborów, obejmując stanowisko ministra edukacji narodowej w rządzie Édouarda Balladura. Urząd ten sprawował także w obu gabinetach premiera Alaina Juppé (1995–1997). W przegranych przez centroprawicową koalicję wyborach z 1997 ponownie został posłem. Rok później wybrano go przewodniczącym Unii na rzecz Demokracji Francuskiej (stał na czele tej partii do czasu jej rozwiązania w 2007).
W 1999 opuścił Zgromadzenie Narodowe w związku z wyborem do Parlamentu Europejskiego. W PE zasiadał w Grupie Europejskiej Partii Ludowej (Chrześcijańscy Demokraci) i Europejskich Demokratów i Komisji ds. Konstytucyjnych.
W 2002 zadeklarował swój start w wyborach prezydenckich. Jeszcze przed pierwszą turą znaczna część partyjnych działaczy opowiedziała się jednak za kandydaturą ubiegającego się o reelekcję Jacques’a Chiraca. François Bayrou otrzymał wówczas 6,84% głosów. Opowiedział się przeciw akcesowi UDF do nowo powołanej centroprawicowej Unii na rzecz Większości Prezydenckiej. Przed wyborami parlamentarnymi wbrew jego stanowisku szereg działaczy centrystów (w tym Philippe Douste-Blazy, Pierre Méhaignerie, Hervé de Charette) zdecydowało się kandydować pod szyldem UMP, która jednocześnie poparła grupę kandydatów UDF, w tym także jej lidera.
François Bayrou uzyskał mandat poselski, odchodząc z PE. Utrzymał też funkcję przewodniczącego Unii na rzecz Demokracji Francuskiej, której parlamentarna reprezentacja skurczyła się do 30-osobowej frakcji. Początkowo wspierał rządową większość prezydencką i gabinet Jean-Pierre’a Raffarina. W 2005 przeforsował decyzję o niewchodzeniu do nowego rządu z Dominique'm de Villepin na czele (której nie podporządkował się minister Gilles de Robien). Rok wcześniej był jednym z inicjatorów utworzenia Europejskiej Partii Demokratycznej; został jej współprzewodniczącym, a w 2019 samodzielnym przewodniczącym.
Lider UDF zarejestrował się jako kandydat na urząd prezydencki także w wyborach w 2007. Według niektórych sondaży przedwyborczych (w tym Ifop Fiducial z 10 marca 2007) mógł przez pewien okres liczyć na 23% głosów, czyli tyle samo co kandydatka socjalistów, Ségolène Royal. Ostatecznie uzyskał ponad 6,8 mln głosów (18,57%), zajmując trzecie miejsce. Przed drugą turą wyborów nie poparł żadnego z kandydatów, ogłosił też zamiar powołania na bazie UDF nowego ugrupowania pod nazwą Ruch Demokratyczny. Jednocześnie zdecydowana większość deputowanych jego partii publicznie zaapelowała o wsparcie Nicolasa Sarkozy’ego, a po jego zwycięstwie powołało formację Nowe Centrum, która powróciła do większości prezydenckiej.
François Bayrou obronił mandat deputowanego w 2007, jednak założony przez niego MoDem wprowadził tylko kilku posłów do Zgromadzenia Narodowego XIII kadencji. W 2012 ponownie wystartował w wyborach prezydenckich. W głosowaniu z 22 kwietnia 2012 otrzymał około 3,73 miliona głosów (9,13%), zajmując wśród 10 kandydatów 5. miejsce i przegrywając w pierwszej turze. Przed drugą turą zadeklarował, że sam poprze kandydata socjalistów François Hollande’a przeciwko Nicolasowi Sarkozy’emu. Wystartował również po raz kolejny w tym samym roku w wyborach parlamentarnych w okręgu, z którego posłował od 1986. W drugiej turze przegrał z kandydatką Partii Socjalistycznej, a kierowany przez niego Ruch Demokratyczny uzyskał jedynie dwa mandaty deputowanych.
W 2014 został wybrany na urząd mera Pau. Nie wystartował w wyborach prezydenckich w 2017, popierając wraz ze swym ugrupowaniem Emmanuela Macrona. W maju 2017, po jego zwycięstwie, w nowo powołanym gabinecie Édouarda Philippe’a objął stanowiska ministra stanu, ministra sprawiedliwości i strażnika pieczęci.
W czerwcu 2017 zakończył pełnienie funkcji rządowej, nie wchodząc w skład nowego rządu dotychczasowego premiera, który powołano po wyborach parlamentarnych. Decyzja ta zbiegła się z wszczętym śledztwem w sprawie finansowania etatowych działaczy Ruchu Demokratycznego z funduszy przeznaczonych na wynagrodzenie asystentów eurodeputowanych. W 2020 został merem Pau na kolejną kadencję.

</doc>
<doc id="701210" url="https://pl.wikipedia.org/wiki?curid=701210" title="Jan Liberda">
Jan Liberda

Jan Konrad Liberda (ur. 26 listopada 1936 w Bytomiu, zm. 6 lutego 2020 tamże) – polski piłkarz występujący na pozycji napastnika, związany przez niemal całą karierę z Polonią Bytom, trener. Dwukrotny mistrz Polski, zdobywca Pucharu Intertoto i Pucharu Ameryki, dwukrotny król strzelców ekstraklasy, reprezentant Polski.
Kariera klubowa.
Jako młody chłopak chciał zostać piłkarzem bytomskiej Polonii, nie był jednak dostrzegany przez trenerów dziecięcych zespołów tego klubu. W 1949 zapisał się wobec tego do Budowlanych Chorzów, gdzie występował pod nazwiskiem Bartłamowicz. W kolejnym roku został w końcu członkiem Polonii, występującej w latach 1950–1955 pod szyldem Ogniwa Bytom. Do afiliacji doszło 2 maja 1950. Idolem Liberdy w pierwszej drużynie był Kazimierz Trampisz, od którego przejął kresowy akcent.
W I lidze Liberda zadebiutował 5 września 1954 w meczu z Ogniwem Kraków (0:1). Spotkanie zostało później unieważnione i powtórzone, jednak za ten występ został mistrzem Polski 1954. Przez kilkanaście kolejnych lat był podstawowym graczem Polonii, w której występował w linii ataku na pozycji lewego łącznika. Dwukrotnie zdobył tytuł króla strzelców ekstraklasy: w 1959 zdobył 21 bramek (tyle samo co Ernest Pol), a w 1962 wystarczyło mu 16 trafień. W 1962 zdobył z Polonią drugie mistrzostwo Polski – w finałowym dwumeczu o tytuł z Górnikiem Zabrze (4:1, 1:2) zdobył dwie bramki – a w 1965 europejski Puchar Intertoto, zwyciężając w finale z SC Leipzig (0:3, 5:1). Polonia to jedyna w historii polska drużyna, która zdobyła jakiekolwiek kontynentalne trofeum. Również w 1965 Ślązacy sięgnęli po Puchar Ameryki, triumfując w finale amerykańsko-europejskich rozgrywek International Soccer League (Interliga) rozgrywanym z Duklą Praga (2:0, 1:1). Liberda został wybrany najlepszym zawodnikiem tamtej edycji Interligi.
Mimo przeciętnych warunków fizycznych Liberda słynął z techniki, pracowitości i skuteczności oraz talentu przywódczego i waleczności. Z powodu swojego charakteru bywał zawieszany za dyskusje z sędziami i działaczami. W 1958 poprzez pobyt w Śląsku Wrocław chciała go przejąć Legia Warszawa, jednak jej zamiary udaremnił I sekretarz Komitetu Wojewódzkiego Polskiej Zjednoczonej Partii Robotniczej w Katowicach Edward Gierek. Liberda w ciągu swojej kariery miał wiele propozycji z innych polskich klubów, wszystkie jednak odrzucał. W I lidze zagrał dla Polonii 304 razy, zdobył najwięcej bramek w historii klubu – 146. W sezonie 1962 jego szesnaście goli stanowiło 5,86% wszystkich trafień ligowych piłkarzy tamtej edycji MP – po nim już nikt nie osiągnął takiego współczynnika. Pozostaje też ostatnim, który w jednym sezonie polskiej ligi strzelił więcej goli niż było kolejek do rozegrania oraz jedynym w historii, który w pięciu kolejnych edycjach ekstraklasy trafiał do siatki co najmniej piętnaście razy. Przez wielu uznawany jest za najlepszego piłkarza Polonii w historii.
W 1969 wyjechał za ocean, gdzie krótko bronił barw polonijnego zespołu Chicago Eagles. Pod koniec tamtego roku został graczem holenderskiego AZ '67. W sezonie 1969/70 osiągnął z tym zespołem ćwierćfinał pucharu kraju, jednak już rok później drużyna spadła z ekstraklasy. Liberda zagrał w Holandii w lidze i pucharze 51 razy, zdobywając dwie bramki.
Pod koniec rundy wiosennej sezonu 1970/71 wrócił na krótko do Polonii, by w kolejnym sezonie zostać grającym asystentem trenera drugoligowego GKS Katowice. Rychło zakończył karierę.
Kariera międzynarodowa.
W 1955 znalazł się w kadrze prowadzonej przez Kazimierza Górskiego reprezentacji Polski U-18 na rozgrywany we Włoszech Turniej Młodzieżowy UEFA. Zorganizowano w nim wyłącznie fazę grupową; Polacy w grupie C zajęli trzecie miejsce, za Bułgarią i Hiszpanią, a przed Irlandią Północną. W kolejnych latach Liberda występował też w państwowej drużynie młodzieżowej (U-23).
W pierwszej reprezentacji Polski zadebiutował 20 maja 1959 w rozegranym w Hamburgu meczu z Niemcami Zachodnimi (1:1). Bramkę dla Polaków Krzysztof Baszkiewicz zdobył z podania Liberdy.
W 1960 zdobył jedną z bramek w spotkaniu kadry Polski z brazylijskim klubem Santos FC (2:5) na Stadionie Śląskim w Chorzowie. Dwukrotnie dla gości trafił Pelé, wówczas młoda gwiazda światowego futbolu. W 1966 podczas tournée polskiego zespołu po Ameryce Południowej Liberda zdobył wszystkie trzy bramki dla biało-czerwonych w dwóch spotkaniach z Brazylią (1:4, 1:2) i Argentyną (1:1). Drugi pojedynek z Canarinhos (w ich składzie znaleźli się m.in. Pelé i Garrincha) rozegrano na obiekcie Maracanã; Liberda jest jedynym Polakiem, który strzelił gola na tym stadionie. Mecz ten obserwowało ponad 130 000 widzów, co jest rekordem polskiej reprezentacji. Po spotkaniach z Latynosami bytomianin zyskał przydomek "Biały Pelé".
Łącznie w reprezentacyjnym zespole A zagrał 35 razy, zdobywając osiem goli. Występował w meczach towarzyskich oraz eliminacjach do mistrzostw świata, Europy i zawodów olimpijskich. Międzynarodową karierę zakończył w 1967 po meczu z ZSRR (0:1) w eliminacjach olimpijskich. Nie pojechał pociągiem na rewanż do Moskwy po tym, jak poczuł się zlekceważony przez sztab szkoleniowy odmową podejścia któregoś z jego członków do telefonu, gdy dzwonił do niego z Rzepina, niedaleko przejścia granicznego, oczekując na sprowadzanego z Niemiec Zachodnich Forda Taunusa. Za tę zuchwałą reakcję niektórzy działacze domagali się dla zawodnika wieloletniej dyskwalifikacji, lecz po raz kolejny pomógł mu Edward Gierek, wyciszając aferę. Piłkarz w reprezentacji więcej jednak nie zagrał.
Kariera trenerska.
Po krótkim epizodzie w Katowicach, w latach 1972–1975 pracował jako szkoleniowiec w pierwszoligowym Zagłębiu Sosnowiec. Był asystentem Antoniego Brzeżańczyka, Czesława Uznańskiego i Nándora Bányaia, prowadził też zespół samodzielnie oraz w duetach z Uznańskim i Kazimierzem Trampiszem.
W kolejnych latach pracował w CKS Czeladź oraz klubach zachodnioniemieckich: TuS Schloß Neuhaus (1977–1978 oraz krótko na przełomie grudnia 1982 i stycznia 1983) i VfB Oldenburg (1983–1984).
Drugoligową bytomską Polonię obejmował dwukrotnie, jej piłkarzy szkolił najpierw w latach 1980–1982, a następnie w rundzie jesiennej sezonu 1991/92.
Życie prywatne.
Liberda pochodził z polskiej rodziny osiadłej w bytomskiej dzielnicy Rozbark w ówczesnych granicach Niemiec. Miał dwóch braci. W 1975 został absolwentem AWF w Katowicach, uzyskując tytuł trenera II klasy. Posiadał też wykształcenie technika górnika i ślusarza. Miał żonę Teresę oraz syna.
Przez długie lata, od początków XXI wieku cierpiał na chorobę Alzheimera, przez którą po jakimś czasie stracił kontakt z rzeczywistością. Zmarł w rodzinnym mieście w wieku 83 lat. Pochowany został 11 lutego 2020 na cmentarzu Świętej Trójcy w Bytomiu.

</doc>
<doc id="701218" url="https://pl.wikipedia.org/wiki?curid=701218" title="Osiny (powiat wodzisławski)">
Osiny (powiat wodzisławski)

Osiny – kolonia w Polsce położona w województwie śląskim, w powiecie wodzisławskim, w gminie Gorzyce na trasie linii kolejowej Wodzisław Śląski — Chałupki. W pobliżu znajduje się przystanek kolejowy Bełsznica.
W latach 1975–1998 miejscowość administracyjnie należała do województwa katowickiego.

</doc>
<doc id="701219" url="https://pl.wikipedia.org/wiki?curid=701219" title="Krępa Zabłocka">
Krępa Zabłocka



</doc>
<doc id="701220" url="https://pl.wikipedia.org/wiki?curid=701220" title="Skolanowska Wola">
Skolanowska Wola



</doc>
<doc id="701221" url="https://pl.wikipedia.org/wiki?curid=701221" title="Instytut Techniczny Wojsk Lotniczych">
Instytut Techniczny Wojsk Lotniczych

Instytut Techniczny Wojsk Lotniczych (ITWL) – jednostka badawczo-rozwojowa nadzorowana przez Ministra Obrony Narodowej właściwa w sprawach naukowo-badawczego wspomagania eksploatacji techniki lotniczej.
Siedziba główna Instytutu znajduje się w Warszawie przy ul. Księcia Bolesława 6. Pracownia Cieczy Roboczych ITWL znajduje się przy ul. Kolskiej 13, a Pracownia Paliw Płynnych przy ul. Ostroroga 35a.
Historia.
W dniu 27 lipca 1950 roku Minister Obrony Narodowej wydał rozkaz organizacyjny Nr 079/Org., w którym nakazał szefowi Oddziału VIII Sztabu Generalnego Wojska Polskiego sformowanć Grupę Organizacyjno-Przygotowawczą Lotniczej Stacji Badawczej. Kierownikiem grupy został radziecki oficer major magister inżynier Borys Mołczaniuk.
Na mocy rozkazu Nr 18/Org. Ministra Obrony Narodowej z dnia 17 czerwca 1953 roku został powołany „Instytut Naukowo-Badawczy Wojsk Lotniczych”.
Na podstawie zarządzenia Nr 013/MON Ministra Obrony Narodowej z dnia 8 września 1958 roku Instytut Naukowo-Badawczy Wojsk Lotniczych został przeformowany w Instytut Techniczny Wojsk Lotniczych.
Instytut Techniczny Wojsk Lotniczych jest kontynuatorem wojskowych jednostek badawczo rozwojowych działających od 1918 roku w branży lotniczej. Za swoją działalność Instytut został odznaczony Orderem Sztandaru Pracy II klasy, trzykrotnie medalem ministra obrony narodowej „Za osiągnięcia w służbie wojskowej”, dwukrotnie „Ikarem”, medalem „Zasłużony dla lotnictwa”, „Za zasługi dla wojsk OPK” oraz odznaką „Racjonalizator wojskowy”.
Zadania.
ITWL zajmuje się problematyką bezpieczeństwa lotów maszyn wojskowych, badaniami samolotów i śmigłowców, a także sprzętu okołolotniczego, oraz szeroko pojętymi pracami naukowymi związanymi z lotnictwem wojskowym. Instytut ma uprawnienia do nadawania stopnia naukowego - doktora nauk technicznych w specjalności "budowa i eksploatacja maszyn". Ponadto posiada akredytowane laboratoria badawcze, certyfikaty zarządzania jakością, koncesje na obrót i wytwarzanie broni i amunicji, a także technologii i wyrobów o przeznaczeniu wojskowym i policyjnym.
Instytut dysponuje bardzo nowoczesną i unikalną aparaturą kontrolno-pomiarową, jak również wysoko wyspecjalizowanym personelem.

</doc>
<doc id="701222" url="https://pl.wikipedia.org/wiki?curid=701222" title="Szepty i krzyki">
Szepty i krzyki

Szepty i krzyki (szw. "Viskningar och rop") – szwedzki film psychologiczny z 1972 roku w reżyserii Ingmara Bergmana, nakręcony wedle autorskiego scenariusza.
Opis fabuły.
Arystokratyczny dwór u schyłku XIX wieku, Agnes (Harriet Andersson) umiera na raka, jej siostry Maria (Liv Ullmann) i Karin (Ingrid Thulin) wracają do rodzinnego domu, by spędzić z nią ostatnie chwile.
Nagrody.
Film był nominowany w 1974 roku do Nagrody Akademii Filmowej w 5 kategoriach (najlepsze zdjęcia, najlepsze kostiumy, najlepsza reżyseria, najlepszy scenariusz, najlepszy film roku). Statuetkę otrzymał jednak tylko Sven Nykvist w kategorii najlepsze zdjęcia. Film otrzymał też dwie nominacje do nagród BAFTA oraz nominację do Złotego Globu dla najlepszego filmu nieanglojęzycznego. Za "Szepty i krzyki" Ingmar Bergman otrzymał nagrodę dla najlepszego reżysera roku od National Board of Review.

</doc>
<doc id="701223" url="https://pl.wikipedia.org/wiki?curid=701223" title="Lista najwyższych budynków w Minneapolis">
Lista najwyższych budynków w Minneapolis

Minneapolis jest miastem w USA w pobliżu wielkich jezior. Jest to duże miasto ze sporą liczbą wieżowców. Jest ich tu 25. Budowa jednego trwa. Zatwierdzona jest budowa kilku następnych. Nie ma tu wieżowców superwysokich, ale mimo to kilka z nich znajduje się na liście najwyższych w USA. 

</doc>
<doc id="701224" url="https://pl.wikipedia.org/wiki?curid=701224" title="Matthew Ridley (4. wicehrabia Ridley)">
Matthew Ridley (4. wicehrabia Ridley)

Matthew White Ridley (ur. 29 lipca 1925, zm. 22 marca 2012) – brytyjski arystokrata, syn Matthew Ridleya, 3. wicehrabia Ridley i Ursuli Lutyens, córki sir Edwina Lutyensa.
Życiorys.
Wykształcenie odebrał w Eton College, później wstąpił do Coldstream Guards. W latach 1944–1945 brał udział w walkach na froncie zachodnim II wojny światowej, na szlaku od Normandii do Niemiec. Po wojnie wstąpił do Armii Terytorialnej i osiągnął rangę pułkownika huzarów z Northumberland. W 1948 r. ukończył oksfordzki Balliol College. Później został adiutantem gubernatora Kenii, Philipa Mitchella. Był również przewodniczącym Rady Hrabstwa Northumberland od 1967 do 1979 r. Zasiadał w zarządach wielu kompanii i stowarzyszeń. W latach 1988–1999 był kanclerzem Uniwersytetu w Newcastle upon Tyne, w latach 1984–2000 lordem namiestnikiem Northumberland, zaś w latach 1989–2001 lordem stewardem. W 1964 r. odziedziczył po swoim ojcu tytuł wicehrabiego Ridley.
3 stycznia 1953 r. poślubił lady Anne Katherine Gabrielle Lumley (ur. 16 listopada 1928), córkę Lawrence'a Lumleya, 11. hrabiego Scarbrough i Katherine McEwen, córki Roberta McEwena. Matthew i Anne mają razem syna i trzy córki:

</doc>
<doc id="701227" url="https://pl.wikipedia.org/wiki?curid=701227" title="Wacław Olszak (lekarz)">
Wacław Olszak (lekarz)

Wacław Olszak (ur. 29 maja 1868 w Szonowie, zm. 11 września 1939 w Karwinie) – polski lekarz, działacz narodowy i społeczny na Śląsku Cieszyńskim, burmistrz Karwiny w latach 1929–1936.
Życiorys.
Był synem Wacława i Marianny z Pasternaków. Ukończył gimnazjum w Cieszynie w 1889, a następnie studiował medycynę w Wiedniu, gdzie w 1895 uzyskał tytuł doktora wszech nauk lekarskich. W czasie studiów działał w Stowarzyszeniu Akademickim „Ognisko” w Wiedniu.
Od 1896 był lekarzem Kasy Brackiej Przemysłu Węglowego w Karwinie, a od 1909 także lekarzem społecznym w polskim gimnazjum w Orłowej. Działał w Macierzy Szkolnej Księstwa Cieszyńskiego, Ognisku Polskim w Dąbrowie, w Stowarzyszeniu Chrześcijańskich Robotników „Praca” w Karwinie, w Dziedzictwie bł. Jana Sarkandra, a także w Związku Śląskich Katolików. Z ramienia tej ostatniej organizacji wszedł w skład Rady Narodowej Księstwa Cieszyńskiego. Od podziału Śląska Cieszyńskiego do 1930 był prezesem Zarządu Głównego Macierzy Szkolnej w Czechosłowacji. W latach 1929–1936 sprawował funkcję burmistrza Karwiny . 
W 1928 z własnych dochodów stworzył fundację stypendialną, wspierającą ubogich uczniów. Od 1935 stał na czele Rady Naczelnej Polaków w Czechosłowacji.
Po wybuchu II wojny światowej dotkliwie pobity przez Niemców, zmarł w wyniku obrażeń.
Był ojcem Wacława, Feliksa, Antoniego i Marii.
W 2015 Wacław Olszak otrzymał od miasta Karwiny medal pamiątkowy in memoriam z okazji 70. rocznicy zakończenia II wojny światowej. Miasto przyznaje Medal Wacława Olszaka za zasługi na rzecz Karwiny . 

</doc>
<doc id="701233" url="https://pl.wikipedia.org/wiki?curid=701233" title="Sobiekurów">
Sobiekurów

Sobiekurów – przysiółek wsi Tęcza w Polsce w województwie świętokrzyskim, w powiecie opatowskim, w gminie Iwaniska. Leży przy drodze wojewódzkiej nr 757.
W latach 1975–1998 miejscowość należała administracyjnie do województwa tarnobrzeskiego.

</doc>
<doc id="701237" url="https://pl.wikipedia.org/wiki?curid=701237" title="Wicehrabia Ridley">
Wicehrabia Ridley

Informacje ogólne.
Baroneci Ridley of Blagdon
Wicehrabiowie Ridley 1. kreacji (parostwo Zjednoczonego Królestwa)
Następca 4. wicehrabiego Ridley: Matthew White Ridley (ur. 1993)

</doc>
<doc id="701238" url="https://pl.wikipedia.org/wiki?curid=701238" title="Matthew White Ridley, 4. wicehrabia Ridley">
Matthew White Ridley, 4. wicehrabia Ridley



</doc>
<doc id="701243" url="https://pl.wikipedia.org/wiki?curid=701243" title="Integrimetr">
Integrimetr

Integrimetr – inaczej Integrometr – przyrząd do mechanicznego całkowania, rodzaj integratora, zasadą działania podobny do planimetru.

</doc>
<doc id="701245" url="https://pl.wikipedia.org/wiki?curid=701245" title="Podzaldów">
Podzaldów

Podzaldów – przysiółek wsi Wzory w Polsce, położony w województwie świętokrzyskim, w powiecie opatowskim, w gminie Iwaniska. Przysiółek wchodzi w skład sołectwa Wzory.
W latach 1975–1998 przysiółek należał administracyjnie do województwa tarnobrzeskiego.

</doc>
<doc id="701246" url="https://pl.wikipedia.org/wiki?curid=701246" title="Lovex">
Lovex

Lovex – fiński zespół rockowy/rock'n'rollowy powstały na przełomie 2001-2002 r. w Tampere. Członkowie zespołu używają pseudonimów.
Grupa ma na swoim koncie cztery albumy studyjne. Pierwszy z nich "Divine Insanity" pokrył się złotem w Finlandii. Zespół Lovex startował w fińskich eliminacjach do Eurowizji w 2007 roku. Nie udało dostać się im do konkursu. W Finlandii obowiązują 4 półfinały i finał eliminacji. Lovex w pierwszej części finału zajął drugie miejsce, a w drugiej trzecie.
Lovex wydał międzynarodową wersję albumu "Divine Insanity", która 16 lutego 2007 wyszła w krajach niemieckojęzycznych. Następnie zespół zrealizował krążek w Japonii, który pojawił się w japońskich sklepach 17 września 2007. 
W 2008 r. grupa wydała album o nazwie "Pretend or Surrender", który można dostać w Finlandii od 30 kwietnia 2008 oraz od 2 maja 2008 w krajach niemiecojęzycznych

</doc>
<doc id="701250" url="https://pl.wikipedia.org/wiki?curid=701250" title="Planta (województwo świętokrzyskie)">
Planta (województwo świętokrzyskie)

Planta – przysiółek wsi Tęcza w Polsce położona w województwie świętokrzyskim, w powiecie opatowskim, w gminie Iwaniska.
W latach 1975–1998 miejscowość należała administracyjnie do województwa tarnobrzeskiego.
Historia.
W wieku XIX Planta opisana została jako folwark w gminie i parafii Iwaniska. Folwark występuje także we wcześniejszym spisie z roku 1827, posiadał wówczas 7 domów i 68 mieszkańców. W roku 1887 było tu 8 domów zamieszkałych przez 99 mieszkańców. Obszar ziemi dworskiej wynosił 2676 mórg.
Według spisu powszechnego z roku 1921w folwarku Planta było 8 domów i 179 mieszkańców. Jako folwark została ujęta Planta w skorowidzu miejscowości z roku 1933.
Skorowidz miejscowości z roku 1967 wymienia Plantę jako wieś w gromadzie Iwaniska.

</doc>
<doc id="701253" url="https://pl.wikipedia.org/wiki?curid=701253" title="Andrzej Jedynak">
Andrzej Jedynak

Andrzej Jedynak (ur. 4 lipca 1932 w Rzeszowie) – polski inżynier i polityk. W latach 1981–1982 wicepremier, w latach 1980–1981 minister przemysłu maszyn ciężkich i rolniczych, ambasador w Austrii (1978-80) oraz Czechosłowacji (1982–1988).
Życiorys.
Syn Józefa i Janiny. Uzyskał tytuł zawodowy magistra inżyniera mechanika. Od 1952 był związany z przemysłem ciężkim. Pełnił funkcję dyrektora Sanockiej Fabryki Autobusów „Autosan”. W 1952 wstąpił również do Polskiej Zjednoczonej Partii Robotniczej. W latach siedemdziesiątych dyrektor Zjednoczenia Przemysłu Motoryzacyjnego „Polmo”. W okresie 1976–1978 był podsekretarzem stanu w Ministerstwie Przemysłu Maszynowego. Od kwietnia 1980 do lutego 1981 był ministrem przemysłu maszyn ciężkich i rolniczych w rządzie Edwarda Babiucha, Józefa Pińkowskiego i Wojciecha Jaruzelskiego. Następnie, do 9 października 1982, był wicepremierem.
W latach 1978–1980 był ambasadorem PRL w Wiedniu, a w latach 1982–1988 był ambasadorem w Pradze. Od grudnia 1988 do sierpnia 1989 był wiceprezesem Najwyższej Izby Kontroli. Charge d'affaires w Brazylii (1991-92) oraz w Chile (1996-97).

</doc>
<doc id="701254" url="https://pl.wikipedia.org/wiki?curid=701254" title="Hiszpański podbój Meksyku">
Hiszpański podbój Meksyku



</doc>
<doc id="701255" url="https://pl.wikipedia.org/wiki?curid=701255" title="Krystyna Liberda-Stawarska">
Krystyna Liberda-Stawarska

Krystyna Liberda-Stawarska (ur. 7 marca 1968 w Niedźwiedziu) – polska biathlonistka oraz biegaczka narciarska, brązowa medalistka mistrzostw świata.
Kariera.
W zawodach Pucharu Świata zadebiutowała 20 lutego 1990 roku w Mińsku, gdzie została zdyskwalifikowana w biegu indywidualnym. Nigdy nie zdobyła punktów w zawodach tego cyklu. Najwyższą lokatę wywalczyła 23 stycznia 1992 roku w Anterselvie, kończąc rywalizację w biegu indywidualnym na 40. pozycji (do sezonu 2000/2001 punktowało 25. najlepszych zawodników).
Podczas mistrzostw świata w Borowcu w 1993 roku wspólnie z Zofią Kiełpińską, Heleną Mikołajczyk i Anną Sterą zdobyła brązowy medal w biegu drużynowym. Był to pierwszy w historii medal dla Polski w tej konkurencji. Zajęła też między innymi 45. miejsce w biegu indywidualnym na mistrzostwach świata w Lahti w 1991 roku. Brała również udział w igrzyskach olimpijskich w Albertville, zajmując 59. miejsce w biegu indywidualnym i 60. w sprincie.
Na mistrzostwach Polski wywalczyła cztery medale: trzy złote (w sztafecie oraz dwukrotnie w biegu indywidualnym) oraz srebrny (w sprincie). W narciarstwie klasycznym najlepsze wyniki osiągała w mistrzostwach Polski, na których zdobyła trzy medale: dwa złote (w sztafecie) oraz srebrny (również w sztafecie).
Osiągnięcia.
Puchar Świata.
Miejsca na podium chronologicznie.
Liberda nigdy nie stanęła na podium indywidualnych zawodów PŚ.

</doc>
<doc id="701256" url="https://pl.wikipedia.org/wiki?curid=701256" title="Charles Rendell Mabey">
Charles Rendell Mabey



</doc>
<doc id="701258" url="https://pl.wikipedia.org/wiki?curid=701258" title="Kamienna Góra (powiat opatowski)">
Kamienna Góra (powiat opatowski)

Kamienna Góra – osada wsi Wzory w Polsce, położona w województwie świętokrzyskim, w powiecie opatowskim, w gminie Iwaniska. Leży przy drodze wojewódzkiej  757.
Osada wchodzi w skład sołectwa Wzory.
W latach 1975–1998 osada należała administracyjnie do województwa tarnobrzeskiego.

</doc>
<doc id="701259" url="https://pl.wikipedia.org/wiki?curid=701259" title="Mikrokator">
Mikrokator

Mikrokator – czujnik sprężynowy, czujnik pomiarowy długości z przetwornikiem sprężynowym. Wynaleziony przez H. Abramsona w firmie CE Johansson, opatentowany w Szwecji – nr patentu 82522, 1931.
Opis techniczny.
Czujniki sprężynowe są najdokładniejszymi czujnikami mechanicznymi o przełożeniu osiągającym nawet 50 000. W zależności od konstrukcji czujnika, kąt obrotu wskazówki zawiera się od 90° do 300°. Podzielnia może mieć od 60 do 200 działek elementarnych o wartościach z przedziału od 0,02 μm do 10 μm. Niekiedy w celu zwiększenia dokładności w miejsce wskazówki stosuje się projekcję plamki świetlnej na podzielnię. Mówimy wtedy o optikatorze.
Producenci.
Historia.
Mikrokatory są produkowane od 1938 r. do dziś (r. 2011) w Firmie CE. Johansson (należącej od 2010 r. do Hexagon Metrology Nordic AB). 
Polska.
W Polsce produkowane były seryjnie czujniki o działce elementarnej 1 μm i zakresie pomiarowym ±50 μm w Fabryce Wyrobów Precyzyjnych w Warszawie w latach 60 i 70. XX. Wdrożenie to uzyskało nagrodę Mistrza Techniki III stopnia. W latach 80. w Kombinacie Przemysłu Narzędziowego VIS produkowano inne modele czujników pod nazwą Metrotest (1 μm, ±70 μm oraz 0,5 μm, ±35 μm). 
Na świecie.
Mikrokatory wytwarzano również w NRD w firmie Keilpart (Mykator), w Czechosłowacji w firmie Somet (Somkator) oraz w ZSRR przez Ленинградский Инструменталный Завод. W Rosji są nadal (2011) produkowane (Инструментальная компания НПО Факел). Mikrokatory są także wytwarzane przez różne firmy zachodnioeuropejskie pod nazwami takimi jak, Microtast lub Microtest.

</doc>
<doc id="701260" url="https://pl.wikipedia.org/wiki?curid=701260" title="Charles R. Mabey">
Charles R. Mabey

Charles Rendell Mabey (ur. 4 października 1877, zm. 26 kwietnia 1959) – amerykański polityk, republikanin, piąty gubernator stanu Utah (w latach 1921-1925).

</doc>
<doc id="701266" url="https://pl.wikipedia.org/wiki?curid=701266" title="Wilczyca kapitolińska">
Wilczyca kapitolińska

Wilczyca kapitolińska – rzeźba wilczycy, stanowiąca symbol stolicy starożytnego imperium rzymskiego. Wilczyca była świętym zwierzęciem boga wojny Marsa. Jak głosi legenda, zwierzę miało zaopiekować się i wykarmić Romulusa i Remusa. 
Rzeźba została wykopana na Palatynie we wczesnym średniowieczu i od początku X wieku stała na Lateranie. W 1471 r. papież Sykstus IV podarował ją Rzymowi i wtedy trafiła do Palazzo dei Conservatori na Kapitol.
Datowanie.
Rzeźbę przypisuje się Etruskom i datuje na V w. p.n.e. Jednak zdaniem Adriana La Reginy, profesora etruskologii z uniwersytetu La Sapienza w Rzymie i konserwator Anny Marii Carruby pochodzi ona najpewniej ze średniowiecza, gdyż została odlana w jednym kawałku, a wszystkie znane nam antyczne rzeźby tej wielkości odlano w kilku kawałkach. Muzeum Kapitolińskie, w którym stoi rzeźba, wciąż jednak datuje ją na początek V w. p.n.e. Postacie chłopców niewątpliwie zostały dodane dopiero w XV wieku, przypuszczalnie wykonał je Antonio Pollaiuolo.

</doc>
<doc id="701267" url="https://pl.wikipedia.org/wiki?curid=701267" title="Haliszka">
Haliszka

Haliszka – przysiółek wsi Ujazd w Polsce położony w województwie świętokrzyskim, w powiecie opatowskim, w gminie Iwaniska. Leży przy drodze wojewódzkiej nr  758. Miejscowość jest częścią składową sołectwa Ujazd.
W latach 1975–1998 miejscowość należała administracyjnie do województwa tarnobrzeskiego.

</doc>
<doc id="701269" url="https://pl.wikipedia.org/wiki?curid=701269" title="Wielka włóczęga">
Wielka włóczęga

Wielka włóczęga (fr. "La Grande vadrouille") – komedia wojenna produkcji francuskiej z 1966 roku, w reżyserii Gérarda Oury.
W filmie wystąpili m.in. Louis de Funès i Bourvil. "Wielka włóczęga" to jeden z największych sukcesów francuskiego kina, w samej Francji film zobaczyło 17 272 987 widzów. Była to rekordowa liczba publiczności we Francji, aż do wyświetlania "Titanica" w 1998. Obraz jest trzecim filmem francuskim w historii pod względem liczby widzów po "Jeszcze dalej niż Północ" z 2008 oraz "Intouchables" z 2011.
Fabuła.
Angielski bombowiec wracający w roku 1942 z nalotu nad Niemcami zostaje strącony nad Paryżem. Załoga wyskakuje na spadochronach. Dowódcy udaje się przedtem wyznaczyć miejsce spotkania. Tymczasem każdy z lotników ląduje w innym miejscu. Peter Cunningham zaplątuje się w rusztowanie w pobliżu jednostki SS, na którym właśnie pracuje malarz Augustin Bouvet (Bourvil). Alan Mac Intosh dostaje się na dach Opery Paryskiej, gdzie odbywa się próba opery Berlioza pod kierunkiem Stanislasa Leforta (Louis de Funès). Dowódca sir Reginald (Terry-Thomas) trafia zaś do basenu z fokami w ogrodzie zoologicznym.
Na poszukiwanie brytyjskich lotników wyruszają Niemcy, pod dowództwem majora Achbacha. Bouvet i Lefort w obawie o własną skórę nie kwapią się do pomocy Anglikom. Ale gdy Niemcy znajdują u dyrygenta spadochron, wybucha afera, Lefort musi uciekać. W tarapaty wpada również Bouvet, w jego mieszkaniu zjawia się gestapo. Obaj udają się w zastępstwie dwóch Anglików do tureckiej łaźni, miejsca spotkania z dowódcą samolotu. Sygnałem rozpoznawczym ma być angielska piosenka "Tea for two". Na nieszczęście dla Francuzów krok ten okazuje się dopiero pierwszym na długiej drodze niebezpieczeństw jakie mają ich spotkać.
Cała piątka musi wkrótce uciekać z Paryża, przeżywając jeszcze nieudany zamach bombowy w operze. W ucieczce pomaga im młoda Juliette, która podbija serce malarza Bouveta. Uciekinierzy przeżywają niekończące się przygody, wielokrotnie znajdują się w śmiertelnym niebezpieczeństwie. Bronią się dyniami, kradną samochód od zakonnicy, przebierają się za Niemców, chowają w beczkach itp. Pomocą służy im wspomniana siostra zakonna oraz właścicielka hotelu w Meursault, gdzie Bouvet i Lefort spędzają jedną z nocy. Nie wiedzą jednak, ze tuż za ścianą nocują tropiący ich Niemcy. Sytuację pogarsza jeszcze fakt, że przez przypadek bohaterom mylą się ich pokoje. Niestrudzeni kontynuują swą wędrówkę, by w końcu po przechytrzeniu przeciwnika móc dotrzeć do wolnej strefy.

</doc>
<doc id="701271" url="https://pl.wikipedia.org/wiki?curid=701271" title="Stara Piła (Rumia)">
Stara Piła (Rumia)

Stara Piła (kaszb. "Starô Piła", niem. "Starapilla") – część miasta Rumia, dawniej część sołectwa Łężyce w województwie pomorskim, w powiecie wejherowskim, w gminie Wejherowo.
Osada położona jest w granicach Trójmiejskiego Parku Krajobrazowego w dolinie potoku Zagórska Struga, przy brukowanej drodze łączącej Rumię ze wsią Kamień. Zabudowania Starej Piły przypisane są do ul. Kamiennej w Łężycach (zachowano nazwę ulicy i numerację obowiązującą dawniej w granicach Rumi).
Stara Piła składa się z zaledwie dwóch domostw, w tym zabudowań dawnego młyna wodnego, od którego wywodzi się nazwa osady. Nazwę Stara Piła (niem. "Försterei Altmühl") nosi również oddalona o około kilometr od samej osady leśniczówka, zlokalizowana w rumskiej dzielnicy Szmelta.
Przez Starą Piłę przebiega szlak turystyczny Zagórskiej Strugi, oznaczony kolorem czarnym.

</doc>
<doc id="701273" url="https://pl.wikipedia.org/wiki?curid=701273" title="Takêv">
Takêv

 
Takêv (khm. ក្រុងដូនកែវ) – miasto w południowej Kambodży. Stolica prowincji Takêv.
Liczba mieszkańców w 2003 roku wynosiła ok. 39 tys.

</doc>
<doc id="701274" url="https://pl.wikipedia.org/wiki?curid=701274" title="Wielowrotnik">
Wielowrotnik

Wielowrotnik (ang. "multiport element") – wielozaciskowy element układu elektrycznego, którego zaciski wyprowadzone na zewnątrz można pogrupować w pary zwane wrotami.
Właściwości wielowrotników liniowych opisuje się zazwyczaj za pomocą odpowiedniej ilości prądów i napięć na zaciskach elementu, których równania przedstawia się matematycznie z pomocą macierzy. Elementami macierzy są najczęściej immitancje lub transmitancje wielowrotnika. Najczęściej stosowanymi w praktyce przykładami wielowrotników są dwójniki i czwórniki.

</doc>
<doc id="701276" url="https://pl.wikipedia.org/wiki?curid=701276" title="Jack MacGowran">
Jack MacGowran

Jack MacGowran, właściwie John Joseph MacGowran (ur. 13 października 1918, zm. 31 stycznia 1973 w Nowym Jorku) – irlandzki aktor filmowy.
Wystąpił m.in. w filmach Romana Polańskiego "Matnia" i "Nieustraszeni pogromcy wampirów", a także w "Przygodach Toma Jonesa" i "Egzorcyście".
Ojciec aktorki Tary MacGowran.

</doc>
<doc id="701278" url="https://pl.wikipedia.org/wiki?curid=701278" title="Warchlak">
Warchlak

Warchlak, warchlę – gwarowe określenie prosięcia odłączonego od lochy. W łowiectwie to młody dzik, w wieku od narodzin do 31 marca roku następnego – zgodnie z definicją z rozporządzenia ministra środowiska w sprawie określenia okresów polowań na zwierzęta łowne.

</doc>
<doc id="701279" url="https://pl.wikipedia.org/wiki?curid=701279" title="I bitwa pod Dyrrachium">
I bitwa pod Dyrrachium

Bitwa pod Dyrrachium – starcie zbrojne, które miało miejsce 10 lipca 48 p.n.e. w okolicach Dyrrachium (obecnie Durrës, prawdopodobnie w okolicach Skały Kavajskiej), podczas wojny domowej Juliusza Cezara, toczonej w latach 49–45 p.n.e.
W Hiszpanii Gajusz Juliusz Cezar pokonał armie Pompejusza, jednak jego podkomendnym walczącym w Afryce i nad Morzem Adriatyckim wiodło się znacznie gorzej. Cezar postanowił więc zaatakować Pompejusza bezpośrednio, i wziąwszy ze sobą 15 000 żołnierzy (w tym "Legio IX Hispana" i "Legio IV Macedonica") ruszył z Hiszpanii do Brundisium w Italii, następnie przebył Adriatyk i 4 stycznia 48 p.n.e. wylądował w Epirze, zajmując twierdze Oricum i Apollonia. Idąc na północ w kierunku Dyrrachium, natknął się na obwarowaną armię Pompejusza, liczącą 45 000 żołnierzy. Pompejusz, od chwili, gdy jego flota kontrolowała Adriatyk, nie widział powodu, by ryzykować starcie.
Wiosną 48 p.n.e. odciętej od źródeł zaopatrzenia armii Cezara zagroził głód. Nie zmieniły tej sytuacji posiłki przybyłe pod wodzą Marka Antoniusza, zwiększające liczebność armii Cezara do 25–35 tys. żołnierzy.
Nie mogąc już dłużej czekać Cezar postanowił stoczyć bitwę i zniszczyć armię Pompejusza. Gdy Pompejuszowi udało się zrobić wyrwę na prawym skrzydle Cezara, morale wojsk Cezara podupadło, co doprowadziło do masowej ucieczki z pola bitwy, i to pomimo osobistych wysiłków Cezara, by powstrzymać panikę. Zamiast ruszyć w pościg i całkowicie zmieść armię Cezara, Pompejusz wydał rozkaz wstrzymania ataku, sądząc, że armia Cezara, w znacznej części złożona z weteranów, nie mogłaby ulec panice. Doszedł zatem do wniosku, że panika była pozorowana i Cezar chciał w ten sposób wciągnąć go w pułapkę. Nie była to jednak prawda, a Cezar, szczęśliwy, że przeżył, powiedział, "Dziś zwycięstwo było po stronie nieprzyjaciół, ale żaden z nich nie odniósł z tego korzyści". Cezar (stracił w bitwie 1 000 żołnierzy) wycofał się do Tesalii. Pompejusz, gdy zorientował się w swej pomyłce, ruszył za nim. W miesiąc później doszło do bitwy pod Farsalos, gdzie Cezar, który pod Dyrrachium cudem uniknął katastrofy, odniósł nad ścigającym go Pompejuszem znakomite zwycięstwo.

</doc>
<doc id="701286" url="https://pl.wikipedia.org/wiki?curid=701286" title="Takatsuki">
Takatsuki

 – miasto w Japonii (prefektura Osaka) położone w aglomeracji Osaki.
Położenie.
Miasto leży w północnej części prefektury Osaka. Graniczy z:
W prefekturze Kioto:
Historia.
Miasto otrzymało prawa miejskie 1 stycznia 1943 roku.

</doc>
<doc id="701289" url="https://pl.wikipedia.org/wiki?curid=701289" title="Piekiełko (powiat wejherowski)">
Piekiełko (powiat wejherowski)

Piekiełko (kaszb. "Môłé Piékło", niem. "Försterei Piekelken") – osada w Polsce położona w województwie pomorskim, w powiecie wejherowskim, w gminie Wejherowo. 
Osada stanowi część sołectwa Bieszkowice.
Osada położona jest na obszarze Trójmiejskiego Parku Krajobrazowego w dolinie potoku Zagórska Struga, przy brukowanej drodze łączącej Rumię ze wsią Kamień. Składa się z zaledwie dwóch domostw. Jednym z nich są zabudowania leśniczówki Piekiełko (obecnie noszącej oficjalnie nazwę Podleśnictwo Kamień), od której przyjęła nazwę osada.
Przez Piekiełko przebiegają dwa szlaki turystyki pieszej:

</doc>
<doc id="701290" url="https://pl.wikipedia.org/wiki?curid=701290" title="Henry H. Blood">
Henry H. Blood

Henry Hooper Blood (ur. 1 października 1872, zm. 1 czerwca 1942) – amerykański polityk, demokrata, siódmy gubernator stanu Utah w latach 1933-1941.

</doc>
<doc id="701291" url="https://pl.wikipedia.org/wiki?curid=701291" title="Worms 4 Mayhem">
Worms 4 Mayhem



</doc>
<doc id="701293" url="https://pl.wikipedia.org/wiki?curid=701293" title="GBU-57">
GBU-57

GBU-57 (inaczej: "Massive Ordnance Penetrator" - MOP) – amerykańska bomba penetrująca przeznaczona do niszczenia bunkrów i innych obiektów silnie umocnionych. Masa bomby wynosząca 13600 kg wielokrotnie przewyższa poprzednią amerykańską bombę przeznaczoną do niszczenia schronów i umocnień GBU-28, która ważyła 2270 kg.
Historia.
W 2002 roku wytwórnie Northrop Grumman i Lockheed Martin rozpoczęły prace projektowe nad nową przeciwbetonową bombą lotniczą o masie 13600 kg, nazywaną roboczo Big BLU. Akronim BLU pochodzi od angielskiej nazwy bomby swobodnie opadającej "Bomb Live Unit". Prace nad bombą zostały czasowo przerwane ze względu na poważne problemy natury technicznej. Projekt wznowiono w oparciu o doświadczenia wyniesione z inwazji na Irak z 2003. Po zbadaniu trafionych ówczesnie używanymi bombami bunkrów oceniono, że żadna współcześnie używana broń amerykańska nie jest w stanie kompletnie zniszczyć wielu głęboko pod ziemią położonych schronów, w związku z czym wznowiono program największej bomby przeciwbetonowej MOP.
Obecnie nie istnieją żadne wymagania dotyczące konstrukcji tak dużych bomb, chociaż koncepcja tak dużej broni została już opracowana w oparciu o największą znajdująca się na wyposażeniu USAF bombę burzącą GBU-43/B MOAB. Po pracach rozwojowych w Eglin na Florydzie, firma Boeing Company otrzymała w 2011 kontrakt na wyprodukowanie 8 bomb z dodatkowym wyposażeniem.
Nosicielem bomb ma być samolot bombowy B-2, a naprowadzanie na cel będzie się odbywać przy użyciu systemu GPS. 
Oceniana przebijalność bomby wynosi:

</doc>
<doc id="701294" url="https://pl.wikipedia.org/wiki?curid=701294" title="FIFA (seria gier)">
FIFA (seria gier)



</doc>
<doc id="701297" url="https://pl.wikipedia.org/wiki?curid=701297" title="Jonathan Littell">
Jonathan Littell

Jonathan Littell (ur. 10 października 1967 w Nowym Jorku) – pisarz francuski amerykańskiego pochodzenia. 
Urodził się w rodzinie żydowskiej. Jego przodkowie, o nazwisku Lidsky, opuścili Polskę w końcu XIX wieku, po pogromach w wyniku zamachu na cara Aleksandra II. Jego ojcem jest pisarz Robert Littell, autor powieści szpiegowskich. Od trzeciego roku życia mieszkał i kształcił się we Francji. Ukończył studia na Uniwersytecie Yale. Obecnie mieszka w Barcelonie.
W latach 1994–2001 pracował w międzynarodowej organizacji humanitarnej Action Internationale Contre la Faim. 
Littel opublikował we Francji w 2006 "Les Bienveillantes" (Éditions Gallimard), wyd. polskie: "Łaskawe", WL, Kraków 2008. Powieść opowiada historię-wspomnienia służącego na froncie wschodnim II wojny światowej fikcyjnego oficera SS Maximiliana Aue. "Les Bienveillantes" cieszyła się dużą popularnością – w ciągu pierwszych 6 tygodni sprzedało się ok. 280 tys. egzemplarzy.
Książka zdobyła najbardziej prestiżową francuską nagrodę literacką – Nagrodę Goncourtów (za rok 2006) oraz wiele innych francuskich wyróżnień, m.in. nagrodę Akademii Francuskiej. Chociaż oceny krytyków nie zawsze były jednoznaczne, o czym świadczyć może nagroda Bad Sex in Fiction Award z 2009. 
Jego wcześniej opublikowane prace to powieść cyberpunkowa "Bad Voltage" (1989, wydawca Signet Books) i raport wywiadowczy na temat organów bezpieczeństwa Federacji Rosyjskiej.
Przypisy.
 

</doc>
<doc id="701298" url="https://pl.wikipedia.org/wiki?curid=701298" title="Bateria dyżurna">
Bateria dyżurna

Bateria dyżurna - pododdział wojsk rakietowych lub artylerii znajdujący się w podwyższonym stopniu gotowości. Wyrzutnie rakietowe (działa) baterii dyżurnej znajdują się na stanowisku i są skierowane w rejon prawdopodobnego pojawienia się celu. Organ dowodzenia i osługa sprzętu bojowego baterii dyżurnej znajduje się przy sprzęcie w pełnej gotowości do wykonania zadania. Bateriom dyżurnym stawia się zadanie zwalczania celów ważnych pod względem taktycznym i operacyjnym, głównie środków napadu jądrowego nieprzyjaciela.

</doc>
<doc id="701301" url="https://pl.wikipedia.org/wiki?curid=701301" title="Mellon Bank Center">
Mellon Bank Center

Mellon Bank Center to:

</doc>
<doc id="701303" url="https://pl.wikipedia.org/wiki?curid=701303" title="Holy Cross Cemetery (Colma)">
Holy Cross Cemetery (Colma)

Holy Cross Cemetery – cmentarz katolicki w hrabstwie San Mateo należący do archidiecezji San Francisco w Kalifornii. 
Cmentarz powstał w 1887 roku i jest dzisiaj najstarszym i największym cmentarzem w hrabstwie San Mateo. Znajduje się przy 1500 Mission Road w miasteczku Colma, na przedmieściach San Francisco. Jest miejscem spoczynku wielu wybitnych amerykańskich pisarzy, artystów, sportowców oraz ludzi mieszkających w San Francisco oraz jego okolicach. Na cmentarzu spoczywają min. amerykański sportowiec Joe DiMaggio - drugi mąż Marilyn Monroe oraz dziedziczka fortuny kawowej Folgers zamordowana przez sektę Charlesa Mansona Abigail Folger.

</doc>
<doc id="701307" url="https://pl.wikipedia.org/wiki?curid=701307" title="Michał Matyas">
Michał Matyas

Michał Franciszek Mieczysław Matyas (ur. 28 września 1912 w Brzozowie, zm. 22 października 1975 w Krakowie) – polski piłkarz grający na pozycji napastnika, reprezentant kraju, olimpijczyk, trener.
Michał Matyas był jednym z najlepszych międzywojennych polskich piłkarzy, a także jednym z najbardziej utytułowanych trenerów w historii polskiej piłki nożnej. Podczas kariery piłkarskiej nosił przydomek "Pan Myszka". Reprezentował barwy Lechii Lwów, Pogoni Lwów, Naftowyka Borysław, Dynama Kijów oraz Polonii Bytom.
Jako trener prowadził AKS Chorzów, dwukrotnie Polonię Bytom, dwukrotnie Wisłę Kraków, trzykrotnie reprezentację Polski, Wartę Poznań, dwukrotnie Stal Mielec, trzykrotnie Cracovię, Odrę Opole oraz Czarnych Jasło, a także był asystentem w Polonii Bytom.
Kariera piłkarska.
Michał Matyas karierę piłkarską rozpoczął w 1924 roku w juniorach Lechii Lwów, w których występował do 1926 roku. Następnie grał w juniorach Pogoni Lwów, z którą w 1929 roku podpisał profesjonalny kontrakt, w której łącznie rozegrał 156 meczów ligowych, w których strzelił 100 goli. Z tym klubem trzykrotnie zdobył wicemistrzostwo Polski (1932, 1933, 1935 (Król strzelców – 22 gole).
We wrześniu 1939 roku po zajęciu Lwowa przez radzieckich żołnierzy klub przestał istnieć i tym samym Matyas rozpoczął występy w Naftowyku Borysław. Z końcem 1940 roku wraz z Aleksandrem Skoceniem, Tadeuszem Jedynakiem, Mieczysławem Górskim i Ołehem Łajewskim został przeniesiony do Dynama Kijów, w barwach którego Matyas w sezonie 1941 rozegrał 6 meczów ligowych, w których strzelił 2 gole.
Po zakończeniu II wojny światowej w 1945 roku Michał Matyas w wyniku wysiedlenia Polaków ze Lwowa przeniósł się na Górny Śląsk, gdzie został zawodnikiem Polonii Bytom i już w pierwszym roku gry w tym klubie został uznany najlepszym śląskim zawodnikiem. Po sezonie 1948 oraz rozegraniu 16 meczów ligowych i strzeleniu 7 goli, Matyas w wieku 36 lat zakończył piłkarską karierę. Łącznie rozegrał 172 mecze ligowe, w których strzelił 108 goli.
Kariera reprezentacyjna.
Michał Matyas w reprezentacji Polski w latach 1932–1939 rozegrał 18 meczów, w których strzelił 7 goli. Debiut zaliczył 10 lipca 1932 roku na Stadionie Wojska Polskiego w Warszawie w wygranym 2:0 meczu towarzyskim z reprezentacją Szwecji, jednak pierwszego gola w "Biało–Czerwonych" barwach strzelił 2 października 1932 roku, kiedy to w 8. minucie zdobył pierwszego gola w meczu towarzyskim z reprezentacją Rumunii rozegranym na Stadionul ONEF w Bukareszcie, po pierwszej połowie meczu Matyas został zmieniony przez Stanisława Malczyka, a mecz zakończył się zwycięstwem drużyny gości 5:0.
W 1936 roku został powołany przez selekcjonera Józefa Kałużę na turniej olimpijski 1936 w Berlinie, na którym zagrał w jednym meczu: o 3. miejsce z reprezentacją Norwegii, który zakończył się porażką "Biało–Czerwonych" 3:2, którzy tym samym zakończyli turniej na 4. miejscu. Ostatni mecz w reprezentacji Polski rozegrał 22 stycznia 1939 roku na Parc des Princes w Paryżu, kiedy to "Biało–Czerwoni" przegrali 4:0 z reprezentacją Francji.
Kariera trenerska.
Michał Matyas po zakończeniu kariery piłkarskiej rozpoczął karierę trenerską, będąc asystentem trenera w Polonii Bytom, po czym został pierwszym trenerem AKS-u Chorzów, potem w 1949 roku zastąpił Wacława Kuchara na stanowisku trenera Polonii Bytom.
W okresie 1 grudnia 1950–31 lipca 1954 roku trenował Gwardię Kraków, z którą w sezonie 1951 wygrał rozgrywki ligowe, jednak w wyniku porażki 2:0 z Unionem Chorzów w finale Pucharu Polski, które w tym sezonie były oficjalnymi mistrzostwami Polski, tytuł mistrza Polski przyznano Unionowi Chorzów, natomiast drużynie Matyasa przyznano tytuł "Mistrza Ligi". Gwardia Kraków pod wodzą Matyasa dwukrotnie zajęła 3. miejsce w ekstraklasie (1952, 1953) oraz dotarła do finału Pucharu Polski 1954.
Następnymi klubami w karierze trenerskiej Matyasa były: Warta Poznań (1955–1956), Stal Mielec (1957–1958), Cracovia (1959–1961), Odra Opole (1961), ponownie Stal Mielec (1962–1963). W latach 1963–1965 ponownie trenował Polonię Bytom, z którą w sezonie 1963/1964 dotarł do finału Pucharu Polski oraz Pucharu Karla Rappana, natomiast w sezonie 1964/1965 zdobył Puchar Intertoto oraz Puchar Ameryki.
Następnie w okresie 1 stycznia 1968–30 listopada 1969 roku ponownie trenował Cracovię, a okresie 1 grudnia 1969–11 czerwca 1970 roku trenował Górnik Zabrze, z którym w sezonie 1969/1970 zajął 3. miejsce w ekstraklasie, zdobył Puchar Polski, a także osiągnął największy sukces w historii klubowej polskiej piłki nożnej, jakim był awans do finału Pucharu Zdobywców Pucharów, który został zdobyty w dramatycznych okolicznościach: po trzech meczach z włoską AS Romą zakończonych remisem (1:1, 2:2, 1:1), a po trzecim meczu rozegranym 22 kwietnia 1970 roku we francuskim Strasburgu, o awansie do finału zadecydowało losowanie rzutem monetą, które okazało się szczęśliwe dla klubu z Górnego Śląska, który tym samym w finale rozegranym na austriackiej Praterze w Wiedniu spotkał się z angielskim Manchesterem City, jednak zakończył się porażką górnośląskiego klubu 2:1.
Potem ponownie trenował Wisłę Kraków (1970–1971), po raz trzeci Cracovię (1972–1973), a ostatnim klubem w karierze trenerskiej Matyasa był Czarni Jasło, którego trenował w 1975 roku.
Reprezentacja Polski.
Michał Matyas w międzyczasie trzykrotnie był selekcjonerem reprezentacji Polski (1952, 1954 oraz 1966–1967), którą prowadził łącznie w 12 meczach, których bilans wygląda następująco: 3 zwycięstwa, 3 remisy, 6 porażek, bramki: 13–17. Prowadził "Biało-Czerwonych" na turnieju olimpijskim 1952 w Helsinkach, na którym drużyna Matyasa wygrała w rundzie wstępnej z reprezentacją Francji, natomiast w pierwszej rundzie przegrała 2:0 z reprezentacją Danii i tym samym zakończyła udział w tym turnieju. 
Śmierć.
Michał Matyas zmarł 22 października 1975 roku w Krakowie w wieku 63 lat. Został pochowany na Cmentarzu Rakowickim w Krakowie (kw. XXXVII-16-7).

</doc>
<doc id="701310" url="https://pl.wikipedia.org/wiki?curid=701310" title="Break on Through (To the Other Side)">
Break on Through (To the Other Side)

Break on Through (To the Other Side) – utwór amerykańskiej grupy The Doors wydany na ich debiutanckim albumie "The Doors" w 1967 roku. Znalazł się na 104. miejscu amerykańskich list przebojów. Utwór znajdował się również na płycie demo grupy z 1965 roku. 
Część tekstu napisanego przez Jima Morrisona zaczerpnięta została z książki Johna Rechy'ego "City of Night." Piosenka wywołała swego czasu sporo kontrowersji. Tekst "Przejście (przebicie się) na drugą stronę" odnosi się do przekraczania granic w stanie po zażyciu narkotyków popularnych również wśród muzyków. Na płycie oryginalny wers "She gets high" został przez wytwórnię ocenzurowany tak by fragment brzmiał "she get uuggh". Na koncertach jednak Morrison śpiewał oryginalny tekst, co słychać na albumach koncertowych. 
Treść piosenki mówi o egzystencjalnym strachu człowieka przed przemijaniem, niszczycielską działalnością czasu i cierpieniem z nią związanym. 
Utwór został napisany w metrum 4/4 w dość szybkim tempie. Perkusja grana przez Johna Densmore'a inspirowana była brazylijską bossa novą. Na wokal składają się dwie połączone ścieżki z wokalem Jima Morrisona.

</doc>
<doc id="701311" url="https://pl.wikipedia.org/wiki?curid=701311" title="Shahrisabz">
Shahrisabz

Shahrisabz (ros. Шахрисабз, "Szachrisabz") – miasto we wschodnim Uzbekistanie, wilajecie kaszkadaryjskim, siedziba administracyjna tumanu Shahrisabz. Położone jest na południowy zachód od Samarkandy, nad rzeką Kaszka-daria.
Liczba mieszkańców w 2003 roku wynosiła ok. 77 tys. Przemysł bawełniany, jedwabniczy; rzemiosło artystyczne (hafty, ceramika). Miasto urodzenia Timura. W rejonie miasta formowano 6 dywizję piechoty Armii Andersa, pozostałością po niej jest Polski cmentarz wojenny w Shahrisabz.
Zespół zabytkowy Shahrisabz jest wpisany na listę światowego dziedzictwa UNESCO.

</doc>
<doc id="701312" url="https://pl.wikipedia.org/wiki?curid=701312" title="Bateria pływająca">
Bateria pływająca

Bateria pływająca – bateria artylerii zajmująca stanowiska ogniowe na specjalnych tratwach lub promach. Baterie pływające stosuje się w obronie szerokich przeszkód wodnych i przy ich forsowaniu oraz w celu maskowania własnego ugrupowania bojowego, organizując np. stanowiska ogniowe na jeziorach.
Także przestarzały lub unieruchomiony, a nawet wpół zatopiony okręt artyleryjski wykorzystywany np. do ochrony portu.

</doc>
<doc id="701318" url="https://pl.wikipedia.org/wiki?curid=701318" title="One Commerce Square">
One Commerce Square



</doc>
<doc id="701321" url="https://pl.wikipedia.org/wiki?curid=701321" title="Pleszewska Kolej Lokalna">
Pleszewska Kolej Lokalna



</doc>
<doc id="701322" url="https://pl.wikipedia.org/wiki?curid=701322" title="Bateria podręczna">
Bateria podręczna

Bateria podręczna - jedna z baterii dywizjonu pozostająca w bezpośredniej dyspozycji dowódcy dywizjonu. Dowódca baterii podręcznej rozwija stanowisko dowódczo-obserwacyjne w pobliżu stanowiska dowódczo-obserwacyjnego dowódcy dywizjonu.

</doc>
<doc id="701323" url="https://pl.wikipedia.org/wiki?curid=701323" title="Stanisław Bugalski">
Stanisław Bugalski

Stanisław Bugalski (ur. 22 października 1931, zm. 14 lipca 1991) – polski kolarz szosowy, zawodnik stołecznej Legii.
Kariera sportowa.
Czterokrotnie zdobył mistrzostwo Polski – dwa razy w wyścigu górskim (1956 i 1957) i dwa razy w wyścigu drużynowym na 100 km (1955 i 1956). Dwukrotnie zajmował drugie miejsce w Wyścigu dookoła Polski (1954 i 1956 – w obu przypadkach przegrał z Marianem Więckowskim). Bez sukcesów uczestniczył w Wyścigu Pokoju – w 1956 (39. miejsce) i w 1957 (25. miejsce) – oraz w mistrzostwach świata, w których w 1957 nie ukończył wyścigu szosowego ze startu wspólnego.

</doc>
<doc id="701324" url="https://pl.wikipedia.org/wiki?curid=701324" title="Skandal">
Skandal



</doc>
<doc id="701325" url="https://pl.wikipedia.org/wiki?curid=701325" title="Szachtarsk">
Szachtarsk

Szachtarsk (, "Szachtarśk") – miasto na Ukrainie (obwód doniecki), w Donieckim Zagłębiu Węglowym.
Stacja kolejowa Kolej Doniecka.
Historia.
Osada typu miejskiego od 1938.
W maju 1946 r. zaczęto drukować gazetę.
Prawa miejskie posiada od 1953.
W 1964 r. otwarto tu .
Podczas okresu radzieckiego podstawą gospodarki było wydobycie węgla kamiennego oraz produkcja odzieży.
W lipcu 1995 r. Rząd Ukrainy zezwolił na sprzedaż piekarni miejskiej.
Od czasów radzieckich do 1997 r. istniały tutaj cztery wyższe uczelnie (№ 70, № 71, № 97 i № 98) oraz szkoła handlu. W maju 1997 r. wyższe uczelnie № 71 zostało zlikwidowano.
W 2000 roku fabryka odzieży zbankrutowała.
Od kwietnia 2014 roku znajduje się pod kontrolą Donieckiej Republiki Ludowej.

</doc>
<doc id="701328" url="https://pl.wikipedia.org/wiki?curid=701328" title="Sejm (Księstwo Warszawskie)">
Sejm (Księstwo Warszawskie)

Sejm Księstwa Warszawskiego – najwyższy organ ustawodawczy Księstwa Warszawskiego. Składał się z dwu izb: Senatu i Izby Poselskiej.
Skład.
W skład Senatu wchodzili biskupi rzymskokatoliccy, wojewodowie i kasztelanowie, w liczbie 10 z każdej z tych grup, mianowani przez króla saskiego (przed wydaniem dekretu z 24 lutego 1810 wprowadzającego zmiany po wojnie polsko-austriackiej i wyzwoleniu Nowej Galicji w 1809 – po sześciu przedstawicieli każdej z tych grup). Wszyscy senatorowie byli powoływani dożywotnio przez króla. W razie oporu izby przy podejmowaniu uchwał król mógł mianować nowych senatorów w ilości do 10 (uprzednio 6) wojewodów i tyluż kasztelanów.
Król nie przewodniczył obradom senatu, jak to było w okresie Rzeczypospolitej Obojga Narodów. Zamiast tego mianował jego prezesa – pierwszym został Stanisław Małachowski.
Do Izby Poselskiej weszło 100 posłów szlacheckich, wybranych na sejmikach i 66 deputowanych, wybieranych na zgromadzeniach gminnych (wcześniej odpowiednio 60 posłów i 40 deputowanych) oraz członkowie Rady Stanu. Izba wybierała ze swego grona marszałka, zatwierdzanego przez króla.
Prawo wybierania przysługiwało mężczyznom od ukończenia 21 lat, kandydowania od 24 lat. Wyborców obowiązywał cenzus majątkowy, wykształcenia bądź pełnionej funkcji (artykuł 58 Konstytucji). Wedle artykułu 38 kadencja trwać miała 9 lat, a co 3 lata trzecia część ulegała wymianie, ustępujących oznaczano przez losowanie.
W Izbie Poselskiej zasiadali też z urzędu członkowie Rady Stanu w liczbie nie przekraczającej 13 (6 ministrów, ich prezes, 6 referendarzy), będąc przy tym uprawnionymi do głosowania (artykuł 45).
Kompetencje.
Wobec posiadania przez dziedzicznego władcę inicjatywy ustawodawczej i pełni władzy wykonawczej, sprawowanej za pośrednictwem Rady Stanu, oraz możliwości wydawania przez niego dekretów uzupełniających Konstytucję (art. 86), kompetencje Sejmu były dosyć znikome. Ograniczały się one do uchwalania poprawek w prawie podatkowym, prawie cywilnym i karnym oraz w sprawach monetarnych. Komisje sejmowe miały prawo do przedstawiania pod obrady projektów zmian prawnych, musiały one jednak uzyskać stosowną aprobatę Rady Stanu. Na mocy artykułu 46 Konstytucji na posiedzeniu Izby Poselskiej tylko członkowie Rady Stanu i komisji sejmowych mogli brać udział w dyskusji nad projektem, przy tym tylko członkowie komisji mogli wyrażać własne zdanie.
Izba podejmowała uchwały w tajnym głosowaniu, większością oddanych głosów (art. 22).
Senat mógł odmówić zatwierdzenia takiej uchwały w razie naruszenia procedur przy jej przyjęciu bądź jeśli uznał, że uchwała jest sprzeczna z Konstytucją lub „bezpieczeństwem kraju”, co każdorazowo musiał uzasadnić (artykuł 28). W pierwszym wypadku król odsyłał projekt do Izby „z zaleceniem, ażeby porządnie postępowała”, a w razie jej oporu mógł ją rozwiązać i nakazać nowe wybory. W razie oporu Senatu mógł zwiększyć liczbę senatorów i nakazać ponowne głosowanie (art. 32) lub zatwierdzić uchwałę samoistnie (art. 34).
Sejm Księstwa Warszawskiego zebrał się tylko 3 razy: na sesje zwyczajne w latach 1809 i 1811 oraz nadzwyczajną w 1812.

</doc>
<doc id="701329" url="https://pl.wikipedia.org/wiki?curid=701329" title="Fouga Magister">
Fouga Magister



</doc>
<doc id="701331" url="https://pl.wikipedia.org/wiki?curid=701331" title="Break On Through">
Break On Through



</doc>
<doc id="701335" url="https://pl.wikipedia.org/wiki?curid=701335" title="Janów (powiat koniński)">
Janów (powiat koniński)

Janów – wieś w Polsce położona w województwie wielkopolskim, w powiecie konińskim, w gminie Grodziec przy drodze wojewódzkiej nr 443.
W latach 1975–1998 miejscowość należała administracyjnie do województwa konińskiego.
Inne miejscowości o nazwie Janów: Janów

</doc>
<doc id="701338" url="https://pl.wikipedia.org/wiki?curid=701338" title="Iolanda Balas">
Iolanda Balas



</doc>
<doc id="701339" url="https://pl.wikipedia.org/wiki?curid=701339" title="Szachtyńsk">
Szachtyńsk



</doc>
<doc id="701340" url="https://pl.wikipedia.org/wiki?curid=701340" title="Bateria rozpoznania artyleryjskiego">
Bateria rozpoznania artyleryjskiego

Bateria rozpoznania artyleryjskiego - pododdział prowadzący rozpoznanie artyleryjskie za pomocą specjalnych przyrządów (optycznych, dźwiękowych, radiolokacyjnych itp.). Składa się z plutonu topograficznego oraz plutonów rozpoznania dźwiękowego, wzrokowego i radiolokacyjnego.

</doc>
<doc id="701341" url="https://pl.wikipedia.org/wiki?curid=701341" title="Skandal (film 1944)">
Skandal (film 1944)

Skandal (szwe. "Hets") – szwedzki film fabularny z 1944 roku, laureat Złotej Palmy na Festiwalu Filmowym w Cannes w roku 1946.
Opis fabuły.
Film jest śmiałym rozliczeniem twórców z pokoleniem przedwojennym oraz z totalitaryzmem. Akcja filmu osadzona jest głównie w szkole średniej. Wątek szkolny opisuje problemy ucznia Jana-Erika terroryzowanego przez despotycznego nauczyciela „Kaligulę”. Nauczyciel, którego pierwowzór stanowił Himmler, symbolizuje totalitarny system represji, zaś uczniowie są jego ofiarami. Na scenariusz, którego autorem był 24-letni wówczas Ingmar Bergman, składa się poza tym również wątek miłosny oraz problem socjalizacji młodego człowieka. Film poza walorami fabularnymi wyróżnia się bogatym tłem psychologicznym oraz ekspresjonistycznymi efektami. W pierwszych latach powojennych był najpopularniejszym filmem szwedzkim, czego wyrazem była nagroda na pierwszym Festiwalu Filmowym w Cannes.

</doc>
<doc id="701346" url="https://pl.wikipedia.org/wiki?curid=701346" title="Szali">
Szali

Szali (, czecz. Шела / "Şela") – miasto w Rosji, położone w Czeczenii, nad Dżałką. Stolica rejonu szalińskiego. W 2021 roku liczyło 56 226 mieszkańców.
Prawa miejskie posiada od 1990 roku. 
W czasie I wojny czeczeńskiej 3 stycznia 1995 roku, rosyjskie myśliwce wielokrotnie bombardowały miasto bombami kasetowymi. Zbombardowany został rynek, stacja benzynowa, szpital.

</doc>
<doc id="701350" url="https://pl.wikipedia.org/wiki?curid=701350" title="Bateria rozpoznania dźwiękowego">
Bateria rozpoznania dźwiękowego

Bateria rozpoznania dźwiękowego - pododdział rozpoznania artyleryjskiego, którego podstawowym zadaniem jest określenie celów zdradzających się dźwiękiem o odpowiednim natężeniu. Można ją wykorzystywać również do wstrzeliwania własnej artylerii. Bateria rozpoznania dźwiękowego składa się zazwyczaj z plutonu liniowego, który rozwija placówki dźwiękowe, posterunek uprzedzający i centralę oraz z plutonu rachunkowego opracowującego wyniki pomiarów.

</doc>
<doc id="701351" url="https://pl.wikipedia.org/wiki?curid=701351" title="Ostap Wysznia">
Ostap Wysznia

Ostap Wysznia (ukr. Остап Вишня, właśc. Pawło Hubenko, ur. w chutorze Czeczwa (ujezd zinkowski, gubernia połtawska), zm. 28 września 1956 w Kijowie) – ukraiński pisarz, satyryk, humorysta. Jeden z przedstawicieli "rozstrzelanego odrodzenia".
Życiorys.
Urodzony w biednej, wielodzietnej rodzinie na Połtawszczyźnie. Ukończył szkołę dla felczerów, pracował w swoim zawodzie najpierw w wojsku, następnie dla Południowo-Zachodnich Kolei Żelaznych. Nie poświęcił się jednak karierze medycznej – eksternistycznie zdał egzaminy na Uniwersytet Kijowski i rozpoczął pracę jako dziennikarz i literat. Później z przyczyn politycznych był wielokrotnie aresztowany i wiele lat życia spędził w więzieniach i łagrach (w latach 1919–1921, 1933-1934 i 1934-1943 na zesłaniu w peczerskim łagrze).
W 1919 r. w kamienieckiej gazecie „Narodna wola” („Народна воля”) ukazał się jego pierwszy artykuł pod nazwą "Demokratyczne reformy Denikina" ("Демократичні реформи Денікіна") podpisany jako P. Hruńskyj (od nazwy miasteczka , w pobliżu którego się urodził). Od 1921 r. rozpoczął pracę w redakcji gazety „Wisti WUCWK” („Вiсті ВУЦВК”). W tym samym czasie zaczyna używać pseudonimu, pod którym przeszedł do historii ukraińskiej literatury – po raz pierwszy podpisał się jako Wysznia na łamach „Selanśkiej prawdy” („Селянськa правдa”) pod felietonem "Czudaka, jij-bohu!" ("Чудака, їй-богу!"). Brał udział w działaniach literackich ugrupowań Płuh (Плуг) i Hart (Гарт), był współredaktorem czasopisma „Червоний перець” (1922) i aktywnym działaczem Związku Pisarzy Ukrainy.
W 1933 r. został ponownie aresztowany przez OGPU i skazany za „działalność przeciwko partii komunistycznej” na 10 lat łagru. Do pracy literackiej mógł powrócić dopiero w 1944 r. i przez następne dwa lata zmuszony był pisać satyryczne felietony i humoreski atakujące „wrogów narodu”, „element burżuazyjny” i ośmieszające działaczy UPA – zbiór "Samostijna dirka" ("Самостійна дірка"). Był członkiem redakcji czasopisma „Pereć” („Перець”)
Literacki dorobek Wyszni to przede wszystkim humoreski. Autor posługiwał się w nich narracją naśladującą wypowiedzi ustne. Jego "usmiszky" to połączenie żartobliwego obrazka rodzajowego z elementami felietonu. Odbierano je jako anegdoty i zaistniały jako gatunkowy znak rozpoznawczy autora. Komizm Wyszni to nie tylko humor sytuacyjny czy gra masek, ale głównie komizm słowa, gry półsłówek, aforyzmów, przemilczeń i ironii. W krótkich humoreskach Wysznia poruszał istotne problemy społeczne i narodowe: fałszywe pojęcie jedności narodowej, brak instynktu obywatelskiego i wady poszczególnych grup społecznych.
Na język polski przetłumaczono "Myśliwskie ramotki" wydane w 1960 r. (tłum. L. Susida), z ilustracjami M. Pokory (Biblioteka Stańczyka, wyd. Iskry).
Młodszy brat , również pisarza-humorysty, zamordowanego przez NKWD w 1937.

</doc>
<doc id="701355" url="https://pl.wikipedia.org/wiki?curid=701355" title="Jurij Siomin">
Jurij Siomin

Jurij Pawłowicz Siomin, ros. Юрий Павлович Сёмин (ur. 11 maja 1947 w Orenburgu) – rosyjski piłkarz występujący na pozycji napastnika oraz trener piłkarski.
Kariera piłkarska.
W wieku 16 lat rozpoczął piłkarską edukację w Spartaku Orzeł, klubie z drugiej ligi radzieckiej. Rok później przeszedł do Spartaka Moskwa, dla którego – nie mając jeszcze dwudziestu lat – strzelił pierwszego gola w europejskich pucharach, w 1966 w meczu przeciw OFK Beograd.
Później grał w Dynamie Moskwa, z którym zdobył jedyne w swojej piłkarskiej kolekcji trofeum (Puchar ZSRR w 1970), oraz – z mniejszymi sukcesami – w Kajracie Ałma-Ata, Czkałowcu Nowosybirsk, Lokomotiwie Moskwa i Kubaniu Krasnodar. Piłkarska karierę zakończył w 1980, w wieku 33 lat.
Kariera szkoleniowa.
Po zakończeniu kariery piłkarskiej rozpoczął pracę szkoleniową. Najpierw trenował miejscowy Kubań Krasnodar, a w 1983 stał na czele w zagrożonym spadkiem do drugiej ligi Pamirze Duszanbe. Udało mu się uratować zespół przed relegacją i niedługo potem otrzymał ofertę z Lokomotiwu Moskwa.
W Lokomotiwie spędził prawie dwadzieścia lat (od 1986 do 2005 z przerwą), co jest rekordem w historii ligi rosyjskiej. W ciągu tego okresu przekształcił klub z ligowego średniaka w jednego z potentatów rozgrywek. W 2002 zdobył pierwsze w historii mistrzostwo kraju, wynik ten powtórzył dwa lata później. Ponadto Lokomotiw za jego kadencji czterokrotnie zwyciężał w Pucharze Rosji (1996, 1997, 2000 i 2001), dwa razy osiągał półfinał Pucharu Zdobywców Pucharów (1998 i 1999) oraz – w sezonie 2001-2002 – zadebiutował w Lidze Mistrzów. Wielu podopiecznych Siomina – m.in. bramkarz Rusłan Nigmatullin, pomocnicy Dmitrij Siennikow, Marat Izmajłow, czy napastnicy Rusłan Pimienow i Maksim Buznikin – przez wiele lat grało w reprezentacji Rosji.
Równocześnie w tym czasie był asystentem trzech selekcjonerów drużyny narodowej – Pawła Sadyrina (1992-1994), któremu pomagał także w czasie Mundialu 1994, Borisa Ignatjewa (1996-1998) i Anatolija Byszowca (1998).
W marcu 2005 reprezentacja Rosji zremisowała w meczu eliminacji do Mundialu 2006 z Estonią i władze związku postanowiły zwolnić trenera Gieorgija Jarcewa. Nowym selekcjonerem został Siomin, który po dziewiętnastu latach pracy opuścił Lokomotiw. Prowadził drużynę w siedmiu meczach; w kwalifikacjach do mistrzostw świata wygrał trzy spotkania (z Łotwą, Liechtensteinem i Luksemburgiem) i trzy zremisował (rewanż z Łotwą oraz z Portugalią i Słowacją), ponadto zaliczył 2:2 w meczu towarzyskim z Niemcami. Słabe wyniki drużyny z 2004 sprawiły, że Rosjanie zajęli w swej grupie dopiero trzecie miejsce za Portugalią i Słowacją. Siomin, choć ani dziennikarze, ani przełożeni nie wywierali na niego presji, w październiku 2005 podał się do dymisji. Stwierdził, że woli pracować w klubie niż w reprezentacji. Jest jedynym selekcjonerem, za którego kadencji rosyjska kadra nie przegrała ani jednego meczu.
Później prowadził Dinamo Moskwa, ale po słabych wynikach w lidze w październiku 2006 został zwolniony, kiedy klub zajmował przedostatnie miejsce w lidze pod koniec sezonu.
Pod koniec 2006 objął funkcję prezesa Lokomotiwu Moskwa. Rok później, z powodu niezadowalającego sezonu, otrzymał wymówienie. Wkrótce potem otrzymał propozycję pracy – w charakterze szkoleniowca – w Dynamie Kijów. Z klubem ze stolicy Ukrainy dwukrotnie zdobył wicemistrzostwo kraju oraz dotarł do półfinału Pucharu UEFA, w którym Dynamo uległo w dwumeczu innemu ukraińskiemu klubowi Szachtarowi Donieck. Po zakończeniu sezonu 2008-2009 po raz trzeci powrócił do pracy szkoleniowej w Lokomotiwie Moskwa.
23 grudnia 2010 ponownie objął stanowisko głównego trenera Dynama Kijów. Po dwóch wysokich porażkach 1:4 z PSG oraz Szachtarem Donieck w ciągu jednego tygodnia 24 września 2012 został zwolniony z klubu.
W 2013 stał na czele azerskiego FK Qəbələ. Po zakończeniu sezonu 2013/14 opuścił Azerbejdżan, w wkrótce 27 maja 2014 podpisał kontrakt z Mordowiją Sarańsk.

</doc>
<doc id="701356" url="https://pl.wikipedia.org/wiki?curid=701356" title="Senat (Księstwo Warszawskie)">
Senat (Księstwo Warszawskie)

Senat Księstwa Warszawskiego – powstała na mocy Konstytucji Księstwa Warszawskiego z 22 lipca 1807 roku, izba wyższa organu ustawodawczego Księstwa Warszawskiego.
Skład.
W skład izby wyższej Sejmu Księstwa Warszawskiego wchodzili: wojewodowie i kasztelanowie oraz senatorowie duchowni (biskupi), wszyscy mianowani dożywotnio przez króla. Początkowo skład izby wynosił 18 senatorów: po sześciu biskupów, wojewodów i kasztelanów. Kiedy w 1809 roku w wyniku zwycięskiej wojny Napoleona z Austrią, do Księstwa przyłączono ziemie trzeciego zaboru austriackiego, liczbę senatorów zwiększono do 30. Skład senatu został poszerzony o 4 wojewodów, kasztelanów i biskupów. Senatorowie (wojewodowie i kasztelanowie) pełnili urząd o charakterze tytularnym i nie powierzano im innych zadań.
Kompetencje.
Zgodnie z postanowieniami Konstytucji Księstwa Warszawskiego nadanej przez Napoleona Bonapartego, Sejm Księstwa składał się z dwóch izb: Izby Poselskiej i Senatu. Charakteryzowała je nierównorzędność, przy czym Senat był izbą wyższą, co było kontynuacją tradycji parlamentarnej Rzeczypospolitej Obojga Narodów. Posiadał on jednak węższy zakres kompetencji niż Izba Poselska.
Zadania izby wyższej polegały głównie na kontroli ustaw uchwalonych przez Izbę Poselską, ważności wyboru posła bądź deputowanego, a także ksiąg obywatelskich. Na udzielenie sankcji, czyli zaakceptowanie ustawy, Senat miał 1 dzień. Istniały jednak przesłanki pozwalające Senatowi na nieudzielenie sankcji. Mogło to nastąpić gdy izba wyższa stwierdziła niezgodność z obowiązującą konstytucja, zauważyła możliwość zagrożenia bezpieczeństwa państwa, a także w przypadku gdy Izba Poselska uchwalając projekt dopuściła się złamania zasad. Król posiadał uprawnienie do ogłoszenia ustawy pomimo sprzeciwu Senatu. Władca mógł także ponownie skierować projekt do izby niższej. W sytuacji, gdyby Senat odmówił sankcjonowania projektu, król posiadał kompetencje do zmienienia jego składu powołując na senatorów nowych kandydatów. Przez takie działanie mógł zapewnić sobie większość w Senacie, co z kolei umożliwiało mu uzyskanie sankcji.
Obrady.
Obradom przewodniczył Prezes Senatu, który czynił to w imieniu króla. Istniał także urząd Sekretarza Izby, który pełnił Julian Ursyn Niemcewicz. Prezesi Senatu, to zaś kolejno: Stanisław Małachowski (1807-1809), Ludwik Gutakowski (1809-1811), Tomasz Ostrowski (od 1811). Zarówno stanowisko Sekretarza Izby, jak i Prezesa mogło być obsadzone przez króla.
Miejscem obrad Senatu Księstwa Warszawskiego była Sala Senatorska na Zamku Królewskim w Warszawie, w której wisiały portrety Prezesów Senatu.
Linki zewnętrzne.
__ZESPISEM__

</doc>
<doc id="701358" url="https://pl.wikipedia.org/wiki?curid=701358" title="Wrotnik">
Wrotnik



</doc>
<doc id="701361" url="https://pl.wikipedia.org/wiki?curid=701361" title="Bateria topograficzna">
Bateria topograficzna

Bateria topograficzna - pododdział artyleryjskiego rozpoznania pomiarowego przeznaczony do rozwijania lub zagęszczania specjalnej sieci geodezyjnej, dowiązania placówek rozpoznania dźwiękowego i wzrokowego, wcinania dozorów, celów pomocniczych oraz celów wykrytych przez obserwację naziemną.

</doc>
<doc id="701368" url="https://pl.wikipedia.org/wiki?curid=701368" title="Jay Sebring">
Jay Sebring

Jay Sebring (właściwie Thomas John Kummer; ur. 10 października 1933 w Birmingham, zm. 9 sierpnia 1969 w Beverly Hills) – amerykański stylista i fryzjer mieszkający w Hollywood, okazjonalnie aktor.
Życiorys.
Jego rodzicami byli Bernard i Margarette Kummer. Wychował się na przedmieściach Detroit, miał czworo rodzeństwa.
W czasie wojny koreańskiej służył w amerykańskiej marynarce wojennej, gdzie nauczył się fryzjerstwa. Po powrocie przybrał nowe nazwisko i otworzył pierwszy nowoczesny salon fryzjerski dla mężczyzn w Stanach Zjednoczonych, dzięki czemu stał się celebrytą. Był właścicielem dwóch salonów fryzjerskich: jednego w San Francisco, drugiego w Los Angeles. Był fryzjerem i stylistą gwiazd, m.in. Warrena Beatty’ego, Paula Newmana, Jima Morrisona, Franka Sinatry, czy Steve’a McQueena.
Wystąpił jako aktor w kilku serialach, m.in. w jednym z odcinków serialu "Batman" jako Mr. Oceanbring. Pobierał lekcje sztuk walki od Bruce’a Lee, któremu pomógł też w uzyskaniu pierwszej poważnej roli w programie telewizyjnym "The Green Hornet," przekazując producentowi "Batmana" – Williamowi Dozierowi – taśmę z nagraniami. Jako fryzjer i stylista brał udział w produkcji wielu znanych filmów. Był założycielem przedsiębiorstwa "Sebring International", które specjalizuje się w produktach kosmetycznych dla mężczyzn.
Został zamordowany przez członków sekty "Rodzina" (ang. "The Family"), której przywódcą był Charles Manson, w rezydencji wynajmowanej przez reżysera Romana Polańskiego i jego żonę, aktorkę filmową Sharon Tate. Wśród ofiar mordu byli również jego przyjaciele – Tate, Abigail Folger i Wojciech Frykowski, a także Steven Parent. Sprawcy zbrodni zostali skazani na kary dożywotniego pozbawienia wolności w kalifornijskich więzieniach. Jay Sebring został pochowany na cmentarzu "Holy Sepulchre Cemetery" w mieście Southfield w stanie Michigan dnia 13 sierpnia 1969.
Jego postać znalazła się w filmie "Pewnego razu... w Hollywood" w reżyserii Quentina Tarantino z 2019 roku, gdzie odtwarzał ją Emile Hirsch. Na historii Sebringa oparto także głównego bohatera filmu "Szampon" w reżyserii Hala Ashby’ego z 1975 roku.
Jego przybrane nazwisko, "Sebring", pochodzi od nazwy toru wyścigowego na Florydzie.

</doc>
<doc id="701371" url="https://pl.wikipedia.org/wiki?curid=701371" title="Iolanda Balaș">
Iolanda Balaș

Iolanda Balaș-Sőtér (węg. Balázs Jolán, ur. 12 grudnia 1936 w Timișoarze, zm. 11 marca 2016 w Bukareszcie) – rumuńska lekkoatletka pochodzenia węgierskiego, skoczkini wzwyż, dwukrotna mistrzyni olimpijska. 
Balaș zdobyła dwa złote medale olimpijskie: w 1960 wynikiem 1,85 m pokonała Polkę Jarosławę Jóźwiakowską i Brytyjkę Dorothy Shirley, a w 1964 roku wynikiem 1,90 m pokonała Australijkę Michele Brown i reprezentantkę ZSRR Taisiję Czenczik.
Przez 10 lat, między rokiem 1957 a 1967, Balaș była niepokonana, wygrywając 150 kolejnych zawodów. W tym okresie czternaście razy poprawiała rekord świata od 1,74 m do 1,91 m w 1961. Balaș w swoich skokach stosowała udoskonaloną wersję techniki nożycowej. Jej ostatni rekord świata przetrwał aż 10 lat, kiedy to rozwinięto nowe techniki skoku wzwyż (obrotową i flop). 
Balaș zdobywała również medale mistrzostw Europy: złote w latach 1958 i 1962 oraz srebrny w 1954 roku.
W latach 1988-2005 prezes Rumuńskiego Związku Lekkiej Atletyki.

</doc>
<doc id="701375" url="https://pl.wikipedia.org/wiki?curid=701375" title="Bitwa pod Dyrrachium">
Bitwa pod Dyrrachium



</doc>
<doc id="701378" url="https://pl.wikipedia.org/wiki?curid=701378" title="Jolanda Balas">
Jolanda Balas



</doc>
<doc id="701380" url="https://pl.wikipedia.org/wiki?curid=701380" title="Bateria wędrowna">
Bateria wędrowna

Bateria wędrowna - pododdział artylerii wyznaczony do prowadzenia maskowania ogniowego w celu zmylenia przeciwnika co do miejsca rozmieszczenia i liczebności własnej artylerii. Bateria wędrowna prowadzi ogień według zawczasu przygotowanego planu działania zawsze z innych stanowisk ogniowych, całością sił, poszczególnymi plutonami, a nawet działami. Bateria wędrowna przebywa na stanowisku ogniowym tylko w czasie niezbędnym do wykonania zadania. Baterie wędrowne wyznacza się z reguły w działaniach obronnych, zwłaszcza w rejonach, gdzie brak jej własnej artylerii lub liczba pododdziałów artyleryjskich jest nieznaczna.

</doc>
<doc id="701381" url="https://pl.wikipedia.org/wiki?curid=701381" title="Ani DiFranco">
Ani DiFranco

Ani DiFranco, właśc. Angela Marie Difranco (ur. 23 września 1970 w Buffalo) – amerykańska piosenkarka, gitarzystka i autorka piosenek.
Od 1989 wydaje co najmniej jeden album rocznie, z wyjątkiem roku 2001. Postrzegana jako ikona feminizmu, cieszy się oddaną publicznością. Identyfikuje się także jako biseksualistka, w swej twórczości często wykorzystuje wątek miłości między dwiema kobietami.

</doc>
<doc id="701383" url="https://pl.wikipedia.org/wiki?curid=701383" title="Maria Koplewska Juszkiewiczowa">
Maria Koplewska Juszkiewiczowa



</doc>
<doc id="701385" url="https://pl.wikipedia.org/wiki?curid=701385" title="Baza wojenna">
Baza wojenna



</doc>
<doc id="701392" url="https://pl.wikipedia.org/wiki?curid=701392" title="Baza wojskowa">
Baza wojskowa

Baza wojskowa – specjalnie przygotowany obszar, wyposażony w lotniska (lądowiska), przystanie, koszary, magazyny, warsztaty, szpitale itp., zaopatrzony w zapasy żywności, amunicji, materiałów pędnych i innych oraz mający stałe garnizony; służy do okresowego lub stałego stacjonowania i bieżącego zaopatrywania wyznaczonych jednostek odpowiednich rodzajów sił zbrojnych.
Bazy wojskowe dzielą się na:
Bazy z zasady mają znaczenie strategiczne. Obsadzone są przez jednostki różnych rodzajów sił zbrojnych. Bazy wojskowe (wojenne) rozmieszcza się na własnym lub obcym terytorium.

</doc>
<doc id="701393" url="https://pl.wikipedia.org/wiki?curid=701393" title="Transplants">
Transplants

Transplants – amerykańska supergrupa łącząca w swojej muzyce elementy hip-hopu i punk rocka.
Grupa została założona w 1999 roku przez Tima Armstronga z zespołu Rancid i Roba Astona, znanego jako Skinhead Rob. W 2002 roku dołączył do nich perkusista Travis Barker, znany z blink-182. Zespół wydał swój pierwszy album "Transplants" w 2002 roku. Pochodzi z niego utwór "Diamonds and Guns", wykorzystany później w reklamie Garnier Fructis. W 2005 roku ukazała się ich druga płyta "Haunted Cities", na której gościnnie wystąpili m.in. B-Real i Sen Dog z Cypress Hill, Boo-Yaa T.R.I.B.E., czy Rakaa Iriscience z grupy Dilated Peoples.

</doc>
<doc id="701396" url="https://pl.wikipedia.org/wiki?curid=701396" title="Eska Nord">
Eska Nord

Eska Nord – nieistniejąca prywatna stacja radiowa o zasięgu lokalnym, z siedzibą w Gdyni (pod koniec istnienia w Sopocie), nadającą swój program w Trójmieście i okolicach.
21 lipca 2008 r., radio zaprzestało posługiwania się dotychczasową nazwą, a 25 lipca 2008 rozpoczęło działalność jako RMF Maxxx Trójmiasto – stacja należąca do sieci RMF Maxxx, rozgłośni nadających w formacie CHR i adresujących program do słuchaczy w wieku 15-30 lat. Audycje nadawane z sopockiego studia zastąpiła retransmisja programu sieciowego z Krakowa.
Historia Radia Eska Nord.
Radio Eska Nord powstało w 1994 roku, emisję programu rozpoczynając 6 grudnia. Początkowo siedziba stacji mieściła się w budynku YMCA przy ul. Żeromskiego w Gdyni. W tworzeniu gdyńskiej rozgłośni współuczestniczyło warszawskie Radio Eska – po którym Eska Nord przyjęła pierwszy człon swojej nazwy. Początkowo stacja kierowała swój program przede wszystkim do odbiorców w wieku 30-50 lat, stąd na antenie dominowały starsze utwory muzyczne. Nadawano także wiele programów informacyjno-publicystycznych. Promocja radia opierała się wówczas na bardzo intensywnym sponsoringu i patronacie wielu imprez oraz wydarzeń kulturalnych.
Po kilku latach działalności radio przeniosło się do nowej siedziby, mieszącej się w Centrum Handlowym "Klif" w Gdyni Orłowie przy al. Zwycięstwa. Do radia przenieśli się popularni prezenterzy Radia Plus: Jacek Antkowiak, Krzysztof Jedziniak i Edi Frenkler, który od 1998 został dyrektorem programowym radia. Radio poprawiło swój profesjonalizm i wyniki słuchalności, pojawiło się sporo nowych programów i konkursów. Szefem muzycznym w tym okresie był Piotr Patzer, a prezesem stacji Marian Zacharewicz.
Pierwsza poważna zmiana charakteru programu nastąpiła około 2000 roku, kiedy to Eska Nord stała się radiem muzycznym, grającym "Największe przeboje, najlepsze nowości" – tak brzmiał od tej pory oficjalny liner radia. Wprowadzony został format Hot AC. Zupełnie zmieniła się także oprawa dźwiękowa Eski Nord – poprzednia towarzyszyła stacji od momentu jej powstania. Niebawem wprowadzone zostało również zupełnie nowe logo – stare na przestrzeni lat pozostawało bez większych zmian, przechodząc jedynie najróżniejsze modyfikacje.
13 kwietnia 2004 roku Eska Nord zmuszona była przerwać nadawanie na skutek sporu koncesyjnego z konkurencyjnym Radiem Eska oraz unieważnienia przez KRRiT koncesji stacji. Po kilku tygodniach nieobecności, 3 czerwca Eska Nord powróciła w eter na podstawie nowej koncesji.
Wkrótce po wznowieniu emisji nastąpiły kolejne zmiany w charakterze radia. Eska Nord zaczęła grać w formacie muzycznym CHR, a swój program adresować przede wszystkim do młodych słuchaczy. Od tamtej pory stacji towarzyszył liner "Dobra zabawa" i zmieniona oprawa dźwiękowa. Na antenie dominowała muzyka w gatunkach: pop, dance, r'n'b. Do końca 2006 roku stację wyróżniała bardzo rozbudowana playlista, licząca ponad 1000 utworów oraz zróżnicowane audycje i pasma muzyczne.
W dalszym ciągu jednak radio poświęcało sporo czasu tematyce lokalnej, nadając serwisy lokalne "Wydarzenia", wiadomości kulturalne i informacje drogowe. Stacja postawiła także na bliski kontakt ze swoimi słuchaczami, którzy mogą za pośrednictwem e-maili, telefonów i esemesów (bez opłat dodatkowych) mogą brać udział w większości audycji i licznych konkursach.
Przyłączenie do sieci RMF Maxxx.
Od grudnia 2006 r. Eska Nord przygotowywała się do przekształcenia w kolejną stację sieci RMF Maxxx. Z playlisty zniknęła wówczas większość wcześniej granych utworów, co miało na celu jej ujednolicenie z playlistą RMF Maxxx (około 300 nagrań). 12 lutego 2007 nastąpiły kolejne zmiany – z ramówki usunięto niemal wszystkie audycje, skrócono serwisy informacyjne, a w oprawie dźwiękowej pojawiły się podkłady do wejść prezenterskich używane w sieci RMF Maxxx.
We wrześniu 2007 Radio Eska Nord zmieniło właściciela. Multimedia, poprzez swoją spółkę Region, kupiły 100 proc. udziałów w rozgłośni. 5 listopada stacja wprowadziła nowe dżingle bazujące na oprawie RMF Maxxx, a w ramówce znalazły się programy znane z anteny krakowskiej rozgłośni: Lista "Hop-Bęc", "Muza pod Waszym nadzorem", "Prze-Mixxx", "MTV Maxxx Hits" oraz "Tiesto's Club Life".
W połowie lutego 2008 roku siedziba Eski Nord przeniesiona została do Sopotu na ul. Haffnera (tzw. "Krzywy Domek"), gdzie mieści się również trójmiejski oddział RMF FM oraz biura reklamy obu stacji.
W czerwcu 2008 do Krajowej Rady Radiofonii i Telewizji wpłynął wniosek nadawcy o zmianę nazwy rozpowszechnianego programu z "Radia Eska Nord" na "RMF Maxxx Trójmiasto". 15 lipca br. Rada wydała pozytywną decyzję w tej sprawie.
Sporna nazwa.
Wbrew zbieżności nazw, Eska Nord nigdy nie było częścią sieci radiowej Eska, której odpowiednikiem w Trójmieście w latach 2003-2008 było Radio HIT FM. Jednak warszawskie Radio Eska, obecnie będące trzonem całej sieci, współtworzyło gdyńską stację w pierwszych latach jej nadawania. Stacja ostatecznie nie została wcielona do sieci Eski, której trójmiejskim oddziałem stała się przejęta przez Zjednoczone Przedsiębiorstwa Rozrywkowe studencka rozgłośnia z Gdańska – Radio Arnet.
Od kilku lat między Eską Nord a siecią Eska trwał sądowy spór o nazwę. W grudniu 2006 r. Urząd Patentowy unieważnił patent na logo i nazwę Eski Nord uzasadniając to możliwością wprowadzenia słuchacza w błąd. Decyzja nie była prawomocna, zatem do momentu pełnego przyłączenia się do RMF Maxxx, Eska Nord mogła bez przeszkód posługiwać się swoją dotychczasową nazwą.
Prezenterzy Radia Eska Nord.
w ostatnim okresie działalności:
dawniej:
Dział Informacji.
w ostatnim okresie działalności:
dawniej:
Programy Radia Eska Nord.
w ostatnim okresie działalności:
dawniej:

</doc>
<doc id="701402" url="https://pl.wikipedia.org/wiki?curid=701402" title="Żeneta zwyczajna">
Żeneta zwyczajna

Żeneta zwyczajna, żeneta europejska ("Genetta genetta") – gatunek drapieżnego ssaka z podrodziny Genettinae w obrębie rodziny wiwerowatych (Viverridae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1758 roku szwedzki przyrodnik Karol Linneusz nadając mu nazwę "Viverra genetta". Miejsce typowe to El Pardo, w pobliżu Madrytu, w Hiszpanii. 
"G. felina" traktowany jest tradycyjnie jako podgatunek "G. genetta" lecz analiza molekularna wykazała, że takson ten jest bliżej spokrewniony z "G. maculata" niż z "G. genetta". Wysoka zmienność wewnątrzgatunkowa w obrębie "G. genetta" sprawia, że wyraźne rozróżnienie między populacjami jest trudne do oceny i dotychczas opisano ponad 20 podgatunków. Konieczna jest rewizja taksonomiczna. Autorzy "Illustrated Checklist of the Mammals of the World" rozpoznają pięć podgatunków.
Zasięg występowania.
Żeneta zwyczajna występuje w południowo-zachodniej Europie, na Półwyspie Arabskim i Afryce zamieszkując w zależności od podgatunku: 
Morfologia.
Długość ciała (bez ogona) samic 46,5–49 cm, samców 46,5–52 cm, długość ogona samic 40–51,6 cm, samców 42–51,6 cm, długość ucha samic 4,2–6,5 cm, samców 4–6 cm, długość tylnej stopy samic 8,2–9,1 cm, samców 8–9,7 cm; masa ciała samic 1,4–2,3 kg, samców 1,6–2,6 kg. Ze względu na podobieństwo w budowie i zachowaniu, często mylona z kotem. Charakteryzuje ją bardzo długi ogon. Jej futro jest w cętki lub pręgi. Wzór zębowy: I formula_1 C formula_2 P formula_3 M formula_4 = 40.
Ekologia.
Poluje i zjada zdobycz nocą. Żywi się owocami, owadami, małymi zwierzętami i rybami. 

</doc>
<doc id="701412" url="https://pl.wikipedia.org/wiki?curid=701412" title="Kama Sywor Kamanda">
Kama Sywor Kamanda

Kama Sywor Kamanda (ur. 11 listopada 1952 w Luebo, Demokratyczna Republika Konga) – kongijski pisarz, poeta, gawędziarz i dramaturg, posiadający egipskie korzenie.
Po studiach filologicznych kontynuował naukę w Europie i w Afryce na dziennikarstwie, politologii i prawie. Dziś jest zapraszany z wykładami na uniwersytety na całym świecie. Jest także autorem krytyk z dziedziny kultury i polityki.
Jako gawędziarz, poeta i powieściopisarz Kamanda jest autorem licznych dzieł literackich znanych na całym świecie. Od czasu publikacji w 1967 jego "Contes des veillées africaines" ("Opowieści z afrykańskich wieczornic") napisał około dwudziestu książek zawierających tysiąc wierszy i setki opowieści. Jego dorobek literacki obejmuje także kilka powieści.
Jako gawędziarz jest znany dzięki opowieściom literackim inspirowanym jednocześnie jego osobistymi doświadczeniami, wyobraźnią oraz tradycjami i rzeczywistością czarnego kontynentu. Te opowiadania są naznaczone kulturą i cywilizacją wszystkich afrykańskich krain. Jako poeta Kamanda odświeżył i nadał wagę współczesnej poezji dzięki bogactwu swego języka i mistrzowskim metaforom. Krytyka i kilku najlepszych poetów jego czasów, jak Mario Luzi czy Léopold Sédar Senghor, podkreśla siłę jego wierszy i bogactwo ich obrazowania.
Jako powieściopisarz Kamanda nie poprzestał na noszeniu w sobie Afryki i jej marzeń. Jego książki ukazują człowieka walczącego z władzami totalitarnymi, ale również wspólnika mężczyzn i kobiet w ciszy walczących o respektowanie ich praw i możliwość życia dla siebie i swoich dzieci. Jako pisarz zaangażowany jest zwykle nazywany "duszą zagubioną pomiędzy marzeniami i iluzjami, radościami i troskami afrykańskiego świata".
Twórczość.
Żadne z dzieł autora nie ukazało się dotąd po polsku

</doc>
<doc id="701413" url="https://pl.wikipedia.org/wiki?curid=701413" title="The Transplants">
The Transplants



</doc>
<doc id="701418" url="https://pl.wikipedia.org/wiki?curid=701418" title="Baza brzegowa">
Baza brzegowa

Baza brzegowa - jednostka tyłowa, mająca za zadanie zabezpieczenie materiałowo-techniczne obsługiwanego przez nią zespołu okrętów. Bazy brzegowe są rozlokowane w portach, ujściach rzek i nad zatokami. Mogą być ponadto wyposażone w specjalne ukrycia dla okrętów podwodnych.

</doc>
<doc id="701422" url="https://pl.wikipedia.org/wiki?curid=701422" title="Żeneta europejska">
Żeneta europejska



</doc>
<doc id="701423" url="https://pl.wikipedia.org/wiki?curid=701423" title="Loffenau">
Loffenau

Loffenau – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Rastatt, wchodzi w skład wspólnoty administracyjnej Gernsbach. Leży ok. 15 km na południowy wschód od Rastatt.
Współpraca.
Miejscowości partnerskie:

</doc>
<doc id="701425" url="https://pl.wikipedia.org/wiki?curid=701425" title="Baza lądowania desantu">
Baza lądowania desantu

Baza lądowania desantu – organ przeznaczony do zaopatrywania i uzupełniania wojsk desantu na brzegu oraz ewakuacji rannych i chorych.

</doc>
<doc id="701433" url="https://pl.wikipedia.org/wiki?curid=701433" title="Baza lotniczo-techniczna">
Baza lotniczo-techniczna

Baza lotniczo-techniczna - jednostka organizacyjna zaopatrująca oddziały lotnicze we wszystkie potrzebne materiały i środki na jednym lub kilku lotniskach.

</doc>
<doc id="701438" url="https://pl.wikipedia.org/wiki?curid=701438" title="Ludwik I Bawarski">
Ludwik I Bawarski

Ludwik I Bawarski (ur. 23 grudnia 1174 w Kelheim - zm. 15 września 1231) z dynastii Wittelsbachów, książę Bawarii oraz Palatynatu.
Urodził 23 grudnia 1174 w Kelheim jako syn Ottona I Bawarskiego, pierwszego księcia Bawarii z tego rodu, który dostał ją w 1180 roku, w nadaniu od cesarza Henryka VI Hohenstaufa. Mimo to tradycyjnie był sprzymierzeńcem walczącego ze Staufami rodu Welfów. W 1212 roku, kiedy po koronę niemiecką dzierżoną przez antykróla Ottona IV Welfa ruszył z Włoch późniejszy cesarz Fryderyk II Hohenstauf, Ludwik I zagrodził mu drogę na przełęczach alpejskich. Kiedy trzy lata później Otton IV przegrał bitwę pod Bouvines, jego pozycja w Rzeszy osłabła. Ludwik I przeszedł na stronę Staufa, w zamian za co otrzymał od niego Palatynat Reński (gdzie właśnie bezpotomnie umarł palatyn z rodu Welfów Henryk VI). Wówczas Ludwik I stał się jednym z najpotężniejszych książąt Rzeszy.
W swej wierności wobec cesarza książę Bawarii wytrwał tylko do 1228 roku. Kiedy bowiem Fryderyk II przebywał w Ziemi Świętej na krucjacie, do Niemiec przybył legat papieża Grzegorza IX z planem powołania antykróla w postaci Welfa, Ottona z Luneburga. Plan udaremnił nie tylko sam Otton, który propozycji nie przyjął, ale także Henryk VII, syn Fryderyka II i ówczesny król Niemiec, który nagłym wypadem zaatakował Ludwika I w jego bawarskim księstwie. Po pokonaniu go jako zakładnika wziął jego syna.
Po powrocie z krucjaty Fryderyk II miał już dość spiskującego księcia. Dlatego też, gdy został on zamordowany w 1231, nikt nie miał wątpliwości, kto za tym stał.
Pod koniec października 1204 roku poślubił Ludmiłę, córkę Fryderyka, księcia czeskiego. Z tego małżeństwa pochodził syn Otton II Bawarski.

</doc>
<doc id="701442" url="https://pl.wikipedia.org/wiki?curid=701442" title="Merida 1879 Trzebiatów">
Merida 1879 Trzebiatów



</doc>
<doc id="701444" url="https://pl.wikipedia.org/wiki?curid=701444" title="Weisenbach">
Weisenbach

Weisenbach – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Rastatt, wchodzi w skład wspólnoty administracyjnej Gernsbach. Leży nad rzeką Murg, ok. 18 km na południowy wschód od Rastatt, przy drodze krajowej B462.
Współpraca.
Miejscowości partnerskie:

</doc>
<doc id="701445" url="https://pl.wikipedia.org/wiki?curid=701445" title="Bruzda strangulacyjna">
Bruzda strangulacyjna

Bruzda strangulacyjna zwana też wisielczą – w tanatologii (medycyna sądowa) pojęcie określające wgniecenie na skórze szyi powstające u osób powieszonych w wyniku ucisku pętli. 

</doc>
<doc id="701446" url="https://pl.wikipedia.org/wiki?curid=701446" title="6 Siczowa Dywizja Strzelców">
6 Siczowa Dywizja Strzelców

6 Siczowa Dywizja Strzelców – dywizja Armii Ukraińskiej Republiki Ludowej, działająca operacyjnie w składzie 3 Armii Wojska Polskiego, uczestnicząca w wyprawie kijowskiej w 1920 roku i w dalszych działaniach przeciw Armii Czerwonej, w tym w bitwie pod Komarowem.
Dywizja ta była początkowo formowana w Łańcucie, a następnie w twierdzy w Brześciu nad Bugiem. W późniejszym czasie otrzymała nazwę „6 Dywizji Siczowej”, a znajdowała się pod komendą podpułkownika Marka Bezruczki. 22 kwietnia została podporządkowana 3 Armii Wojska Polskiego i otrzymała rozkaz wymarszu na front. Liczyła wówczas ponad 2 tysiące żołnierzy.
Zdaniem Lecha Wyszczelskiego, w maju 1920 roku 6 Siczowa Dywizja Strzelców była "bardzo słabym związkiem taktycznym (...) dysponowała nielicznymi kadrami umożliwiającymi w dalekiej perspektywie osiągnięcie stanu polskiej dywizji". 12 czerwca 1920, stan osobowy 6 dywizji wynosił 225 oficerów i 1720 żołnierzy (z czego 301 niewyszkolonych), 7 listopada 1920 stan wynosił 407 oficerów i 4143 żołnierzy.
W sierpniu 1920 dywizja broniła Zamościa przed 1 Armią Konną Budionnego. Na froncie pozostała do listopada 1920.
Stan dywizji w lipcu 1920.
dowódca - ppłk szt. gen. Marko Bezruczko

</doc>
<doc id="701447" url="https://pl.wikipedia.org/wiki?curid=701447" title="Bruzda wisielcza">
Bruzda wisielcza



</doc>
<doc id="701451" url="https://pl.wikipedia.org/wiki?curid=701451" title="Jacek Synoradzki">
Jacek Synoradzki

Jacek Synoradzki (ur. 12 grudnia 1968 w Częstochowie) – zawodnik stylu Karate Kyokushin.
Jeden z najbardziej utytułowanych polskich zawodników w Kyokushin.
Jeden z nielicznych Polskich Karateków, który brał udział w Mistrzostwach Świata w Japonii.
Wielokrotny Mistrz Polski, Europy.
W 2006 roku zdobył 2 miejsce w Mistrzostwach obu Ameryk.
Jacek Synoradzki jest obecnie posiadaczem 1 Dan w Kyokushin.
Jest również od lat dziewięćdziesiątych w Kadrze Narodowej Karate Kyokushin.
Osiągnięcia:

</doc>
<doc id="701454" url="https://pl.wikipedia.org/wiki?curid=701454" title="GSM 900">
GSM 900

GSM 900 – standard GSM w którym transmisja mowy i danych może odbywać się w paśmie częstotliwości 880 – 960 MHz. Powszechnie znany jako 2G.
Jest on najbardziej rozpowszechnionym standardem GSM na świecie. Obecnie używany jest we wszystkich państwach europejskich, w Azji (do wyjątków należą Japonia i Korea Południowa), Afryce, Australii i Oceanii oraz w niektórych krajach
Ameryki Południowej (Brazylia, Gujana, Surinam i Wenezuela) i Środkowej.
Historia powstania i rozwoju standardu.
GSM 900 jest najstarszym ze standardów GSM. Prace nad nim zostały rozpoczęte w roku 1982 przez Europejską Konferencję Administracji Poczty i Telekomunikacji (pierwotnie swoim zasięgiem miał obejmować dwunastu członków Europejskiej Wspólnoty Gospodarczej (EWG)).
W 1984 r. Komisja Europejska zatwierdziła projekt wspólnego standardu, a w podpisanym w 1987 r. "Memorandum of Understanding", 15 operatorów zobowiązało się do zaimplementowania technologii GSM. Pierwsza specyfikacja została opublikowana rok później (GSM 900 Phase 1). W 1989 r. prace nad rozwojem standardu przejął nowo utworzony Europejski Instytut Norm Telekomunikacyjnych (ETSI).
W roku 1992 została uruchomiona pierwsza sieć GSM 900 należąca do fińskiego operatora Radiolinja (obecnie już nieistniejącego, jego sieć została przejęta przez fińska firmę telekomunikacyjną Elisa Oyj).
Obecnie prace nad rozwojem specyfikacji prowadzi konsorcjum standaryzacyjne 3GPP.
Nazwa standardu.
Podczas publikowania specyfikacji, oficjalna nazwa standardu brzmiała po prostu „GSM”. Terminologia ta przetrwała do roku 1997 i wyróżniała ten rodzaj sieci od innych standardów opartych na podobnej technologii: DCS 1800 (rozwijanego również przez ETSI) i PCS 1900 (rozwijanego w USA przez ANSI). W roku 1997 standard przyjął obecną nazwę – GSM 900, a akronim GSM stał się nazwą związaną z całą rodziną standardów telefonii komórkowej opartych o technologię używaną w GSM 900 i różniących się głównie w kontekście parametrów charakteryzujących sieć radiową.
Aspekty techniczne.
Sieć szkieletowa (ang. "Core Network") i usługi oferowane w GSM są niezależne od standardu na którym oparto budowę sieci
(aby zapoznać się z architekturą i możliwościami sieci GSM, przeczytaj artykuł GSM). To co wyróżnia poszczególne standardy, to rozwiązania stosowane w sieci radiowej (ang. "Radio Access Network").
Używane częstotliwości.
Pierwotnie zarezerwowano 124 częstotliwości rozłożone co 200 kHz, dla tak zwanego "Standard GSM 900 band" (inna nazwa – "Primary GSM 900 Band"), P-GSM.
Częstotliwości te sąsiadowały z częstotliwościami używanymi przez sieci analogowe NMT, te jednak zaczęły wychodzić z użycia i zdefiniowano nowy zakres, tzw. "Extended GSM 900 Band, E-GSM " (174 częstotliwości, rozłożone co 200 kHz):
Obecnie wszystkie sieci GSM 900 mogą już bez przeszkód działać w "Extended Band", wszystkie oferowane telefony wspierają ten poszerzony zakres częstotliwości.
Rozmiar komórek.
Zgodnie ze specyfikacją 3GPP (wynika to z użytej technologii TDMA i ze skończonej prędkości rozchodzenia się fali elektromagnetycznej) rozmiar komórki nie może przekroczyć ok. 36 km. Oferowane są także rozwiązania tzw. "extended range" oferujące maksymalny rozmiar o promieniu ok. 120 km, wiąże się to jednak ze znacznym pogorszeniem pojemności sieci.
Współdziałanie z innymi standardami GSM.
Wielu operatorów sieci w standardzie GSM 900, stara się też (o ile umożliwiają im to uzyskane licencje) budować sieci w standardzie GSM 1800 (taka sytuacja występuje na przykład w Polsce). W takim przypadku istnieje wspólna sieć szkieletowa (ang. "Core Network"), a niezależnie rozwijane są systemy stacji bazowych dla obydwu standardów GSM. Oferowane obecnie telefony umożliwiają transmisję w obu standardach, możliwe jest też przemieszczanie się podczas rozmowy pomiędzy stacjami bazowymi pracującymi w różnych standardach bez utraty połączenia (handover).
Zdarzają się też rozwiązania typu GSM 900/GSM 1900, np. sieć Claro należąca do gwatemalskiego operatora Sercom.
Zobacz też.
Inne standardy GSM: GSM 400, GSM 700, GSM 850, GSM 1800, GSM 1900, R-GSM.

</doc>
<doc id="701460" url="https://pl.wikipedia.org/wiki?curid=701460" title="Iffezheim">
Iffezheim

Iffezheim – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Rastatt, wchodzi w skład wspólnoty administracyjnej Rastatt. Leży ok. 7 km na południowy zachód od Rastatt, przy drogach krajowych B36 i B500, ok. 2 km na wschód od granicy z Francją, nad Renem.
Współpraca.
Miejscowości partnerskie:

</doc>
<doc id="701461" url="https://pl.wikipedia.org/wiki?curid=701461" title="Brózda strangulacyjna">
Brózda strangulacyjna



</doc>
<doc id="701468" url="https://pl.wikipedia.org/wiki?curid=701468" title="Radio Eska Nord">
Radio Eska Nord



</doc>
<doc id="701469" url="https://pl.wikipedia.org/wiki?curid=701469" title="Roman Lentner">
Roman Lentner

Roman Jan Lentner (ur. 15 grudnia 1937 w Chropaczowie, zm. 15 marca 2023 w Berlinie) – polski piłkarz i trener. W latach 1957–1960 reprezentant Polski, wieloletni zawodnik Górnika Zabrze. Ośmiokrotny mistrz Polski i trzykrotny zdobywca Pucharu Polski, olimpijczyk.
Kariera klubowa.
Był wychowankiem klubu Czarni Chropaczów. W drużynie z Chropaczowa występował w latach 1947–1953 raz w roku 1956. W 1953 roku został zawodnikiem LZS Karlino, w którym występował do 1956 roku. W tym samym roku został zawodnikiem Górnika Zabrze. W klubie z Zabrza rozegrał 14 sezonów występując w 241 spotkaniach. Z Górnikiem ośmiokrotnie zdobył tytuł mistrza Polski, trzykrotnie zdobył Puchar Polski. 
W 1967, w meczu jego Górnika przeciwko Stali Sosnowiec, zdobył gola w 6. sekundzie meczu. Zakończył karierę piłkarską w wieku 31. lat, z powodu kontuzji nogi.
Kariera reprezentacyjna.
Jako piłkarz Górnika Zabrze został powołany do reprezentacji Polski. Zadebiutował w niej 19 maja 1957, w przegranym 0:1 meczu z Turcją w Warszawie. W 1960 wystąpił na igrzyskach olimpijskich w Rzymie, a w 1957 – w legendarnym, wygranym 2:1 meczu na Stadionie Śląskim przeciwko ZSRR (do czasu swojej śmierci w 2023 był jednym z dwóch żyjących, obok Lucjana Brychczego, uczestników tegoż spotkania).
Życie prywatne.
Urodził się 15 grudnia 1937 w Chropaczowie. Syn Pawła i Elżbiety Jureczko, absolwent szkoły zawodowej o zawodach tokarz, mierniczy, technik – górnik. Po zakończeniu kariery piłkarskiej został trenerem.
Odznaczony Złotym Krzyżem Zasługi. W 1988 roku Lentner przeprowadził się do Niemiec, zamieszkał w Berlinie. Miał problemy z sercem, dwukrotnie przechodząc jego zawał. Zmarł 15 marca 2023 w Berlinie.

</doc>
<doc id="701472" url="https://pl.wikipedia.org/wiki?curid=701472" title="MB-3 Tamoyo">
MB-3 Tamoyo

MB-3 Tamoyo – brazylijski czołg podstawowy skonstruowany w latach 80. Nie produkowany seryjnie.
Historia.
Na przełomie lat 70. i 80. na wyposażeniu armii brazylijskiej znajdowały się czołgi M41 Walker Bulldog i X1A. Produkująca te pojazdy firma Bernardini S/A rozpoczęła w drugiej połowie lat 70. prace nad nowym czołgiem. Miał on być modernizacją czołgu M41 i otrzymał oznaczenie X-30. Jego masa miała być zbliżona do 30 ton, a uzbrojeniem głównym miała być armata czołgowa kalibru 90 lub 105 mm. Prace nad tym projektem zakończono przed wybudowaniem prototypu.
W 1982 roku prace nad nowym czołgiem wznowiono. Miał on podobnie jak X-30 być głęboką modernizacją M41. W 1984 roku rozpoczęto próby prototypu. Przy konstrukcji MB-3 starano się wykorzystywać wyłącznie podzespoły produkowane w Brazylii, co spowodowało, że ustępował on powstałemu w tym samym czasie innemu brazylijskiemu czołgowi - EE-T1 Osório. W 1987 roku zaprezentowano nowy prototyp o nazwie Tamoyo III. Został on wyposażony w nowy układ napędowy i nową wieżę z armatą 105 mm.
Na podwoziu czołgu Tamoyo planowano budowę pojazdu ewakuacyjnego oraz samobieżnego działa przeciwlotniczego. Czołg Tamoyo nie był produkowany seryjnie.
Opis.
Tamoyo jest czołgiem podstawowym. Załogę czołgu tworzy dowódca, działonowy, ładowniczy i mechanik-kierowca. Kierowca zajmuje miejsce w kadłubie, reszta załogi w wieży.
Kadłub i wieża czołgu są wykonany poprzez spawanie walcowanych płyt ze stali pancernej.
W przedniej części kadłuba znajduje się przedział kierowania, środkowej przedział bojowy z wieżą, a w tylnej przedział napędowy.
W przedziale kierowania stanowiska ma mechanik-kierowca. Jego stanowisko znajduje się po lewej stronie kadłuba. Miejsce w pojeździe zajmuje on przez otwierany przez uniesienie i obrót w lewo właz w górnej płycie pancernej. Obserwację terenu zapewniają peryskopy umieszczone przed włazem trzy peryskopy.
Dowódca obserwuje teren przy pomocy przyrządu obserwacyjnego oraz peryskopów zamocowanych w wieżyczce dowódcy. Działonowy dysponuje celownikiem teleskopowym. Do pomiaru odległości od celów używa on dalmierza laserowego. Celowanie ułatwia prosty system kierowania ogniem.
W wieży znajduje się zasadnicze uzbrojenie wozu: 90 mm armata czołgowa. Lufa armaty wyposażona jest w przedmuchiwacz usuwający gazy prochowe po wystrzale. Obok armaty umieszczony jest czołgowy karabin maszynowy M2 HB kalibru 12,7 mm NATO. Prototyp wersji Tamoyo III był uzbrojony w armatę kalibru 105 mm typu L7A3.
Napęd Tamoyo stanowi czterosuwowy wysokoprężny, chłodzony powietrzem silnik "Saab-Scania DSI-14" o mocy 368 kW przy 2100 obr/min. Napęd od silnika do kół napędowych jest przenoszony przez hydromechaniczny układ napędowy "CD-850-3" i posiada mała liczbę biegów, dwa do przodu i wsteczny. W wersji Tamoyo III zastosowano silnik "Detroit Diesel 8V-92TA" o mocy 541 kW przy 23000 obr/min i układ przeniesienia mocy CD-850-3. Proponowano także zastosowanie hydromechanicznego układu przeniesienia mocy HMPT-500 (stosowany w bwp M2 Bradley). 
MB-3 posiada zawieszenie niezależne na wałkach skrętnych. Każde z 12 kół jezdnych jest połączone za pomocą wahacza z wałkiem skrętnym. Napęd z silnika jest przekazywany na znajdujące się w tylnej części pojazdu koła napędowe. Z przodu pojazdu znajdują się koła napinające. Koła jezdne są kołami podwójnymi, z zewnętrznymi bandażami gumowymi. Wahacze pierwszej, drugiej i ostatniej pary kół współpracują z hydraulicznymi amortyzatorami. Z każdej strony znajdują się także 3 rolki podtrzymujące gąsienice.

</doc>
<doc id="701474" url="https://pl.wikipedia.org/wiki?curid=701474" title="Muggensturm">
Muggensturm

Muggensturm – gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Rastatt, wchodzi w skład wspólnoty administracyjnej Rastatt.
Leży ok. 6 km na wschód od Rastatt, przy drodze krajowej B3 i autostradzie A5.
Współpraca.
Miejscowości partnerskie:

</doc>
<doc id="701477" url="https://pl.wikipedia.org/wiki?curid=701477" title="Pasta ścierna">
Pasta ścierna

Pasta ścierna – mieszanina drobnoziarnistego materiału ściernego oraz substancji wiążących o konsystencji stałej, półciekłej lub ciekłej. W pastach polerskich, oprócz oczywistej roli materiału ściernego (który mechanicznie usuwa materiał obrabiany), zachodzą też (lub mogą zachodzić) inne zjawiska jak np. plastyczne mikro-odkształcenia w materiale obrabianym, lokalne (też w skali mikro) nadtopienia oraz chemiczne oddziaływanie składników pasty (np. utlenianie, wytrawianie), co w efekcie wspomaga główny mechanizm (skrawanie materiału). 
Spoiwa ("lepiszcze", nośniki) stosowane w pastach ściernych: 
Rodzaje materiałów ściernych w pastach ściernych: 
Rodzaje past ściernych: 
Powyższe terminy są umowne. Konkretne wartości rozmiarów ziaren pasty, według których klasyfikuje się je jako grube/średnie/drobne, zależą od branży/zastosowania, składu pasty, materiału obrabianego. To samo dotyczy podziału na pasty szlifierskie i polerskie (nie ma sztywnej granicy, od jakiego numeru/rozmiaru ziarna polerowanie przechodzi w szlifowanie lub odwrotnie).
Pasty zaworowe – pasty ścierne stosowane do docierania zaworów w silnikach spalinowych. Numeracja past zaworowych: 00, 0, 1, 2. Najdrobniejsza jest pasta o numerze 00.

</doc>
<doc id="701484" url="https://pl.wikipedia.org/wiki?curid=701484" title="Jack Palance">
Jack Palance

Jack Palance, właśc. Volodymyr Palahniuk (ur. 18 lutego 1919 w Hazle Township, zm. 10 listopada 2006 w Montecito) – amerykański aktor pochodzenia ukraińskiego.
Życiorys.
Młodość.
Urodził się w sekcji Census-designated place Lattimer w Hazle Township w stanie Pensylwania jako jedno z pięciorga dzieci, syn Anny Gramiak i Ivana Palahniuka, który był górnikiem. Jego rodzice byli ukraińskimi imigrantami; jego ojciec urodził się w wiosce Iwanie Złote na zachodniej Ukrainie, a matka pochodziła z okolic Lwowa. Uczęszczał na University of North Carolina at Chapel Hill.
Pracował jako górnik węgla i radio-mechanik. Uprawiał zawodowo boks pod koniec lat 30., jednak w trakcie wojny porzucił to zajęcie i został pilotem bombowca B-24. Podczas szkoleniowego lotu w Arizonie, samolot został rozbity, w wyniku czego Jack doznał obrażeń twarzy i wymagał operacji plastycznej. Po wojnie, studiował na wydziale dramatu na Uniwersytecie Stanforda. W czasie studiów pracował krótko jako kucharz, kelner, ratownik w Jones Beach State Park i model.
Kariera.
Po ukończeniu studiów, w 1947 niemal natychmiast zadebiutował na Broadwayu w roli rosyjskiego żołnierza w spektaklu "Rzeka dwóch serc" autorstwa Ernesta Hemingwaya. W 1948 roku zastąpił Marlona Brando w roli Stanleya Kowalskiego w broadwayowskiej produkcji Tennessee Williamsa "Tramwaj zwany pożądaniem", co zwróciło na niego uwagę reżysera Elii Kazana, który powierzył mu rolę Blackiego w dreszczowcu "Panika na ulicach" ("Panic in the Streets", 1950) u boku Richarda Widmarka.
Zasłynął rolami w "Sudden Fear" (1952) oraz w klasycznym westernie "Jeździec znikąd" (1953), za które w 1953 i w 1954 otrzymał nominacje do Oscara dla najlepszego aktora drugoplanowego. Niezapomniana pozostanie bardzo wyrazista rola porucznika Joe Costy w dramacie wojennym Roberta Aldricha z 1956 "Atak". W latach 50. i 60. grał charakterystyczne role złoczyńców, w tym Kuby Rozpruwacza, Attyli czy Fidela Castro.
30 marca 1992 roku w Dorothy Chandler Papillon w Kalifornii, podczas gdy uhonorowano go Nagrodą Akademii Filmowej za drugoplanową rolę w komedii "Sułtani westernu" ("City Slickers", 1991), zaskoczył publiczność ceremonii, pokazując swój fizyczny wigor. Wykonał na scenie kilkanaście pompek (także na jednej ręce), mimo że w tym czasie miał 73 lata. Wydarzenie to przeszło do historii kina, wielokrotnie nawiązywano doń i parodiowano je.
21 kwietnia 1949 ożenił się z Virginią Baker, z którą miał trzy córki: Holly (ur. 5 sierpnia 1950), Brooke (ur. 9 lutego 1952) i Cody (ur. 1955, zm. 1998). 5 czerwca 1968 rozwiódł się. 6 maja 1987 poślubił Elaine Rochelle Rogers.
Zmarł 10 listopada 2006 w Montecito w stanie Kalifornia w wieku 87 lat.

</doc>
<doc id="701488" url="https://pl.wikipedia.org/wiki?curid=701488" title="Nubunet">
Nubunet

Nubunet – żona władcy starożytnego Egiptu Pepiego I z VI dynastii.
Była prawdopodobnie pierwszą żoną władcy. Stała się inicjatorką spisku haremowego skierowanego przeciw swojemu mężowi, w związku z którym dochodzenie prowadził zaufany urzędnik Pepiego Uni z sędzią z Nechen. Spisek ten mógł mieć związek z chęcią osadzenia na tronie przez Nubunet swojego syna. Nie jest znany czas procesu królowej, ale na czas po spisku przypada ślub Pepiego z córkami możnowładcy z Abydos.
Niektórzy uważają ("Vercouter"), że była matką Merenre I.
Pochowana została w piramidzie w południowej Sakkarze, znajdującej się w zespole piramid królowych – żon Pepiego I, usytuowanym na południe od piramidy faraona.

</doc>
<doc id="701489" url="https://pl.wikipedia.org/wiki?curid=701489" title="Synagoga w Mrzygłodzie">
Synagoga w Mrzygłodzie

Synagoga w Mrzygłodzie – synagoga znajdująca się w Mrzygłodzie po wschodniej stronie rynku.
Synagoga została zbudowana w 1893 roku. Od początku XX wieku służyła wyłącznie chasydom. Po adaptacji służy dziś jako dom mieszkalny.
Do II wojny światowej Żydzi mrzygłodzcy należeli do sanockiej gminy wyznaniowej. W roku 1921 było ich w miasteczku 60 na ogólną liczbę 675 mieszkańców, natomiast w całej parafii rzymskokatolickiej należącej do Mrzygłodu - 232.

</doc>
<doc id="701492" url="https://pl.wikipedia.org/wiki?curid=701492" title="Interes">
Interes



</doc>
<doc id="701493" url="https://pl.wikipedia.org/wiki?curid=701493" title="Baza ładowania akumulatorów">
Baza ładowania akumulatorów

Baza ładowania akumulatorów – zestaw urządzeń przeznaczonych do ładowania akumulatorów, ich konserwacji i napraw. Jest wyposażona w zespół spalinowo-elektryczny, tablice rozdzielcze, kable połączeniowe, urządzenia pomocnicze i kontrolne oraz narzędzia i materiały do konserwacji i napraw. Rozróżnia się bazy ładowania akumulatorów stacjonarne (w warunkach garnizonowych) i ruchome na samochodach przystosowanych do pracy w warunkach polowych.

</doc>
<doc id="701494" url="https://pl.wikipedia.org/wiki?curid=701494" title="Synagoga Chóralna w Wilnie">
Synagoga Chóralna w Wilnie

Synagoga Chóralna (lit. "Vilniaus choralinė sinagoga") – synagoga znajdująca się w Wilnie, przy ulicy Zawalnej 39. Jest jedyną spośród blisko 130 wileńskich, żydowskich domów modlitwy (synagog i klojzów), która przetrwała czasy Holocaustu i jest nadal czynna.
Historia.
Synagoga została zbudowana w 1903 roku według projektu Dawida Rozenhausa pod nadzorem rosyjskiego architekta Połozowa. Podczas II wojny światowej, po wkroczeniu wojsk niemieckich do Wilna w 1941 roku, synagoga została zdewastowana i przeznaczona na magazyn leków, co uchroniło ją od całkowitego zniszczenia.
Po zakończeniu wojny synagoga została zamknięta przez władze dla celów kultowych. W 1989 roku została zwrócona gminie żydowskiej i od tego czasu po gruntownym remoncie służy lokalnej społeczności żydowskiej.

</doc>
<doc id="701496" url="https://pl.wikipedia.org/wiki?curid=701496" title="Linda Hunt">
Linda Hunt

Linda Hunt, właściwie Lydia Susanna Hunter (ur. 2 kwietnia 1945 w Morristown) – amerykańska aktorka teatralna, telewizyjna i filmowa, zasłynęła jako jedyny w historii odtwórca roli płci przeciwnej uhonorowany Oscarem za postać drugoplanową (za film "Rok niebezpiecznego życia" z 1982 roku). W serialu CBS "" występuje jako szefowa operacyjna Henrietta „Hetty” Lange.
Życiorys.
Urodziła się w Morristown w New Jersey. Jej ojciec, Raymond Davy Hunt (1902–1985), był wiceprezesem spółki naftowej Harper Fuel Oil. Jej matka, Elsie Doying Hunt (1903 - ok. 1994), była nauczycielką gry na fortepianie, która uczyła w Westport School of Music i występowała z chórem kościelnym Congregational Church w Westport w Connecticut, gdzie wychowywała się Hunt ze starszą siostrą Marcią (ur. 1940). Kiedy była nastolatką zdiagnozowano u niej karłowatość niedoczynności przysadki; mierzy 145 cm wzrostu. Uczęszczała do Interlochen Arts Academy. Ukończyła Goodman School of Drama w Chicago w Illinois, na Uniwersytecie DePaula.
W 1972 trafiła na Broadway w "Hamlecie". Wystąpiła potem w broadwayowskich spektaklach takich jak "Ach pustynio!" Eugene’a O’Neilla (1975) jako Norah, "Małe zwycięstwa" (1983) i "Top Girls" (1983) jako Papieżyca Joanna. W 1984 była nominowana do nagrody Tony za rolę Audrey Wood w "Końcu świata".
Na dużym ekranie debiutowała w przygodowej komedii muzycznej Roberta Altmana "Popeye" (1980) u boku Robina Williamsa i Shelley Duvall. Dwa lata później została dostrzeżona w melodramacie Petera Weira "Rok niebezpiecznego życia" (1982) z Melem Gibsonem w męskiej roli Billy’ego Kwana, fotografa oprowadzającego australijskiego dziennikarza po Dżakarcie w przeddzień upadku Sukarno. W następnym roku za tę rolę zdobyła Oscara dla najlepszej aktorki drugoplanowej.
Ma na swoim koncie szereg różnorodnych ról filmowych, zagrała m.in. w "Diunie" (1984), "Bostończykach" (1984), westernie "Silverado" (1985), "Gliniarzu w przedszkolu" (1990) i "Prêt-à-Porter" (1994).
Często podkłada głos w filmach animowanych lub dokumentalnych i grach komputerowych.
Życie prywatne.
Jest lesbijką. W 1978 związała się z psychoterapeutką Karen Kline, którą poślubiła w 2008.

</doc>
<doc id="701499" url="https://pl.wikipedia.org/wiki?curid=701499" title="Baza manewrowa">
Baza manewrowa

Baza manewrowa - baza marynarki wojennej tworzona zawczasu lub w toku działań wojennych w celu dokonania manewru lub ześrodkowania zgrupowania uderzeniowego floty na określonych kierunkach operacyjnych. Bazy manewrowe mogą być stałe lub czasowe.

</doc>
<doc id="701500" url="https://pl.wikipedia.org/wiki?curid=701500" title="Syciwa elektroizolacyjne">
Syciwa elektroizolacyjne

Syciwa elektroizolacyjne – substancje ciekłe (parafina, lakiery, olej transformatorowy, żywice polimerowe), służące do nasycania uzwojeń lub włóknistych materiałów elektroizolacyjnych (tkanin, drewna) w celu poprawienia ich własności cieplnych, mechanicznych i elektrycznych.
Linki zewnętrzne.
Opis patentu wytwarzania syciwa elektroizolacyjnego (PDF)

</doc>
<doc id="701502" url="https://pl.wikipedia.org/wiki?curid=701502" title="Interesant">
Interesant



</doc>
<doc id="701506" url="https://pl.wikipedia.org/wiki?curid=701506" title="Otto Paul Hermann Diels">
Otto Paul Hermann Diels



</doc>
<doc id="701508" url="https://pl.wikipedia.org/wiki?curid=701508" title="Zainteresowanie">
Zainteresowanie



</doc>
<doc id="701510" url="https://pl.wikipedia.org/wiki?curid=701510" title="Egon Zakrajšek">
Egon Zakrajšek

Egon Zakrajšek (ur. 7 lipca 1941 w Lublanie, zm. we wrześniu 2002) – słoweński matematyk i informatyk. Zakrajšek był pionierem informatyki w Słowenii.

</doc>
<doc id="701511" url="https://pl.wikipedia.org/wiki?curid=701511" title="Soul Kitchen (singel)">
Soul Kitchen (singel)

Soul Kitchen – piosenka amerykańskiej grupy muzycznej The Doors. Po raz pierwszy opublikowana na płycie "The Doors" w 1967 roku. 
Utwór jest hołdem dla restauracji na "Olivia" znajdującej się na plaży w Venice (części Los Angeles), w której autor tekstu, Jim Morrison, lubił jadać. Dzięki jedzeniu przypominającemu mu jego dom mawiał, że rozgrzewa ono jego duszę. Bardzo często był z niej "wypraszany" ponieważ przesiadywał tam do późnych godzin nocnych, w których restauracja była już zamykana. 
Wokal został zwielokrotniony dając bardzo harmoniczne i miłe dla ucha brzmienie głosu Morrisona. Podczas nagrań w studio z zalecenia producenta grupa użyła po raz pierwszy gitary basowej. Dotychczas jej rolę spełniał "Fender Rhodes Piano Bass", na którym lewą ręką grał Ray Manzarek. Partię basu nagraną później wykonał basista Larry Knechtel, którego nie wymieniono w napisach, gdyż jedynie odtwarzał linię graną przez Manzarka.

</doc>
<doc id="701512" url="https://pl.wikipedia.org/wiki?curid=701512" title="Fotosynteza CAM">
Fotosynteza CAM

Fotosynteza CAM – szczególny typ fotosyntezy zachodzącej u organizmów określanych jako rośliny CAM (). Do grupy tej należą rośliny, które ze względu na klimat muszą prowadzić szczególnie oszczędną gospodarkę wodną, m.in. gruboszowate.
Metabolizm CAM występuje w przybliżeniu u 6% gatunków roślin wyższych. Jest postrzegany jako mało znaczący szlak metaboliczny fotosyntezy, ograniczony do nielicznych roślin rosnących na pustyniach. Chociaż gatunki CAM mają stosunkowo małe znaczenie ekonomiczne (np. wanilia, ananas i agawa) w przeciwieństwie do produkcji roślin typu C3 i C4, to ich sposób na fotosyntezę jest wyjątkowo ciekawy. Dość powszechnie przyjęło się, że wszystkie rośliny CAM pobierają atmosferyczny CO2 wyłącznie w nocy, a ich aparaty szparkowe pozostają zamknięte w okresie dnia. Chociaż jest to prawdą tylko dla mniejszości roślin CAM, elastyczność szlaku metabolicznego, w połączeniu z różnorodnością gatunków CAM, sięga od braku pobierania CO2 w okresie dnia aż po pobieranie CO2 przez całą dobę.
Fotosynteza CAM charakteryzuje się dwoma etapami wiązania CO2:
Przebieg fotosyntezy CAM.
W przebiegu fotosyntezy CAM można w okresie doby wyróżnić cztery fazy:
Noc, w okresie której aparaty szparkowe pozostają otwarte. CO2 atmosferyczny wnika do komórek, gdzie jest wiązany poprzez przyłączenie do fosfoenolopirogronianu (PEP) przez enzym karboksylazę fosfoenolopirogronianu (PEPC). Fosfoenolopirogronian potrzebny do związania CO2 wytwarzany jest w procesie glikolizy z cukrów zapasowych i cukrów rozpuszczalnych powstałych w dniu poprzednim. Powstały po przyłączeniu cząsteczki dwutlenku węgla szczawiooctan (OAA) redukowany jest do jabłczanu, transportowanego do wakuoli. Transport jabłczanu przez błonę wakuoli związany jest z dzianiem ATPazy przenoszącej do wnętrza wakuoli jony H+. Jony jabłczanowe podążają przez odpowiednie kanały zgodnie z gradientem elektrochemicznym. Jabłczan pozostaje w wakuoli aż do wschodu słońca.
Krótki okres początku dnia, kiedy aparaty szparkowe pozostają otwarte na CO2. Cykl Calvina zachodzi z niewielkim natężeniem. Na świetle enzym RuBisCO ulega aktywacji, a karboksylaza PEP jest dezaktywowana poprzez defosforylację. Jabłczan przestaje być wytwarzany, a zwiększa się szybkość reakcji cyklu Calvina.
Większą część dnia aparaty szparkowe pozostają zamknięte w celu ograniczenia utraty wody. Cykl Calvina zachodzi dzięki wydzielaniu CO2 w procesie dekarboksylacji jabłczanu uwalnianego z wakuoli. Proces dekarboksylacji jabłczanu może być przeprowadzany przez jeden lub kilka enzymów dekarboksylujących: enzym jabłczanowy zależny od NADP (NADP-ME), enzym jabłczanowy zależny od NAD (NAD-ME) lub karboksykinazę PEP (PEP-CK). Podczas dekarboksylacji wytwarzany jest CO2 oraz PEP lub pirogronian. CO2 wykorzystywany jest do wytwarzania węglowodanów, a związki trójwęglowe przekształcane są powtórnie w cukry w procesie glukoneogenezy.
Krótki okres końca dnia kiedy aparaty szparkowe otwierają się i powtórnie CO2 jest bezpośrednio włączany w cykl Calvina. W tym okresie jabłczan z wakuoli jest już wyczerpany.
Faza II i IV są szczególnie wrażliwe na czynniki środowiskowe, takie jak dostępność wody. .
W przypadku poważnego ograniczenia ilości wody aparaty szparkowe roślin CAM pozostają zamknięte zarówno w dzień, jak i w nocy a faza ciemna fotosyntezy zachodzi jedynie dzięki wewnętrznemu obiegowi CO2 wytwarzanego w procesie oddychania. Także w nocy przy zamkniętych aparatach szparkowych CO2 pochodzący z oddychania jest przyłączany do PEP i wytwarzane niewielkie ilości jabłczanu.
Modyfikacje.
Część roślin CAM pobiera CO2 przy otwartych aparatach szparkowych w okresie dnia. W nocy aparaty szparkowe pozostają zamknięte, a w komórkach roślin magazynowany jest, w postaci kwasu jabłkowego, CO2 wytwarzany w procesie oddychania komórkowego. Ten rodzaj modyfikacji nazwany został cyklicznym CAM (ang. CAM-cycling). Druga modyfikacja, nazywana jałowym CAM (ang. CAM-iding), pojawia się w warunkach skrajnej suszy. Aparaty szparkowe pozostają zamknięte zarówno w dzień, jak i w nocy a CO2 zużywany w fotosyntezie pochodzi jedynie z wnętrza rośliny.
Regulacja fotosyntezy CAM.
Rozdzielenie w czasie działania dwóch karboksylaz, karboksylazy PEP i Rubisco wymaga ścisłej kontroli na poziomie molekularnym. Modyfikacje metabolizmu kwasowego oraz plastyczna odpowiedź na warunki środowiska dodatkowo komplikują mechanizmy regulacyjne. Karboksylaza PEP jest aktywowana poprzez przyłączenie reszty fosforanowej do seryny. W reakcji tej pośredniczy kinaza karboksylazy PEP. Wytwarzanie tego enzymu kontrolowane jest przez rytm dobowy i jest on syntetyzowany każdej nocy. W okresie dnia karboksylaza PEP ulega defosforylacji. Czynnikiem wywołującym dezaktywację enzymu jest wyższa temperatura oraz zmiana stężenia jabłczanu.
Drugi kluczowy dla fotosyntezy enzym – Rubisco, aktywowany jest w okresie dnia. Jednak aktywacja następuje z opóźnieniem, a maksymalną aktywność enzym uzyskuje dopiero na początku fazy IV. Za aktywację Rubisco odpowiedzialna jest aktywaza, która reaguje na zmiany powodowane przez światło takie jak zmiana stosunku ADP/ATP oraz potencjału redoks w chloroplastach.
Fotosynteza CAM a fotooddychanie.
Proces fotooddychania u roślin CAM jest zależny od fazy. W fazie II gdy aparaty szparkowe są otwarte, a Rubisco aktywne zachodzi podobnie jak u roślin C3. Na początku fazy III gdy aparaty szparkowe są już zamknięte i w komórce wytwarzane są znaczne ilości CO2 w wyniku dekarboksylacji jabłczanu zostaje zahamowany. Jednak wraz z zachodzeniem fotosyntezy poziom CO2 spada w wyniku zachodzenia cyklu Calvina, a wzrasta stężenie O2 wytwarzanego w fazie jasnej. Przy zatkniętych aparatach szparkowych oddychanie komórkowe nie prowadzi do zużycia całego wytwarzanego tlenu, dlatego kumuluje się on komórkach liścia, co prowadzi do wzrostu natężenia reakcji utleniania RuBP. W wyniku zachodzenia cyklu C2 jest odzyskiwane 75% węgla zgromadzonego w glikolanie, pozostałe 25% jest uwalniane w postaci CO2 przez kompleks mitochondrialnej dekarboksylazy glicyny.
Zamknięte aparaty szparkowe chronią roślinę przed utratą wody, jednak powodują również wzrost stężenia tlenu co może prowadzić do powstawania wolnych rodników i uszkadzania DNA, białek i lipidów.
Zachodzenie fotooddychania pomaga uniknąć części konsekwencji akumulacji tlenu. W reakcjach cyklu zużywany jest tlen ze stromy chloroplastów oraz peroksysomów. Wyprodukowanie jednego mola CO2 w cyklu fotooddechowym wiąże się ze zużyciem jednego mola O2, przez oksygenazę RuBP i dwóch moli przez zestaw oksydazy glikolanowej i katalazy w peroksysomach.
2 RuBP + 3O2 + H2O + ATP → 3 3-fosfoglicerynian + CO2 + 2Pi + ADP
Jest to korzystniejsza proporcja niż przy oddychaniu komórkowym w którym na każdy wytwarzanego mol CO2 zużywany jest mol O2.
C6H12O6 + 6 O2 → 6 CO2 + 6 H2O
W ten sposób fotooddychanie zachodzące intensywnie w fazie III umożliwia nie tylko odzyskanie węgla zawartego w glikolanie, ale również zmniejszenie stężenia tlenu w komórce, co chroni ją przed stresem oksydacyjnym.
Znaczenia fotosyntezy CAM.
Główną korzyścią z przeprowadzania asymilacji przy otwartych aparatach szparkowych CO2 w nocy i ich zamknięcie w okresie dnia jest oszczędność wody. W efekcie zużycie wody u roślin CAM wynosi 18–100 ml g−1 suchej masy przy 450–950 ml g−1 suchej masy u roślin C3, a więc zapotrzebowanie roślin CAM to jedynie 5 do 10% w stosunku do roślin C3. Fotosynteza CAM może przebiegać nawet w warunkach skrajnej suszy. Przy długotrwałej suszy szparki pozostają zamknięte nawet w nocy, co pozwala odzyskiwać jedynie CO2 wytwarzany w oddychaniu komórkowym i przeprowadzać fotosyntezę bez przyrostu biomasy. Przetrwanie ekstremalnej suszy bez uszkodzenia aparatu fotosyntetycznego umożliwia szybki wzrost w czasie, gdy woda stanie się dostępna. Dodatkową korzyścią z metabolizmu kwasowego jest zwiększenie ciśnienia osmotycznego w komórkach, które gromadzą jabłczan, co zwiększa ilość wchłanianej z otoczenia wody, szczególnie z rosy powstającej nad ranem.
Rośliny CAM wykazują większe zapotrzebowanie na energię świetlną niż rośliny C3. Asymilacja jednego mola CO2 u roślin C3 wymaga 3 moli ATP i 2 NADPH (nie uwzględniając fotooddychania), u roślin CAM konieczne jest zużycie 4,8 do 5,9 moli ATP i 3,2 do 3,9 NADPH. Jednak ze względu na występowanie roślin CAM w ekosystemach o wysokim natężeniu światła zwiększone zapotrzebowanie na energię ma znikomy wpływ na wzrost roślin. Natężenie światła wysycające proces fotosyntezy jest nieznacznie wyższe u roślin CAM w stosunku do C3, dlatego światło zwykle nie jest czynnikiem ograniczającym dla roślin CAM. Jednakże w lasach tropikalnych, gdzie może występować zacienienie obserwowano spowolnieni wzrostu u "Bromelia humilis".
Rośliny C3-CAM.
Rośliny takie jak "Portulacaria afra" lub "Mesembryanthemum crystallinum" przeprowadzają fotosyntezę C3 w okresie, gdy woda jest dostępna. W okresie suszy przechodzą na klasyczny metabolizm CAM. Rośliny takie określa się jako indukowane CAM. Czynnikiem indukującym przejście na metabolizm kwasowy może być zmiana temperatury, wysokie natężenie światła albo niedobór wody. U roślin rocznych takich jak "Mesembryanthemum crystallinum" przejście na fotosyntezę CAM jest nieodwracalne. U drzewa "Clusia minor" możliwy jest powrót do metabolizmu C3. Możliwy jest również metabolizm pośredni np. "Sedum telephium" gromadzą kwas jabłkowy w szerokim zakresie natężenia światła i nawodnienia, jednak procesy typowe dla fotosyntezy CAM są wzmacniane w warunkach suszy.
Ewolucja.
Metabolizm CAM powstawał w wyniku ewolucji wielokrotnie jako modyfikacja metabolizmu roślin C3. Przypuszcza się, że fotosynteza CAM pojawiła się po raz pierwszy przed 250–300 milionami lat u paproci wodnych oraz u wczesnych nagonasiennych. Rozwój metabolizmu CAM uznaje się za przystosowanie do niskiego poziomu CO2 w atmosferze, w okresie 350-300 nastąpił spadek z poziomu ponad 2000 ppmv do poziomu zbliżonego do czasów współczesnych.
Zestaw enzymów niezbędny do przeprowadzenia fotosyntezy CAM zawierają komórki roślin C3. Tłumaczy to dlaczego fotosynteza CAM może występować u wielu nie powiązanych rodzin należących do jednoliściennych i dwuliściennych występujących w wielu środowiskach. Metabolizm CAM ułatwia przetrwanie w warunkach niedoboru wody, jednak prawdopodobnie nie powstał jako przystosowanie do suszy. W warunkach niedoboru wody aparaty szparkowe pozostają zamknięte, a dyfuzja CO2 do wnętrza liścia jest ograniczona i właśnie przystosowanie do niskich stężeń CO2 jest prawdopodobną przyczyną powstania mechanizmów CAM. Zdolność do oszczędzania wody została wykorzystana później. Prawdopodobnie początkiem metabolizmu CAM było wiązanie CO2 wytwarzanego w procesie oddychania komórkowego w nocy. Mechanizm ten istnieje obecnie między innymi u sukulentów. Kolejnym krokiem w ewolucji fotosyntezy CAM było wykształcenie odpowiednich przenośników w błonie wakuoli. Gromadzenie kwasów C4 w wakuoli pozwala zapobiec niekorzystnemu obniżeniu pH w cytozolu.
Dalszy rozwój roślin CAM mógł być faworyzowany w warunkach stresu typu susza, zasolenie lub niskie stężenie CO2.
Historia badań fotosyntezy CAM.
Angielski lekarz Benjamin Heyne w liście do Królewskiego Towarzystwa Linneuszowego w roku 1813 opisał roślinę, "Cotyledon calycina", która rano jest kwaśna jak szczaw, a wraz z upływem dnia staje się coraz mniej kwaśna. W roku 1946 Meirion Thomas zaobserwował jednoczesne pobieranie CO2 i O2 przez liście rośliny gruboszowatych w ciemności. Doświadczenie było potwierdzeniem spostrzeżeń de Saussure z 1804. W swoich pracach Thomas jako pierwszy zastosował termin „crassulacean acid metabolism”
Gospodarcze znaczenie roślin CAM.
Rolnicze wykorzystanie roślin CAM jest stosunkowo niewielkie. Jednak są one uprawiane w miejscach gdzie wysoka ewapotranspiracja i niewielkie ilości opadów uniemożliwiają uprawę innych roślin. Do roślin CAM o dużym znaczeniu gospodarczym należą: ananas ("Ananas comosus"), opuncja figowa ("Opuntia ficus-indica"), agawa sizalowa ("Agave sisalana") i agawa błękitna ("Agave tequilana").
Głównym miejscem uprawy ananasów są kraje strefy międzyzwrotnikowej oraz RPA i Australia. Każdego roku uprawy ananasów dostarczają około 86 ton owoców z ha. W roku 2003 całkowita wartość ananasów w obrocie międzynarodowym wyniosła 1,9 miliardów dolarów.
Opuncja uprawiana jest od początku XX wieku. Współcześnie stanowi źródło żywności dla ludzi i zwierząt w wielu częściach świata, a produktywność upraw szacowana jest na 47-50 ton z hektara.
Agawy są uprawiane na całym świecie, głównie w celu uzyskania włókien albo do wytwarzania alkoholu. Z agawy sizalowej uzyskuje się z niej włókna sizalowe. Szczyt produkcji włókien sizalowych przypada na lata sześćdziesiąte XX wieku. W kolejnych latach produkcja była ograniczana, głównie ze względu na wzrostu produkcji syntetycznych włókien polipropylenowych. W roku 2006 produkcja włókien sizalowych wyniosła 246 000 ton. Drugi gatunek o znaczeniu gospodarczy, agawa błękitna, służy do wyrobu syropu cukrowego, z którego po poddaniu fermentacji i destylacji otrzymuje się alkohol o nazwie tequila. Każdego roku z upraw agawy błękitnej uzyskuje się około 50 ton suchej masy. Inne gatunki agawy służą do wyrobu tradycyjnej wódki meksykańskiej, mezcalu.
Wysoka zawartość cukru w agawie błękitnej umożliwia również produkcję bioetanolu. Potencjalnym miejscem produkcji alkoholu rolniczego z agawy jest Meksyk oraz tereny Karru w Republice Południowej Afryki. Wykorzystanie innych roślin do produkcji biopaliw, w klimacie panującym w tych krajach, jest niemożliwe. Rocznie z agawy błękitnej produkuje się 4000 litrów z hektara upraw, a produktywność może sięgać do 34 000 litrów etanolu z hektara.
Rośliny CAM.
Większość roślin reprezentujących metabolizm CAM to epifity (np. storczykowate, bromeliowate) lub sukulenty (kserofity) (np. kaktusy, kaktoidalne "Euphorbia"), jednak metabolizm CAM występuje także u hemiepifitów (np. "Clusia"), litofitów (np. "Sedum", "Sempervivum"), lądowych bromeliowatych, hydrofitów, np. "Isoetes", "Crassula" ("Tillaea") oraz halofitów ("Mesembryanthemum crystallinum"), nienależąca do sukulentów lądowa roślina ("Dodonaea viscosa") i rosnąca w lasach namorzynowych ("Sesuvium portulacastrum"). "Portulacaria afra" jest jedyną rośliną, która wykazywać zarówno fotosyntezę CAM, jak i fotosyntezę C4.
Metabolizm CAM powstał w wyniku ewolucji wielokrotnie. Został potwierdzony u około 16 000 gatunków (około 6% roślin wyższych), należących do 343 rodzajów i 35 rodzin. Fotosyntezę CAM stwierdzono u poryblinowców (należących do widłaków), paproci i u nagonasiennych, jednak zdecydowana większość roślin CAM to okrytonasienne.
Poniższa tabela przedstawia występowanie roślin CAM według taksonów:

</doc>
<doc id="701514" url="https://pl.wikipedia.org/wiki?curid=701514" title="Roman Nalewajski">
Roman Nalewajski

Roman Franciszek Nalewajski (ur. 12 września 1947 w Gdyni) – chemik teoretyk, profesor doktor habilitowany.
Życiorys.
Ukończył w 1970 z wyróżnieniem studia chemiczne na Politechnice Gdańskiej, gdzie pod opieką prof. Włodzimierza Libusia wykonywał pracę magisterską. W roku 1974 doktoryzował się na Wydziale Chemii Uniwersytetu Jagiellońskiego, pisząc pracę pod kierownictwem prof. Alojzego Gołębiewskiego, a następnie w 1979 uzyskał stopień doktora habilitowanego w zakresie chemii teoretycznej. 
Tytuł profesora nadano mu 29 lipca 1991. W 1998 za działalność dydaktyczną odznaczony został Medalem Komisji Edukacji Narodowej.
Dokonania naukowe.
Specjalizuje się w dziedzinie teorii funkcjonałów gęstości, fizycznych modeli reaktywności chemicznej oraz zastosowania teorii do wyjaśniania molekularnych mechanizmów reakcji chemicznych a także zastosowań teorii informacji w analizie atomów w cząsteczce.
Pracownik Zakładu Chemii Teoretycznej Wydziału Chemii Uniwersytetu Jagiellońskiego, dwukrotny jego kierownik oraz kierownik Zespołu Chemii Kwantowej działającego w strukturze ZChT. Opracował wraz z Januszem Mrozkiem analizę rzędów wiązań Nalewajskiego-Mrozka oraz analizę podatnościową rozkładu ładunków w cząsteczkach. Autor komunikacyjnej teorii wiązania chemicznego — oryginalnej koncepcji, w której układ molekularny jest traktowany jako kanał komunikacyjny. Wprowadzona w tej teorii reprezentacja entropii informacji, obiektywizuje szereg definicji nieostrych semantycznie i intuicyjnych pojęć chemii, np. fragmentów molekularnych. Zagorzały oponent kwantowej teorii wiązań chemicznych w wersji . 
Jest współautorem ponad 160 publikacji naukowych z zakresu chemii kwantowej (stan na rok 2016), wielu pozycji książkowych (w tym podręcznika dla studentów do prowadzonego przez siebie kursu) oraz pięciu monografii.

</doc>
<doc id="701518" url="https://pl.wikipedia.org/wiki?curid=701518" title="Baza morska">
Baza morska

Baza morska - obszar na wybrzeżu morskim przeznaczony do bazowania marynarki wojennej obejmujący odpowiednio wyposażony i urządzony obszar wybrzeża morskiego z przylegającym do niego akwenem, służący do zabezpieczenia bojowej i codziennej działalności okrętów i jednostek marynarki wojennej. Bazy morskie dzielą się na:
W skład bazy morskiej wchodzą:
Ponadto w skład bazy morskiej wchodzą odpowiednie siły i środki do jej obrony od strony morza, lądu i z powietrza.

</doc>
<doc id="701521" url="https://pl.wikipedia.org/wiki?curid=701521" title="Klechdarz">
Klechdarz

Klechdarz (bajdała) – osoba zajmująca się opowiadaniem lub wymyślaniem bajek, przypowieści lub klechd. Często opowiada o legendarnej przeszłości regionu, niezwykłych wydarzeniach i postaciach czy osobliwościach krajobrazu.
W Polsce klechdarze stanowią dość liczną grupę wśród mieszkańców Podhala i Tatr. Funkcjonują zamienne określenia klechdarzy:

</doc>
<doc id="701522" url="https://pl.wikipedia.org/wiki?curid=701522" title="Al Kut">
Al Kut



</doc>
<doc id="701523" url="https://pl.wikipedia.org/wiki?curid=701523" title="Korzyść">
Korzyść

Korzyść – dodatni wynik porównania jakiegoś stanu (cechy, sytuacji) z innym.

</doc>
<doc id="701531" url="https://pl.wikipedia.org/wiki?curid=701531" title="Kolbertyzm">
Kolbertyzm

Kolbertyzm (albo Colbertynizm) – system gospodarczy nazwany tak od nazwiska twórcy – Jean-Baptiste Colberta, kontrolera generalnego finansów Francji. Polityk ten stał się prawdziwą podporą absolutnych rządów Ludwika XIV.
Colbert zreorganizował francuski system gospodarczy. Wychodząc z założeń merkantylizmu i protekcjonizmu dążył do zgromadzenia przez Francję jak największych zasobów kruszców. Popierał rozwój manufaktur (np. koronek w Alençon) i zwiększył obroty handlowe Francji. Colbert stworzył też flotę handlową. W efekcie francuski eksport miał przewagę nad importem.

</doc>
<doc id="701534" url="https://pl.wikipedia.org/wiki?curid=701534" title="Marko Petkovšek">
Marko Petkovšek

Marko Petkovšek (ur. 1955, zm. w marcu 2023) – słoweński matematyk, profesor matematyki dyskretnej na Uniwersytecie w Lublanie. Napisał książkę "A = B".

</doc>
<doc id="701535" url="https://pl.wikipedia.org/wiki?curid=701535" title="Janusz Żmijewski">
Janusz Żmijewski

Janusz Henryk Żmijewski (ur. 4 marca 1943 w Radzyminie) – polski piłkarz.
Kariera klubowa.
Żmijewski karierę rozpoczynał w klubie Start Otwock. Z talentem, jaki przejawiał już wtedy w Otwocku, nie mógł zbyt długo pozostać w drużynie z niższej ligi. W wieku 17 lat dostrzegli go działacze Legii Warszawa. To w tej ekipie, w ciągu 12 lat odnosił największe sukcesy. W Ekstraklasie debiutował jako osiemnastolatek w meczu z Zawiszą Bydgoszcz. Dwukrotnie zdobywał Mistrzostwo Polski (1969 i 1970) oraz Puchar Polski (1964 i 1966). Grał również w Pucharze Mistrzów (11 meczów i 3 gole). W Legii zagrał w 300 oficjalnych meczach (z czego 236 w lidze) i strzelił 80 bramek (w lidze: 60). Ostatni występ Żmijewskiego w barwach stołecznego klubu miał miejsce w Warszawie 16 czerwca 1971 roku w ligowym meczu z Górnikiem Zabrze.
Po odejściu z Legii grał w takich klubach jak: Ruch Chorzów, Avia Świdnik, Polonia Warszawa, Pogoń Siedlce, Elektronik Piaseczno czy kanadyjskie Falcons Toronto, Polonia Toronto, Legion Hamilton i Polonia Missisauga.
Po zakończeniu kariery na stałe osiadł w Toronto.
14 listopada 2008 r. został włączony do Galerii Sław Legii.
Kariera reprezentacyjna.
W reprezentacji Polski debiutował 1 listopada 1965 w przegranym 1:6 meczu z reprezentacją Włoch. Rozegrał 15 meczów strzelając 7 bramek.
Linki zewnętrzne.
Źródła:

</doc>
<doc id="701537" url="https://pl.wikipedia.org/wiki?curid=701537" title="Alexandra Braun Waldeck">
Alexandra Braun Waldeck

Alexandra Braun Waldeck (ur. 19 maja 1983 w Caracas) - Miss Earth w 2005 roku.
W 2005 jako reprezentantka Nueva Esparta została pierwszą wicemiss Wenezueli i reprezentowała swój kraj na wyborach Miss Earth w tym roku. Była pierwszą Wenezuelką, która wygrała ten konkurs.
Poprzedniczka: Priscilla Meirelles Miss Earth 2005 Następczyni: Hil Hernández

</doc>
<doc id="701539" url="https://pl.wikipedia.org/wiki?curid=701539" title="Ridder">
Ridder

Ridder (kaz. i ros.: Риддер) – miasto o znaczeniu obwodowym w północno-wschodnim Kazachstanie, w obwodzie wschodniokazachstańskim, w Ałtaju Kruszcowym. W 2009 roku liczyło ok. 50,5 tys. mieszkańców. Ośrodek wydobycia rud ołowiu, cynku, złota i metali rzadkich, hutnictwa metali nieżelaznych oraz przemysłu drzewnego, spożywczego i lekkiego. W mieście funkcjonują 10 szkół ogólnokształcących, dziecięca szkoła plastyczna, dziecięca szkoła muzyczna, koledż agrarno-techniczny, 2 szkoły techniczne, ponadto znajdują się muzeum krajoznawcze, dom kultury i Ałtajski Ogród Botaniczny.
Historia.
Miejscowość została założona w 1786 roku i nazwana na cześć Filippa Riddera, który odkrył w tym miejscu złoża rud polimetalicznych. Prawa miejskie uzyskała w 1934 roku. W latach 1941–2002 miasto funkcjonowało pod nazwą Leninogorsk (Leninogor).

</doc>
<doc id="701541" url="https://pl.wikipedia.org/wiki?curid=701541" title="Tomaž Pisanski">
Tomaž Pisanski

Tomaž Pisanski (ur. 24 maja 1949 w Lublanie) – słoweński i jugosłowiański matematyk pracujący z Teorią grafów. Profesor matematyki dyskretnej na Uniwersytecie w Lublanie

</doc>
<doc id="701542" url="https://pl.wikipedia.org/wiki?curid=701542" title="Lista najwyższych budynków w Cleveland">
Lista najwyższych budynków w Cleveland

Cleveland jest dużym miastem w USA. W mieście tym znajduje się obecnie
16 budynków przekraczających 100 metrów wysokości. Trwa budowa nowego hotelu Hilton Cleveland Downtown Hotel o wysokości 114 metrów, a także są plany na wybudowanie kilku wieżowców, w tym nuCLEus, który ma osiągnąć 198 metrów. 

</doc>
<doc id="701543" url="https://pl.wikipedia.org/wiki?curid=701543" title="Trypla">
Trypla



</doc>
<doc id="701544" url="https://pl.wikipedia.org/wiki?curid=701544" title="Pożytek">
Pożytek



</doc>
<doc id="701545" url="https://pl.wikipedia.org/wiki?curid=701545" title="Lenińsk Kuźniecki">
Lenińsk Kuźniecki

Lenińsk Kuźniecki (ros. "Ленинск-Кузнецкий") – miasto w Rosji (obwód kemerowski), nad rzeką Inią, w Kuźnieckim Zagłębiu Węglowym.
Liczba mieszkańców w 2020 roku wynosiła ok. 94,3 tys. Miejscowość założono w 1763 r., a prawa miejskie nadano w 1925 roku.

</doc>
<doc id="701550" url="https://pl.wikipedia.org/wiki?curid=701550" title="Synagoga kahalna w Lutowiskach">
Synagoga kahalna w Lutowiskach

Synagoga kahalna w Lutowiskach – synagoga znajdująca się w Lutowiskach, na drugim rynku zwanym żydowskim.
Synagoga została zbudowana w drugiej połowie XIX wieku. Podczas II wojny światowej po wkroczeniu wojsk niemieckich do Lutowisk synagoga została zdewastowana. 22 czerwca 1942 roku gestapowcy przy pomocy Ukraińskiej Policji Pomocniczej rozstrzelali 650 lutowiskich Żydów i następnie spalili synagogę.
Przez wiele lat po zakończeniu wojny ruiny synagogi stały opuszczone oraz służyły jako nielegalne wysypisko śmieci i miejsce spotkań marginesu. Po powstaniu Ekomuzeum Trzy Kultury w Lutowiskach ruiny zostały wysprzątane i oznaczone specjalną tablicą informacyjną.
Murowany budynek synagogi wzniesiono na planie prostokąta o wymiarach 14 na 17 metrów. Kryty był pierwotnie czterospadowym dachem brogowym. Obecnie zachowała się jedynie część murów zewnętrznych.

</doc>
<doc id="701551" url="https://pl.wikipedia.org/wiki?curid=701551" title="Sekretarz bezpieczeństwa krajowego Stanów Zjednoczonych">
Sekretarz bezpieczeństwa krajowego Stanów Zjednoczonych

Sekretarz bezpieczeństwa krajowego () – szef Departamentu Bezpieczeństwa Krajowego USA. Sekretarz jest członkiem amerykańskiego rządu, powołuje go prezydent Stanów Zjednoczonych po zatwierdzeniu przez Senat.
Potrzeba powołania urzędu bezpieczeństwa krajowego narodziła się po zamachach 11 września 2001. Przed objęciem stanowiska szefa Departamentu, Tom Ridge pełnił funkcję doradcy prezydenta ds. bezpieczeństwa krajowego ("Assistants to the President for the Office of Homeland Security").
Sekretarz bezpieczeństwa krajowego jest ostatni w linii sukcesji prezydenckiej.

</doc>
<doc id="701553" url="https://pl.wikipedia.org/wiki?curid=701553" title="Auguste Blanqui">
Auguste Blanqui



</doc>
<doc id="701554" url="https://pl.wikipedia.org/wiki?curid=701554" title="Lesozawodzk">
Lesozawodzk

Lesozawodzk (ros. Лесозаводск) – miasto w Rosji (Kraj Nadmorski), nad rzeką Ussuri.
Liczba mieszkańców w 2003 roku wynosiła ok. 44 tys.

</doc>
<doc id="701556" url="https://pl.wikipedia.org/wiki?curid=701556" title="Synagoga Chóralna w Kownie">
Synagoga Chóralna w Kownie

Synagoga Chóralna w Kownie () – synagoga znajdująca się w Kownie przy ulicy Elizy Orzeszkowej 17 (lit. "Ožežkienės").
Synagoga została zbudowana w latach 1871–1872 według projektu Justyna Golinewicza. Podczas II wojny światowej została zdewastowana przez hitlerowców. Była jedyną spośród 36 żydowskich synagog w mieście, która przetrwała czasy Holocaustu. Obecnie służy jako główny dom modlitwy lokalnej gminy żydowskiej. Nabożeństwa odbywają się regularnie we wszystkie szabaty oraz święta.

</doc>
<doc id="701557" url="https://pl.wikipedia.org/wiki?curid=701557" title="Trypla (skała)">
Trypla (skała)

Trypla, tripoli – skała osadowa. Nazwa ta jest używana w trzech znaczeniach:

</doc>
<doc id="701558" url="https://pl.wikipedia.org/wiki?curid=701558" title="Synagoga w Lutowiskach">
Synagoga w Lutowiskach

Synagoga w Lutowiskach – drewniana synagoga znajdująca się w Lutowiskach, na drugim rynku zwanym żydowskim.
Synagoga została zbudowana w pierwszej połowie XIX wieku. Podczas II wojny światowej po wkroczeniu wojsk niemieckich do Lutowisk synagoga została zdewastowana. 22 czerwca 1942 roku gestapowcy przy pomocy Ukraińskiej Policji Pomocniczej rozstrzelali 650 lutowiskich Żydów i następnie spalili synagogę. Po zakończeniu wojny nie została odbudowana.

</doc>
<doc id="701560" url="https://pl.wikipedia.org/wiki?curid=701560" title="Baza pływająca">
Baza pływająca

Baza pływająca:

</doc>
<doc id="701567" url="https://pl.wikipedia.org/wiki?curid=701567" title="Baza przeładunkowa">
Baza przeładunkowa

Baza przeładunkowa - specjalnie przygotowany i urządzony rejon (miejsce), w którym organy tyłowe przeładowują transporty wojskowe z jednego rodzaju transportu na drugi albo przystosowują wagony na szersze lub węższe szerokości torów kolejowych. W bazie przeładunkowej zwykle umieszcza się składnice do czasowego przechowywania ładunków, wydziela się niezbędną liczbę siły roboczej, środki transportu oraz sprzęt załadowczy i wyładowczy.

</doc>
<doc id="701569" url="https://pl.wikipedia.org/wiki?curid=701569" title="Rocky Balboa (postać)">
Rocky Balboa (postać)



</doc>
<doc id="701576" url="https://pl.wikipedia.org/wiki?curid=701576" title="Henryk Pietraszkiewicz">
Henryk Pietraszkiewicz

Henryk Pietraszkiewicz, właśc. Hieronim Henryk Pietraszkiewicz (ur. 3 stycznia 1923 w Kolonii Woronowo na Wileńszczyźnie, zm. 10 kwietnia 2019 w Gdyni) – polski kontradmirał, inżynier techniki nawigacji i magister historii. Był oficerem politycznym piechoty oraz morskim dyplomowanym oficerem pokładowym okrętów podwodnych i torpedowych. W latach 1944–1946 przebył szlak bojowy z Warszawy do Berlina w składzie 1 Armii Wojska Polskiego. Po II wojnie światowej do 1984 służył w Marynarce Wojennej, dowodząc OORP „Sprawny” i „Sęp”, 1 Brygadą Okrętów Podwodnych oraz 9 Flotyllą Obrony Wybrzeża. Karierę zakończył na stanowisku zastępcy dowódcy Marynarki Wojennej ds. liniowych. W chwili śmierci był najstarszym żyjącym polskim marynarzem posiadającym stopień admiralski. Pochowany 15 kwietnia 2019 na Cmentarzu Witomińskim w Gdyni (kwatera 57-11-28).
Wykształcenie.
Urodził się 3 stycznia 1923 w Kolonii Woronowo na Wileńszczyźnie. W 1939 ukończył Gimnazjum im. ks. Grzegorza Piramowicza w Dziśnie. Po wcieleniu w 1944 do Armii Czerwonej, a następnie do Ludowego Wojska Polskiego odbył frontowe kursy – podoficerski i oficerski – w batalionie szkolnym 4 Dywizji Piechoty im. płka Jana Kilińskiego.
W okresie od 1946 do 1949 odbył studia w Wydziale Pokładowym Oficerskiej Szkoły Marynarki Wojennej w Gdyni i ukończył je jako prymus. Został również absolwentem Wyższego Kursu Akademickiego w Akademii Marynarki Wojennej ZSRR im. marsz. Klimienta Woroszyłowa w Leningradzie (lata 1955–1956). W 1966 uzyskał kolejno tytuł magistra historii na Wydziale Humanistycznym Wyższej Szkoły Pedagogicznej w Gdańsku oraz tytuł inżyniera nawigatora statku morskiego na Wydziale Pokładowym Wyższej Szkoły Marynarki Wojennej w Gdyni.
1 Armia Wojska Polskiego.
Służbę liniową rozpoczął na froncie wschodnim w 1945. Został zastępcą dowódcy baterii moździerzy ds. polityczno-wychowawczych w 10 pułku piechoty 4 Dywizji Piechoty. Z tą jednostką brał udział w bitwie o Warszawę, w przełamywaniu Wału Pomorskiego, w bitwie o Kołobrzeg, w forsowaniu Odry, w operacji berlińskiej oraz w walkach nad Łabą. Po zakończeniu działań wojennych był do 1946 roku instruktorem propagandy w 10 pułku piechoty.
Współpraca z Informacją Wojskową.
Według materiałów zgromadzonych przez Instytut Pamięci Narodowej był tajnym współpracownikiem Informacji Wojskowej. Nosił pseudonim „Trał”. Został zwerbowany w 1949 podczas studiów w Oficerskiej Szkole Marynarki Wojennej w Gdyni.
Marynarka Wojenna.
Pierwsze stanowisko służbowe w Marynarce Wojennej objął w 1949 na ścigaczu okrętów podwodnych ORP „Sprawny” z dywizjonu ścigaczy w Gdyni, na którym został dowódcą okrętu. Jeszcze w tym samym roku wyznaczono go na zastępcę dowódcy okrętu podwodnego ORP „Sęp” w dywizjonie okrętów podwodnych w Gdyni. Od 1951 do 1954 dowodził ORP „Sęp”, po czym zajmował posadę szefa sztabu dywizjonu okrętów podwodnych. W 1956 został dowódcą 1. Brygady Okrętów Podwodnych w Gdyni. W latach 1966–1969 dowodził 9 Flotyllą Obrony Wybrzeża w Helu, a w 1969 przez krótki czas był komendantem Wyższej Szkoły Marynarki Wojennej. Następnie pełnił służbę w Dowództwie Marynarki Wojennej w Gdyni, początkowo jako szef Sztabu Głównego Marynarki Wojennej – I zastępca
dowódcy Marynarki Wojennej, a od 1979 zastępca dowódcy Marynarki Wojennej ds. liniowych. Formalnie służbę wojskową zakończył 18 listopada 1983 i przeszedł w stan spoczynku. 7 stycznia 1984 oficjalnie pożegnał go ówczesny minister Obrony Narodowej.
Awansował kolejno na stopnie oficerskie:
Był członkiem Polskiego Towarzystwa Nautologicznego oraz Ligi Morskiej i Rzecznej. W okresie od 1982 do 1986 sprawował funkcję prezesa Zarządu Głównego Ligi Morskiej i Rzecznej. Działa w Bractwie Okrętów Podwodnych i Stowarzyszeniu Oficerów Marynarki Wojennej Rzeczypospolitej Polskiej oraz Stowarzyszeniu Miłośników Okrętu Muzeum „Błyskawica”. W 2001 otrzymał doktorat "honoris causa" Akademii Marynarki Wojennej w Gdyni.

</doc>
<doc id="701582" url="https://pl.wikipedia.org/wiki?curid=701582" title="Lista najwyższych budynków w Cincinnati">
Lista najwyższych budynków w Cincinnati

Cincinnati jest dużym miastem w USA. W mieście tym znajduje się obecnie
12 budynków przekraczających 100 metrów wysokości. Trwa budowa jednego nowego wieżowca, ponad 200-metrowego. Obecnie żaden wieżowiec w tym mieście nie przekracza 200 metrów. Żaden także nie znajduje się na liście najwyższych budynków w USA. 

</doc>
<doc id="701593" url="https://pl.wikipedia.org/wiki?curid=701593" title="Superpuchar Chorwacji w piłce nożnej">
Superpuchar Chorwacji w piłce nożnej

Superpuchar Chorwacji w piłce nożnej () – trofeum przyznawane zwycięskiej drużynie meczu rozgrywanego pomiędzy aktualnym Mistrzem Chorwacji oraz zdobywcą Pucharu Chorwacji w danym sezonie (jeżeli ta sama drużyna wywalczyła zarówno mistrzostwo, jak i Puchar kraju - to mecz nie rozgrywano).
Historia.
W sezonie 1992 odbył się pierwszy oficjalny mecz o Superpuchar Chorwacji. Pierwszy pojedynek rozegrano 18 lipca 1992 roku. W tym meczu Hajduk Split pokonał w rzutach karnych 3:1 Inter Zaprešić. Rozgrywki o Superpuchar Chorwacji rozgrywane są na neutralnym terenie. Od 1995 do 1998 trofeum nie przyznawano tak jak zwycięska drużyna zdobywała dublet - mistrzostwo i Puchar (Hajduk Split 1995; Croatia Zagrzeb 1996, 1997, 1998). Również w latach 1999 i 2000 mecz pomiędzy mistrzem a zdobywcą Pucharu nie rozgrywano. W latach 2007–2009, 2011–2012, 2015–2016, 2018 oraz 2021 Superpuchar znów nie rozgrywano tak dublet zdobywał Dinamo Zagrzeb. W 2017 roku HNK Rijeka też osiągnął taki sukces. W 2020 z powodu pandemii COVID-19 mecz o Superpuchar pomiędzy Dinamem Zagrzeb a HNK Rijeką początkowo został przełożony, a potem zrezygnowano z gry.
Format.
Mecz o Superpuchar Chorwacji rozgrywany jest przed rozpoczęciem każdego sezonu. W przypadku remisu po upływie regulaminowego czasu gry przeprowadza się dogrywka. Jeżeli i ona nie wyłoni zwycięzcę, to od razu zarządzana jest seria rzutów karnych. 
Zwycięzcy i finaliści.
Uwagi:
Statystyka.
Klasyfikacja według klubów.
W dotychczasowej historii finałów o Superpuchar Chorwacji na podium oficjalnie stawało w sumie 5 drużyn. Liderem klasyfikacji jest Dinamo Zagrzeb, który zdobył trofeum 7 razy.
Stan na 31.05.2022. 
Klasyfikacja według miast.
Stan na 31.05.2022.

</doc>
<doc id="701606" url="https://pl.wikipedia.org/wiki?curid=701606" title="Lista okrętów Marynarki Wojennej Stanów Skonfederowanych">
Lista okrętów Marynarki Wojennej Stanów Skonfederowanych

Lista okrętów Marynarki Wojennej Konfederacji, Armii Konfederacji, skonfederowanych stanów i prywatnych okrętów walczących po stronie Konfederacji, włącznie z cywilnymi łamaczami blokady
Taranowce rzeczne (ang. "Cottonclad rams").
Poniższe taranowce rzeczne należały do Flotylli Obrony Rzeki ("River Defense Fleet"), podporządkowanej Armii Konfederacji (z wyjątkiem późniejszych „Webb” i „Queen of the West”):
Zobacz też.
Lista okrętów United States Navy

</doc>
<doc id="701609" url="https://pl.wikipedia.org/wiki?curid=701609" title="Walkabout">
Walkabout

Walkabout – australijsko-brytyjski film fabularny z 1971 roku w reżyserii Nicolasa Roega. Dwójka dzieci zagubiona na australijskiej pustyni i ich przewodnik – młody Aborygen. Konfrontacja dwóch światów.

</doc>
<doc id="701610" url="https://pl.wikipedia.org/wiki?curid=701610" title="San Francisco Examiner">
San Francisco Examiner

San Francisco Examiner – amerykański dziennik wydawany w San Francisco od lat 60. XIX wieku.
Najczęściej jako datę powstania dziennika podaje się rok 1865, lecz gazeta była wydawana wcześniej (od 20 października 1863 pod tytułem "The Daily Democratic Press". W 1880 gazetę nabył George Hearst, który przekazał ją w 1887 swojemu synowi Williamowi Randolphowi Hearstowi.

</doc>
<doc id="701612" url="https://pl.wikipedia.org/wiki?curid=701612" title="Stara Synagoga w Kiejdanach">
Stara Synagoga w Kiejdanach

Stara Synagoga w Kiejdanach, zwana Zachodnią lub Małą (, ) – jedna z trzech przetrwałych synagog w Kiejdanach. 
Została zbudowana w II połowie XVII wieku w stylu barokowym przy tzw. Żydowskim Rynku, później uległa przebudowie w 1784. Jest jedyną zachowaną murowaną synagogą z okresu baroku na Litwie. 
Podczas II wojny światowej została zdewastowana przez hitlerowców. Obecnie pełni rolę muzeum. Obok budynku znajduje się nowa synagoga.

</doc>
<doc id="701613" url="https://pl.wikipedia.org/wiki?curid=701613" title="Bartkówka (Dynów)">
Bartkówka (Dynów)

Bartkówka – część miasta Dynów w Polsce położona w województwie podkarpackim, w powiecie rzeszowskim.
W Bratkówce ma siedzibę rzymskokatolicka parafia św. Bartłomieja.
W roku 1427 założono wieś Bartkówkę na prawie niemieckim, "villam suam Barkowka 1427", Barthkowka 1441, Bartkowka 1515, ziemia sanocka.
W połowie XIX wieku właścicielem posiadłości tabularnej w Bartkówce był Ludwik Skrzyński.
W 1993 roku wieś została włączona do miasta Dynów, jako dzielnica z główną ulicą o nazwie Bartkówka.

</doc>
<doc id="701616" url="https://pl.wikipedia.org/wiki?curid=701616" title="Mihaela Penes">
Mihaela Penes



</doc>
<doc id="701617" url="https://pl.wikipedia.org/wiki?curid=701617" title="Kalwi &amp; Remi">
Kalwi &amp; Remi

Kalwi &amp; Remi – polski duet DJ-ski tworzący muzykę klubową, trance i dance.
Historia.
Duet powstał w drugiej połowie 2003 w Poznaniu, a jego założycielami byli didżeje radiowi Krzysztof Kalwat (Kalwi) i Remigiusz Pośpiech (Remi). Pod koniec roku powstał pierwszy utwór duetu, „Explosion”. 27 lipca 2004 duet wystąpił podczas Viva Club Rotation w Lesznie jako support przed DJ-em Tiësto. Ich debiutancki album, zatytułowany "Kalwi &amp; Remi in the Mix Vol. 1", ukazał się w 2005.
Pierwszym przebojem duetu stał się singel „Explosion”, wydany ponownie w 2006. Teledysk do tej piosenki był często emitowany w telewizyjnych stacjach muzycznych. Kolejny singel, „Imagination”, również okazał się sukcesem. W tym samym roku duet po raz pierwszy wystąpił na Ibizie i nawiązał współpracę z Blank &amp; Jones. Przez ponad dwa lata muzycy koncertowali w klubach na całym świecie, m.in. w Stanach Zjednoczonych, Wielkiej Brytanii czy Niemczech.
Kolejny album, "Electro", ukazał się w kwietniu 2007 i zawierał przebój „Made in USA”. 4 sierpnia 2007 roku duet wystąpił na głównej scenie podczas koncertu Stadium of Sound – jednej z największych imprez trance w Polsce, odbywającej się na stadionie poznańskiego Lecha. W tym samym roku Kalwi &amp; Remi rozpoczęli nadawanie swojej audycji "Eska Live Rmx" na antenie Radia Eska. Prowadzili także audycje muzyczne w rozgłośniach RMI FM i Kiss FM. Pod koniec 2007 ukazał się podwójny album "4Play".
W 2008 zremiksowali utwór „Nie będę Julią” zespołu Wanda i Banda. Na początku 2009 duet nagrał piosenkę „Lips” we współpracy z Gosią Andrzejewicz. Utwór ten został zaprezentowany na targach muzycznych w Cannes, ukazał się także jako bonus track na albumie Gosi "Wojowniczka". W tym samym roku nagrali singel „Stop (Falling Down)” oraz „Find You”, które cieszyły się popularnością.
W 2010 duet walczył o miano Polskiego Hitu Lata 2010 z piosenką „Kiss” na Bydgoszcz Hit Festiwal. Zespół zajął 5. miejsce, zdobywając 7,04% głosów. W kwietniu 2011 ukazał się kolejny album Kalwi &amp; Remi, "Kiss Me Girl", promowany singlem „Girls”.
W 2016 roku powstała piosenka „Daj mi klapsa”.
W marcu 2018 roku został wydany utwór „Unbreakable”.

</doc>
<doc id="701618" url="https://pl.wikipedia.org/wiki?curid=701618" title="Nowa Synagoga w Kiejdanach">
Nowa Synagoga w Kiejdanach

Nowa Synagoga w Kiejdanach – jedna z trzech przetrwałych synagog w Kiejdanach. Została zbudowana w 1837 w stylu klasycystycznym przy tzw. Żydowskim Rynku.
Podczas II wojny światowej, została zdewastowana przez hitlerowców. Obecnie pełni rolę muzeum. Obok budynku znajduje się stara synagoga.

</doc>
<doc id="701622" url="https://pl.wikipedia.org/wiki?curid=701622" title="Bereżnica Niżna">
Bereżnica Niżna

Bereżnica Niżna (od 1520–1570 pod nazwą "Braznicza", 1570–1977 Bereźnica Niżna, 1977–1981 "Brzeźniczka", 1981–2009 ponownie Bereźnica Niżna. Od roku 2009 obowiązuje nazwa "Bereżnica Niżna") dawniej też Bereżnica Niższa – wieś w Polsce położona w województwie podkarpackim, w powiecie leskim, w gminie Solina.
Historia.
Bereżnica Niżna, to wieś lokowana na prawie wołoskim w roku 1376 przez rodzinę Balów przybyłych do Rzeczypospolitej z Węgier. Wieś prawa wołoskiego w latach 1551-1600, położona w ziemi sanockiej województwa ruskiego. W pierwszej połowie XVI wieku wieś przechodzi w ręce rodziny Kmitów, co potwierdza dokument sądowy z 1580 roku „O podziale dóbr leskich i sobieńskich Piotra Kmity – w dokumencie tym wymienia się wioskę jako istniejącą i przynależną do folwarku we wsi Myczkowce. Pierwsi osadnicy należeli do ludzi wybranych lub zasłużonych, ponieważ osadzani byli na dwóch łanach (46 ha). Pozostałe wioski tego okresu maksymalnie na 1–1,5 łanach. Wioska trzykrotnie była palona przez Tatarów w XVII wieku. Podczas ostatniego najazdu Tatarów, porwanych w jasyr mieszkańców oswabadzał Jan III Sobieski. Porwani nie wrócili jednak do swoich spalonych domów w Bereżnicy Niżnej i osiedli na dobrach swoich wybawicieli. Od roku 1640 do 1870 wioska jest w rękach rodziny Zielińskich. Ona też osadziła we wsi rodziny z ziemi krakowskiej i sandomierskiej oraz kilku rodzin ocalałych z pożogi tatarskiej jak np. Pilipy (Filipy). Wioska stała się dwu wyznaniowa. W XIX wieku etnografowie ze społeczności Rusnaków wyodrębnili 3 grupy etniczne – Łemków, Bojków i Hucułów, biorąc pod uwagę język i tradycje danej wsi z pominięciem pochodzenia i powiązań z innymi wioskami danego regionu, kościołem i jego obszarem terytorialnym dla poszczególnych parafii, gdzie tworzy się tradycję lokalną.
W połowie XIX wieku właścicielem posiadłości tabularnej w Bereźnicy Niższej był Tadeusz Urbański. Od II połowy XIX wieku lansuje się wioskę jako bojkowską, choć sama definicja Bojków odnosi się do Hryniaków – mieszkańców wyżej położonych wsi bieszczadzkich. Od 1897–1918 roku wielu mieszkańców BN wzięło udział w Wielkiej Emigracji Zarobkowej do Ameryki. Zarobione pieniądze lokowano w ziemię i nowe zabudowania gospodarcze. Wieś do 1913 roku wykupiła swoje grunty z rąk hr.Dzieduszyckiego. W 1916 Hawryło Zawojski ufundował w wiosce kaplicę pw. Opieki Matki Bożej, a jego żona Aurelia Zawojska (z d. Wójtów) cmentarz.
Po uzyskaniu przez Polskę niepodległości w 1918 roku wioska znalazła się ponownie w granicach Rzeczypospolitej. Sołtysem w okresie międzywojennym został Grzegorz Zawojski (gwarowo – Zawiski). Wieś zaczęła się zaludniać, gospodarze pracowali dorywczo przy drążeniu tunelu pod przyszłą zaporę w Myczkowcach. W 1937 roku kilka osób z wioski zostało zwerbowanych do pracy w łotewskich fabrykach.
We wrześniu 1939 roku wioska została włączona przez Niemców do Generalnego Gubernatorstwa. W 1941 roku Niemcy pozwolili otworzyć p. Szumiłowiczowi we wsi filialną placówkę Uhreckiej Szkoły Podstawowej dla dzieci i dorosłych.
W tym samym czasie Niemcy rozpoczęli wywózkę na roboty do Austrii i Niemiec młodzieży w wieku 14–18 lat. W okresie wojennym Niemcy testowali na gruntach folwarcznych uprawę nowych roślin oleistych na potrzeby walczącej armii, a istniejący w wiosce folwark Nowaków z Sanoka pełnił w latach 1939–1941 rolę strażnicy granicznej i żandarmerii, do której zgłaszali się miejscowi Żydzi. Ostatnich ukrywających się Żydów z Bereźnicy Niżnej przypadkowo złapała żandarmeria niemiecka w lipcu 1944 roku – trafili do Leska. Za wyzwolenie wsi przyjmuje się datę 16 września 1944 roku, kiedy to zmotoryzowana kolumna rosyjska przejechała przez wioskę w pogoni za wycofującymi się oddziałami niemieckimi z Bereski.
Wieś upadła dopiero po jej ponownym spaleniu 2 października 1945 przez NKWD i Wojsko Polskie, spalono wtedy 36 gospodarstw pośród 39 wcześniej istniejących. Jego przyczyną była przypadkowa potyczka sotni kurenia „Pruta” ze zwiadem konnym 34 pp WP i wzięcie do niewoli rannego w potyczce dowódcy. Na prośbę mieszkańców wioski żołnierza puszczono wolno, a jeden z mieszkańców odwiózł go do szpitala w Lesku (p. Gnap). Incydent wykorzystało NKWD do zorganizowania akcji odwetowej z udziałem WP. Zamordowano 15 osób, w tym również dzieci.
Ostatnim sołtysem wsi był od 1940 do 1946 roku p. Krzysiak (gwarowo Kryszak). Po nim obowiązki sołtysa do maja 1947 roku pełnił p. Dmytro Wysoczański (Legionista z 1917 r.). W 1946 roku połowę rodzin wysiedlono na Ukrainę, a podczas akcji „Wisła” resztę mieszkańców wywieziono na tereny Pomorza Zach. Przed pierwszą akcją wysiedlenia mieszkańców na Ukrainę, NKWD zorganizowała prowokację z udziałem swoich przebierańców UPA i nad głowami ocalałych mieszkańców urządziła sobie potyczkę, po której zdesperowanym mieszkańcom podstawiono wozy i wywieziono do wsi Myczkowce, a stamtąd po selekcji do Uherc Mineralnych. Organy bezpieczeństwa na terenach Bieszczadów fałszowały wykazy wysiedlonych, np. w spisie wysiedlonych mieszkańców Bereżnicy Niżnej na Ukrainę widnieją mieszkańcy Bereżnicy Wyżnej i innych wiosek na łączna liczbę 120 osób. Rzeczywistych wysiedlonych mieszkańców wioski tam nie ma. W celu zatarcia zbrodni i usprawiedliwienia mordu szef Olszanickiej NKWD Sarajew spreparował dokument o istnieniu w Bereżnicy Niżnej 45-osobowej grupy bojowej SB UPA. Warto dodać, że grupy bojowe SB UPA składały się z 3–4 osób.
Wraz z rozpoczęciem akcji „Wisła” do obozu w Jaworznie trafiło dwóch młodych braci posądzonych o współpracę z UPA oraz brat jednego z zamordowanych podczas pacyfikacji. Byli w pierwszej dziewiątce osób, które jako pierwsze trafiły do organizowanego obozu, a jedynie dwójka najmłodszych przeżyła. Najstarszy z tej trójki zmarł z wycieńczenia w grudniu 1947 roku.
Najstarszy dostępny spis austriacki mówi, że w 1787 Bereżnicę Niżną zamieszkiwały rodziny:
W 1945 roku z ww. rodzin pozostali we wiosce tylko Filipy (Pilipy), Zawojscy i Łazoryki. Ostatnia rodzina Mielników wyemigrowała do Stanów Zjednoczonych na początku lat 20. XX wieku (w 1923r.).
W połowie czerwca 2019 r. ukaże się monografia wioski "Bereźnica Niżna 1376 - 1947" autorstwa Krzysztofa i Józefa Zawojskich.

</doc>
<doc id="701623" url="https://pl.wikipedia.org/wiki?curid=701623" title="Ötigheim">
Ötigheim

Ötigheim – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Rastatt, wchodzi w skład wspólnoty administracyjnej Rastatt. Leży ok. 5 km na północ od Rastatt.
Współpraca.
Miejscowości partnerskie:

</doc>
<doc id="701624" url="https://pl.wikipedia.org/wiki?curid=701624" title="Otigheim">
Otigheim



</doc>
<doc id="701626" url="https://pl.wikipedia.org/wiki?curid=701626" title="Oetigheim">
Oetigheim



</doc>
<doc id="701628" url="https://pl.wikipedia.org/wiki?curid=701628" title="Mihaela Peneș">
Mihaela Peneș

Mihaela Peneș (ur. 22 lipca 1947 w Bukareszcie) – rumuńska lekkoatletka, oszczepniczka, mistrzyni olimpijska.
17-letnia Peneș zakwalifikowała się dość niespodziewanie do finału rzutu oszczepem podczas Igrzysk Olimpijskich w 1964. W tych samych kwalifikacjach reprezentujące ZSRR Jelena Gorczakowa pobiła rekord świata rzutem na odległość 62,40 m. W pierwszym rzucie zawodów finałowych Peneș uzyskała odległość 60,54 m. Rzut ten dał jej zwycięstwo nad Węgierką Rudas i rekordzistką świata Gorczakową.
W 1966 Peneș zdobyła tytuł wicemistrzyni Europy. Na kolejnych Igrzyskach Olimpijskich nie udało jej się obronić tytułu mistrzowskiego. Zajęła wówczas drugie miejsce, przegrywając z Węgierką Németh.
W 1964 zdobyła złoto europejskich igrzysk juniorów, a w roku 1965 zwyciężyła w uniwersjadzie uzyskując wynik 59,22. Rekord życiowy: 60,68 (1967).

</doc>
<doc id="701629" url="https://pl.wikipedia.org/wiki?curid=701629" title="Protokół bogumiński">
Protokół bogumiński

Protokół bogumiński (oficjalnie "Protokół w sprawie przestrzegania zasad przy zabudowie
odrzańskiego nurtu", niem. "Protokoll über die beim Ausbaue des Oderstroms zu befolgenden Grundsätze") - pruski akt prawny o charakterze państwowym systematyzujący sprawy kompleksowej regulacji rzeki Odry, sporządzony w Boguminie 7 lipca 1819. 
Podpisanie tego dokumentu uznawane jest za początek procesu programowej rozbudowy Nadodrza. Działania te systematycznie prowadzone, trwały etapami do chwili rozpoczęcia drugiej wojny światowej. Aktywność związana z transportem wodnym Odrzańską Drogą Wodną i ochroną przeciwpowodziową prezentowały nowe podejście władz do problemów regulacji rzeki. 
Geneza.
Do podpisania protokołu w 1819 r. kilkakrotnie dokonywano objazdów Odry, m.in. w 1751 i 1802 r., jednak mimo wielu zauważonych wówczas uchybień inne były cele i dokładność prowadzonych kontroli. Objazdy, które miały miejsce 6 stycznia 1818 i 3 stycznia 1819 r. przeprowadzone zostały z inicjatywy Ministerstwa Handlu, Przemysłu i Robót Publicznych, a ich zamierzeniem było np. sprawdzenie koryta rzeki pod względem długości i szerokości. Zapoznano się ze stanem rzeki i skalą koniecznych inwestycji. Stwierdzono, że Odra poprzez dokonywane przekopy jest rzeką mocno skróconą. Jej szerokość jest nierówna, a brzegi zaniedbane.
Problemem był reżim rzeczny Odry – częste, gwałtowne zmiany poziomu wody, od powodzi po susze. Jedynym sposobem zmiany tego stanu rzeczy było dokonanie kompleksowej regulacji rzeki. W wyniku wykonania przekopów z pierwotnej długości 1020 km skrócono rzekę do obecnych 860 km. Na przykład, od Krapkowic do ujścia Nysy Kłodzkiej skrócono bieg rzeki o 14,7%, poniżej ujścia Warty skrócono o 24% itd. Już w roku 1880 zauważono, że przekopy przeciwpowodziowe skracające bieg rzeki mają w perspektywie bardzo niekorzystny wpływ, gdyż m.in. powodują szybszy spływ wód w dół rzeki, gdzie następuje jej nagromadzenie i wylewy na tereny przyległe, ale na początku XIX wieku prezentowano stanowisko, iż ujarzmienie sił natury jest korzystne i możliwe.
Innym z takich działań przewidywanym w Protokole bogumińskim było budowanie ostróg. Ostrogi na spławnym odcinku Odry budowano już w XVIII wieku. Poprzez budowę ostróg, umacnianie brzegów i umocnienie naniesionych sedymentów (również poprzez ich obsadzanie) osiągnięto tzw. regulację wód średnich. W roku 1885 przejściowo zakończono te prace. Zbudowano około 10 000 ostróg. Celem ich było osiągnięcie głębokości 1,0 m przy średniej wodzie niskiej, które miały przystosowywać rzekę do warunków przewozowych i zwiększyć ruch żeglugowy.
Przez niecałe pięćdziesiąt lat II Rzeszy (1871–1918) dokonano przeskoku cywilizacyjnego zagospodarowując i rozbudowując infrastrukturę wodną i hydrotechniczną. Rzeka wykorzystywana w średniowieczu głównie do spławiania drewna w najlepszym razie była w XVII wieku drogą do transportu zboża na statkach 50-tonowych. Po przebudowie na początku XX wieku stała się arterią komunikacyjną, która stawiała ją na czwartym miejscu w Cesarstwie Niemieckim pod względem transportowanych ładunków, a port w Koźlu był jednym z najnowocześniejszych w Europie.
Wartość historyczna.
Spośród innych dokumentów wodnoprawnych tego okresu protokół bogumiński wyróżniają następujące cechy: 

</doc>
<doc id="701635" url="https://pl.wikipedia.org/wiki?curid=701635" title="Steinmauern">
Steinmauern

Steinmauern – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Rastatt, wchodzi w skład wspólnoty administracyjnej Rastatt. Leży ok. 4 km na północ od Rastatt i ok. 3 km na wschód od granicy z Francją.

</doc>
<doc id="701637" url="https://pl.wikipedia.org/wiki?curid=701637" title="House of the Rising Sun">
House of the Rising Sun



</doc>
<doc id="701639" url="https://pl.wikipedia.org/wiki?curid=701639" title="Polerowanie">
Polerowanie

Polerowanie – obróbka wykańczająca, która ma na celu uzyskanie żądanej gładkości/chropowatości i połysku powierzchni przedmiotu polerowanego (z zachowaniem cech geometrii), wykonanego najczęściej z metalu, szkła, tworzyw sztucznych.
Polerowanie dokonywane jest zwykle za pomocą miękkich (filcowych) tarcz i materiałów ściernych (np. past polerskich) lub metodami elektrochemicznymi. Wyróżnia się:
Polerowanie szkła.
Wyróżnia się polerowanie przy pomocy:
Środkiem ściernym przy polerowaniu szkła najczęściej jest tlenek ceru zmieszany z wodą.
Polerowanie drewna.
Polerowanie drewna pozwala usunąć wszelkie niedoskonałości z powierzchni materiału oraz nadać mu odpowiednią fakturę i grubość. Wyróżnia się dwie metody polerowania:
Ręczne polerowanie drewna wymaga doboru papieru o odpowiedniej gradacji (uziarnieniu). Im większy stopień gradacji papieru, tym większy stopień tarcia, co z jednej strony może skutkować dokładniejszym szlifem, lecz z drugiej zwiększa ryzyko uszkodzenia powierzchni. W rzemiośle o wiele częściej korzysta się z techniki maszynowej, gdyż jest ona o wiele wydajniejsza.

</doc>
<doc id="701640" url="https://pl.wikipedia.org/wiki?curid=701640" title="Otton I Bawarski">
Otton I Bawarski

Otto I Bawarski (Otto V) (ur. 1117, zm. 11 lipca 1183 w Pfullendorf) – książę Bawarii z dynastii Wittelsbachów, pierwszy twórca potęgi tego rodu.
Jego ojciec Otto IV Wittelsbach był potomkiem rycerskiej rodziny, wywodzącej się z zamku Wittelsbach koło Aichach w Górnej Bawarii. Otto I był wiernym sojusznikiem cesarzy z rodu Hohenstaufów, wpierw Fryderyka I Barbarossy i jego syna Henryka VI. Szczególnie zasłużył się podczas włoskiej wyprawy koronacyjnej Fryderyka I w 1155, kiedy to uchronił przyszłego cesarza przed klęską pod Weroną.
W uznaniu za zasługi dla cesarzy w 1180 Henryk VI nadał mu lenno i tytuł księcia Bawarii, wcześniej odebrany Henrykowi Lwu, z opozycyjnego wobec Staufów rodu Welfów. Od tego czasu, aż do 1918 Bawaria pozostała w rękach rodziny Wittelsbachów. Otton I zmarł trzy lata po uzyskaniu tytułu książęcego, a na tronie w Monachium zasiadł jego syn Ludwik I Bawarski, który w odróżnieniu od ojca większość życia popierał Welfów w walkach o tron cesarski przeciwko Staufom.
Poślubił Agnieszkę, córkę Ludwika II, hrabiego Loon. Z tego małżeństwa pochodzili:

</doc>
<doc id="701641" url="https://pl.wikipedia.org/wiki?curid=701641" title="Berezka (powiat leski)">
Berezka (powiat leski)

Berezka (daw. "Bereska") – miejscowość agroturystyczna w gminie Solina, w powiecie leskim, województwie podkarpackim w Polsce. Leży nad potokiem Bereźnica. Przez wieś przebiega droga wojewódzka nr 894 Hoczew–Polańczyk.
Inna miejscowość o takiej samej nazwie to nieistniejąca już wieś 21 km na północ, przy DK28 z Sanoka do Przemyśla.
Według danych z 2011 roku miejscowość zamieszkiwało 420 osób.
Historia.
Wieś lokowana na prawie wołoskim w I poł. XVII w. w dobrach Balów z Hoczwi. Do II poł. XVIII w. pozostawała w rękach Balów, którzy wznieśli tu murowany dwór otoczony fortyfikacjami. Kolejni właściciele, Fredrowie, urządzili wokół dworu park krajobrazowy. Pod koniec XVIII w. Bereska wraz z Wolą Matiaszową należała do rodziny Błońskich, a od 1800 – poprzez małżeństwo – przeszła na Tobiasza Walentego Żurowskiego, żonatego z Julianną z Błońskich. Potem należała do syna tych ostatnich, Adama Żurowskiego (1801–1864), żonatego z Pauliną Ostaszewską (1811–1835). W 1830 w Berezce urodził się Cyryl Jaksa Ładyżyński. W kolejnych latach majątek ten stanowił własność syna Adama i Pauliny, Teofila Żurowskiego (1833–1906), a potem jego syna, Wiktora Żurowskiego żonatego z Władysławą Gniewosz. Ten ostatni w 1892 sprzedał dobra w Beresce Karolowi Starzeńskiemu i jego żonie Helenie z Biesiadeckich. W 1916 majątek ziemski w Beresce został sprzedany rodzinie Adamskich, a od 1921 należał do Stanisława Macudzińskiego. W wyniku tzw. reformy rolnej przeszedł po II wojnie światowej na własność Skarbu Państwa.
Toponimia.
Historycznie: "Brziska" 1447, "Brzysczka" 1448, "Brzoska Wola" 1463, "Brzoska" 1467, "Brzeska" 1475, "Broska" 1480, "Brzoska" 1515, "Bereska" 1578, "Brzeska" 1662, "Beresko" 1742, "Bereska" 1851.
Współczesna nazwa pochodzi od ukr. berezka/березка, pol. brzózka. W XV wieku oboczna forma "Brziska" pod wpływem ukraińskim, używano też obocznej formy "Brzóska Wola". W 1977 r. urzędowo spolszczono nazwę na Brzózka, jednak w 1981 r. przywrócono dawną nazwę.

</doc>
<doc id="701644" url="https://pl.wikipedia.org/wiki?curid=701644" title="Priscilla Meirelles de Almeida">
Priscilla Meirelles de Almeida

Priscilla Meirelles de Almeida (ur. 5 września 1983 w Belém) – Miss Earth w 2004.
W 2003 zwyciężyła w Miss Globe International. W 2004 zdobyła tytuł Miss Earth. W ten sposób Brazylia stała się pierwszym krajem, którego reprezentantki triumfowały na czterech największych kobiecych konkursach piękności (pozostałe trzy to Miss World, Miss Universe i Miss International).
Poprzedniczka: Dania Prince Méndez Miss Earth 2004, następczyni: Alexandra Braun Waldeck.

</doc>
<doc id="701652" url="https://pl.wikipedia.org/wiki?curid=701652" title="Borkówka (Brzozów)">
Borkówka (Brzozów)

Borkówka ("Porkówka", "Porchówka" w 1552) – część miasta Brzozowa w Polsce, położona w województwie podkarpackim, w powiecie brzozowskim, w gminie Brzozów
Dawniej wieś.
Wieś lokowana na prawie niemieckim w 2. połowie XVI wieku, ziemia sanocka. 
Mieszkała tu Anna Kajtochowa (z domu Nogaj) – krakowska pisarka.

</doc>
<doc id="701653" url="https://pl.wikipedia.org/wiki?curid=701653" title="Łódzki Tramwaj Regionalny">
Łódzki Tramwaj Regionalny

Łódzki Tramwaj Regionalny (ŁTR) – system szybkiego transportu zbiorowego, mający w założeniu połączyć Łódź ze Zgierzem (od północy), oraz z Ksawerowem i Pabianicami (od południa). Możliwe było także połączenie z ŁTR komunikacji tramwajowej kursującej do Ozorkowa. Projekt został zrealizowany wyłącznie w pierwszym etapie inwestycji – na terenie miasta Łodzi.
Planowana inwestycja.
Budowę ŁTR podzielono na dwa etapy:
Planowana trasa ŁTR:
Przebieg trasy ŁTR.
Łódź: 
Trasa:
Przystanki:
Zły stan torowisk oraz zły stan trakcji elektrycznej (podstacje trakcyjne nie są w stanie obsłużyć wagonów z napędem nowego typu) w Zgierzu, Pabianicach i Ksawerowie nie pozwala na pełne uruchomienie komunikacji nowoczesnym taborem zgodnie z zaplanowaną inwestycją.
Ciekawostki.
Przy okazji prac nad "Łódzkim Tramwajem Regionalnym" odnaleziono przy ul. Piotrkowskiej fragment najstarszej łódzkiej szyny tramwajowej, pochodzącej z 1897 roku. Szyna o profilu Vignolesa zawiera odlany napis: „Stahl Industrie Bochum 1897”. Oznacza to, że powstała w hucie w niemieckim mieście Bochum. Szyna trafiła do Muzeum Komunikacji Miejskiej przy ul. Wierzbowej.

</doc>
<doc id="701659" url="https://pl.wikipedia.org/wiki?curid=701659" title="Język tsuru">
Język tsuru

Język tsuru – język z rodziny bantu, używany w Ugandzie, w 1972 roku liczba mówiących wynosiła ok. 20 tysięcy.

</doc>
<doc id="701660" url="https://pl.wikipedia.org/wiki?curid=701660" title="Austra Skujytė">
Austra Skujytė

Austra Skujytė (ur. 12 sierpnia 1979 w Birżach) – litewska lekkoatletka, wieloboistka, medalistka olimpijska. 
Życiorys.
Od 2000 zalicza się do światowej czołówki wieloboistek. Zdobyła brązowy medal na Młodzieżowych Mistrzostwach Europy w Lekkoatletyce (Amsterdam 2001). Zajmowała wysokie miejsca w siedmioboju na mistrzostwach świata: 6. miejsce w 2001, 10. miejsce w 2003 i 4. miejsce w 2005. Jej największym osiągnięciem jest srebrny medal Igrzysk Olimpijskich w 2004, gdzie przegrała jedynie ze Szwedką Klüft. Zdobyła również brązowy medal w pięcioboju podczas halowych mistrzostw świata w 2004. Na Mistrzostwach Świata w Lekkoatletyce 2007 zajęła 6. miejsce, choć po 6 z 7 konkurencji zajmowała 3. pozycję. Halowa wicemistrzyni Europy w pięcioboju z 2011 roku, w tej samej konkurencji zdobyła brąz na halowych mistrzostwach świata (2012).
Do Skujytė należy rekord świata w dziesięcioboju (8358 pkt - 2005). Konkurencja ta nie jest jednak rozgrywana przez kobiety na oficjalnych zawodach lekkoatletycznych. Jest ona również rekordzistką Litwy w siedmioboju - 6599 pkt. (2012) oraz w pięcioboju - 4802 pkt. (2012).

</doc>
<doc id="701662" url="https://pl.wikipedia.org/wiki?curid=701662" title="Austra Skujyte">
Austra Skujyte



</doc>
<doc id="701665" url="https://pl.wikipedia.org/wiki?curid=701665" title="Avant-les-Marcilly">
Avant-les-Marcilly



</doc>
<doc id="701667" url="https://pl.wikipedia.org/wiki?curid=701667" title="Avant-les-Ramerupt">
Avant-les-Ramerupt



</doc>
<doc id="701671" url="https://pl.wikipedia.org/wiki?curid=701671" title="5 Kresowa Dywizja Piechoty">
5 Kresowa Dywizja Piechoty

5 Kresowa Dywizja Piechoty (5 KDP) – wielka jednostka piechoty Polskich Sił Zbrojnych.
Dywizja została sformowana w marcu 1943 roku na bazie utworzonych jeszcze w ZSRR 5 Wileńskiej DP i 6 Lwowskiej DP. Początkowo dwubrygadowa, pod koniec wojny rozbudowana o trzecią brygadę. Weszła w skład 2 Korpusu Polskiego. Walczyła pod Sangro i Volturno. Poprzez Linię Gustawa (bitwa o Monte Cassino) przeszła do walk nad Adriatykiem. Potem walczyła w rejonie Loreto, w Apeninach Emiliańskich oraz toczyła ciężkie walki nad Senio i pod Bolonią zakończone efektownym jej zdobyciem 21 IV 1945. Po zakończeniu działań wojennych pozostawała w składzie wojsk okupacyjnych we Włoszech. W czerwcu 1946 została przewieziona do Anglii, a od 7 września rozpoczęto zapisy do Polskiego Korpusu Przysposobienia i Rozmieszczenia. Zdecydowana większość jej żołnierzy pozostała na emigracji.
Formowanie i szkolenie.
W marcu 1943 przeprowadzono kolejną reorganizację Armii Polskiej na Wschodzie. Rozwiązano 5 i 6 Dywizję Piechoty, a jej oddziały utworzyły odpowiednio 5 Wileńską Brygadę Piechoty i 6 Lwowską Brygadę Piechoty. Obie te brygady i pozostałe jednostki dywizyjne utworzyły w Khanaquin 5 Kresową Dywizję Piechoty. Oficjalna nazwa dywizji przyjęta została 7 marca 1943 roku.
W połowie kwietnia dywizję przetransportowano do Kirkuku. Oddziały miały ochraniać pola naftowe. Prowadzono też intensywne szkolenie. Pora letnia przyniosła nawrót epidemii. Szerzyła się malaria, choroby żołądkowe, porażenia słoneczne. Poważnie wzrosła śmiertelność w oddziałach.
W czerwcu 1943 Naczelny Wódz gen. Władysław Sikorski wizytował dywizję. 3 czerwca Generał spotkał się z "Kresowiakami". W czasie spotkania została wręczona mu odznaka dywizji. Był to swoisty gest pojednania i zapewnienia że dywizja jest gotowa do walki, a sprawy polityczne schodzą na plan dalszy. Spotkanie zakończyło się defiladą. 4 czerwca odbyło się Ćwiczenie taktyczne ze strzelaniem. Wzięły w nich udział wszystkie oddziały dywizji. Punktem kulminacyjnym było natarcie 5 Brygady Piechoty wspartej artylerią, z wykorzystaniem ogni moździerzy i broni maszynowej. Po wizycie gen. Sikorskiego dowództwo 5 KDP objął płk Nikodem Sulik.
Na przełomie sierpnia i września 1943 nastąpiło przegrupowanie dywizji do Palestyny. Klimat w Palestynie okazał się łagodniejszy, a i warunki kwaterunkowe lepsze niż w Iraku. Dywizję rozmieszczono 20 km na południe od Gazy, w rejonie Mughazi-Nuseirat. Dywizja zaczęła otrzymywać nowy sprzęt i uzbrojenie. Czas wolny wykorzystano na zwiedzanie pamiątek Ziemi Świętej.
W połowie stycznia 1944 dywizja została przesunięta do Egiptu. Żołnierze zakwaterowani zostali obozie w Qassasin w odległości 30 km na wschód od miasta Ismailia. Tu dywizja doprowadziła wszystkie swoje oddziały do pełnego etatu wojennego. Otrzymała sprzęt i wyposażenie ściśle według etatów.
Na początku 1944 nastąpiły przygotowania oddziałów dywizji do transportu na Półwysep Apeniński. Dywizję zaokrętowano w Port Said. Na ziemi włoskiej wylądowała 21 lutego w Taranto.
Walki dywizji.
Działania obronne nad Sangro.
W dniach 8 do 26 marca nastąpiło przesunięcie dywizji w teren działań bojowych. Dywizja zluzowała marokańską 2 Dywizję Piechoty na odcinku od Castel s. Vincenzo – wzgórze 850. Silne patrole niemieckie stale podchodziły pod stanowiska 13. i 15 batalionu. "10 marca 1944 roku działa kierunkowe 5 pal i III dywizjonu 4 pal oddały pierwsze strzały do Niemców. Na skutek ognia artylerii niemieckiej kan. Burski Józef został lekko ranny i ewakuowany do szpitala". Tak rozpoczął się bojowy epizod funkcjonowania oddziałów dywizji. 31 marca przydzielona do dywizji włoska grupa bojowa przy wsparciu artylerii polskiej opanowała wzgórze Monte Marrone. Utrudniło to oddziaływanie bojowe Niemców na kresowe oddziały.
Pobyt „Kresowiaków” na pozycjach obronnych nad rzeką Sangro przypadł na okres zimowy. Żołnierze musieli aklimatyzować się do śniegów i mrozów. Pozycje obronne zostały utrzymane, a zadanie wykonane. Straty dywizji od wylądowania we Włoszech do odejścia na inny odcinek frontu wyniosły łącznie 11 oficerów i 116 żołnierzy
Walki o Monte Cassino – operacja „Diadem”.
W związku z planowanym użyciem 2 Korpusu do walk o Monte Cassino, w ramach operacji „Diadem”, 2 kwietnia ukazał się rozkaz gen. Andersa zapowiadający luzowanie oddziałów polskich. 15 kwietnia 5 KDP została zmieniona przez nowozelandzką 2 Dywizję Piechoty. Sama zaś w dniach 25 – 27 kwietnia obsadziła rubież brytyjskiej 78 DP i zajęła stanowiska wyjściowe do natarcia.
Zgodnie z planem w nocy z 11/12 maja 1944 na odcinku natarcia dywizji do 1:45 trwało ogniowe przygotowanie ataku.
Nacierająca na prawym skrzydle korpusu 5 Dywizja rozpoczęła natarcie dwoma batalionami w pierwszym rzucie. Miały one za zadanie opanować wzgórze „Widmo”, a następnie uderzyć na wzgórze 575. W drugim rzucie nacierał 18 batalion, który po opanowaniu przez pierwszorzutowe bataliony głównego obiektu miał zadanie opanować wzgórza „Balkony”. Wejście pierwszego rzutu do walki zabezpieczał 14 batalion. Zgrupowaniem uderzeniowym dowodził dowódca Wileńskiej Brygady Piechoty płk. Wincenty Kurk. Odwód dywizji stanowił 16 batalion, oraz szwadron czołgów.
Prawe skrzydło natarcia zabezpieczały pułki rozpoznawcze: 15 pułk ułanów poznańskich oraz pułk ułanów karpackich. Zgrupowaniem osłony dowodził dowódca 6 Lwowskiej BP, płk dypl. Witold Eugeniusz Sawicki.
O 2:30 żołnierze 15 batalionu zdobyli grzbiet „Widma” i wzięli jeńców z niemieckiego 100 pułku górskiego. Około 5:00 całe „Widmo” zostało zdobyte. Dalsze natarcie obu batalionów –15 bs na wzgórze 517 i 13 bs na S. Angelo jednak się załamało. 18 batalion, nie mając z nikim łączności, samorzutnie wyruszył na wzgórze. Niemcy rozpoczęli kontratak. Nastąpiły silne uderzenia ogniowe na „Widmo”. Łączność między kompaniami, batalionami i dowództwem dywizji została przerwana. Straty zaczęły rosnąć. Lotnictwo, ze względu na niski pułap chmur, nie mogło wesprzeć walczących batalionów. Piechota wycofała się ze wzgórza. Kolejne uderzenia oddziałów niemieckiej 1 Dywizji Strzelców Spadochronowych spowodowały znaczne straty osobowe w batalionach. Zdecydowano przerwać natarcie i przegrupować siły.
Termin nowego natarcia określono na 17 maja.
Na dowódcę zgrupowania uderzeniowego wyznaczono płk. Rudnickiego. Oddano mu do dyspozycji bataliony 5 Wileńskiej BP oraz 16 i 17 batalion z 6 Lwowskiej Brygady Piechoty. Zgrupowanie „RUD” w pierwszej kolejności miało odzyskać „Widmo”. Kolejne zadanie to zdobyć wzgórze S. Angelo i nacierać dalej na wzgórze 575. 16 batalion miał zdobyć „Widmo”, a 17 batalion – S. Angelo. W odwodzie pozostawały 13. i 15. batalion.
19 maja 2 Korpus Polski otrzymał zadanie natarcia na Piedimonte. W nowo utworzonym Zgrupowaniu „BOB”, znalazł się m.in. 18 batalion ppłk. Ludwika Domonia. Zgrupowanie otrzymało zadanie opanować Piedimonte – San Germano i dalej nacierać na San Castrocielo. Dowódca 6 Lwowskiej Brygady Piechoty otrzymał rozkaz natarcia na Pizzo Corno. Zadanie to wykonały oba pułki rozpoznawcze. Walki o Piedimonte trwały od 20 do 25 maja. Nad ranem 25 maja 15 batalion wraz ze szwadronami 12 pułku ułanów zajęły miasto.
W operacji „Diadem” 5 Kresowa Dywizja Piechoty poniosła znaczne straty w ludziach. W dniach od 24 kwietnia do 31 maja straciła ogółem 2174 żołnierzy Stanowiło to ponad 15% stanu osobowego. W jednostkach bojowych ten procent był znacznie wyższy.
Walki nad Adriatykiem – Ankona.
Po zdobyciu Piedimonte 5 KDP, działając w składzie 2 Korpusu Polskiego, otrzymała zadanie prowadzenia działań wzdłuż wybrzeża Adriatyku i zdobycia Ankony. Oddziały dywizji przeszły w rejon Casalbordino – Foscacesia. 22 czerwca sprecyzowano zadanie dywizji. Miała ona „wykonać głębsze obejście obrony nieprzyjaciela w rejonie Ankony od zachodu i odcięcie jej na rzece Esino”.
W tym celu dywizja utworzyła oddział wydzielony pod dowództwem płk. Rudnickiego "(Zgrupowanie „Rud”)" w składzie: 15 p.uł., 16 batalion strzelców, 4 pułku artylerii, bateria dział samobieżnych, szwadronu 4 pułku pancernego i 12 puł. Do 25 czerwca zgrupowanie „Rud” osłaniało zachodnie skrzydło Korpusu i przygotowywało podstawy wyjściowe do natarcia na Maceratę. Dywizja działając całością sił zdobyła kolejno: Montefano, Montoro i wzgórze Palazzo del Cannone.
17 lipca rozpoczęła się bitwa o Ankonę.
5 KDP wzmocniona 3 batalionem strzelców karpackich i 4 pułkiem pancernym, wykonując uderzenie pomocnicze opanowała: Monte della Crescia, San Stefano i Offagana. Jej 6 Brygada blokowała drogi odejścia wycofującym się z Ankony oddziałom niemieckim. 15 puł. nacierał na Chiaravalle i wieczorem 18 lipca osiągnął rzekę Esino.
Po zdobyciu Ankony przez oddziały 3 DSK toczono walki wzdłuż wybrzeży Adriatyku, aż do niemieckiej linii obronnej – Linii Gotów.
Działania w Apeninie Emiliańskim.
Celem działań w Apeninie Emiliańskim było wsparcie nacierających się z trudem z Rimini na Bolonię wojsk sprzymierzonych. Walki toczyły się w niezmiernie ciężkim, niemal bezdrożnym terenie górskim, w niesprzyjających warunkach atmosferycznych. Jedyną nadającą się do ruchu pojazdów mechanicznych na rozmokłej, pociętej rzekami i kanałami Nizinie Padańskiej drogą była Via Emilia.
28 września na rozkaz dowódcy 8 Armii gen. Richarda Mc Creery korpus rozpoczął przegrupowanie do rejonu Rimini. 14 października dowódca korpusu nakazywał gen. bryg. Nikodemowi Sulikowi zabezpieczyć oddziałami 5 KDP wejście do walki całości sił korpusu. Dywizję wzmocniono 4 pułkiem pancernym i brytyjskim 7 pułkiem artylerii górskiej. W pierwszej kolejności należało zdobyć M. Grosso i S. Pietro.
Jako pierwsza do natarcia ruszyła 5 Wileńska Brygada Piechoty. Miała ona opanować grzbiet Della Sega i zapewnić warunki rozwinięcia dywizji do natarcia z rubieży M. Marino, M.Grosso, zdobycie wzgórz 552, 549 i 206 i opanowanie M. Grosso. W drugim rzucie działała 6 Lwowska BP i 4 pułk pancerny.
17 października 5 brygada zajęła podstawy wyjściowe w rejonie M. della Sega. Do wieczora 20 października opanowała nakazaną rubież. Wchodząca częściami do walki 6 brygada 26 października zdobyła wzgórza Mirabelle i Colombo. Działania 5 KDP na kierunku Forli odrzuciły Niemców około 20 km na północ. Pościg za nieprzyjacielem utrudniły jednak jesienne roztopy. Dywizja wznowiła natarcie 7 listopada. 10 listopada jej czołowe pododdziały przekroczyły rzekę w rejonie S. Lazaret i wzięły udział w bitwie o Faenzę. Do końca roku dywizja osiągnęła Senio. Tu front zatrzymał się na kilka miesięcy. Jednostki przeszły na odpoczynek. Uzupełniano braki w ludziach i sprzęcie.
Bolonia.
Działania bojowe wznowiono 9 kwietnia 1945. 2 Korpus Polski otrzymał zadanie przełamania niemieckich pozycji nad rzeką Senio, uchwycenie przyczółków na rzece Santemo i dalej prowadzenia natarcia w kierunku na Bolonię.
Dywizja zabezpieczała wejście do walki 3 DSK. Od 12 kwietnia natarcie prowadzone przez 3 DSK "(od 9 kwietnia)" spotęgowano uderzeniem Zgrupowania „Rud”. 13 kwietnia zgrupowanie osiągnęło rubież kanału del Molini i wschodni skraj Imoli. 3 Brygada sforsowała rzekę Santerno. Również 13 kwietnia weszło do walki Zgrupowanie „Rak”. Natomiast 14 kwietnia do walki weszła grupa pościgowa 5 KDP. 15 kwietnia walczono o Sillaro na kierunku Castel Guelfo. Zgrupowanie „Rak” przed zmierzchem sforsowano rzekę Sillaro, a 16 kwietnia przełamano obronę nad Sillaro w pasie natarcia całego korpusu. Polacy ponownie weszli w kontakt ogniowy z 1 Dywizją Strzelców Spadochronowych, która broniła linii rzeki Gaianą. W nocy z 19/20 kwietnia jednostki polskie ruszyły do pościgu. Nieprzyjaciel wycofywał się. 21 kwietnia do Bolonii weszła 4 Wołyńska Brygada Piechoty.
Bitwa o Bolonię była ostatnią bitwą 5 Kresowej Dywizji Piechoty w drugiej wojnie światowej. W czasie walk na froncie włoskim dywizja straciła 5127 żołnierzy, w tym 1063 poległo.
Działania dywizji po wojnie.
Po zakończeniu działań wojennych dywizja przeszła do odwodu 15 Grupy Armii. Jej oddziały rozlokowano w rejonie Ankony. W pierwszej dekadzie czerwca 1945 przedyslokowano je w okolice Predappio. W Forlimpopoli stacjonowała 5 Wileńska Brygada Piechoty, a w Melola -Cusercoli 6 Lwowska Brygada Piechoty. 4 Wołyńska Brygada Piechoty rozmieszczona została w Santa Sofia-Galeata-Civitella di Romagna, a 4 pułk artylerii lekkiej w San Lorenzo.
W lipcu 1945 oddziały dywizji przegrupowały się z powrotem nad Adriatyk i rozlokowały się wybrzeża od San Benedetto del Tronuj do Roseto degli Abruzzi. W głębi lądu stacjonował 25 pułk Ułanów Wielkopolskich w Ascoli Piceno i 5 batalion ckm w Offida.
Od sierpnia dywizja otrzymała zadanie pełnienia służby wartowniczej na tyłach brytyjskiego XIII Korpusu, zajmującego stanowiska na włosko-jugosłowiańskiej linii demarkacyjnej wzdłuż rzeki Isonzy. Wyznaczona do tych zadań 6 Lwowska BP przeszła do rejonu Mestre-Treviso-Vittorio Veneto. Odległość brygady od macierzystej dywizji wynosiła wtedy około 600 kilometrów.
We wrześniu do zgrupowania 6 Brygady Piechoty dołączył 5 pułk artylerii lekkiej. Zakwaterowany został w Udine. Pod koniec września 14 Wileński batalion strzelców przeniesiony został do Cesena, a 15 batalion do Modeny. Bataliony pozostawały w dyspozycji władz 2 Dystryktu. W początkach października przesunięto do Forli wysunięte stanowisko dowodzenia 5 DP. 4 Wołyńska BP stacjonowała wtedy w rejonie Cervia-Cesenatico, w rejonie Venezia-Treviso-Mestre znajdowało się zgrupowanie 6 BP, a 5 BP rozwinęła się wzdłuż drogi nr 9 Rimini-Modena. Do połowy października dowództwo 5 KDP, oddziały dywizyjne i 13 Wołyński batalion strzelców rozmieszczono w rejonie Rimini-Ravenna-Imola.
W drugiej połowie listopada i w grudniu 1945 4 Wołyńska BP pełniła służbę wartowniczą i garnizonową w rejonie Cervia-Rimini, 5 Wileńska BP w rejonie Modena-Ferrara-Imola-Padova, 6 LBP w rejonie Venezia-Treviso-Mestre-Udine. 25 pułk Ułanów Wielkopolskich w listopadzie przeszedł z Ascoli Piceno do Ceseny, a następnie do Budrio. Na przełomie 1945 i 1946 oddziały 4 WBP przesunięto z rejonu Cervia do rejonu Bassano, a następnie na południowy wschód od jeziora Garda, a zgrupowanie 6 LBP połączono i rozlokowano na północny wschód od Wenecji.
Do czerwca 1946 jedynie dowództwo 5 KDP i 5 Wileńska BP nie zmieniły miejsca postoju. Pod koniec kwietnia 1946 większość oddziałów 4 Wołyńskiej BP przeniesiono w okolice Mediolanu. 11 Wołyński batalion strzelców pozostawał rejonie jeziora Garda, a dołączył do głównych sił brygady dopiero 23 maja. Dowództwo 6 LBP przeszło do Abano Terme, a 16 batalion strzelców do Montebelluna, 17 bs do Mestre k. Wenecji i 18 bs do Vittorio Veneto.
1 czerwca 1946 roku dywizja liczyła 20.019 żołnierzy, w tym 1205 oficerów (1 generał, 9 pułkowników, 16 podpułkowników, 58 majorów, 175 kapitanów, 369 poruczników i 577 podporuczników).
Kolejne zadania wartownicze przesuwały większość oddziałów artylerii dywizyjnej w lipcu 1946 w rejon Bari i Neapolu. Z początkiem sierpnia artylerzyści zluzowali 1 BSK w Rimini. Od nich służbę wartowniczą przejęła 5 Wileńska BP. Bataliony wileńskiej brygady dozorowały trasy kolejowe na terenie południowych, środkowych i częściowo północnych Włoch. Rozmieszczono je w Neapolu, Rzymie i Bari. Do końca pobytu we Włoszech większość oddziałów 4 Wołyńskiej BP stacjonowała nadal w okolicach Mediolanu, a oddziały 6 LBP pozostawały na północy kraju pod dowództwem brytyjskiego XIII Korpusu. "Nade wszystko – jak podkreślał ówczesny szef oddziału informacyjnego Dywizji Stefan Orzechowski – oddziały polskie pełniły służbę społeczną. Opiekę nad polskimi dziećmi i nad tysiącami uchodźców polskich, którzy uwolnieni z obozów niemieckich, garnęli się do polskich jednostek wojskowych, mając za sobą okropne, nieludzkie warunki życia. Dla ludności cywilnej i rodzin żołnierskich zostały zorganizowane na południu Italii dwa wielkie obozy oraz szkoła początkowa dla dzieci i gimnazjum dla starszych chłopców i dziewcząt."
Pamięć o 5 Kresowej Dywizji Piechoty.
Dla upamiętnienia wkładu 5 KDP w zwycięstwo polskiego oręża pod Monte Cassino na wzgórzu 575 wzniesiono pomnik z napisem w języku polskim i łacińskim:
15 września 1993 5 Dywizji Zmechanizowanej z Gubina nadano nazwę wyróżniającą „Kresowa”. Tego dnia została odsłonięta tablica pamiątkowa w Gubinie, a replikę sztandaru 5 Kresowej Dywizji Piechoty przekazał dowódcy 5 DZ ppłk Walter Szczepański, prezes Związku Żołnierzy 5 Kresowej Dywizji Piechoty. Symbolem dywizji został szarżujący żubr. Nowe tradycje przyjęły również podporządkowane 5 KDZ oddziały: 5 Pułk Artylerii Przeciwlotniczej w Gubinie, 13 Pułk Zmechanizowany w Kożuchowie i 5 Pułk Artylerii w Sulechowie.
Organizacja dywizji.
Etatowo 5 KDP liczyła 820 oficerów i 13 626 podoficerów i szeregowych. Posiadała 7294 karabiny, 4775 pistoletów maszynowych, 813 karabinów maszynowych, 161 PIAT -ów i 824 rewolwery. Dywizja dysponowała ponadto 52 samochodami pancernymi, 63 wozami opancerzonymi, 120 pojazdami rozpoznawczymi i 300 samochodami ciężarowymi.
Symbole dywizji.
Sztandar dywizji
Sztandar, ufundowany przez uchodźców polskich w Palestynie i poświęcony na grobie Chrystusa, został wręczony dywizji 11 listopada 1943 roku w Jerozolimie przez gen. Władysława Andersa.
Na stronie głównej sztandaru, na białych polach w wieńcach laurowych umieszczono nazwy miast: Lwów, Wilno, Tock, Tatiszczew, związane są z miejscem formowania dywizji na terytorium Związku Radzieckiego. Na dolnym ramieniu wizerunku krzyża kawalerskiego znajdował się napis: „Dywizja Kresowa 1941”. Na stronie odwrotnej na białych polach umieszczono motyw krzyża jerozolimskiego, a na środku krzyża kawalerskiego napis: „Honor i Ojczyzna”.
Obecnie sztandar eksponowany jest w Instytucie Polskim i Muzeum im. gen. Sikorskiego w Londynie.
Odznaka ma kształt Orderu Virtuti Militari, którego ramiona połączone są krzyżem Monte Cassino. Na umieszczonej centralnie tarczy nałożony brązowy. żubr, znak rozpoznawczy dywizji. Na ramionach krzyża wpisano numer i inicjały 5 KDP. Na dolnym ramieniu krzyża znajduje się znak rozpoznawczy 8 Armii Brytyjskiej. Tarcza pokryta emalią ciemnożółtą, obramowanie tarczy i żubr – brązową. Trzyczęściowa – wykonana w srebrze. Wymiary: 42x40 mm. Wykonanie: F.M. Lorioli Fratelli – Milano – Roma .
Oznaka rozpoznawcza
Odznaka stanowił żubr na żółtej tarczy w brązowej obwódce. Symbol wybrano w wyniku konkursu ogłoszonego w rozkazie dywizyjnym 14 września 1942 roku.

</doc>
<doc id="701674" url="https://pl.wikipedia.org/wiki?curid=701674" title="Plac Wolności w Bydgoszczy">
Plac Wolności w Bydgoszczy

Plac Wolności w Bydgoszczy – plac położony w Bydgoszczy w Śródmieściu, przylegający do ul. Gdańskiej i parku im. Kazimierza Wielkiego.
Charakterystyka.
Plac Wolności stanowi reprezentacyjny salon bydgoskiego Śródmieścia, ubogacony przez neostylowe kamienice, zabytkowy kościół, pomniki i zieleń. Plac pełni funkcje rekreacyjne oraz jest miejscem, na którym odbywają się uroczystości podczas świąt państwowych z udziałem władz samorządowych i wojska.
Historia.
Teren placu był dawniej częścią XVII-wiecznego ogrodu klasztornego sióstr Klarysek, podobnie jak dzisiejszy park Kazimierza Wielkiego. W 1835 roku bydgoskie Towarzystwo Upiększania Miasta założyło po wschodniej stronie ul. Gdańskiej szkółkę drzew, w której uprawiano okazy przeznaczone do zadrzewiania ulic. W 1854 r. wytyczono pierwszy, jeszcze niezbyt duży plac zwany Placem Armatnim (niem. "Kannonenplatz"). W 1859 r. plac został powiększony od strony południowej oraz obsadzony zielenią oraz drzewami przez generała majora Helmuta Carla Christiana von Weltzien, który sfinansował całe przedsięwzięcie. W 1860 r. plac został nazwany jego imieniem (niem. "Weltzienplatz"). Szkółka drzew na placu funkcjonowała jeszcze przez kilkanaście lat, była jednak stopniowo pomniejszana o wydzielane z niej działki budowlane, na których wzniesiono czynszowe kamienice, gmach szkoły oraz kościół. 
Pierwotnie duży, prostokątny plac przecięty był drogami, które dzieliły go na cztery kwartały.
W 1873 r. południową część placu wydzielono dla budowy kościoła ewangelickiego pw. św. Piotra i Pawła. Z kolei w 1893 r. na środku placu ustawiono pomnik cesarza Wilhelma I na koniu (w 1919 r. przeniesiony do Międzyrzecza). Później w 1904 r. na granicy placu z parkiem Miejskim (obecnie parkiem im. Kazimierza Wielkiego) powstała monumentalna fontanna-rzeźba Potop. Przez 40 lat była najatrakcyjniejszą rzeźbą miasta i symbolem Śródmieścia Bydgoszczy.
W okresie międzywojennym plac Wolności należał do najbardziej urokliwych i zadbanych miejsc w Bydgoszczy. Ozdabiano go dywanami z kwiatów. W 1938 r. wygląd placu uległ zmianie po przebudowie dokonanej według projektu inż. Stefana Pietrzaka. Teren przylegający do ul. Gdańskiej przekształcono na parking, a dalsza część uzyskała formę zieleńca łączącego się z parkiem im. Kazimierza Wielkiego. 
W 1945 r. na środku placu stanął pomnik Wolności według projektu arch. Jana Kossowskiego ku czci żołnierzy radzieckich i polskich – wyzwolicieli miasta z hitlerowskiej okupacji. Monument przetrwał do czasów dzisiejszych, gdyż nie zrealizowano planów budowy okazałego pomnika Armii Czerwonej w miejscu kościoła św. Piotra i Pawła, bądź też na placu Teatralnym. Pomnik przebudowano w 1991 r. umieszczając tablicę o treści: „"Civitas Bydgostiensis Libera"”, a w 1995 r. brązową płaskorzeźbę (proj. Aleksander Dętkoś). Monument upamiętnia walkę Polaków o niepodległość oraz powrót Bydgoszczy do Polski 20 stycznia 1920 r.
17 czerwca 1984 członkowie opozycji solidarnościowej w ramach agitacji za bojkotem wyborów wypuścili na plac Wolności świnię, która miała na boku wypisane "Idę do wyborów". Gonione przez ZOMO zwierzę uciekło na ul. Śniadeckich i dopiero tam zostało skrępowane siatką.
Na placu planowana jest budowa podziemnego zbiornika retencyjnego, w tym celu w 2020 przygotowano zmianę planu zagospodarowania przestrzennego placu, przewidującą m.in. usunięcie miejsc parkingowych wzdłuż ulicy Gdańskiej oraz postoju taksówek sprzed budynku liceum. Zmiany proponowane przez Miejską Pracownię Urbanistyczną zmierzają w znacznej mierze do przywrócenia placowi XIX-wiecznego kształtu, w dużej mierze nawiązują do historycznego wyglądu tego miejsca i przewidują m.in. zwiększenie ilości zieleni oraz przesunięcie pomnika. 
Zabudowa.
Plac Wolności od strony północnej otacza pierzeja wielkomiejskich kamienic, od południa zabytkowy neoromański kościół oraz najstarszy miejski park. Natomiast od zachodu graniczy z reprezentacyjną ulicą Gdańską. Od 2004 r. trwały prace przygotowawcze, które miały doprowadzić do odtworzenia fontanny Potop w historycznym kształcie, co nastąpiło w 2014. W latach 2009-2010 dokonano rewitalizacji placu poprzez wymianę nawierzchni alejek oraz konserwację zieleni. 
Ważniejsze obiekty.
W bezpośrednim sąsiedztwie placu, przy ul. Gimnazjalnej 2a, znajduje się neoklasycystyczna, trzykondygnacyjna kamienica wybudowana przed 1868 rokiem. Przed II wojną światową znajdowała się tu prywatna klinika dla osób nerwowo chorych, w czasie wojny szpital, natomiast za PRL - poradnia chorób płucnych z pracownią RTG. W 2012 większa część obiektu (oznaczona nr 2) z l. 1927-1928, mieszcząca przed wojną lecznicę i mieszkanie dra Jana Króla, została zakupiona przez samorząd woj. kujawsko-pomorskiego i przekazana Kujawsko-Pomorskiemu Funduszowi Pożyczkowemu, po czym przeszła remont. W 2015 Fundusz otworzył tu Regionalny Inkubator Przedsiębiorczości z biurami i salami konferencyjnymi. W 2019 samorząd wykupił resztę budynku (nr 2a), znajdującą się w narożniku posesji.
Elewację budynku zdobi loggia z kolumnami. W oknach zachowały się fragmenty witraży, w sieni – posadzka w stylu art deco, a w salonie stare, przesuwane drzwi. W ogrodzie przy budynku zachowane balustrady i elementy niewielkiej fontanny, złożonej z wodotrysku w kształcie głowy lwa oraz kamiennej misy w formie muszli. Rośnie tu również pomnik przyrody - miłorząb japoński.

</doc>
<doc id="701675" url="https://pl.wikipedia.org/wiki?curid=701675" title="Avancon">
Avancon



</doc>
<doc id="701676" url="https://pl.wikipedia.org/wiki?curid=701676" title="Dwerniczek">
Dwerniczek

Dwerniczek (dawniej "Dwernik cum Dwerniczek", 1589, w latach 1977–1981 Jodłówka) – wieś w Polsce położona w województwie podkarpackim, w powiecie bieszczadzkim, w gminie Lutowiska.
Wieś lokowana na prawie wołoskim w II połowie XVI wieku, ziemia sanocka, nazwy Dwerniczek XVIII/XIX wiek, Dwernik z Dwerniczkiem XIX wiek.
W połowie XIX wieku właścicielem posiadłości tabularnej Dwernik z Dwerniczkiem był Leopold Walter. W latach 80. obie wsie należały do spadkobierców Leopolda Waltera. Pod koniec XIX wieku dobra posiadała Leopoldyna Leszczyńska z domu Walter. Później, na przełomie XIX/XX wieku właścicielem Dwernika i Dwerniczka był Ludwik Baldwin-Ramułt.
Dwerniczek jest obecnie zlokalizowany na terenach wsi Procisne. Do Dwerniczka dojeżdża się drogą od Lutowisk kierując się za Smolnikiem w prawo w kierunku Zatwarnicy. Dwerniczek liczy około 100 mieszkańców.
W Dwerniczku znajduje się Stanica Harcerska Hufca ZHP Sosnowiec. Dojście do stanicy jest przez most wiszący – kładkę – wybudowaną specjalnie dla harcerzy.

</doc>
<doc id="701678" url="https://pl.wikipedia.org/wiki?curid=701678" title="Avenieres">
Avenieres



</doc>
<doc id="701680" url="https://pl.wikipedia.org/wiki?curid=701680" title="Avesnes-les-Bapaume">
Avesnes-les-Bapaume



</doc>
<doc id="701682" url="https://pl.wikipedia.org/wiki?curid=701682" title="Avesse">
Avesse



</doc>
<doc id="701683" url="https://pl.wikipedia.org/wiki?curid=701683" title="Aveze">
Aveze



</doc>
<doc id="701686" url="https://pl.wikipedia.org/wiki?curid=701686" title="Avignon-les-Saint-Claude">
Avignon-les-Saint-Claude



</doc>
<doc id="701687" url="https://pl.wikipedia.org/wiki?curid=701687" title="Avilly-Saint-Leonard">
Avilly-Saint-Leonard



</doc>
<doc id="701688" url="https://pl.wikipedia.org/wiki?curid=701688" title="Język kiamu">
Język kiamu

Język kiamu – wymierający dialekt języka suahili, używany w Kenii na wyspie Lamu. Szacuje się, że w roku 2004 mówiło nim około 1000 osób.

</doc>
<doc id="701689" url="https://pl.wikipedia.org/wiki?curid=701689" title="Avire">
Avire



</doc>
<doc id="701693" url="https://pl.wikipedia.org/wiki?curid=701693" title="Cewka solenoidalna">
Cewka solenoidalna



</doc>
<doc id="701695" url="https://pl.wikipedia.org/wiki?curid=701695" title="Energetic Particle Explorer">
Energetic Particle Explorer

Energetic Particle Explorer (EPE, pol. "eksplorator cząstek energetycznych"), również: S-3 – seria czterech amerykańskich satelitów naukowych mających za zadania badać, w pierwszym rzędzie, naładowane elektrycznie cząstki uwięzione w ziemskim polu magnetycznym, głównie w pasach radiacyjnych, tzw. pasach Van Allena. Statki serii EPE były częścią programu Explorer. 
W skład serii wchodziły:

</doc>
<doc id="701696" url="https://pl.wikipedia.org/wiki?curid=701696" title="The Crystal Ship">
The Crystal Ship

The Crystal Ship – piosenka amerykańskiego zespołu "The Doors" z jego debiutanckiej płyty z 1967 roku, "The Doors", Strona B singla "Light My Fire".
Tekst utworu.
Jim Morrison napisał tę piosenkę, zerwawszy ze swą pierwszą miłością. Jej również był dedykowany inny utwór z tej płyty – The End. Tytuł "Crystal Ship" został zainspirowany celtycką legendą zawartą w "The Book of the Dun Cow". Tytułowy "kryształowy statek" reprezentuje w tym utworze LSD. Morrison pytał kolegów z zespołu, który fragment – "a thousand girls, a thousand thrills" ("tysiące dziewcząt, tysiące wzruszeń") czy "a thousand pills, a thousand thrills" ("tysiące pigułek, tysiące wzruszeń") – brzmi lepiej. Ostatni wers, "When we get back, I'll drop a line", był interpretowany jako dotyczący zażycia narkotyku.

</doc>
<doc id="701697" url="https://pl.wikipedia.org/wiki?curid=701697" title="EPE">
EPE



</doc>
<doc id="701700" url="https://pl.wikipedia.org/wiki?curid=701700" title="Superpuchar Chorwacji">
Superpuchar Chorwacji



</doc>
<doc id="701701" url="https://pl.wikipedia.org/wiki?curid=701701" title="S-3">
S-3



</doc>
<doc id="701706" url="https://pl.wikipedia.org/wiki?curid=701706" title="Szafa grająca">
Szafa grająca

Szafa grająca – automatyczne urządzenie do odtwarzania płyt gramofonowych zamknięte w dużej obudowie. Składa się z odtwarzacza i urządzenia wybierającego jedną płytę z zestawu. Uruchamiany przez wrzucenie monety. Używany jest w lokalach rozrywkowych. W Polsce gramofonowe szafy grające produkowała firma Fonica. Pierwsza szafa grająca została zaprezentowana 23 listopada 1889 roku w Palais Royal Saloon w San Francisco.
Szafa grająca MP3 (cyfrowa szafa grająca).
Automatyczne urządzenie do odtwarzania plików formatu MP3 (przekonwertowanych z płyt CD) zachowanych na dysku wewnętrznym szafy grającej. Szafa składa się z komputera klasy PC zabudowanego w obudowie z drewna lub tworzyw sztucznych. Starsze modele szaf grających MP3 zawierały wbudowany wewnętrznie system głośników wraz ze wzmacniaczem, obecnie odchodzi się od tego trendu i zaczęły powstawać małe szafy z głośnikami zewnętrznymi z możliwością podłączenia nagłośnienia lokalu, w którym się szafa znajduje. Wrzucenie monet o odpowiednim nominale udostępnia określoną liczbę kredytów. Najczęściej występującymi wrzutnikami w nowych szafach są elektroniczne wrzutniki NRI oraz c120 (coin controls).

</doc>
<doc id="701713" url="https://pl.wikipedia.org/wiki?curid=701713" title="Rajzbret">
Rajzbret



</doc>
<doc id="701714" url="https://pl.wikipedia.org/wiki?curid=701714" title="Kulman">
Kulman



</doc>
<doc id="701715" url="https://pl.wikipedia.org/wiki?curid=701715" title="Isawela Dara">
Isawela Dara

Isawela Dara (grec. "Ισαβέλλα Δάρα", ur. 1978 w Atenach) – grecka modelka, Miss Europe w 1997 roku.
Po zdobyciu tytułu B Miss Hellas reprezentowała Grecję w finale Miss Europe w Kijowie w 1997 roku. Była czwartą Greczynką, która zdobyła tytuł Miss Europe. Wygrała również grecki finał Elite Model Look.

</doc>
<doc id="701716" url="https://pl.wikipedia.org/wiki?curid=701716" title="Kanał przez Mierzeję Wiślaną">
Kanał przez Mierzeję Wiślaną

Kanał przez Mierzeję Wiślaną – kanał łączący drogą morską Zalew Wiślany z Zatoką Gdańską w obrębie terytorium Polski, mający na celu skrócenie, pogłębienie i uproszczenie morskiego szlaku na Bałtyk. Otwarcie kanału nastąpiło 17 września 2022.
Lokalizacja i parametry techniczne kanału.
7 kwietnia 2016 roku zaprezentowano wizualizację planowanego kanału. Potwierdzono jednocześnie wybór lokalizacji – Nowy Świat pomiędzy Przebrnem a Skowronkami.
Kanał jest częścią inwestycji budowy drogi wodnej łączącej Zalew Wiślany z Zatoką Gdańską wraz z torem wodnym prowadzącym do Elbląga, o długości 22,88 km. Składają się na nią odcinki:
Całe założenie zostało podzielone na 3 etapy realizacyjne, w skład których wchodzą m.in.:
Etap I:
Etap II:
Etap III:
Od morskiej strony wejścia do kanału zaprojektowano port osłonowy, składający się z falochronów wschodniego (głównego) i zachodniego (ostrogi), obudowy brzegu w formie wygaszacza fal oraz nabrzeży postojowych zlokalizowanych przy zachodniej stronie wejścia do kanału żeglugowego.
Port osłonowy łączy się bezpośrednio z wejściem do właściwego kanału żeglugowego przez Mierzeję Wiślaną. Całkowita długość kanału wynosi 1536 metrów. Można wyodrębnić trzy części (od strony morza):
Kanał umożliwi dostęp do Elbląga statkom morskim o długości 100 metrów (lub 180 m – zestaw barek), szerokości 20 metrów i zanurzeniu 4,5 metra. Największa szerokość kanału na jego początku i końcu wynosi 120 m. Na tych fragmentach po obu stronach założono możliwość postoju statków oczekujących na wejście do śluzy lub po wyjściu z niej. W planie kanał przybiera figurę w kształcie lejka, z jego ujściem do śluzy, poprzez odcinki nabrzeży tworzących prowadnicę, które kierują płynący statek w stronę wejścia do śluzy.
Najważniejszą konstrukcją w obrębie kanału żeglugowego jest śluza. Na odcinku śluzy występuje największe zwężenie kanału. Ma ona szerokość 25 m. Jest to zatem element decydujący o wielkości jednostek pływających mogących korzystać z kanału. Zadaniem śluzy jest ograniczenie mieszania się wód słodkich z Zalewu Wiślanego z wodami słonymi z Zatoki Gdańskiej oraz kompensacja mogącej się tworzyć po obu stronach śluzy różnicy poziomu zwierciadła wody, dochodzącej do ok. 1,5 m. Głębokość śluzy to 6,5 m pod lustrem wody i 2,5 m nad lustrem wody.
Śluzę zaprojektowano jako szczelną konstrukcję żelbetową o przekroju w kształcie litery „U”. Przyjęto ścianę szczelinową o grubości 80 cm i zmiennej długości kotwioną w gruncie za pomocą mikropali, połączoną z również kotwionym mikropalami żelbetowym dnem.
Jako bramy śluzy zastosowano system wrót przesuwnych (tocznych) wsuwanych do niszy prostopadłej do osi śluzy. Wrota są zdublowane, przez co zapewniona jest ciągłość pracy śluzy w czasie prac konserwacyjnych. Bramy zaprojektowano jako konstrukcje stalowe, wypornościowe, z wydzieloną szczelną komorą balastową w środkowej części.
Nad kanałem w szlaku drogi wojewódzkiej nr 501 przerzucono dwa stalowe mosty ruchome – obrotowe, których zadaniem jest zapewnienie pojazdom samochodowym, rowerom i pieszym nieprzerwanego połączenia między obydwoma brzegami kanału. Mosty o identycznej konstrukcji mają rozpiętości teoretyczne przęseł wynoszące 19,5 i 40 m, gdzie przęsła dłuższe znajdują się bezpośrednio nad kanałem. Konstrukcję przęseł zaprojektowano jako ciągłą, stalową z płytą ortotropową. Dwa blachownicowe dźwigary główne o zmiennej wysokości tworzą układ kratowy. Jako pierwszy do użytku oddano most południowy (25 czerwca 2021), który 25 października 2021 otrzymał imię Jerzego Wilka.
Budowie kanału towarzyszy powstanie wyspy refulacyjnej o pow. 181 ha, na planie elipsy o długości osi głównych 1932 m i 1192 m. Wyspa ma mieć wysokość 2–3 m n.p.m. Na wyspę trafi materiał wybrany z Zalewu Wiślanego.
W zorganizowanym przez ministerstwo gospodarki morskiej i żeglugi śródlądowej konkursie na nazwę wygrała nazwa „Wyspa Estyjska”, pochodząca od staropruskiej nazwy Zalewu Wiślanego. Aby nazwa stała się oficjalna, musi zostać zaakceptowana i ogłoszona przez Ministerstwo Spraw Wewnętrznych i Administracji.
Historia i podłoże projektu.
Za datę pierwszego pomysłu przekopania Mierzei Wiślanej podaje się rok 1577, kiedy to król Stefan Batory w związku z buntem Gdańska wyszedł z pomysłem przebicia Mierzei Wiślanej. W tym celu wysłał kasztelana wiślickiego Mikołaja Firleja wraz z sekretarzem królewskim Piotrem Kłoczowskim. Po obejrzeniu terenu wyznaczyli wieś Skowronki jako miejsce nadające się na przekop i budowę portu. Po zawarciu porozumienia z Gdańskiem, pomysł zarzucono.
Również król Prus Fryderyk II Wielki rozważał budowę kanału, gdy po I rozbiorze Polski w 1772 roku Elbląg przyłączono do Prus, lecz Gdańsk pozostał przy Polsce. Król chciał, aby Elbląg stał się poważnym konkurentem miasta nad Motławą. Po jego śmierci w 1786 roku i po II rozbiorze w 1793 roku Gdańsk również przyłączono do Prus, a tym samym budowa kanału stała się bezcelowa.
Z propozycją budowy kanału wystąpił w 1945 roku Eugeniusz Kwiatkowski, przedwojenny wicepremier, bezpośrednio po II wojnie światowej Delegat Rządu dla spraw Wybrzeża. W latach 70. i 80. XX wieku istniał projekt przekopu wraz z budową grobli przedzielającej zalew na dwa akweny.
Decyzja o realizacji tego projektu została ogłoszona przez premiera Jarosława Kaczyńskiego 10 listopada 2006 w Elblągu, tuż przed wyborami samorządowymi, jako efekt rozmów z tamtejszymi aktywistami.
Planowany, przed wykonaniem odpowiednich ekspertyz i ocen oddziaływania na środowisko, koszt budowy kanału o długości 1100 metrów i szerokości 40 m w dnie i 80 m na powierzchni, to około 80 mln euro. Pogłębienie toru wodnego i dostosowanie go do statków o wymaganym przez port elbląski tonażu, a także budowa specjalnych śluz i mostów, podniesie koszt inwestycji do około 230 mln euro. Projekt wchodzi w kolizję z unijnym programem ochrony przyrody Natura 2000.
Opinie o wymogu konsultacji transgranicznych skutków inwestycji w związku ze zobowiązaniami wynikającymi z wiążącej Polskę Konwencji z Espoo z 1991 r. ("Convention on Environmental Impact Assessment in a Transboundary Context") nie mają uzasadnienia, bowiem Federacja Rosyjska jako jedyne państwo w regionie nie ratyfikowała konwencji. Federacja Rosyjska dzięki temu mogła nie wchodzić w konsultacje o skutkach transgranicznych inwestycji Nord Stream (chociaż były prowadzone w ograniczonym zakresie w stosunku do Polski ze względów politycznych), albo obecnie nie prowadzić żadnych konsultacji w sprawie planowanej Bałtyckiej Elektrowni Atomowej. Tymczasem Polska ze swej strony występuje o konsultacje w sprawie przekopu.
Koncepcję budowy kanału żeglugowego przez Mierzeję Wiślaną opracował profesor Tadeusz Jednorał.
Przejścia z Zalewu Wiślanego na Bałtyk prowadziły jedynie przez rzekę Szkarpawę i przez rosyjską Cieśninę Piławską. Na początku maja 2006 Rosjanie wstrzymali możliwość wpływania polskich statków turystycznych i pasażerskich do rosyjskich portów oraz rosyjskich statków do polskich portów nad Zalewem Wiślanym. Przez Cieśninę Piławską pływać mogą jedynie jednostki tranzytowe polskie i rosyjskie, przez Szkarpawę wszystkie. Ponieważ przed restrykcjami rosyjskimi port w Elblągu w ponad 90% obsługiwał transport turystyczny i towarowy między Polską a obwodem kaliningradzkim, ruch w nim praktycznie zamarł. Dopiero w 2009 roku została zawarta umowa polsko-rosyjska regulująca możliwość przepływu statków przez granicę (zob. szerzej o problemach z żeglugą transgraniczną na Zalewie Wiślanym w artykule Cieśnina Piławska).
Budowa kanału miała być początkowo rozpoczęta w 2009 i zakończona w 2012 roku, jednakże w listopadzie 2009, w związku z zawarciem umowy z Rosją, Ministerstwo Infrastruktury ogłosiło, że budowa kanału rozpocznie się w 2017 roku. Przez następne lata kolejne rządy nie podjęły działań na rzecz budowy kanału. Informacje o chęci powrotu do tego projektu pojawiły się latem 2014.
W 2015 roku została opracowana "Prognoza oddziaływania na środowisko programu wieloletniego Budowa drogi wodnej łączącej Zalew Wiślany z Zatoką Gdańską." W planach pojawiły się 4 warianty lokalizacji kanału: Skowronki, Nowy Świat, Przebrno i Piaski. Ostatecznie wybrano wariant II Nowy Świat.
22 lutego 2016 minister gospodarki morskiej Marek Gróbarczyk zapowiedział rozpoczęcie inwestycji pod koniec 2018, a zakończenie jej w roku 2022.
Podczas posiedzenia w dniu 24 maja 2016 rząd podjął uchwałę w sprawie budowy kanału żeglugowego pod nazwą „Budowa drogi wodnej łączącej Zalew Wiślany z Zatoką Gdańską”. Koszt tej inwestycji, która ma zostać wykonana w latach 2017–2022, oszacowano na 880 mln zł. Budowa zostanie sfinansowana z budżetu państwa. Jego realizację ma nadzorować minister gospodarki morskiej i żeglugi śródlądowej. Organem odpowiedzialnym za nadzór nad inwestycją będzie Urząd Morski w Gdyni, konsorcjum firm Mosty Gdańsk i Projmors Biuro Projektów Budownictwa Morskiego zrealizuje projekt budowy, natomiast wykonawca inwestycji zostanie wyłoniony w przetargu w 2018 roku. Uchwała weszła w życie z dniem podjęcia.
24 lutego 2017 Sejm uchwalił, a 3 kwietnia prezydent podpisał specustawę w sprawie przekopu Mierzei Wiślanej.
19 października 2017 minister gospodarki morskiej poinformował, że kanał powstanie w miejscu dawnej osady Nowy Świat, pomiędzy Skowronkami a Przebrnem. Projektowana trasa kanału prowadzi przez niezabudowany teren zalesiony. Miejscowość Nowy Świat (niem. "Neue Welt") po II wojnie światowej pozostała opuszczona, a jej zabudowania zostały rozebrane.
31 grudnia 2018 Ministerstwo Gospodarki Morskiej i Śródlądowej poinformowało o ogłoszeniu przetargu na budowę kanału, pomimo braku wydanego pozwolenia na budowę. Termin składania ofert był do 15 kwietnia 2019. Zakończenie prac i oddanie kanału do użytkowania planowane jest w roku 2022.
15 lutego 2019 wojewoda pomorski wydał pozwolenie na budowę przekopu przez Mierzeję Wiślaną i rozpoczęto wycinkę drzew na terenie przekopu, którą zakończono 20 lutego.
22 maja 2019 Urząd Morski w Gdyni otworzył przetargowe 7 podmiotów zainteresowanych budową kanału:
Urząd Morski w Gdyni poinformował, że pierwotnie na realizację pierwszego etapu zamówienia zamierzał przeznaczyć 718 mln zł, przy szacowanym przez rząd koszcie całej inwestycji wynoszącym ok. 880 mln zł, wyliczonym w 2016 roku.
W lipcu 2019 Urząd Morski ogłosił, że pierwszy etap przekopu Mierzei Wiślanej prawdopodobnie wykona konsorcjum spółek NDI i Besix, które w postępowaniu przetargowym zaoferowało cenę 992 mln zł i otrzymało najwięcej punktów. Wybór zwycięzcy przetargu na budowę pierwszego etapu przekopu Mierzei Wiślanej Krajowa Izba Odwoławcza uznała następnie za zgodny z prawem, co oznaczało możliwość podpisania umowy z wyłonionym wykonawcą; nastąpiło to 4 października 2019. We wrześniu 2019 przystąpiono do przenoszenia trzcinowisk. W odpowiedzi na doniesienia medialne, że w budżecie państwa nie przewidziano środków (ok. 160 mln zł) na pogłębienie toru wodnego na terenie elbląskiego portu (zdaniem rządu, zadanie to sfinansowane być powinno przez port w Elblągu), Ministerstwo Gospodarki Morskiej i Żeglugi Śródlądowej poinformowało, że środki zostały zabezpieczone na potrzeby budowy kanału żeglugowego i pogłębienie toru wodnego na Zalewie i rzece Elbląg. Prace te nie będą jednak obejmować pogłębienia ostatniego niespełna kilometra toru wodnego do obrotnicy, niezbędnej w celu korzystania z portu w Elblągu statków o zakładanym zanurzeniu do 4,5 m oraz ładowności do 5 tysięcy ton, pomimo, że właściciel ostatniego odcinka drogi wodnej i portu w Elblągu – Miasto Elbląg – nie posiada kompetencji do realizacji tego zadania. Inwestor złożył jednak Miastu Elbląg ofertę na inwestycję na obszarze, które jest własnością Miasta Elbląg, na zasadzie udziału w inwestycji albo wykupienia tych terenów przez Skarb Państwa, jeśli Miasto nie planuje samodzielnie zrealizować inwestycji.
18 października 2019 Urząd Morski w Gdyni przekazał wykonawcy teren budowy. Teren budowy wykonawca ogrodził, przy czym zachowana została ciągłość komunikacji drogowej. Równolegle podjęto prace o szacowanej wartości 10 mln zł przy oczyszczaniu dna z niewybuchów i wraków w rejonie torów wodnych, przyszłej sztucznej wyspy i portu osłonowego, które powstaną podczas budowy drogi wodnej przez Mierzeję Wiślaną. Urząd Morski w Gdyni poniesie też inne koszty, m.in. pełnienia funkcji inżyniera kontraktu i sprawowania nadzoru środowiskowego.
W lutym 2020 koszty inwestycji szacowano już nie ok. 880 mln zł, lecz 1,984 mld zł, co tłumaczono wyższymi cenami materiałów i prac budowlanych oraz rozszerzeniem zakresu inwestycji (m.in. o przebudowę mostu na rzece Elbląg w miejscowości Nowakowo na obrotowy i budowę przeprawy obrotowej w Przebrnie zamiast planowanego wcześniej mostu podnoszonego). W odpowiedzi na interpelacje poselskie rząd oświadczył, że kanał nie musi być opłacalny, bowiem został uznany za inwestycję obronną, ważną dla Wojska Polskiego i kluczową dla utrzymania bezpieczeństwa i ochrony granic. W rzeczywistości jednak kanał z uwagi na niewielką głębokość toru wodnego jest niedostępny dla okrętów Marynarki Wojennej.
W kwietniu 2020 Urząd Morski w Gdyni ogłosił przetarg na drugi etap realizacji inwestycji, przewidujący przebudowę toru wodnego na rzece Elbląg (10,4 km) oraz mostu w Nowakowie na obrotowy. Czas na składanie ofert upłynął 20 czerwca 2020. 29 grudnia 2020 ogłoszono, że wykonawcą tego etapu został Budimex, który podjął się realizacji zadania w ciągu 2 lat za kwotę 574 mln zł. Stosowną umowę podpisano 20 kwietnia 2021.
Latem 2020 od strony Zatoki Gdańskiej przystąpiono do wznoszenia falochronów zachodniego o długości 340 m i wschodniego o długości 1 km. Zakończenie budowy muru pierwszej konstrukcji przewidywano na wrzesień, wtedy też planowano przeprowadzenie robót czerpalnych pozwalających na przyjęcie statków ze Skandynawii z kamieniem hydrotechnicznym, wykorzystywanym do budowy narzutów na falochronach. Pierwsza dostawa ze szwedzkiego portu Flikvik nastąpiła 21 stycznia 2021 (Statek „Amanda” z 1653 ton kamienia). Ogółem do realizacji zadania zamówiono 390 tys. ton kamienia.
We wrześniu 2020 Generalny Dyrektor Ochrony Środowiska określił w swojej decyzji, uchylającej częściowo decyzję Regionalnego Dyrektora Ochrony Środowiska w Olsztynie z 2018, że budowa toru wodnego przez Zalew Wiślany i kanał przez Mierzeję Wiślaną „potencjalnie mogą znacząco oddziaływać na środowisko”. W związku z tym że przychylna przekopowi decyzja została uchylona tylko częściowo, budowa może być kontynuowana.
26 września 2020 w ławie fundamentowej podpory planowanego mostu północnego na kanale wmurowano kamień węgielny i akt erekcyjny. W końcu listopada zakończono wznoszenie budynku bosmanatu Nowy Świat.
Za przejęcie gruntów pod budowę kanału, w 2020 Skarb Państwa wypłacił gminie Sztutowo rekompensatę w wysokości ponad 200 tys. zł.
W II połowie 2021 pracę podjęły pogłębiarki, wykonujące podejścia do śluz. Prace rozpoczęto od strony północnej, a następnie przeniesiono je na stronę południową.
W czerwcu 2022 zakończono napełnianie wodą śluzy, a także większość prac w porcie osłonowym i w rejonie sztucznej wyspy. Umożliwiło to przeprowadzenie testów urządzeń i pokonanie kanału przez pierwszą jednostkę pływającą.
W toku prac na mierzei odkryto dwa złoża bursztynu: 900 kg i 500 kg, przy czym tylko jedno miało nadawać się do wydobycia. Podawana w mediach ilość 6,9 tony była szacowaną ilością bursztynu na całej Mierzei Wiślanej. Ostatecznie wydobycia na większą skalę nie podjęto w ogóle (do stycznia 2021 r. uzyskano jedynie 17 kg).
17 września 2022 roku dokonano oficjalnego otwarcia kanału i jednoczesnego zakończenia etapu I realizacji, w tym: kanału żeglugowego wraz ze śluzą, portu osłonowego, układu drogowego w rejonie kanału wraz z mostami obrotowymi, obiektów kubaturowych (w tym budynku kapitanatu) oraz konstrukcji wyspy Estyjskiej. W dalszym ciągu toczą się prace na dwóch pozostałych etapach inwestycji II i III, polegających na min. planowanym pogłębieniu toru wodnego do elbląskiego portu. Dodatkowo wciąż potrzebne jest zbudowanie obrotnicy oraz umocnienie nabrzeża w porcie w Elblągu, należącym do miasta Elbląg.

</doc>
<doc id="701718" url="https://pl.wikipedia.org/wiki?curid=701718" title="Blatka">
Blatka



</doc>
<doc id="701720" url="https://pl.wikipedia.org/wiki?curid=701720" title="Kościół Świętych Apostołów Piotra i Pawła w Bydgoszczy">
Kościół Świętych Apostołów Piotra i Pawła w Bydgoszczy

Kościół Świętych Apostołów Piotra i Pawła w Bydgoszczy – kościół położony w Bydgoszczy przy Placu Wolności, którego patronami są św. Piotr i św. Paweł.
Historia.
Kościół zbudowano w latach 1872–1878 według projektu architekta Fryderyka W. Adlera z przeznaczeniem na zbór ewangelicki pod wezwaniem św. Pawła. Pracami budowlanymi kierował miejski radca budowlany Heinrich Grüder. Profilowane cegły i terakotę do wystroju elewacji frontowej sprowadzono z Charlottenburga. Prezbiterium i zakrystię zdobiły witraże ufundowane przez cesarza Wilhelma I wykonane przez Cesarski Instytut Witrażowy w Berlinie. Kościół otrzymał również ogrzewanie podłogowe (z umieszczonym pod prezbiterium kotłem gazowym, dwiema nagrzewnicami oraz kanałami rozprowadzającymi ciepło) oraz oświetlenie składające się z ok. 200 lamp gazowych. Świątynia otrzymała organy, wyprodukowane w znanej firmie Wilhelma Sauera z Frankfurtu nad Odrą. 
Do 1945 był on miejscem liturgii obrządku ewangelicko-augsburskiego. 3 września 1939 podczas bydgoskiej „Krwawej Niedzieli” z jego wieży strzelali dywersanci niemieccy do wycofujących się oddziałów Wojska Polskiego. Kościół został poważnie uszkodzony w okresie działań wojennych, zarówno w 1939, w czasie niemieckiej dywersji, jak i w 1945, w okresie wyzwalania miasta.
Dnia 2 lutego 1945 nastąpiło przejęcie kościoła przez kościół katolicki i jego poświęcenie przez ks. Jana Konopczyńskiego (dzień święta Ofiarowania Pańskiego (Matki Bożej Gromnicznej). Służył on wtedy jako kościół pomocniczo-szkolny i był administrowany przez parafię Najświętszego Serca Pana Jezusa. Dekretem z 24 sierpnia 1946 podpisanym przez kard. Augusta Hlonda została erygowana, a z dniem 1 października rozpoczęła działalność parafia pw. św. Apostołów Piotra i Pawła.
W czasach stalinizmu niewiele brakowało, aby świątynia została rozebrana, podobnie jak Teatr Miejski. Pretekstem dla władz było uszkodzenie wskutek działań wojennych w roku 1945. Pociski artyleryjskie przebiły strop u fasady kościoła, zdemolowały organy oraz naruszyły wieżę. Tymczasowa Rada Miejska Bydgoszczy 19 kwietnia 1945 podjęła uchwałę o likwidacji obiektu i jego zburzeniu. Wobec stanowczego sprzeciwu społecznego, władza miejska zasugerowała przekazanie świątyni dla potrzeb Kościoła Garnizonowego, co ułatwiłoby zamiar (w uzgodnieniu z władzami wojskowymi) jej zburzenia. Dopiero w czerwcu 1947 zamiaru zaniechano, bowiem udało się ujawnić tajny plan, że na miejscu wyburzonego kościoła miał stanąć pomnik Józefa Stalina. Do rozbiórki nie doszło dzięki zdecydowanej postawie parafian, proboszcza Stanisława Wiśniewskiego oraz pełnemu poparciu hierarchii kościelnej. Całkowity remont organów, naprawa okien i uszkodzonych witraży oraz okaleczeń ścian nastąpiły w październiku 1947 dzięki zbiórkom pieniężnym.
Przystosowanie wnętrza kościoła dla potrzeb parafialnych nastąpiło w latach 1949–1957, a uzupełnienie wyposażenia w latach 1966–1967. Wielki ołtarz wykonano według projektu artysty rzeźbiarza Sylwestra Fryski. Umieszczono w nim „Madonnę Niepokalanego Poczęcia NMP” pędzla M.A. Piotrowskiego z ok. 1854, który pochodzi z dawnego kościoła pojezuickiego zburzonego przez hitlerowców w 1940. W 1957 kościół otrzymał bogatą polichromię, a w 1966 umieszczono w ołtarzu ofiarnym obraz „Wieczerzy Pańskiej” oraz figury św. Piotra i Pawła, dzieła artystów rzeźbiarzy Mikulskiego i Mrówczyńskiego. W latach 90. XX w. przeprowadzono remont generalny wieży oraz umieszczono w niej witraże.
W 2014 przeprowadzono prace konserwatorskie witraży znajdujących się w kopule kościoła, których stan zagrażał już bezpieczeństwu dookoła świątyni. Podobne prace wykonano wcześniej przy witrażach ponad chórem muzycznym, witrażach w wieży oraz oknach witrażowych na poziomie przyziemia.
8 marca 2018 wichura spowodowała zerwanie części elementów blaszanego pokrycia dachu. W rezultacie, w końcu 2019, podjęto prace nad przywróceniem pierwotnego pokrycia dachu, tj. zastąpienia ocynkowanej blachy dachówką. Ponadto w 2019 uzyskano dotacje na prace konserwatorskie ambony i balasek przy prezbiterium.
Architektura.
Kościół zbudowany został zewnętrznie w stylu eklektycznego neogotyku z elementami romanizującymi, natomiast wyposażenie wnętrza jest neobarokowe. Jest najbardziej złożoną architektonicznie świątynią neośredniowieczną w Bydgoszczy. Obiekt założono na planie krzyża łacińskiego, z rozbudowaną częścią wschodnią i wysoką wieżą od zachodu. Korpus świątyni jest jednonawowy z transeptem, o ramionach zamkniętych trójbocznie, z analogicznie zamkniętym prezbiterium. Wnętrze świątyni mieści 2500 osób.
Charakterystyczną cechą architektoniczną kościoła jest kopuła na ośmiobocznym tamburze. Wieża zwieńczona iglicą z portalem klasycyzująco-neoromańskim (iglicą z krzyżem na kuli). Na wieży umieszczono trzy dzwony, z których do dziś zachował się jeden, odlany w 1876 roku. Kościół jest oszkarpowany, elewacje zdobione są ceglanymi fryzami i gzymsami, a otwory okienne zamknięte półkoliście. W przyziemiu wieży znajduje się kruchta z bogato zdobionym, uskokowym portalem. W ramionach transeptu i zachodnim przęśle nawy znajduje się rozległy chór.
Wewnątrz świątyni znajdują się sklepienia krzyżowo-żebrowe, a na skrzyżowaniu nawy i transeptu kopulaste. Na łuku tęczowym zachowany napis "Siehe, ich bin bei Euch alle tage bis an der Welt Ende Mat." (pol. "Będę z Wami przez wszystkie dni aż do skończenia świata. Mt"). Warto zwrócić uwagę na wysokiej klasy ceramiczne detale elewacji, co dotyczy generalnie pruskich reprezentacyjnych budynków sakralnych i municypalnych wzniesionych w Bydgoszczy w II połowie XIX i na początku XX wieku.
Wyposażenie.
Ołtarz.
W neobarokowym ołtarzu głównym znajdują się:
Ołtarz ten został wyrzeźbiony w 1957 roku przez bydgoskiego rzeźbiarza Sylwestra Fryskę.
Organy.
W kościele mieszczą się 42-głosowe organy zbudowane przez Wilhelma Sauera z Frankfurtu nad Odrą w 1877 r. 16 października 2007 r. instrument wraz z całym wyposażeniem kościoła został wpisany do rejestru zabytków województwa kujawsko-pomorskiego.
Polichromie.
W świątyni znajduje się bogato zdobiona polichromia wykonana w 1957 r. przez artystów malarzy Władysława Drapiewskiego z Pelplina i Leona Drapniewskiego z Poznania.

</doc>
<doc id="701723" url="https://pl.wikipedia.org/wiki?curid=701723" title="Portugal Open">
Portugal Open

Portugal Open, dawniej "Estoril Open" – kobiecy oraz męski turniej tenisowy wchodzący w skład rozgrywek WTA Tour o kategorii WTA International Series oraz ATP World Tour o randze ATP World Tour 250, rozgrywany w portugalskim Oeiras.
Początkowo, od 1990 roku w Estoril, rywalizowali mężczyźni. W 1998 roku rozegrano pierwszą edycję turnieju żeńskiego, która była kategorii ITF. W 1999 roku zawodom damskim podniesiono rangę do WTA Tour.
W 2013 roku rozgrywki zostały przeniesione z Estoril do Oeiras, a także zmieniono nazwę turnieju z Estoril Open na Portugal Open. Ostatnia edycja rozegrana została w 2014 roku.

</doc>
<doc id="701724" url="https://pl.wikipedia.org/wiki?curid=701724" title="Stanisław Srokowski">
Stanisław Srokowski



</doc>
<doc id="701730" url="https://pl.wikipedia.org/wiki?curid=701730" title="Ultradrive">
Ultradrive

Ultradrive – 4-biegowa automatyczna skrzynia biegów, produkowana przez Chrysler Corporation nieprzerwanie od 1989 roku. Najczęściej występowała w parze z silnikiem Chryslera o pojemności 3.3 L, w układzie poprzecznym. Ultradrive i jej następcy produkowane są w Kokomo Transmission w Kokomo w stanie Indiana w Stanach Zjednoczonych.
Historia.
Ultradrive była znaczącym postępem technicznym w dziedzinie automatycznych przekładni, była jedną z pierwszych elektronicznie sterowanych skrzyń biegów. Zastosowano w niej wiele pionierskich, współcześnie powszechnie stosowanych rozwiązań. Była to między innymi adaptacyjna zmiana przełożeń – komputer optymalizował zmianę biegów opierając się na stylu jazdy kierowcy. Niestety wyrobiła sobie miano zawodnej, zwłaszcza w minivanach Chryslera, które miały wysoki współczynnik awaryjności. Powodem był błąd w druku w instrukcjach użytkownika, oraz na bagnetach skrzyni biegów pierwszych modeli samochodów z tą przekładnią. Omyłkowo zalecano stosowanie oleju Dexron II w przypadku, gdy wymagany typ oleju (numer 7176, znany też jako ATF+3) był niedostępny. Dexron nie posiadał właściwości niezbędnych do poprawnej pracy tej skrzyni biegów, co często skutkowało jej wadliwą pracą (komputer sterujący skrzynią biegów wprowadzał ją wówczas w tryb awaryjny, nie pozwalając na włączenie biegu wyższego niż drugi), lub nawet całkowitym zniszczeniem, kwalifikującym skrzynię do kapitalnego remontu. W rezultacie wróciły do łask starsze, 3-biegowe, sterowane hydraulicznie skrzynie biegów. Były dostępne w samochodach z silnikiem Mitsubishi 6G72 V6, które w początkowym okresie zazwyczaj wyposażano w Ultradrive.
Na papierze skrzynia A604 była wspaniałą innowacją. Podczas poprawnej pracy potrafiła zmieniać biegi precyzyjnie i gładko, zapewniając miękką, komfortową jazdę, najczęściej luksusowym, amerykańskim samochodem. Przekładnia ta, sterowana elektronicznie, nie posiadała jednak mechanizmów regulacyjnych.
Konwerter (sprzęgło hydrokinetyczne) mierzył około 24 cm średnicy i montowany był do koła zamachowego poprzez elastyczne sprzęgło. Skrzynia biegów chłodzona była olejem, schładzanym przez wodę w górnej części chłodnicy, oraz przez dodatkową chłodniczkę oleju przekładniowego.
Ultradrive ewoluowała znacząco przez długie lata produkcji. Aby poprawić niezawodność skrzyni A604 wykonano niezliczone ilości zmian konstrukcyjnych, zarówno części elektronicznych, jak i mechanicznych. Spośród nich wymienić można zmiany zespołu elektrozaworów, płyty zaworowej, czujników. Jedną z lepszych poprawek było zastosowanie TCM (komputera skrzyni biegów, po angielsku "Transmission Control Module"), z zapisywalną pamięcią flash, który monitorował nawyki kierowcy i ustawiał dla niego specyficzny schemat zmiany biegów.
Skrzynia biegów A604/41TE zawiera o 20 części mniej niż jej 3-biegowa siostra.
Skrzynia biegów Mitsubishi Sportronic jest zmodyfikowaną wersją 41TE.
Informacje techniczne.
Są cztery różne typy tej przekładni. Różnią się od siebie konstrukcją mocowania obudowy do silnika, oraz budową płyty zaworowej. Pierwszy typ używany był w zestawieniu z silnikiem 2.5 L, drugi typ z jednostką 6G72 V6, trzeci z silnikiem 3.3 L V6, oraz czwarty z 2.0 L i 2.4 L.
A604 oraz 41TE.
Najczęstszymi problemami z wczesnymi skrzyniami typu A604 była zła praca biegów oraz nagłe blokady na drugim biegu (tryb awaryjny), nawet podczas szybkiej jazdy, co bywało dramatyczne zwłaszcza przy prędkościach wyższych niż graniczna dla drugiego biegu. Między styczniem 1989 a lipcem 1991 roku Chrysler wprowadził 28 różnych zmian konstrukcyjnych, aby poradzić sobie z problemami modelu A604. Dziewięć z nich dokonano próbując poprawić pracę sprzęgła, cztery zaś dedykowano spowolnionej zmianie biegów, oraz nadmiernym redukcjom podczas jazdy pod górę. W 1991 roku, po wielu naciskach ze strony organizacji konsumenckich, Chrysler przeprowadził bezprecedensową kampanię, polegającą na skontaktowaniu się ze wszystkimi właścicielami samochodów wyposażonych w Ultradrive i dokonaniu niezbędnych napraw.
W 1992 roku Chrysler zmienił nazwę tej skrzyni biegów z A604 na 41TE.
A604/41TE – zastosowania.
Skrzynie biegów typu A604/41TE stosowano w następujących modelach samochodów:
41AE.
Skrzynia typu 41AE była wariantem 41TE używanym w minivanach z napędem na cztery koła.
Zastosowania:
42LE.
Skrzynia 42LE była ulepszoną, wzmocnioną wersją 41TE zmodyfikowaną do użytku z silnikami ustawionymi wzdłużnie. Zadebiutowała w 1993 roku w samochodach opartych na platformie LH.
42LE została zmodyfikowana w 2002 roku. Zmieniła nazwę na 42RLE na potrzeby nowego modelu Jeep Liberty. Podobno ten typ przekładni ma być produkowany do końca dekady, i montowany na platformie LX i w nowym Jeepie Wranglerze 2007.
Zastosowania:
40TES/41TES.
Skrzynie biegów typu 40TES i 41TES są ulepszonymi wersjami skrzyni 41TE, pokazane zostaną po raz pierwszy w 2007 roku w nowym modelu Chrysler Sebring. Model 40TES przewidziany jest dla silnika 2.4 L GEMA R4, zaś 41TES dla 2.7 L EER V6.
Zastosowania:
62TE.
Skrzynia 62TE jest 6-biegową następczynią typu 41TE, przewidzianą dla modelu Chrysler Sebring 2007, do współpracy z silnikiem 3.5 L EGJ V6.
Zastosowania:

</doc>
<doc id="701736" url="https://pl.wikipedia.org/wiki?curid=701736" title="Justine Pasek">
Justine Pasek

Yostin Pasek Patiño, "Justine" (ur. 27 sierpnia 1979 w Charkowie) – panamska modelka polsko-panamskiej narodowości. Zdobywczyni tytułów Miss Panamy i Miss Universe w 2002.
Życiorys.
Urodziła się w ZSRR i żyła tam przez rok. Ma młodszych braci urodzonych w Panamie, Alvaro i Eduardo. Dorastała w Wożuczynie, gdzie została ochrzczona w 1980 w kościele Nawiedzenia Najświętszej Maryi Panny. Jej rodzice poznali się jako studenci zagraniczni Charkowskiego Instytutu Politechnicznego w Charkowie; ojciec Stanisław studiował informatykę na Wydziale Inżynieryjno-Fizycznym, a matka Elizabeth chemię nieorganiczną na Wydziale Inżynierii i Technologii Chemicznej. Spędziła wczesne dzieciństwo, pozostając z odojcowskimi dziadkami aż do ukończenia studiów przez matkę. Matka jest Panamką, a ojciec jest Polakiem, dzięki czemu ona ma także obywatelstwo Polski. Gdy jej matka ukończyła studia chemiczne, wraz z rodziną w 1981 wyjechała do Panamy.
W 2002 zajęła drugie miejsce w wyborach Miss Universe, jednak przypadł jej tytuł po tym, jak odebrano go Oksanie Fiodorowej, która nie była w stanie wywiązać się z umowy związanej z konkursem.
8 sierpnia 2009 wyszła za przedsiębiorcę Daniela Joelsona, z którym ma dwoje dzieci: córkę Aliah Stella Joelson (ur. 2012) i syna (ur. 2018).

</doc>
<doc id="701749" url="https://pl.wikipedia.org/wiki?curid=701749" title="Zamek Królewski w Budapeszcie">
Zamek Królewski w Budapeszcie

Zamek Królewski w Budapeszcie (węg. "Budavári Palota, Vár") – kompleks budynków pałacowych na Wzgórzu Zamkowym w Budapeszcie. 
Historia.
Nie wiadomo dokładnie, kiedy na dzisiejszym Wzgórzu Zamkowym w Budzie pojawiła się pierwsza siedziba królewska, ale najprawdopodobniej dopiero w XIV w. Najstarsze fundamenty, pochodzące z czasów Ludwika Wielkiego pochodzą z tego właśnie okresu.
Dopiero Zygmunt Luksemburczyk zintensyfikował prace nad zamkiem, ale z powodu jego śmierci nie zostały one nigdy dokończone według pierwotnych zamierzeń. Kolejni władcy skupiali się na dodawaniu niewielkich fragmentów lub przekształcaniu starych w duchu panującego aktualnie stylu architektonicznego.
Kres istnieniu starego zamku położyli Turcy. Po zdobyciu dawnej stolicy Królestwa Węgierskiego urządzili w nim arsenał, którego wybuch w 1578 kompletnie zniszczył budynek. W XX wieku pozostałości odkryli archeolodzy (m.in. dobrze zachowana kaplica gotycka, fragmenty murów, bastionów, rzeźby).
Po odbiciu Węgier przez Habsburgów zdecydowano o budowie nowego obiektu, który w niczym nie przypominał starego. Wzniesiony w stylu barokowym przez Johanna Hölblinga od 1791 stał się oficjalną rezydencją rodziny panującej.
Po Wiośnie Ludów zamek zaczął niszczeć, gdyż nie rezydował tam już dwór (przez jakiś okres urzędował w zamku książę Albrecht, gubernator Węgier). Kilka komnat reprezentacyjnych było co prawda w dobrym stanie, ale pomieszczenia mieszkalne, a zwłaszcza kuchnia, nie nadawała się do użytku (organizację pobytu cesarskiej pary podczas uroczystości koronacyjnych na monarchów Węgier w 1867 musiano w całości przygotować w Wiedniu). Nastąpiła więc pospieszna restauracja zamkowego wnętrza, a po powstaniu Austro-Węgier król Franciszek Józef podjął decyzję o dalszej rozbudowie pałacu. Plany przygotował znany architekt Miklós Ybl, ale budowa ruszyła dopiero w 1890. Zamek został poszerzony w kierunku zachodnim, wnętrza wzbogacono dziełami artystów węgierskich, a całość kompleksu miała podkreślać charakter narodowy oraz siłę Wielkich Węgier, które w 1896 uroczyście obchodziły 1000-lecie przybycia nad Dunaj.
Od strony rzeki powstał rozległy plac wraz z reprezentacyjną bramą, przy której znajduje się rzeźba Turula, mitycznego ptaka, symbolu Węgier.
W okresie międzywojennym, po detronizacji Habsburgów, na zamku siedzibę swą miał regent, admirał Miklós Horthy. Podczas II wojny światowej, zamek, podobnie jak cały Budapeszt, został mocno zniszczony. Po wojnie rozpoczęto odbudowę, jednak dzisiejszy wygląd nie jest wierny oryginałowi, m.in. z powodów ideologicznych – wiele elementów uproszczono, części nie odbudowano, a niektóre ocalałe fragmenty dekoracji i wszystkie zachowane wnętrza nawet celowo zniszczono – taki los spotkał m.in. schody Habsburgów, kopułę na dachu, stajnie cesarskie, strażnicę i królewską szkołę jazdy. Rozebrano także zrujnowany kościół zamkowy (ocalał neogotycki ołtarz oraz część malowideł). Odbudowa zewnętrzna skończyła się w 1966 roku, a wewnątrz w roku 1980. Prace archeologów pozwoliły z kolei odsłonić średniowieczne fundamenty i obiekty, natomiast w całkowicie przebudowanych wnętrzach znajdują się liczne muzea, w tym historyczne "Budapesti Történeti Múzeum".

</doc>
<doc id="701753" url="https://pl.wikipedia.org/wiki?curid=701753" title="Lokalna">
Lokalna

Lokalna – tygodnik, członek Stowarzyszenia Gazet Lokalnych. Ukazuje się na terenie powiatu mińskiego oraz w Warszawie Wesołej. Od 3 stycznia 2002 roku do 31 maja 2007 roku redaktor naczelną była Monika Agopsowicz, a wydawcą firma Wodnik s.c. z siedzibą w Sulejówku. Później redaktorem naczelnym był Marcin Pietraszek, a wydawcą przez rok i 4 miesiące jego firma Empemedia z Mińska Mazowieckiego. 1 października 2008 r. na 7 lat wydawcą stała się Agencja TiO Paweł Kozera z Legionowa. Od 1 października 2015 r. wydawcą jest firma Ogród Nowiny. Redaktor naczelną jest Eliza Woźnicka-Nowińska (od 1 stycznia 2009 roku). Tygodnik ukazuje się we wtorki, ma format A3 i dodatek z programem TV.

</doc>
<doc id="701754" url="https://pl.wikipedia.org/wiki?curid=701754" title="Power Rangers S.P.D.">
Power Rangers S.P.D.

Power Rangers S.P.D. – trzynasty sezon amerykańskiego serialu dla dzieci i młodzieży Power Rangers, oparty na japońskim serialu tokusatsu "Tokusō Sentai Dekaranger".
Seria "Power Rangers S.P.D." liczy łącznie 38 odcinków i jest pierwszą serią osadzoną w całości w przyszłości (akcja sezonu dzieje się w 2025 roku).
Premiera produkcji odbyła się 5 lutego 2005 roku w Stanach Zjednoczonych, na antenie stacji ABC Family. Finałowy odcinek został wyemitowany 14 listopada 2005 roku na kanale Toon Disney. Polska premiera serii miała miejsce 6 listopada 2006 roku na antenie stacji Jetix. Serial został również wydany w Polsce w ramach "Kolekcji DVD Power Rangers" w dniach 2 lipca – 5 listopada 2008 roku.
Opis fabuły.
W niedalekiej przyszłości, Power Rangers otwierają Akademię Policyjną do trenowania, edukowania i formowania kolejnych pokoleń rangersów. Ziemia obecnie jest międzygwiezdnym tyglem, w którym obce istoty z odległych planet żyją obok ludzi. Jest to również niebezpieczne miejsce, kiedy podbijająca planety armia obcych obrała na swój kolejny cel Ziemię. Jedyną szansą planety na uratowanie przed zagładą jest najnowszy nabór Power Rangers S.P.D. – Space Patrol Delta.
Obsada.
Poniższa lista przedstawia głównych bohaterów serialu "Power Rangers S.P.D." wraz z nazwiskami odtwórców ról.
Muzyka tytułowa.
"Power Rangers S.P.D.", to muzyka tytułowa serii "Power Rangers S.P.D.", wykorzystana m.in. w czołówce serialu. Dodatkowo utwór pojawiał się wielokrotnie w trakcie odcinków, w wersji z wokalem oraz instrumentalnej.
Wykonawcą utworu w oryginalnej wersji językowej jest Ron Wasserman, znany m.in. z utworu "Go Go Power Rangers" z serii "Mighty Morphin Power Rangers".
W polskiej wersji językowej utwór śpiewają Krzysztof Pietrzak, Piotr Gogol i Michał Rudaś. Twórcą polskiego tekstu piosenki jest Andrzej Gmitrzuk.
Wersja polska.
Opracowanie i udźwiękowienie wersji polskiej: na zlecenie Jetix – Studio Eurocom
Reżyseria: Tomasz Marzecki
Dialogi:
Dźwięk i montaż:
Kierownictwo produkcji: Marzena Omen-WiśniewskaUdział wzięli:
i inni
Lektorzy:
Tekst piosenki: Andrzej GmitrzukŚpiewali: Piotr Gogol, Michał Rudaś i Krzysztof PietrzakKierownictwo muzyczne: Piotr Gogol
Spis odcinków.
&lt;onlyinclude&gt;
&lt;/onlyinclude&gt;

</doc>
<doc id="701755" url="https://pl.wikipedia.org/wiki?curid=701755" title="Edward Marjoribanks">
Edward Marjoribanks

Edward Marjoribanks, 2. baron Tweedmouth KT (ur. 8 lipca 1849 w Londynie, zm. 15 września 1909), brytyjski arystokrata i polityk, członek Partii Liberalnej, minister w rządach Williama Ewarta Gladstone’a, lorda Rosebery’ego, Henry’ego Campbella-Bannermana i Herberta Henry’ego Asquitha.
Był najstarszym synem Dudleya Marjoribanksa, 1. barona Tweedmouth, i Isabelli Weir-Hogg, cóki sir Jamesa Weira-Hogga, 1. baroneta. Wykształcenie odebrał w Harrow School oraz Christ Church na Uniwersytecie Oksfordzkim.
W latach 1880–1894 zasiadał w Izbie Gmin jako reprezentant okręgu Berwickshire. Po śmierci ojca w 1894 r. odziedziczył tytuł 2. barona Tweedmouth i zasiadł w Izbie Lordów. Pełnił wiele funkcji rządowych podczas rządów liberałów. Był Kontrolerem Dworu Królewskiego w 1886 r., parlamentarnym sekretarzem skarbu w latach 1892–1894, Lordem Tajnej Pieczęci i Kanclerzem Księstwa Lancaster w latach 1894–1895, pierwszym lordem Admiralicji w latach 1905–1908 oraz Lordem Przewodniczącym Rady w 1908 r.
9 czerwca 1873 r. poślubił Fanny Octavię Louise Spencer-Churchill (29 stycznia 1853 - 5 sierpnia 1904), córkę Johna Spencer-Churchilla, 7. księcia Marlborough, i lady Frances Vane, córki 3. markiza Londonderry. Edward i Fanny mieli razem jednego syna:
W 1886 r. został członkiem Tajnej Rady, zaś w 1908 r. został kawalerem Orderu Ostu.

</doc>
<doc id="701756" url="https://pl.wikipedia.org/wiki?curid=701756" title="Nagroda im. Cecila B. DeMille’a">
Nagroda im. Cecila B. DeMille’a

Nagroda Cecila B. DeMille’a () – nagroda przyznawana przez Hollywoodzkie Stowarzyszenie Prasy Zagranicznej za „wybitny wkład w rozwój kultury i rozrywki”. Jest to honorowe wyróżnienie przyznawane na ceremonii rozdania Złotych Globów. Nagroda została wręczona po raz pierwszy 21 lutego 1952 podczas 9. dorocznej gali rozdania Złotych Globów, a jej nazwa pochodzi od pierwszego wyróżnionego, czyli reżysera Cecila B. DeMille’a. Statuetka wręczana jest każdego roku (z wyjątkiem lat 1976 i 2008). Pierwszą kobietą, która otrzymała nagrodę była Judy Garland w 1962 – jest ona ponadto najmłodszym laureatem tego wyróżnienia w historii, jako że miała wówczas 39 lat. Najstarszą nagrodzoną postacią był natomiast Samuel Goldwyn, który w momencie uhonorowania miał 90 lat.

</doc>
<doc id="701757" url="https://pl.wikipedia.org/wiki?curid=701757" title="Nagroda imienia Cecila B. DeMille'a">
Nagroda imienia Cecila B. DeMille'a



</doc>
<doc id="701758" url="https://pl.wikipedia.org/wiki?curid=701758" title="Baron Tweedmouth">
Baron Tweedmouth

Baronowie Tweedmouth 1. kreacji (parostwo Zjednoczonego Królestwa)

</doc>
<doc id="701763" url="https://pl.wikipedia.org/wiki?curid=701763" title="Boruta Zgierz">
Boruta Zgierz

Klub Sportowy „Boruta” Zgierz – polski klub wielosekcyjny założony w 1933 roku.
Historia klubu.
Klub powstał w 8 grudnia 1933 roku z inicjatywy Władysława Matuge jako KS Boruta Zgierz. Jego początków można szukać w Ośrodku Wychowania Fizycznego przy Zakłady Chemiczne Barwników Boruta w Zgierzu, utworzonego w 1926. Pierwszym prezesem został Stefana Czerskiego, pełniący tę funkcję do 1939. Od początku w klubie działały sekcje: piłkarska, łucznicza, strzelecka i lekkoatletyczna. Za godło klubu obrano sowę na biało-czarno-niebieskim tle.
W 1936 r. klub otrzymał swoje pierwsze boisko z płytą piłkarską, bieżnią lekkoatletyczną, otwartą strzelnicą, torami łuczniczymi oraz kompletnym zapleczem sportowym.
Wojna uniemożliwiła pracę klubu. Jednak po 1945 klub stał się głównym reprezentantem Zgierza na arenach województwa i kraju. Do istniejących sekcji: strzelecko-łuczniczej, pływackiej, piłkarskiej, lekkoatletycznej, motorowej dołączyły dwie nowe: hokej na lodzie w 1945 i zapasy w 1947. Pod koniec lat 60. zlikwidowano działalność sekcji lekkoatletycznej.
Na początku lat 90. KS „Boruta” napotkał na problemy finansowe. W roku 1993 prezes klubu, Jerzy Stępniak, przekazał majątek i grunty znajdujące się przy ulicy 1 Maja 41/51 Urzędowi Miasta Zgierza. Zarząd nie był w stanie spłacić zadłużeń finansowych. W wyniku problemów finansowych członkowie sekcji zapaśniczej opuścili KS „Boruta” i utworzyli Zgierskie Towarzystwo Atletyczne. W 1994 podobny krok uczyniła sekcja piłkarska, tworząc Miejski Klub Piłkarski w Zgierzu. Dopiero na początku lat 2000 poczyniono starania o oddłużenie klubu. W 2001 nowe władze klubu podjęły decyzję o odbudowie sekcji łuczniczej. Szkolenie powierzono byłej zawodniczce: Ewie Siemońskiej.
Zarząd KS „Boruta” Zgierz 15 maja 2008 r. złożył wniosek w Urzędzie Patentowym RP i uzyskał Świadectwo Ochronne Nr 222092 na znak towarowy-słowno-graficzny: „Klub Sportowy „BORUTA” Zgierz.
Obiekt.
Hala widowiskowo-sportowa (uprawia się w niej m.in. łucznictwo, zapasy, a w przeszłości także hokej na lodzie), tory łucznicze, boiska treningowe oraz stadion piłkarski (pojemność 2 tys. miejsc) znajdują się w Zgierzu przy ul. Wschodniej 2.
Sekcje.
Piłka Nożna.
Sekcja istniejąca od samego początku funkcjonowania klubu, w 1994 r. sekcja piłkarska odłączyła się i utworzyła własny klub – Miejski Klub Piłkarski w Zgierzu. Obecnie występująca w IV lidze. Jej wychowankiem jest m.in. Tomasz Kłos, znany z występów w ŁKS-ie Łódź, członek Klub Wybitnego Reprezentanta
Sukcesy
Łucznictwo.
Jedyna obecnie działająca sekcja pod szyldem „Boruty”. Do jej najbardziej znanych zawodników należą reprezentanci kraju: Ewa Makowska, Ewa Siemońska, Michał i Karol Szymczakowie i Grażyna Wilk. Do sekcji należeli również Tadeusz Skrzypkowski, Jerzy Matwin i Jan Just, który w roku 1937 zdobył tytuł Wicemistrza Polski w łucznictwie.
Hokej na lodzie.
Sekcja już nieistniejąca, która zawiesiła działalność w latach 90. XX wieku. Jej najsłynniejszymi wychowankami byli dwaj olimpijczycy – Jan Stopczyk i Józef Stefaniak.
Zapasy.
Zawodnicy sekcji zapaśniczej odłączyli się od KS „Boruta” i utworzyli Zgierskie Towarzystwo Atletyczne i tam kontynuują swoją działalność sportową. W 1989 drużyna zdobyła brązowy medal drużynowych mistrzostw Polski. Wychowankami byli trzej olimpijczycy – Włodzimierz Cieślak, Lesław Kropp oraz Tomasz Kupis.

</doc>
<doc id="701766" url="https://pl.wikipedia.org/wiki?curid=701766" title="Fotosynteza C4">
Fotosynteza C4

Fotosynteza C4, cykl Hatcha-Slacka, cykl Kortschacka-Hatcha-Slacka – rodzaj fotosyntezy, w której dodatkowy mechanizm wiązania dwutlenku węgla poprzedza cykl Calvina-Bensona. Rośliny posiadające zdolność wiązania dwutlenku węgla (CO2) do fosfoenolopirogronianu określane są nazwą rośliny typu C4. Pierwszym trwałym produktem wiązania jest związek o czterech atomach węgla – szczawiooctan. Rośliny te wykształciły mechanizmy anatomiczne i fizjologiczne pozwalające na zwiększenie stężenia CO2 w komórkach, w których zachodzi cykl Calvina-Bensona. W efekcie nie obserwuje się zachodzenia u tych roślin fotooddychania, związanego z reakcją oksygenacji RuBP katalizowaną przez RuBisCo. Reakcje fotooddychania są przyczyną strat energii u roślin C3. Rośliny C4, pomimo konieczności zużycia dodatkowej energii w postaci ATP, cechują się większą wydajnością fotosyntezy i szybszą produkcją biomasy. Większość roślin typu C4 występuje w klimacie gorącym, gdzie energia słoneczna nie jest czynnikiem limitującym, a mechanizm koncentracji CO2 umożliwia sprawną asymilację przy przymkniętych aparatach szparkowych i szybki wzrost przy niewielkim zapotrzebowaniu na wodę.
Przystosowania anatomiczne polegają na zróżnicowaniu komórek zaangażowanych w wiązanie CO2 na komórki mezofilu oraz komórki pochew okołowiązkowych. Komórki pochew okołowiązkowych posiadają grubą ścianę komórkową, zwykle adkrustowaną suberyną, dzięki czemu ściana komórkowa jest w bardzo małym stopniu przepuszczalna dla gazów.
Proces wiązania CO2 zachodzi dwukrotnie. Po wniknięciu do komórek mezofilu przez aparaty szparkowe, CO2 przyłączany jest do fosfoenolopirogronianu. W reakcji tej powstaje związek czterowęglowy – szczawiooctan. Jest on w zależności od gatunku rośliny przekształcany do asparaginianu lub jabłczanu i w tej postaci przenoszony do komórek pochew okołowiązkowych. Tam zachodzi reakcja dekarboksylacji i wydzielenie CO2, który jest włączany do cyklu Calvina-Bensona. Cykl ten zachodzi tylko w komórkach pochew okołowiązkowych, gdzie stężenie CO2 przekracza 10-20 razy stężenie CO2 w komórkach mezofilu.
Brak cyklu Calvina-Bensona w komórkach mezofilowych związany jest z brakiem enzymu, przyłączającego CO2 do cząsteczki rybulozo-1,5-bisfosforanu (RuBP) określanego nazwą karboksylaza oksygenaza rybulozo-1,5-bisfosforanu (RuBisCO). Enzym ten może katalizować także reakcję przyłączenia do RuBP tlenu, gdyż tlen i dwutlenek węgla konkurują o centrum aktywne RuBisCO. Proces ten nosi nazwę fotooddychania i obniża wydajność fotosyntezy roślin C3. Dzięki zwiększonemu stężeniu CO2 w komórkach pochew okołowiązkowych proces fotooddychania jest zahamowany, a tym samym wydajność fotosyntezy roślin C4 jest wyższa niż roślin C3. Jednak nakład energetyczny na związanie jednej cząsteczki CO2 jest większy niż u roślin C3.
Cechy anatomiczne.
Większość roślin C4 ma chlorenchymę zróżnicowaną na tkankę pochłaniająca węgiel – PCA (ang. photosynthetic carbon assimilative), komórki mezofilowe oraz wewnętrzną tkankę redukująca węgiel – PCR (ang. photosynthetic carbon reductive), komórki pochwy okołowiązkowej. Obie tkanki ułożone są koncentrycznie wokół wiązek przewodzących. Charakterystyczny dla wielu roślin C4 układ tkanek nazywany jest anatomią Kranz. Chociaż zróżnicowanie anatomiczne tkanek biorących udział w fotosyntezie C4 występuje często, to nie jest warunkiem koniecznym wystąpienia tego szlaku metabolicznego. Mechanizmy umożliwiające zwiększenie stężenia CO2 występują również u sinic i glonów. U "Suaeda aralocaspica" ("Borszczowia aralocaspica") fotosynteza C4 zachodzi dzięki zróżnicowaniu chloroplastów i innych organelli w obrębie pojedynczej komórki, co umożliwia rozdzielenie enzymów analogiczne do komórek PCA i PCR. Różnice ultrastrukturalne pomiędzy tkanką PCA a PCR u jednoliściennych obejmują ilość warstw komórek tworzących pochwy okołowiązkowe, położenie chloroplastów w komórach PCR, obecność lub brak tylakoidów gran w tych chloroplastach, ilość i wielkość mitochondriów w komórkach PCA, a także obecność suberyny w ścianach komórek PCR. Pewne cechy anatomiczne są powiązane z podtypem biochemicznym fotosyntezy. Obserwowano, że u jednoliściennych podtypu NADP-ME zwykle chloroplasty komórek PCR mają kształt owalny, rozmieszczone są na obrzeżach komórek i mają zredukowany system tylakoidów gran. Mitochondria komórek PCA położone są głównie na obrzeżach i są niezbyt liczne. Powierzchnia pochwy okołowiązkowej jest nierówna, a ściany komórek PCR wysycone są suberyną. U typowych jednoliściennych podtypu NAD-ME chloroplasty komórek PCR mają kształt wydłużony, rozmieszczone są w centrum komórki i mają dobrze rozwinięty system tylakoidów gran. Mitochondria komórek PCA położone są głównie w centrum komórek i są liczne. Powierzchnia pochwy okołowiązkowej jest równa, a ścianach komórek PCR nie występuje suberyna. U typowych jednoliściennych podtypu PEP-CK chloroplasty komórek PCR mają kształt owalny, rozmieszczone są na obrzeżach komórki i mają dobrze rozwinięty system tylakoidów gran. Mitochondria komórek PCA położone są głównie na obrzeżach komórek i są liczne. Powierzchnia pochwy okołowiązkowej jest nierówna, a ściany komórek PCR wysycone są suberyną.
U dwuliściennych występują wyłącznie podtypy biochemiczne NADP-ME i NAD-ME. Nie obserwuje się jednak różnic anatomicznych między budową anatomiczną liści poszczególnych podtypów. Budowa anatomiczna chlorenchymy dwuliściennych ma cechy anatomii Kranz. Wyróżniono kilka form anatomicznych typowych dla dwuliściennych, są to: atriplicoid, kochioid, salsoloid, Kranz-suaedoid i conospermoid.
Fotosynteza C4 może również zachodzić w łodygach i ogonkach liściowych roślin C3. Zachodzenie procesu zostało stwierdzone u roślin tytoniu w komórkach otaczających drewno i łyko, gdzie wykazano aktywność enzymów charakterystycznych dla szlaku C4. Źródłem węgla dla tych komórek nie były aparaty szparkowe, lecz związki czterowęglowe pochodzące z wiązek przewodzących.
Podtypy biochemiczne.
Rośliny typu C4 podzielono na trzy podtypy:
Podstawą wydzielenia trzech podtypów jest enzym odpowiedzialny za przeprowadzenie reakcji dekarboksylacji w komórkach pochew okołowiązkowych. Jest to odpowiednio: enzym jabłczanowy zależny od NADP, enzym jabłczanowy zależny od NAD i karboksykinaza fosfoenolopirogronianu (PEP-CK).
Podtyp NADP-ME.
U roślin podtypu NADP-ME CO2 wiązany w komórkach mezofilowych przekształcany jest do szczawiooctanu, który następnie ulega redukcji w chloroplastach. Enzymem odpowiedzialnym za redukcję jest dehydrogenaza jabłczanowa (MDH) zależna od NADP, a powstały jabłczan transportowany jest do chloroplastów komórek pochew okołowiązkowych. Tam ulega dekarboksylacji przeprowadzanej przez enzym jabłczanowy (ME) zależny od NADP, prowadzącej do powstania: cząsteczki CO2 włączanej do cyklu Calvina przez Rubisco, cząsteczki NADPH służącej do redukcji 3-PGA powstającego w cyklu Calvina oraz cząsteczki pirogronianu. Pirogronian jest transportowany do komórek mezofilowych i przekształcany do PEP w chloroplastach przy udziale ATP i dikinazy pirogronianowej. W ten sposób cykl zostaje zamknięty. Większość gatunków zaliczanych do podtypu NADP-ME posiada ograniczoną zdolność produkcji NADPH w chloroplastach komórek pochew okołowiązkowych, związaną z agranalnością chloroplastów i znikomą zawartością fotosystemu II . Dlatego około połowy 3-PGA powstającego w cyklu Calvina musi zostać przetransportowane do komórek mezofilowych, gdzie ulega redukcji. Asymilacja CO2 u NADP-ME jest zależna od jabłczanu i powiązanej z nim stechiometrycznej produkcji pirogronianu. Wykazano także, przynajmniej dla kukurydzy, że asparaginian stymuluje zależną od jabłczanu asymilację CO2, prawdopodobnie poprzez stymulację pobierania jabłczanu przez chloroplasty. Znaczący może być też udział asparaginianu w przenoszeniu CO2. Około 25% CO2 może pochodzić z dekarboksylacji asparaginianu u roślin podtypu NADP-ME. Istnieje, prawdopodobnie, zależność między zawartością fotosystemu II a ilością transportowanego do komórek pochew okołowiązkowych asparaginianu u roślin podtypu NADP-ME Większy udział transportu z udziałem asparaginianu wiązałby się z większą zawartością fotosystemu II.
Podtyp NAD-ME.
U roślin podtypu NAD-ME głównym związkiem odpowiedzialnym za transport CO2 do komórek pochew okołowiązkowych jest asparaginian. Asparaginian tworzony ze szczawiooctanu w cytozolu komórek mezofilowych transportowany jest do mitochondriów komórek pochew okołowiązkowych. Mitochondria przekształcają asparaginian do CO2 i pirogronianu poprzez reakcje biochemiczne powiązane przez pary NAD+/NADH i 2-oxoglutaran/glutaminian . Pirogronian jest transportowany z mitochondriów do cytozolu i przekształcany do alaniny przez aminotransferazę alaniny. Część pirogronianu może być utleniana w mitochondriach, jednak nie jest to ilość większa niż 3-4% węgla przepływającego przez trzywęglowe komponenty. Alanina transportowana jest do komórek mezofilowych i powtórnie przekształcana do pirogronianu i PEP. W mniejszych ilościach może być również syntetyzowany w komórkach mezofilowych jabłczan i po przeniesieniu do mitochondriów komórek pochew okołowiązkowych również ulegać dekarboksylacji. Taki cykl nie przekracza 10% przepływu węgla. Fotosynteza podtypu NAD-ME związana jest z większą liczbą mitochondriów w komórkach pochew okołowiązkowych. Chloroplasty komórek pochew okołowiązkowych roślin należących do podtypu NAD-ME wydzielają O2 po podaniu HCO3- lub 3-PGA, gdyż posiadają grana z funkcjonalnym fotosystemem II.
Podtyp PEP-CK.
Podtyp PEP-CK charakteryzuje się wysoką aktywnością karboksykinazy fosfoenolopirogronianu. U pozostałych podtypów enzym ten jest nieobecny lub wykazuje niewielką aktywność. Rośliny podtypu PEP-CK zawierają niewielką ilość enzymu jabłczanowego zależnego od NADP, lecz wykazują znaczną aktywność enzymu jabłczanowego zależnego od NAD. Karboksykinaza PEP oraz aminotransferaza asparaginianowa obecne są w cytozolu komórek pochew okołowiązkowych. Asparaginian tworzony ze szczawiooctanu w cytozolu komórek mezofilowych transportowany jest do komórek pochew okołowiązkowych. Asparaginian przenoszony jest jednak nie do mitochondriów jak ma to miejsce u podtypu NAD-ME, a do cytozolu komórek pochew okołowiązkowych, gdzie z udziałem aminotransferazy asparaginianowej jest przekształcany do szczawiooctanu. Powstały szczawiooctan może być przy udziale ATP przez karboksykinazę PEP dekarboksylowany z wytworzeniem CO2 oraz cząsteczki fosfoenolopirogronianu (PEP). Szczawiooctan może też być transportowany do mitochondriów i ulegać dekarboksylacji za pośrednictwem dehydrogenazy jabłczanowej oraz enzymu jabłczanowego. Wytworzony w cytozolu PEP może bezpośrednio powrócić do komórek mezofilowych i powtórnie wiązać CO2 W komórkach mezofilowych, poza asparaginianem, syntetyzowany jest także jabłczan powstający z przekształcenia szczawiooctanu w chloroplastach z udziałem dehydrogenazy jabłczanowej zależnej od NADP. Powstały jabłczan transportowany jest do mitochondriów komórek pochew okołowiązkowych, gdzie ulega dekarboksylacji z udziałem enzymu jabłczanowego zależnego od NAD. Produktem tej reakcji jest CO2 oraz pirogronian przekształcany następnie w cytozolu do alaniny i transportowany do komórek mezofilowych gdzie z alaniny odtwarzany jest pirogronian. Z powstałego pirogronianu może być odtworzony PEP w chloroplastach komórek mezofilowych. Szacuje się, że około 50% CO2 uwalnianego w komórkach pochew okołowiązkowych pochodzi z dekarboksylacji jabłczanu, pozostała ilość powstaje z przekształcenia szczawiooctanu do PEP. Utlenianie NADH produkowanego przez enzym jabłczanowy w mitochondriach komórek pochew okołowiązkowych dostarcza ATP niezbędnego do działania karboksykinazy PEP. Wśród oznaczanych C3 komponentów fotosyntezy typu C4 największą ilość włączonego 14C obserwowano w alaninie. Zawartość alaniny była znacznie większa niż pirogronianu czy PEP. Nie ustalono dokładnej relacji w transporcie asparaginianu i alaniny. Możliwe, iż dodatkowe grupy aminowe transportowane są pomiędzy mezofilem i komórkami pochew okołowiązkowych przez cykl alanina-pirogronian.
Cykl C4 a fotooddychanie.
Fotooddychanie można wyeliminować poprzez zwiększenie stężenia CO2 bądź też obniżenie stężenia O2. Przy fizjologicznych wartościach (pH 7,5 - 8,0) udział CO2 w zawartości węgla nieorganicznego mieści się w granicach 2-5%. U roślin C4 efekt konkurowania O2 z CO2 został przesunięty na korzyść CO2, poprzez zwiększenie jego stężenia w komórkach pochew okołowiązkowych oraz ograniczenie występowania enzymu Rubisco tylko do chloroplastów tych komórek. Już wczesne badania stwierdziły wysoką, od 0,2 do 0,9 mM, zawartość węgla nieorganicznego (CO2+HCO3-) w komórkach pochew okołowiązkowych. Dzięki temu, że produktem dekarboksylacji kwasów jest CO2, i w komórkach pochew okołowiązkowych jest bardzo mała lub brak jest aktywności anhydrazy węglanowej, CO2 stanowi większość puli węgla nieorganicznego (50-80%), a jego stężenie może mieścić się w granicach 0,35 do 0,5 mM, podczas gdy w komórkach mezofilowych stężenie CO2 nie przekracza 5μM. Ponieważ rośliny C4 nie wykazują zmian natężenia pobierania CO2 przy obniżonym stężeniu O2 (1%) i kompensacyjne stężenie CO2 jest bliskie zera przyjmuje się, iż praktycznie nie wykazują fotooddychania. Utrzymanie tak dużego stężenia CO2 w komórkach pochew okołowiązkowych możliwe jest dzięki ich grubym ścianom komórkowym, często wysyconym suberyną oraz szybkiemu transportowi metabolitów możliwemu dzięki bardzo licznym plazmodesmom łączącym komórki pochew okołowiązkowych i komórki mezofilowe. Dzięki sprawnej wymianie metabolitów między dwoma typami komórek możliwe jest utrzymywanie gradientu stężeń związków transportowanych między nimi na poziomie 5 do 10 mM. Dodatkowym efektem małej przepuszczalności dla gazów ścian komórek pochew okołowiązkowych jest utrudniona dyfuzja O2 wytwarzanego podczas fotosyntezy. Ten problem nie występuje u większości roślin należących do podtypu NADP-ME, które zawierają znikome ilości fotosystemu II w komórkach pochew okołowiązkowych, lecz rośliny pozostałych podtypów prawdopodobnie produkują więcej niż połowę wydzielanego O2 właśnie w tych komórkach. W efekcie stężenie O2 może w nich być 2 do 4 razy wyższe w stosunku do stężenia w powietrzu. Z tego też powodu szczelność komórek pochew okołowiązkowych musi być kompromisem pomiędzy wyciekiem CO2 a gromadzeniem O2. Pomimo podwyższania się zawartości O2 w komórkach pochew okołowiązkowych wyliczany stosunek CO2/O2 w tych komórkach wynosi od 0,5/0,25=2 do 0,37/0,75=0,5 co daje przewagę procesu fotosyntezy nad fotooddychaniem od 400 do 100 krotną.
Nie rozstrzygnięto ostatecznie, czy u roślin C4 zachodzi fotooddychanie. Wykształcony w czasie ewolucji mechanizm koncentracji CO2 niewątpliwie w dużym stopniu ogranicza reakcję oksygenacji RuBP. Jednak wiele obserwacji wskazuje, że ten proces u roślin C4 zachodzi, chociaż w niewielkim stopniu. Szacuje się, że fotooddychanie powoduje stratę około 3% węgla w komórkach pochew okołowiązkowych podtypów NAD-ME i PEP-CK, a u podtypu NADP-ME tylko 1,7% asymilowanego węgla. Pomiary pobierania O2 w niskim, kompensacyjnym stężeniu CO2 u kukurydzy wykazały zwiększone pobieranie O2 w takich warunkach. Podwyższone pobieranie tlenu może wiązać się z fotooddychaniem bądź też z występowaniem reakcji Mehlera w warunkach ograniczających fotosyntezę. Wpływ stężenia tlenu na fotosyntezę obserwowano także przy obniżonym do poziomu 20 μl/l stężeniu CO2 oraz w młodych liściach kukurydzy. Oznaczenia włączania izotopu 18O2 do podstawowych metabolitów cyklu fotooddechowego (glikolanu, glicyny i seryny) pokazują, iż kukurydza również syntetyzuje związki tworzone podczas fotooddychania, a w podwyższonym stężeniu O2 – 40% ilość metabolitów cyklu C2 wzrasta około dwukrotnie. W obecności inhibitora oksydazy glikolanowej obserwowano syntezę glikolanu. Zahamowanie aktywności syntazy glutaminianu powodowało kumulację NH3, wskazując na zachodzenie fotooddychania i utlenianie glicyny. Stwierdzono, że kiedy fotosynteza C4 była ograniczona poprzez stężenie CO2 cykl C3 był ograniczany przez regenerację RuBP, w wyniku czego ograniczona była także reakcja oksygenacji RuBP i fotooddychanie. Pomiary włączania 14CO2 do glicyny i seryny w liściach kukurydzy wykazały obecność radioaktywnego izotopu 14C w aminokwasach biorących udział w fotooddychaniu. Jednak późniejsza zamiana znakowanego 14CO2 na 12CO2 wcale nie spowodowała obniżenia i spadku radioaktywności w badanych metabolitach. Liście kukurydzy są zdolne do dekarboksylacji glikolanu na świetle. Przyjmuje się za oczywiste, iż przy braku Rubisco w komórkach mezofilowych nie jest inicjowany cykl fotooddechowy. Rola peroksysomów oraz enzymów cyklu glikolanowego w tych komórkach nie jest jasna. W komórkach pochew okołowiązkowych peroksysomy, organella zawierające kluczowe dla cyklu glikolanowego enzymy, obecne są w ilościach 10-50% ich liczebności w komórkach roślin C3. Zawartość peroksysomów jest jednocześnie 1,5 do 12 razy większa niż w komórkach mezofilowych. Enzymy cyklu glikolanowego są zasadniczo obecne w komórkach pochew okołowiązkowych, jednak kilka z tych enzymów jest obecnych w obu typach komórek.
Ekologiczne i gospodarcze znaczenie fotosyntezy C4.
Rośliny o fotosyntezie C4 szczególnie często występują w ekosystemach trawiastych i sawannach klimatu gorącego. Susza nie jest warunkiem koniecznym do pojawienia się roślin C4, jednak dzięki swojej odporności na niedobór wody są częstymi roślinami w ekosystemach suchych i gorących. Ze względu na dodatkowe zapotrzebowanie na ATP podczas wytwarzania związków czterowęglowych wydajność kwantowa fotosyntezy u roślin C4 jest niższa niż u roślin C3. Jednakże większą efektywność wykorzystania światła u roślin C3 obserwuje się jedynie przy temperaturach liści 25-30 °C. Wyższa temperatura prowadzi do wzrostu intensywności fotooddychania, co w efekcie skutkuje większą produktywnością roślin C4. Ze względu na możliwość koncentracji CO2 rośliny C4 mogą wydajnie przeprowadzać fotosyntezę nawet gdy aparaty szparkowe są częściowo zamknięte. Współczynnik transpiracji roślin C4 mieści się w granicach 250-350 g wody wytranspirowanej podczas produkcji 1 g biomasy. U roślin C3 do wytworzenia grama biomasy niezbędne jest 650-800 g wody. Rośliny C4 wykazują także niższe zapotrzebowanie na azot. W ich liściach zgromadzone jest około 25-30% mniej azoty niż w liściach roślin C3. Związane jest to przede wszystkim z niższą zawartością enzymu Rubisco w liściach roślin C4. Daje im to przewagę podczas wzrostu na glebach ubogich w azot.
Obecnie metabolizm C4 występuje u ok. 1% gatunków roślin, stanowiących ok. 5% biomasy ziemskiej i odpowiadających za 20-30% wiązania węgla na lądach. Około 30% światowej produkcji zbóż pochodzi z roślin o fotosyntezie C4. Do roślin C4 należą gatunki z wielu rodzin, część z nich to rośliny wykorzystywane gospodarczo np.: kukurydza, trzcina cukrowa, sorgo, proso zwyczajne, proso olbrzymie.
Ewolucja.
Mechanizm C4 wyewoluował niezależnie u ok. 40 grup roślin (→ konwergencja). Pierwsze rośliny wykorzystujące mechanizm C4 pojawiły się około 23-35 mln lat temu (w epoce oligocenu), natomiast ekologicznie istotne stały się około 6-7 mln lat temu (w miocenie). Przyczyną wykształcenia szlaku metabolicznego mogło być przystosowanie do warunków suchych i gorących. Korelacje między rozpowszechnieniem roślin C4 a zmianami klimatu i towarzyszącymi im zmianami zawartości CO2 w atmosferze doprowadziły do postawienia drugiej hipotezy, czyli przystosowania do niskich stężeń CO2. Oba poglądy mają swoje słabe strony. Rośliny C4 występują także w klimacie gorącym i wilgotnym. Z kolej obniżenie poziomu CO2 poniżej 370 ppm nastąpiło 25 mln lat temu, zaś zdominowanie ekosystemów lądowych przez rośliny C4 dopiero 5-10 mln lat temu. Nie ulega wątpliwościom, że metabolizm C4 pozwala uniknąć strat węgla w wyniku fotooddychania oraz przeprowadzać fotosyntezę przy niedoborze CO2. Warunki środowiskowe które mogą sprzyjają ewolucji fotosyntezy C4 to wysoka temperatura, susza, zasolenia oraz obniżenie zawartości CO2 w atmosferze. Wielokrotne wykształcanie zdolności do przeprowadzania fotosyntezy C4 u niektórych rodzin roślin okrytonasiennych wskazuje, że pierwszym etapem ewolucji tego szlaku metabolicznego było ogólne przystosowanie polegające głównie na licznych duplikacjach genów. Pozwoliło to na dalsze modyfikacje enzymów bez utraty pierwotnej funkcji. Faza druga ewolucji polegała prawdopodobnie na zmianach anatomicznych mezofilu oraz komórek pochew okołowiązkowych. Rośliny C4 charakteryzują się mniejszymi odległościami międzynerwowymi, w których mieści się od jednej do czterech komórek mezofilu. W trzeciej fazie ewolucji doszło do zmian strukturalnych w komórkach pochew okołowiązkowych. Wzrosła w nich liczba mitochondriów oraz chloroplastów. Czwarty etap polegał na powstaniu pompy przenoszącej produkty fotooddychania do komórek pochew okołowiązkowych. Konieczność przenoszenia produktów fotoodychania mogła powstać w wyniku duplikacji genów kodujących GDC, a następnie wystąpienia mutacji powodującej dysfunkcję kompleksu enzymatycznego w komórkach mezofilu. W kolejnej fazie ewolucji doszło do poprawy właściwości karboksylazy PEP w komórkach mezofilu, co umożliwiło wychwytywanie CO2 wyciekającego z komórek pochew okołowiązkowych. Zwiększona ilość produktów karboksylacji musiała doprowadzić do wzrostu aktywności dekarboksylaz zaangażowanych w cykl C4. W fazie szóstej nastąpiła integracja cyklu C3 i C4, tak aby nie dochodziło do konkurencji pomiędzy oboma szlakami. W ostatniej fazie ewolucji fotosyntezy C4 musiała nastąpić optymalizacja wszystkich reakcji oraz dojść do powstania mechanizmów regulujących poszczególne reakcje, co umożliwiło koordynację cyklu prowadzącego do koncentracji CO2 w komórkach pochew okołowiązkowych.
Drzewo filogenetyczne rodzaju "Flaveria" wskazuje, że fotosynteza C4 powstawała niezależnie wiele razy, a jej wykształcenie poprzedzał metabolizm pośredni C3-C4.
Historia badań.
Istnienie modyfikacji w fotosyntezie u niektórych roślin zostało odkryte w połowie lat sześćdziesiątych, a podstawowe szlaki asymilacji węgla zostały określone dzięki analizie włączania 14CO2 w związki pośrednie i produkty fotosyntezy roślin C4.
Na początku lat siedemdziesiątych zostało dowiedzione, że podstawą działania szlaku metabolicznego prowadzącego do początkowej asymilacji CO2 w komórkach mezofilowych przez karboksylazę fosfoenolopirogronianu (PEPC)
i koncentracji węgla nieorganicznego (CO2+HCO2-) w komórkach pochew okołowiązkowych, gdzie zlokalizowany jest enzym Rubisco, jest podział reakcji związanych z fotosyntezą między wymienionymi dwoma typami komórek. W tym okresie stwierdzono również, iż cykl metaboliczny C4 jest szeroko rozpowszechniony zarówno wśród jednoliściennych, jak i dwuliściennych. W połowie lat siedemdziesiątych opisano występowanie trzech podtypów biochemicznych wśród roślin o fotosyntezie C4. Podstawą podziału na trzy podtypy jest enzym odpowiedzialny za przeprowadzenie reakcji dekarboksylacji kwasów C4 w komórkach pochew okołowiązkowych. Może to być: enzym jabłczanowy zależny od NADP (NADP-ME), enzym jabłczanowy zależny od NAD (NAD-ME), lub karboksykinaza PEP (PEP-CK)
. W tym okresie stało się również jasne, że wysoka zawartość CO2 w komórkach pochew okołowiązkowych prowadzi do eliminacji procesu fotooddychania poprzez ograniczenie aktywności oksygenacyjnej Rubisco.
Rośliny C4.
Fotosynteza C4 występuje jedynie u roślin okrytozalążkowych. Szczególnie często szlak metaboliczny występuje u traw i turzyc, 61% wszystkich roślin C4 należy do "Poaceae" a 18% do "Cyperaceae". Zdecydowanie mniej rozpowszechniona wśród dwuliściennych, 21% dwuliściennych roślin C4 to mniej niż 1% wszystkich dwuliściennych. Większość z nich należy do rzędu "Caryophyllales", który zawiera 550 gatunków wśród "Chenopodiaceae", 250 wśród "Amaranthaceae" i 80 wśród "Polygonaceae". Kolejne rzędy, w których wykazano zachodzenie fotosyntezy C4 to "Malpighiales" ("Euphorbiaceae"), "Lamiales" ("Acanthaceae") i "Asterales" ("Asteraceae"). Gatunki C4 zaliczane są do 18 rodzin. Łącznie metabolizm C4 stwierdzono u ponad 15 tysięcy gatunków. Jedynym drzewem przeprowadzającym fotosyntezę C4 jest "Euphorbia forbesii", gatunek występujący na Hawajach. Decydujące dla występowania taksonów C4 są dostępność wody oraz temperatura. W szerokościach geograficznych 0-20° gatunki C4 spotykane są rzadko. Najwięcej jest ich na terenach zajmowanych przez sawanny i stepy. W szerokościach geograficznych 30-40° udział traw C4 jest mniejszy, są to obszary pustyń. Jednakże na pustyniach środkowej Afryki, kontynencie subindyjskim oraz w zachodniej części Ameryki Północnej, gdzie na pustyniach występują okresowe opady w okresie lata liczba taksonów C4 jest znaczna. Mniej gatunków roślin C4 stwierdza się na pustyniach Ameryki Północnej i Azji na których opady występują w okresie zimy. W ekosystemach trawiastych i sawannach dominują rośliny należące do podtypów NADP-ME oraz MAD-ME. Jednakże ich udział nie jest jednakowy. Podtyp NADP-ME dominuje w regionach suchych, zaś NAD-ME na skraju ekosystemów trawiastych, gdzie trawy są znacznie wyższe niż w centrum. Na podstawie udziału izotopu 13C w szczątkach roślin i zwierząt możliwe jest ustalenie udziału roślin C4 w ekosystemach w przeszłości. Analiza składu zębów daje pośrednio informacje o udziale roślin C3 i C4 w diecie zwierząt żyjących w przeszłości. Analiza szczątków roślin pozwala uzyskać informacje o udziale metabolizmu C4 w fotosyntezie całych ekosystemów bardziej bezpośrednio, jednak szczątki roślinne zachowują się znacznie rzadziej. Na podstawie badanych szczątków ustalono, że jeszcze 8 mln lat temu rośliny C4 nie stanowiły ważnego elementu ekosystemów. Ich udział w produkcji biomasy w wielu ekosystemach tropikalnych i półtropikalnych stał się znaczący około 6-9 mln lat temu. Zmiany proporcji między roślinami C3 a C4 następowały także lokalnie w okresach zmian stężania CO2 w atmosferze. Badania torfowisk w tropikalnej Afryce wskazują, że około 12 000 - 10 000 lat temu ekosystemy zdominowane wcześniej przez rośliny C4 przeobraziły się w zbiorowiska zdominowane przez rośliny C3. Nie jest jasne jak na udział roślin o fotosyntezie C4 wpłynie antropogeniczny wzrost stężenia CO2 obserwowany współcześnie.
Biotechnologia.
Wzrastające zapotrzebowanie na żywność w krajach Azji skłoniło naukowców do rozpoczęcia badań nad możliwością zwiększenia plonów z najczęściej uprawianej w tej części świata roślin, ryżu. Zwieszenie wydajności upraw bez powiększania areału byłoby możliwe jeśli ryż zostałby przekształcony w roślinę C4. Taka modyfikacja prowadziłaby do wzrostu wydajności fotosyntezy o około 50%.. Rozpoczęte prace zmierzają do identyfikacji genów niezbędnych do przeprowadzania fotosyntezy C4. Cechą szczególnie korzystna jest typowa dla roślin C4 wysoka wydajność wykorzystania azotu oraz odporność na niedobór wody. Zwiększona produkcja enzymów uczestniczących w metabolizmie C4 karboksylazy fosfoenolopirogronianu, dikinazy fosforanowej, dehydrogenazy jabłczanowej zależnej od NADP powstała wskutek przeniesienia odpowiednich genów z kukurydzy do ryżu nie doprowadziła do zwiększenia wydajności fotosyntezy, a w przypadku PEP-CK wydajność procesu nawet spadła. Nie uzyskano także korzystnych wyników w wyniku wprowadzenia dodatkowego genu kodującego enzym jabłczanowy (ME) z ryżu.

</doc>
<doc id="701769" url="https://pl.wikipedia.org/wiki?curid=701769" title="Kamil Maćkowiak">
Kamil Maćkowiak

Kamil Damian Maćkowiak (ur. 20 listopada 1979 w Bydgoszczy) – polski aktor teatralny i filmowy, reżyser, producent, scenarzysta, tancerz i choreograf. W latach 2000–2013 związany z Teatrem im. Stefana Jaracza w Łodzi, od 2010 prezes Fundacji Kamila Maćkowiaka.
Życiorys.
Wczesne lata.
Urodził się w Bydgoszczy, a wychowywał w Gdyni. W wieku dziewięciu lat został uczniem szkoły baletowej w Gdańsku. Naukę kontynuował w gdańskiej Ogólnokształcącej Szkole Baletowej im. Janiny Jarzynówny-Sobczak, którą ukończył w 1998. Pisał na maturze z języka polskiego o Krystynie Jandzie i dostał szóstkę. Jak twierdzi, Janda i grana przez nią Modrzejewska, w dużej mierze spowodowały, że został aktorem. Początkowo chciał studiować w Warszawie, ale dostał się na studia na Wydziale Aktorskim „Łódzkiej Filmówki”, którą ukończył w 2003.
Role w Teatrze im. Jaracza.
W 2001, jeszcze podczas studiów, zadebiutował w łódzkim Teatrze im. Stefana Jaracza jako hrabia Franz Rosenberg w "Amadeuszu" Petera Shaffera, w reżyserii Waldemara Zawodzińskiego.
W latach 2003–2013 był zawiązany z Teatrem im. Jaracza. Występował w wielu przedstawieniach Waldemara Zawodzińskiego, w tym "Miłości i gniewie" Johna Osborne’a czy "Intrydze i miłości" Friedricha Schillera. Można go było też zobaczyć w roli Feliksa w "Samotnej drodze" Arthura Schnitzlera w reż. Bogdana Hussakowskiego, jako Victora w "Polaroidach. Kilku ostrych zdjęciach" u boku Dariusza Siatkowskiego, w roli Paula w "Sprawcach" czy "Totalnie szczęśliwi" Silke Hassler w reż. Jacka Filipiaka. Grał również w spektaklach Małgorzaty Bogajewskiej takich jak "Osaczeni" Władimira 
Zujewa jako rosyjski żołnierz najemnik z Samborem Czarnotą, "Zszywanie" Anthony’ego Neilsona, "Bramy raju" Jerzego Andrzejewskiego oraz "Kotka na gorącym blaszanym dachu" Tennessee Williamsa.
Niżyński.
Jednym z najsłynniejszych jego spektakli okazał się monodram "Niżyński", powstały na podstawie "Dziennika" autorstwa Wacława Niżyńskiego, wybitnego tancerza i choreografa, prekursora tańca nowoczesnego. "Niżyński", w reż. Waldemara Zawodzińskiego, od początku był pomysłem Kamila Maćkowiaka. Przedstawienie miało premierę 3 grudnia 2005 na Scenie Kameralnej Jaracza. Warszawska premiera spektaklu została przygotowana przez Fundację Kamila Maćkowiaka i Teatr Polski im. Arnolda Szyfmana w Warszawie.
"Niżyński" odnosił sukcesy na krajowych i międzynarodowych festiwalach. Za kreację Niżyńskiego, który na początku XX wieku był „bogiem tańca”, a potem trafił do szpitala psychiatrycznego, gdzie spędził kilkanaście lat, Maćkowiak zdobył szereg nagród, w tym Grand Prix na VI Międzynarodowym Festiwalu Monodramów Monokl w Sankt Petersburgu, Złotą maskę za najlepszą kreację aktorską, czy THESPIS Media Award na Festiwalu Monodramów w Kolonii w Niemczech.
Fundacja Kamila Maćkowiaka.
Od 2013 Maćkowiak produkuje spektakle pod szyldem własnej Fundacji, w tym monodramy - autorskie "DIVA Show", "Amok" i "Wraki", oraz "Niżyński" a także inne realizacje jak "Ławeczka na Piotrkowskiej", "Wywiad", "Cudowna terapia", "50 słów", "Totalnie szczęśliwi," "Wigilia" z Mileną Lisiecką, "Śmierć i dziewczyna" z Jowitą Budnik.
W 2014 został uhonorowany nagrodą im. Leona Schillera, przyznawaną przez Związek Artystów Scen Polskich, dla twórcy sezonu, za scenariusz, reżyserię, choreografię i wykonanie monodramu "Diva Show."
Inne projekty.
Sympatię wśród telewidzów zyskał jako Mikołaj Siemaszko, syn Maryli, zapatrzony w siebie przystojniak w telenoweli Polsat "Pensjonat pod Różą" (2004–2006). Zagrał główną rolę Bartka Wilkosza w dramacie Jerzego Stuhra "Korowód" (2007). W serialu TVP2 "Oficerowie" (2006) był tajemniczym Kosmą Jaworskim. W serialu TVN "Kryminalni" (2007–2008) zagrał postać Jacka Dumicza, odważnego prokuratora okręgowego po studiach na Harvardzie. Pojawiał się też w serialach: "Naznaczonym" (2007–2008), "Barwach szczęścia" (2014–2016) jako Marcel Lasota, brat Marleny, "Przyjaciółkach" (2017–2018) jako Adrian Żółkowski, szef Ingi czy "Na Wspólnej" (2018).
Na deskach Teatru „Polonia” gościł jako Jean-Paul w czarnej komedii "Kolacja kanibali" (2015) w reż. Borysa Lankosza z Rafałem Mohrem i Aleksandrą Domańską, a także w przedstawieniu "Mój pierwszy raz" (2018) w reż. Krystyny Jandy u boku Agnieszki Krukówny i Antoniego Pawlickiego. W 2016 w Och-Teatrze zagrał tragikomiczną postać Geoffreya w "Lekcjach stepowania" Richarda Harrisa w reż. K. Jandy z udziałem Krystyny Tkacz, Marii Winiarskiej, Izabeli Dąbrowskiej, Elżbiety Romanowskiej, Joanny Moro, Zofii Zborowskiej i Katarzyny Żak.
W 2019 objął funkcję dyrektora artystycznego prywatnego teatru Scena Monopolis w Łodzi.
Od 2020 lektor w MPK Łódź.

</doc>
<doc id="701775" url="https://pl.wikipedia.org/wiki?curid=701775" title="Light My Fire">
Light My Fire

Light My Fire – piosenka amerykańskiego zespołu The Doors. Po raz pierwszy opublikowana na debiutanckim longplayu grupy zatytułowanym "The Doors" w 1967, oraz singlu w tym samym roku. Autorem muzyki i tekstu był Robby Krieger, gitarzysta zespołu (oprócz drugiej zwrotki, którą napisał Morrison). Utwór znalazł się na pierwszym miejscu rankingu "Pop Singles", opublikowanym na łamach amerykańskiego czasopisma Billboard.
Piosenka ta jest jednym z najbardziej znanych utworów The Doors. Była wielokrotnie wykonywana przez artystów, wśród których byli m.in. Astrud Gilberto, Will Young, Amii Stewart, Birth Control, José Feliciano, Nancy Sinatra, Shirley Bassey, Cibo Matto, Divididos, UB40, Massive Attack, Medeski, Scofield, Martin, Wood, Amorphis, Hideto Matsumoto, Minnie Riperton, Stevie Wonder, Al Green, Ananda Shankar, Train, The Challengers, Natalia Oreiro, Erma Franklin, Type O Negative oraz Etta James.
„Light My Fire” jest typowym przykładem psychodelicznego rocka z pozornie improwizowanymi długimi instrumentalnymi partiami solo. Posiada bardzo charakterystyczne intro zagrane przez Raya Manzarka. Piosenka została skrócona z siedmiu do trzech minut dla potrzeb radia, mimo to niektóre rozgłośnie radiowe grały ją w wersji pełnej.
The Doors wykonali „Light My Fire” podczas występu w programie "The Ed Sullivan Show". Zostali poproszeni o zmianę części tekstu (przede wszystkim „"Girl, we couldn’t get much higher"” na „"Girl, we couldn’t get much better"”), by nie urazić konserwatywnej części publiczności. Jim Morrison jednak nie dotrzymał obietnicy, śpiewając oryginalny tekst (program był realizowany na żywo). Zdenerwowany Ed Sullivan zapowiedział, że już więcej nie zaprosi zespołu do swojego show. Odpowiedzią Morrisona było zdanie „"Hey, man, we just did the Sullivan show"” („"Hej, człowieku, my właśnie zrobiliśmy the Sullivan show"”).
W 2004 utwór został sklasyfikowany na 35. miejscu listy 500 utworów wszech czasów dwutygodnika „Rolling Stone”.

</doc>
<doc id="701782" url="https://pl.wikipedia.org/wiki?curid=701782" title="Peter Brötzmann">
Peter Brötzmann

Peter Brötzmann (ur. 6 marca 1941 w Remscheid) – niemiecki saksofonista i klarnecista jazzowy.
Jest uważany za jednego z najważniejszych przedstawicieli free jazzu i muzyki improwizowanej. Jego styl cechuje ostry, nieokrzesany ton, oraz liryczność. Energiczny sposób grania improwizacji przez Brötzmanna został nazwany "brötzen", co się przysłużyło do nadania mu przydomku 'najgłośniejszego saksofonisty świata'. Gra również na klarnecie i na węgierskim instrumencie dętym tárogató.
Barwa tonu Brötzmanna jest bardzo bezpośrednia, a jego solówki często osiągają dużą intensywność. Nie opuszcza on jednak tradycyjnych struktur jazzowych; motywy odgrywają ważną rolę w jego muzyce, a improwizacje są często oparte na melodii. Te cechy są bliskie stylowi gry Alberta Aylera, którego można uznać za największe źródło inspiracji Brötzmanna.
Współpracował m.in. z Anthonym Braxtonem, Donem Cherrym, Cecilem Taylorem, Billem Laswellem i Mikołajem Trzaską. Jego nagrany w 1968 roku album "Machine Gun" jest uznawany za jeden z najważniejszych w historii free jazzu.
Początki kariery, Fluxus, szkolenie plastyczne.
Brötzmann mając 14-15 lat zaczął grać na fortepianie w amatorskich zespołach swingowych. Po usłyszeniu na żywo bebopu w wykonaniu Sidneya Becheta, zaczął się samodzielnie uczyć gry na saksofonie.
Przeniósł się do Wuppertalu, gdzie studiował sztuki plastyczne, jednocześnie ucząc się gry na klarnecie. Podczas studiów (i przez jakiś czas po ich ukończeniu) był związany z awangardowym ugrupowaniem artystycznym Fluxus. Był asystentem Nama June'a Paika, wraz z nim tworzył instalacje audio-wizualne w muzeach i uczestniczył w "performances" Fluxusowych. Brötzmanna fascynowało Fluxusa specyficzne podejście do sztuki:
Szybko jednak poczuł się zawiedziony sceną artystyczną i rzucił karierę plastyczną. Większość okładek swoich płyt projektuje jednak sam (są to przeważnie litografie), a w latach dziewięćdziesiątych miał wystawę prac. Część jego prac graficznych zostało wydanych w postaci książki.
Zawodową karierę muzyczną zaczął grając na saksofonie w zespołach dixielandowych pod koniec lat pięćdziesiątych. Nie przeniósł się do Ameryki. Nawiązał kontakt z nową, dopiero powstającą sceną muzyki improwizowanej w Europie i cała jego dalsza twórczość podpada pod ten muzyczny nurt. Brötzmann różni się jednak tym, że w przeciwieństwie do większości europejskich improwizatorów (takich jak Derek Bailey, John Stevens czy Evan Parker), nie zmierza ku zupełnie wyzwolonej improwizacji (ang. "free improvisation"), odcinającej się całkowicie od jazzu, a w szczególności od rytmu, i od strukturalnego rozwinięcia kompozycji i solówek. Nie stosuje też, jak Evan Parker, "circular breathing" (ang.) – jednoczesnego dmuchania i wciągania powietrza, pozwalającego na nieprzerwany ton w grze na saksofonie.
Już w liceum Brötzmann poznał Petera Kowalda, który stał się jego bliskim przyjacielem. Kowald uczył się gry na kontrabasie i w następnych dekadach stał się sławnym basistą freejazzowym, oraz jednym z najważniejszych partnerów muzycznych Brötzmanna. Kowald i Brötzmann grali w zespołach i nagrywali razem płyty, aż do śmierci Kowalda w roku 2002.
Lata 1960–1969: Globe Unity Orchestra, „Machine Gun”.
W roku 1966 niemiecki pianista freejazzowy Alexander von Schlippenbach zakłada big band, którego celem było zagranie jego kompozycji „Globe Unity” na Berliner Jazztage. Od tytułu tej kompozycji powstaje nazwa „Globe Unity Orchestra”. Ta dziewiętnastoosobowa grupa składała się z Petera Brötzmanna, kwintetu Manfreda Schoofa oraz z innych luminarzy europejskiego free jazzu; między innymi Willema Breukera, Petera Kowalda, Svena-Åke Johanssona i perkusisty zespołu avant-rockowego Can, Jakiego Liebezeita. Grupa trzyma się razem po koncercie na Berliner Jazztage, zaczyna grać koncerty i nagrywać płyty grając już różne kompozycje. W późniejszych latach zespół wciela coraz więcej elementów wyzwolonej improwizacji i free jazzu do swojej muzyki.
"Globe Unity Orchestra" był pierwszym europejskim awangardowym big bandem. W następujących dekadach zespół zdobywa opinię czołowego big-bandu freejazzowego, a oprócz europejskich muzyków w jej szeregach pojawiali się też Anthony Braxton oraz Steve Lacy. Brötzmann w latach siedemdziesiątych jednak czuje, że big-band popada w utrwalone schematy i opuszcza grupę.
 Debiutancką płytą Brötzmanna jest "For Adolphe Sax" (dedykowana belgijskiemu wynalazcy saksofonu), nagrana w roku 1967. Grają na niej Peter Kowald oraz szwedzki perkusista Sven-Åke Johansson.
Kilka lat później (w roku 1969) powstaje legendarna płyta oktetu Petera Brötzmanna, "Machine Gun". Bywa ona przez niektórych uważana za jedno z pierwszych nagrań prawdziwie "europejskiego" jazzu. Nie chodzi tutaj tylko o skład zespołu (liczący muzyków z pięciu europejskich krajów), ale o wyzwoloną improwizację jako pierwszy – pomijając muzykę Djanga Reinhardta – autentycznie europejski wkład do historii jazzu, który dotychczas był w pełni amerykańską muzyką. Trzeba jednak przyznać, że bardzo trudno jest określić, co jest “wyzwoloną improwizacją”, a co nią nie jest. Nie można też ominąć faktu, że "Machine Gun" częściowo wpisuje się w tradycję nagrań free jazzu bigbandowego (choć gra na niej tylko oktet); nurt rozpoczęty przez "Ascension" Johna Coltrane’a.
Część legendy "Machine Gun" polega na tym, że każda osoba wchodząca w jej skład w następnych dekadach stała się światowej sławy przedstawicielem nurtu free. Ta kontrowersyjna płyta była pierwszą, która przyniosła Brötzmannowi rozgłos.
Zespół z "Machine Gun" był oktetem, jednak przez problemy natury logistycznej (Brötzmann do dziś często odbywa tournée ze swoimi grupami; krytykuje młodych muzyków, że rzadko są 'w trasie'), Brötzmann jest zmuszony zmniejszyć swoją grupę. Zaczyna z tego powodu działać w wielu formacjach i zespołach jednocześnie, nagrywając płyty w coraz to innym składzie.
Brötzmann w połowie lat sześćdziesiątych poznaje Dona Cherry’ego, partnera muzycznego Ornette’a Colemana, mieszkającego wówczas w Szwecji. Cherry zabiera Brötzmanna do Paryża, co pozwala niemieckiemu saksofoniście nawiązać nowe kontakty, między innymi ze Steve’em Lacym.
Ideologia.
Płyta "Machine Gun" i cała twórczość Brötzmanna w latach sześćdziesiątych i siedemdziesiątych nie była pozbawiona przesłania ideologicznego. Większość muzyków improwizujących miało sympatie lewicowe, komunistyczne i anarchistyczne; poglądy wówczas popularne u artystów i intelektualnej elity w Europie zachodniej.
Brötzmann przyznaje się do znajomości z Ulriką Meinhof, przywódczynią terrorystycznej grupy Rote Armee Fraktion (Frakcja Czerwonej Armii), zwaną także Grupą Baader-Meinhof. Nie brał jednak udziału w akcjach RAF-u i nie angażował się aktywnie w polityce. Marksistowska ideologia była raczej mentalnością, z którą muzycy jazzowi starali się podejść do ich muzyki. Najlepsze podsumowanie, wskazujące też na jego zmianę poglądów w późniejszych latach, daje sam Brötzmann:
“My wszyscy mieliśmy nadzieję, że możemy zmienić społeczeństwo, uczynić go lepszym. (...) Ruch komunistyczny był przez nas rozumiany jako rodzaj idealnej wizji ludzkiego społeczeństwa, do której należy dążyć. Z tak pojmowanym komunizmem europejski free jazz był wówczas bardzo mocno związany. (...) Dziś oczywiście wiem, że były to tylko iluzje. Wciąż jednak wierzę, że mogę dać ludziom trochę dobrych doświadczeń, wprowadzić ich do świata bardziej ludzkich przeżyć.”
Lata 1969–1980: FMP, partnerzy z początkowego okresu.
Brötzmann na końcu lat sześćdziesiątych wraz z Jostem Gebersem zakłada wytwórnię muzyczną FMP (Free Music Productions), której celem jest wydawanie dorobku europejskich muzyków improwizujących, wliczając w to płyty samego Brötzmanna "Machine Gun" została wydana w roku 1969; była ona wpierw sprzedawana przez samego Brötzmanna na jego koncertach). Wkrótce również płyty artystów nieeuropejskich zostają wydane przez FMP. Free Music Productions nadal jest aktywne i cieszy się statusem kultowej wytwórni, a ponadto jest uważane za ważne 'archiwum' europejskiego free jazzu.
Jednym z najważniejszych partnerów Brötzmanna w tym początkowym okresie jest holenderski free-bopowy perkusista Han Bennink. Pojawia się on na szeregu płyt Brötzmanna i jego współpraca z niemieckim saksofonistą trwa do dziś. Scena muzyki improwizowanej w Holandii odegrała ważną rolę w początkowym okresie twórczości Brötzmanna. Należy tu wymienić multiinstrumentalistę Willema Breukera, który był katalizatorem holenderskiego free jazzu i grał w oktecie Brötzmanna, oraz pianistę rosyjskiego pochodzenia Miszę Mengelberga (który był, tak jak Brötzmann, związany z grupą Fluxus).
 Innym ważnym partnerem z początkowego okresu jest obrazoburczy gitarzysta Derek Bailey i saksofonista Evan Parker. Bailey, będący wtedy jeszcze nieznanym gitarzystą zarobkowym o nienagannej technice, staje się w następnych dekadach, razem z Evanem Parkerem, największym przedstawicielem wyzwolonej improwizacji na świecie. Derek Bailey w roku 1976 tworzy zespół "Company", który przeżył liczne wcielenia. W latach osiemdziesiątych grał w nim też Brötzmann. Partnerstwo Brötzmanna z Baileyem trwało aż do jego śmierci w roku 2005. Natomiast Brötzmann z Parkerem do dnia dzisiejszego grają razem w zespołach o różnym składzie.
Płyty Brötzmanna z tego okresu należą do klasyki europejskiej muzyki improwizowanej. Ich skład za każdym razem był zrzeszeniem tytanów. Ważnym zespołem z tego okresu jest trio z Fredem van Hovem i Hanem Benninkiem, którzy grają na płytach "Nipples", "Balls", "Fuck de Boere", oraz "Brötzmann/Van Hove/Bennink".
Brötzmann w połowie lat sześćdziesiątych poznaje awangardowego niemieckiego kompozytora Karlheinza Stockhausena. “Kontakty z nim, z jego sztuką, dały mi pełnię wolności w tworzeniu mojej własnej muzyki. Dzięki niemu poznałem też takich ludzi jak John Cage.”, stwierdza Brötzmann.
W latach siedemdziesiątych spadło zainteresowanie muzyką free, co wynikało z ogólnego wówczas kryzysu w jazzie. Brötzmann w tym okresie działa poza zasięgiem większości mediów poświęconych muzyce jazzowej.
Lata 1980–1990: Last Exit.
 W latach osiemdziesiątych ponownie wzrasta zainteresowanie muzyką improwizowaną. Projekty Brötzmanna są częściej dostrzegane i chwalone w prasie niż w latach siedemdziesiątych.
W tych latach sławny producent i basista Bill Laswell zakłada zespół Last Exit, składający się z Brötzmanna, amerykańskiego gitarzysty freejazzowego Sonny’ego Sharrocka i perkusisty Ronalda Shannona Jacksona. Jackson grał w kilku zespołach Ornette’a Colemana i Cecila Taylora. Natomiast Sonny Sharrock miał już wtedy status kultowego gitarzysty; był ciekawym, lecz poza środowiskami freejazzowymi mało docenionym twórcą, i był wraz z Derekiem Baileyem jednym z pierwszych, którzy grali wyzwoloną improwizację na gitarze. Bardziej niż Bailey wyrażał emocje w swoim graniu. Grał przeważnie na gitarze elektrycznej i, pomijając muzykę awangardową, jego inspiracją był również Jimi Hendrix oraz zespoły rockowe z lat sześćdziesiątych.
Last Exit w prowokujący sposób łączył heavy metal i free jazz w iście szatańską mieszaninę. Wydane płyty Last Exit są przeważnie nagraniami koncertowymi. Zespół przez jakiś czas cieszył się sukcesem, jednak rozpadł się w roku 1994 – roku śmierci Sonny’ego Sharrocka.
Brötzmann w tym okresie nagrywa płyty z Cecilem Taylorem, będącym wtedy już światowej sławy muzykiem awangardowym. Grał w Cecil Taylor’s European Orchestra, zespole składającym się z europejskich muzyków, w skład którego wchodził Tomasz Stańko. Innym nowym muzykiem, z którym Brötzmann nagrywał w tym okresie, był brytyjski perkusista Tony Oxley.
Lata 1990–2007: Die Like a Dog, Chicago Tentet.
Dopiero w latach dziewięćdziesiątych przypada najbardziej twórczy i artystycznie udany okres Brötzmanna. Rozpoczyna najbardziej cenione przez krytyków współprace muzyczne. Jest to przede wszystkim szereg płyt nagranych z sekcją rytmiczną, która się składa z basisty Williama Parkera i perkusisty Hamida Drake’a.
Brötzmann tworzy dwa ważne zespoły w tym okresie: Die Like a Dog Quartet oraz Chicago Tentet.
W skład Die Like a Dog Quartet (wpierw Die Like a Dog) wchodzą Parker, Drake oraz japoński improwizujący trębacz Toshinori Kondo. Ten kwartet nagrywa cztery płyty, z których tylko jedna jest studyjną płytą. Jest to "Life and Death of Albert Ayler", poświęcona twórczości Alberta Aylera.
William Parker i Hamid Drake również należą do Chicago Tentet. Ta grupa składa się, jak nazwa wskazuje, z muzyków z Chicago. Płyta "Be Music, Night" łączy muzykę Tentetu z wierszami Kennetha Patchena.
Brötzmann nadal gra w zespołach o bardzo różnym składzie, nawiązuje coraz nowe partnerstwa z młodymi muzykami, jednocześnie grając z ludźmi, z którymi grał pod koniec lat sześćdziesiątych. Z jego projektów z roku 2006 wyróżnia się płyta "Live in Beirut", duet z Michaelem Zerangiem nagrany w Libanie, nawiązujący do nowo powstającej sceny muzyki improwizowanej w Bejrucie.
Projekty i znajomości z polskimi muzykami.
Peter Brötzmann znał Tomasza Stańkę od lat sześćdziesiątych i grał razem z nim w European Orchestra Cecila Taylora. Brötzmann jednak krytykuje podpisanie umowy przez Stańkę z mainstreamową wytwórnią ECM.
Brötzmann zna również Jana „Ptaszyna” Wróblewskiego oraz znał Zbigniewa Seiferta.
Na początku obecnego wieku Brötzmann nawiązał współpracę z saksofonistą Mikołajem Trzaską. Razem z Trzaską założył zespół North Quartet, którego sekcja rytmiczna składa się z Petera Friisa Nielsena i Peetera Uuskyli. Nielsen grał razem z Brötzmannem w zespole The Wild Man’s Band, natomiast Uuskyla jest znany z jego projektów z Cecilem Taylorem w latach osiemdziesiątych i dziewięćdziesiątych. Ten zespół wydał płytę "North Quartet" dla wytwórni płytowej Mikołaja Trzaski, Kilogram Records. Jest ona nagraniem koncertu w Gdańsku. W 2010 roku Trzaska i Brötzmann wydali kolejną wspólną płytę pt. "Goosetalks".
Wpływ.
O wpływie Brötzmanna można jedynie mówić ograniczając się do okresu lat 1960–1980; jest bowiem jeszcze za wcześnie, by ocenić, co wniósł do historii jazzu w latach późniejszych.
Brötzmann był przede wszystkim spoiwem łączącym różnych awangardowych muzyków na początku lat sześćdziesiątych; mobilizował ludzi, przez co powstawały płyty, zespoły i nowe współprace. Był osobą, która była gotowa do grania z każdym, w każdym możliwym składzie i w każdym możliwym miejscu. Nadał free jazzowi mentalność punk rocka: grał dużo koncertów, wydawał płyty we własnej wytwórni, nigdy nie szedł na muzyczny kompromis by zyskać fanów i trzymał się zawsze daleko od komercyjnych wytwórni płytowych i promotorów.
Rola jego wytwórni FMP była ważna w dokumentowaniu europejskiej muzyki improwizowanej.
Muzycznie Brötzmann przekazał spuściznę Alberta Aylera nowej generacji muzyków; pokazał, że awangardowa improwizacja nie wyklucza ekspresji emocjonalnej. Był, w przeciwieństwie do większości saksofonistów, relatywnie mało zainspirowany Johnem Coltrane’em, a bardziej Aylerem. Przeciwstawiał się także tendencji w europejskim free jazzie, by nawiązywać bardziej do awangardowej muzyki poważnej niż do korzeni jazzu.
Do inspiracji muzyką Brötzmanna przyznają się między innymi Ken Vandermark i Jeb Bishop.
Caspar Brötzmann.
Caspar Brötzmann, syn Petera, jest gitarzystą jazzowym. Nagrali razem płytę "Last Home". Najbardziej znanym zespołem Caspara jest Caspar Brötzmann Massaker, łączący hard rock i heavy metal z muzyką improwizowaną. Pomijając lidera zespół składa się z basisty Eduarda Delgado Lopeza i perkusisty Danny’ego Arnolda Lommena.

</doc>
<doc id="701784" url="https://pl.wikipedia.org/wiki?curid=701784" title="Surowica odpornościowa">
Surowica odpornościowa

Surowica odpornościowa – surowica o dużej zawartości swoistych przeciwciał otrzymana w wyniku naturalnego lub sztucznego uodpornienia określonym antygenem (wirusy, bakterie, toksyny, komórki, fragmenty tkanek antygeny rozpuszczalne, takie jak białka, polisacharydy itp.); surowica odpornościowa stosowana bywa do celów diagnostycznych, leczniczych w serologii, mikrobiologii i biologii molekularnej jako odczynnik do badania homologi antygenów. Jest to również preparat zawierający gotowe przeciwciała natychmiast niszczące wrogie dla ustroju antygeny.
W sytuacjach kiedy organizm nie może dostatecznie szybko uruchomić mechanizmów odporności czynnej, niejednokrotnie konieczne jest podawanie surowic odpornościowych, zawierających gotowe przeciwciała. Służy to wywołaniu biernego typu odpowiedzi immunologicznej na obecność wrogich antygenów. Takie działanie można zastosować w wypadku przedostania się do organizmu bakterii lub ich toksyn (tężec, zgorzel gazowa), wirusów (odra, wścieklizna) lub jadów (jad żmii i innych węży). Surowice uzyskuje się najczęściej z krwi zwierząt lub ludzi, którzy przebyli zakażenie albo zostali sztucznie uodpornieni. Otrzymane z takiej krwi surowice, ze względu na naturalne występowanie charakterystycznych ludzkich immunoglobulin, są znacznie skuteczniejsze i nie wywołują u pacjentów żadnych skutków ubocznych ani nieprawidłowych reakcji. Profilaktycznie lub leczniczo podaje się czasami pacjentom nie surowice zawierającą konkretne przeciwciała, lecz tzw. gamma-globulinę człowieka. Jest to zagęszczona surowica krwi ludzi zdrowych, zawierająca małe ilości różnych białek odpornościowych. Podanie surowicy czasami wystarcza do zapewnienia organizmowi wstępnej reakcji na wnikanie antygenów i daje czas potrzeby do uruchomienia własnych mechanizmów obronnych. Leczenie z zastosowaniem surowic odpornościowych to seroterapia.

</doc>
<doc id="701787" url="https://pl.wikipedia.org/wiki?curid=701787" title="Istrowie">
Istrowie

Istrowie – to ludność Istrii leżącej przy granicy ze Słowenią a drogą morską graniczącą także z Włochami, należącej do Chorwacji. Ludność około 20 tys. Posługują się oni językiem istriockim. Większość stanowią katolicy.

</doc>
<doc id="701792" url="https://pl.wikipedia.org/wiki?curid=701792" title="Stefan Leszczyński">
Stefan Leszczyński

Stefan Leszczyński herbu Wieniawa (ur. ok. 1644, zm. 1722), starosta ostrzeszowski w latach 1697–1716, starosta kowelski, wojewoda kaliski w latach 1712–1720, pułkownik królewski w 1689 roku. Poseł sejmiku średzkiego na sejm nadzwyczajny 1688/1689 roku.
Był elektorem Augusta II Mocnego w 1697 roku z województwa kaliskiego. Jako poseł ziemi wieluńskiej był uczestnikiem Walnej Rady Warszawskiej 1710 roku.
W 1717 roku został wyznaczony senatorem rezydentem. W 1715 roku odznaczony Orderem Orła Białego.

</doc>
<doc id="701801" url="https://pl.wikipedia.org/wiki?curid=701801" title="RLC">
RLC



</doc>
<doc id="701803" url="https://pl.wikipedia.org/wiki?curid=701803" title="Jay Kay">
Jay Kay

Jay Kay, właściwie Jason Luís Cheetham (ur. 30 grudnia 1969 w Stretford, Manchester) – angielski muzyk. Jest głównym kompozytorem i wokalistą grupy Jamiroquai.
Młodość i kariera.
Kay dorastał wychowywany przez swoją matkę, Karen Kay – angielską piosenkarkę kabaretową, jazzową i parodystkę pochodzenia żydowskiego – oraz przybranego ojca, Jamesa Royala. Biologiczny ojciec Kaya, Portugalczyk Luís Saraiva, spotkał się z synem po raz pierwszy dopiero w 2003 roku. Kay nie ma rodzeństwa – jego jedyny brat (bliźniak) zmarł podczas porodu. Został wykształcony w autonomicznej szkole Oakham School w Rutland. Jako trzynastolatek wspólnie z ojczymem spędził 6 miesięcy w Tajlandii.
W młodości Kay był bezdomny i utrzymywał się popełniając drobne przestępstwa. Po incydencie z łamaniem prawa postanowił wyczyścić przeszłość, zerwać z przestępczością i skupić się na muzyce. Wraz z innymi muzykami założył w roku 1992 zespół Jamiroquai. Pierwszymi członkami zespołu byli Toby Smith, Stuart Zender, Nick Van Gelder, Wallis Buchanan oraz Jay Kay jako wokalista.
Jamiroquai sprzedał ponad 20 milionów płyt, jego przeboje utrzymywały się łącznie przez 141 tygodni na brytyjskich listach przebojów. W 2013 roku majątek Kaya został wyceniony na około 45 mln funtów. Został sklasyfikowany na 950. miejscu listy najbogatszych Brytyjczyków The Sunday Timesa w roku 2004.
Samochody.
Poza swoją miłością do muzyki Kay jest dobrze znany z miłości do samochodów. Posiada ogromną kolekcję sportowych samochodów, w skład której wchodzą między innymi takie marki jak: Ferrari, Lamborghini, Mercedes i Aston Martin. Jego miłość do motoryzacji została wyrażona w albumie "Travelling without Moving", na którego okładce znajduje się kolaż charakterystycznego dla Jamiroquaia logo „Buffalo Man” oraz herbu Ferrari. Natomiast w teledysku "Cosmic Girl" można zobaczyć trzy samochody z jego kolekcji.
W maju 1998 roku Kay został zatrzymany za jazdę z nadmierną prędkością (110 mil na godzinę) i odebrano mu prawo jazdy na okres 42 dni. Po tym wydarzeniu powiedział w wywiadzie: „Miałem dużo szczęścia. Mój prędkościomierz wskazywał już nawet 175 mph podczas jazdy drogą publiczną. Gdybym został wówczas złapany, trafiłbym do więzienia”. We wrześniu 2004 roku Jay został usunięty z ruchu drogowego na 6 miesięcy.

</doc>
<doc id="701807" url="https://pl.wikipedia.org/wiki?curid=701807" title="Encyklopedia Interia">
Encyklopedia Interia



</doc>
<doc id="701809" url="https://pl.wikipedia.org/wiki?curid=701809" title="S-300">
S-300

S-300 – rodzina rakietowych systemów przeciwlotniczych produkcji radzieckiej i rosyjskiej klasy ziemia-powietrze i woda-powietrze. Zalicza się do niej zunifikowane systemy przeznaczone dla wojsk obrony powietrznej serii S-300P z dalszymi modyfikacjami i okrętowe S-300F, oraz odmienne systemy wojsk lądowych S-300W. W wersjach S-300W, S-300PMU1 oraz S-300PMU2 zdolny jest do zwalczania taktycznych rakietowych pocisków balistycznych.
Wprowadzenie.
Prace nad systemem S-300 prowadzono od końca lat 60. XX wieku, z zamiarem stworzenia po raz pierwszy w ZSRR uniwersalnego systemu przeciwlotniczego dla wojsk obrony powietrznej, lądowych i marynarki, służącego do zwalczania celów na dużych i małych wysokościach. Ich podstawą formalną było postanowienie Rady Ministrów ZSRR z 27 maja 1969 roku. Poszczególne odmiany otrzymały oznaczenia: S-300P (od "PWO strany" – obrony powietrznej kraju), S-300W (od "wojskowaja" – wojska) i S-300F (od "fłotskaja" – floty). Prace, które doprowadziły do powstania systemu S-300P prowadzono w biurze konstrukcyjnym Ałmaz. W wojskach obrony powietrznej miały zastąpić systemy rodziny S-75. Pierwsza wersja S-300PT została przyjęta na uzbrojenie w 1978 roku. Spełnił on jednak wymagania tylko wojsk obrony powietrznej i marynarki, natomiast wojska lądowe ostatecznie zamówiły rozwój niezwiązanego z nim podobnego systemu S-300W w biurze Antiej, który został przyjęty na uzbrojenie w 1983 roku. Morską odmianą systemu S-300 stał się S-300F, opracowywany w instytucie WNII Altair, unifikowany z odmianą S-300P.
Rakiety oznaczone 5W55 dla systemu S-300P opracowało biuro Fakieł w Moskwie, a produkował Zakład Północny ("Siewiernyj Zawod") w Leningradzie, wraz z kontenerami startowymi. Próby pocisków prowadzono od połowy lat 70. na poligonie „A” w okolicach Saryszaganu nad jeziorem Bałchasz w republice kazachskiej. W oznaczeniu elementów systemu, pierwsza cyfra 5 oznaczała Zarząd Uzbrojenia Wojsk Obrony Powietrznej, litera – rodzaj sprzętu, a dalsza liczba – model, z ewentualnymi uzupełniającymi literami.
S-300P.
Pierwszą opracowaną dla zestawu rakietą była 5W55, z jednostopniowym silnikiem na paliwo stałe i czterema rozkładanymi powierzchniami sterowymi w części ogonowej. Rakieta startuje pionowo z cylindrycznego kontenera transportowo-startowego – jest wyrzucana z kontenera na wysokość 20 m za pomocą katapulty prochowej, po czym uruchamia się silnik marszowy, pracujący 8-10 sekund. Rakieta posiada ponadto stery gazowe w celu szybszego naprowadzenia w kierunku celu. Pierwszy odcinek lotu kierowany jest autopilotem, potem następuje kierowany odcinek lotu. Produkowano zasadnicze wersje 5W55K i 5W55KD naprowadzane radiokomendowo z ziemi oraz 5W55R naprowadzaną półaktywnie. Rakieta 5W55R również kierowana jest radiokomendowo, ale z wykorzystaniem danych płynących z jej głowicy radiolokacyjnej śledzącej cel. Zwiększa to celność na dużej odległości oraz przy obecności środków walki radioelektronicznej. Masa startowa pocisku wynosi 1480 kg dla 5W55KD i 1664 kg dla 5W55R, a zasięg odpowiednio 47 km i 75 km. 
System obsługuje radar trójwymiarowy, pracujący w paśmie I (8–10 GHz) z anteną fazowaną z cyfrowym sterowaniem wiązką, uzupełnia go radar "Big Bird (Tombstone)" z czterometrową anteną, pracujący w paśmie F (3–4 GHz). Osiąga zdolność bojową w ciągu pięciu minut.
S-300PT.
Pierwszą wersją systemu była wersja holowana S-300PT ("transportirujemaja" – przewoźna). Przyjęto ją na uzbrojenie w 1978 roku i od tego roku produkowano. W skład zestawu wchodziło do 12 holowanych wyrzutni, stacja radiolokacyjna podświetlania i naprowadzania (kontener F1), kabina kierowania ogniem (F2) i cztery kontenery przygotowania startu (F3A). Wyrzutnia 5P851 tworzyła dwuosiową naczepę z pakietem czterech cylindrycznych kontenerów pocisków, unoszonym do pozycji pionowej i opieranym o grunt przed startem. Charakterystyczne było to, że cylindry unoszone były w kierunku ciągnika i w położeniu bojowym znajdowały się między zaczepem a kołami, obejmowane przez ramę naczepy. Naczepa miała z przodu dwie rozkładane podpory. Wyrzutnia holowana była przez ciągnik siodłowy KrAZ-260W. Na kontenerze F1 zainstalowana była wielofunkcyjna stacja radiolokacyjna z unoszoną płaską fazowaną anteną na dachu . W razie potrzeby, np. przy rozlokowaniu systemu w lesie, antena mogła być zamocowana na specjalnym osobnym maszcie. Kontener F1 ze stacją radiolokacyjną był posadowiony na przyczepie FR-10 z odejmowanymi kołami, a kontenery F2 i F3A były przewożone na naczepach. Dywizjon posiadał w składzie także dalsze pojazdy wsparcia i radary (opisane niżej przy systemie S-300PS).
W połowie lat 80. system holowany został zmodernizowany do wersji S-300PT-1 (analogicznej poziomem do S-300PS), ze zmodyfikowanymi naczepami wyrzutni 5P851A i innymi komponentami również umieszczonymi na naczepach, a następnie do wersji PT-1A.
S-300PS (PMU).
Najbardziej rozpowszechnioną wersją systemu stała się wersja samobieżna, przyjęta na uzbrojenie w 1982 roku. W swojej pierwszej odmianie otrzymała oznaczenie S-300PS dla Armii Radzieckiej ("samochodnaja" – samobieżna), a w odmianie eksportowej S-300PMU. W skład dywizjonu wchodził pojazd dowodzenia 5N63S i do czterech baterii oznaczonych 5P85SD, składających się z jednej wyrzutni samobieżnej 5P85S wyposażonej w kontener przygotowania startu F3S i maksymalnie dwóch dodatkowych wyrzutni 5P85D bez tego kontenera. Wszystkie pojazdy były na podwoziach ciężkich terenowych ośmiokołowych samochodów MAZ-543M. Na pojeździe dowodzenia zamontowano w środkowej części obrotowy kontener stacji radiolokacyjnej F1S z rozkładaną płaską anteną na dachu, a w tylnej kabinę dowodzenia F2K. Wyposażony jest również w radiostację z masztem teleskopowym za kabiną kierowcy dla łączności z dowództwem. Wyrzutnie przenosiły cztery cylindry transportowo-startowe, a w wersji 5P85S dodatkowo za kabiną kontener F3S. Długość wyrzutni wynosiła 13,11 m, szerokość 3,15 m, wysokość 3,8 m.
W położeniu bojowym pojazdy są stabilizowane na hydraulicznych podporach, a blok wyrzutni jest podnoszony do tyłu. Wyrzutnie baterii musiały być ustawiane obok siebie i łączone przewodami, w odległości 2-3 m między kabinami pojazdów z kontenerem F3S i bez niego, przy czym wyrzutnie 5P85S musiały być skierowane w stronę pojazdu dowodzenia, ustawionego w odległości do 100 m od nich, utrzymując z nim łączność radioliniową. Przejście z położenia marszowego w bojowe zajmuje 5 minut. We wczesnych wersjach jednocześnie mogło być naprowadzane 12 rakiet na sześć celów. Stacja radiolokacyjna w celu zwiększania zasięgu wykrywania może być zamontowana na uniwersalnym maszcie 40W6M o wysokości 25 m lub 40W6MD o wysokości 39 m, przewożonym na naczepie, niewchodzącym w skład zestawu. W skład dywizjonu wchodzi też radar do wykrywania celów niskolecących 5N66/5N66M, transportowany na naczepach i montowany na takim samym maszcie, lub jego nowsza wersja 76N6. Działania dywizjonu zabezpieczają ponadto dalsze liczne samochody sztabowe, pojazdy topodowiązania, agregaty prądotwórcze, cysterny i inne pojazdy. Dalsze pakiety cylindrów wyrzutni przewożone były na pojazdach transportowych 5T58-2 w postaci ciągnika KrAZ-250 z naczepą. Do przeładowywania kontenerów startowych służyły samochody załadowcze 5T99 (na bazie KrAZ-255), 5T99M (KrAZ-260) lub nowszych typów.
S-300PM (PMU1).
W kolejnej wersji samobieżnej S-300PM (w odmianie eksportowej S-300PMU1) skupiono się na poprawie charakterystyk systemu. Produkowana jest seryjnie od 1990 roku (według innych informacji, od końca lat 80.), a formalnie została przyjęta na uzbrojenie w 1993 roku. Zastosowano zarówno nową aparaturę elektroniczną, jak i pociski 48N6 o zasięgu do 150 km wobec samolotów i do 38 km wobec niskolecących pocisków manewrujących. Pojawiła się w tej wersji możliwość zwalczania operacyjno-taktycznych pocisków balistycznych na odległości do 40 km. System według informacji producenta może jednocześnie śledzić 9 celów, a 6 z nich zwalczać, maksymalnie 12 pociskami. Masa startowa pocisku 48N6 (48N6Je w wersji eksportowej) wynosi 1900 kg, a wraz z pojemnikiem transportowo-startowym 2580 kg. Masa głowicy bojowej wynosi ok. 143 kg.
Zmodyfikowany pojazd dowodzenia, w takiej samej konfiguracji, na ośmiokołowym podwoziu MAZ-543M, otrzymał oznaczenie 30N6Je ("30Н6Е"). Wyrzutnie samobieżne 5P85S na takim samym podwoziu są zbliżone do stosowanych w poprzednim wariancie. Ponadto, wprowadzono wersję holowaną, z wyrzutniami na naczepie 5P85T lub 5P85TM (w wersji eksportowej 5P85TJe). W odróżnieniu od poprzedniej wersji holowanej, naczepa jest krótsza, a blok czterech cylindrów wyrzutni jest stawiany do położenia bojowego z tyłu za naczepą. Naczepa wyrzutni ma 14,3 m długości i w położeniu marszowym 3,8 m wysokości.
W kodzie NATO wersja S-300PMU1 została oznaczona jako SA-20 Gargoyle
S-300PMU2.
Efektem dalszego rozwoju systemu był S-300PMU2 Faworit, przeznaczony początkowo na eksport i zaprezentowany publicznie na salonie MAKS w Moskwie w 1997 roku. Ulepszono w nim podzespoły elektroniczne i pociski 48N6Je2 ("48Н6Е2") o zwiększonym zasięgu do 200 km. Ulepszono też głowicę bojową pocisku, która przy zwalczaniu rakiet ma powodować także wybuch głowicy bojowej celu. System zachował też możliwość wystrzeliwania poprzednich pocisków 48N6Je. Oprócz wyrzutni samobieżnych stosowane są wyrzutnie holowane 5P85TJe2 ("5П85ТЕ2").
Użycie.
Systemy rodziny S-300P wchodziły na uzbrojenie Armii Radzieckiej w latach 80. XX wieku, zastępując przede wszystkim system S-75, a następnie także S-125 i S-200. Dopiero jednak 9 maja 1990 roku pierwszy raz wyrzutnie samobieżne S-300PS zostały zaprezentowane publicznie na defiladzie w Moskwie. W latach 80. zakupiły je w wersjach PT lub PS także niektóre państwa Układu Warszawskiego: Bułgaria, Niemiecka Republika Demokratyczna i Czechosłowacja. Po zjednoczeniu Niemiec, niemieckie kompleksy zostały zwrócone ZSRR.
Od początku lat 90, po rozpadzie ZSRR, systemy znalazły się także na uzbrojeniu innych państw poradzieckich oraz były eksportowane przez Rosję w różnych wersjach. Jednym z pierwszych nabywców czterech dywizjonów S-300PMU1 w 1994 roku zostały Chiny. Znajdują się na wyposażeniu armii Chin, Indii, Ukrainy, Białorusi, Słowacji, Grecji, Bułgarii, Algierii, Syrii, Iranu i Wietnamu. Użyty także przez Siły Zbrojne Ukrainy.
S-300F.
Morską odmianą systemu S-300 stał się S-300F, unifikowany z odmianą wojsk obrony powietrznej S-300P. Opracowywany była w instytucie WNII RE MSP (późniejszym NPO Altair), pod kierunkiem głównego konstruktora W. Bukatowa. Nazywany też Fort, od kryptonimu systemu kierowania wersji morskiej. Wstępny projekt był opracowany już w 1966 roku. Pierwszy doświadczalny zestaw został zamontowany w 1977 roku i badany na krążowniku rakietowym projektu 1134B „Azow”, a następnie próby prowadzono na krążowniku atomowym „Kirow” projektu 1144. Próby zakończono w 1983 roku i w 1984 roku system przyjęto na uzbrojenie. Oprócz czterech okrętów projektu 1144 i pochodnego 11442, został zamontowany tylko na trzech krążownikach projektu projektu 1164. W kodzie NATO system morski otrzymał oznaczenie SA-N-6 "Grumble". 
Używane były pociski 5W55RM, zmodyfikowane w stosunku do wersji lądowej 5W55R. Jedynie na dwóch ostatnich krążownikach projektu 11442 zastosowano już nowe pociski zestawu lądowego 46N6Je. Wyrzutnia opracowana przez zakłady Bolszewik jest pionowa, podpokładowa, bębnowa, na osiem pocisków mieszczących się w cylindrycznych kontenerach. Wyrzutnia jest obrotowa – odpalany jest jeden pocisk z kontenera znajdującego się pod lukiem wyrzutni. Silnik marszowy uruchamiany jest po opuszczeniu wyrzutni. Na krążownikach proj. 1144/11442 zastosowano 12 bębnowych wyrzutni B-203A z łącznym zapasem 96 rakiet, a na krążownikach proj. 1164 – 8 wyrzutni B-204 z zapasem 64 rakiet. Ogniem kieruje wielofunkcyjny radiolokator Fort. 

</doc>
<doc id="701813" url="https://pl.wikipedia.org/wiki?curid=701813" title="Kontroler Dworu Królewskiego">
Kontroler Dworu Królewskiego



</doc>
<doc id="701814" url="https://pl.wikipedia.org/wiki?curid=701814" title="Lara Dutta">
Lara Dutta

Lara Dutta (ur. 16 kwietnia 1978 w Ghaziabad) – indyjska aktorka, Miss Universe w 2000 roku.
Od 2011 jej mężem jest tenisista Mahesh Bhupathi, 20 stycznia 2012 urodziła im się córka Saira.

</doc>
<doc id="701815" url="https://pl.wikipedia.org/wiki?curid=701815" title="2 Korpus Obrony Powietrznej">
2 Korpus Obrony Powietrznej

2 Korpus Obrony Powietrznej – polski związek taktyczny Sił Powietrznych, którego dowództwo stacjonowało w Bydgoszczy. Korpus został rozformowany w dniu 15 czerwca 2007 r.
Formowanie i zadania.
Podstawą do formowania 2 Korpusu Obrony Przeciwlotniczej były rozkazy: MON nr 0054/Org. z dnia 6.07.1957 oraz DWL i OPL nr 033/Org. z 24.07.1957r. W skład korpusu weszły: pułki lotnictwa myśliwskiego (11 plm, 25 plm, 28 plm i 19 esk. hol.), jednostki artylerii przeciwlotniczej (129 spa i 136 spa), jednostki radiotechniczne (2 sbrt, 8 sbrt i 9 sbrt). W latach 1957-1989 na uzbrojenie 2 Korpusu w pierwszej kolejności wprowadzano nowe typy samolotów: MiG-17, MiG-19, MiG-21, MiG-21Bis, MiG-23 oraz MiG-29.
Zadania
Do podstawowych zadań Korpusu należało:
Struktura organizacyjna w 2006.
Dowództwo 2 Korpusu Obrony Powietrznej w Bydgoszczy
Jednostki podległe 

</doc>
<doc id="701818" url="https://pl.wikipedia.org/wiki?curid=701818" title="Eleonora Barbapiccola">
Eleonora Barbapiccola

właściwie: Giuseppa Eleonora Barbapiccola (ur. około 1702, data śmierci nieznana), włoska filozof.
Życiorys.
Mieszkała prawdopodobnie w Neapolu. Kształciła się pod wpływem "Accademia Arcadia"- grupy intelektualistów i artystów, którzy chcieli odnaleźć nowe kierunki rozwoju nauki. W 1722 opublikowała przetłumaczone przez siebie na język włoski "Principia philosophicae" ("Podstawy filozofii") René Descartes’a. Był to akt dużej odwagi, ponieważ to dzieło było od 1663 umieszczone przez Kościół rzymskokatolicki na indeksie ksiąg zakazanych. W przedmowie do swojego tłumaczenia Barbapiccola wezwała władze kościelne do gruntownego zapoznania się z filozofią kartezjańską, ponieważ jej zdaniem nie zasługuje na potępienie. Krytykowała też metodę zakazywania, zamiast argumentowania i dyskusji na sporne tematy. Ta książka przyniosła jej sławę; rozpoczęła współpracę z filozofem Giambattista Vico, z którego córką Luizą zaprzyjaźniła się.

</doc>
<doc id="701820" url="https://pl.wikipedia.org/wiki?curid=701820" title="Baza zaopatrywania">
Baza zaopatrywania

Baza zaopatrywania - organ zaopatrywania obejmujący grupę składów środków materiałowych, przeznaczony do materiałowego zaopatrywania wojsk.

</doc>
<doc id="701823" url="https://pl.wikipedia.org/wiki?curid=701823" title="Lover of Life, Singer of Songs">
Lover of Life, Singer of Songs

Lover of Life, Singer of Songs (podtytuł: The Very Best of Freddie Mercury Solo) – album kompilacyjny z solowymi utworami frontmana grupy Queen, Freddiego Mercury’ego.
W Polsce składanka uzyskała status platynowej płyty DVD.
Lista utworów.
Dysk 1
Dysk 2
Wydania.
Wydawnictwo ukazało się na CD oraz DVD. W regularnej sprzedaży dostępna jest wersja jednopłytowa, natomiast edycja z dwiema płytami ukazała się w ograniczonym nakładzie.

</doc>
<doc id="701830" url="https://pl.wikipedia.org/wiki?curid=701830" title="Bazowanie">
Bazowanie

Bazowanie - korzystanie przez związki operacyjne z systemu bez zaopatrywania oraz urządzeń tyłowych przeznaczonych do materiałowego, technicznego i medycznego zabezpieczenia działań bojowych wojsk lub operacji bojowej.

</doc>
<doc id="701831" url="https://pl.wikipedia.org/wiki?curid=701831" title="Zaman Szah Durrani">
Zaman Szah Durrani

Zaman Szah Durrani (ur. 1770, zm. 1844) – piąty syn Timura Szaha, szach Afganistanu w latach 1793–1801.
Przejął tron Imperium Durrani po śmierci swego ojca, pokonując swoich rywali – braci z pomocą przywódcy plemienia Barakzai Sardara Chana. Wymusił przysięgę wierności od swojego ostatniego antagonisty, przyrodniego brata Mahmuda, a po powrocie zrezygnował z urzędu gubernatora Heratu. W ten sposób podzielił władzę między Herat i swój własny rząd w Kabulu. Podział ten miał utrzymać się przez stulecie. Kabul był najważniejszym miejscem sprawowania władzy, podczas gdy Herat utrzymał stan quasi-autonomii.
Zaman Szah próbował powtórzyć sukces swego ojca w Indiach, ale jego próby ekspansji doprowadziły go do konfliktu z Brytyjczykami. Brytyjczycy udaremnili jego plany, nakłaniając szacha Persji do najazdu na ziemie Durrani, przez co zmusili go do obrony własnych ziem i rezygnacji z dalszych planów poszerzenia swojego imperium.

</doc>
<doc id="701832" url="https://pl.wikipedia.org/wiki?curid=701832" title="Emil Christensen">
Emil Christensen

Emil Christensen (ur. 14 czerwca 1984 w Sztokholmie), znany przede wszystkim jako HeatoN – szwedzki profesjonalny gracz komputerowy w "Counter-Strike'u", przez wiele lat kapitan klanu Ninjas in Pyjamas (NiP), a następnie jego trener, aktualnie jego właściciel. Obecnie współpracuje z dwoma firmami produkującymi sprzęt dla graczy: Zowie Gear oraz Qpad. Przez niektórych uważany jest za najlepszego gracza w historii; znany jest ze swojej doskonałej umiejętności kontrolowania rozrzutu broni.
Kariera.
Christensen był jednym z graczy i założycielem, powstałego w 2001 roku, klanu Ninjas in Pyjamas (NiP), z którym już na samym początku wygrał Cyberathlete Professional League World Championship. Rok później razem z innymi zawodnikami NiP dołączył do organizacji SK Sweden, w której zdobył tytuł mistrza świata na World Cyber Games w 2003 r. i 4 miejsce w 2004 r.
Heaton był nominowany do nagrody Najlepszego Gracza "Counter-Strike" w 2004 r., jednak przegrał z kolegą z klanu Tommym "Potti" Ingemarssonem. W 2005 r. Christensen w 2005 r. został wybrany do zespół gwiazd ligi Global Gaming League.
Na początku 2005 r. Heaton wraz z kolegami z zespołu postanowili nie przedłużać kontraktu z zespołem SK Sweden i odtworzyć NiP. Od tego czasu niektórzy z zawodników NiP wróciło do SK, lecz Emil Christensen pozostał. Klan Ninjas in Pyjamas wziął udział w kolejnych turniejach, a Heaton zawiesił granie z powodów osobistych, na jego miejsce przyjęty został Spawn.
Christensen wraz z resztą zawodników NiP asystował przy projektowaniu słuchawek SteelSound 5H (USB) wyprodukowanych przez Steel Series.
W grudniu 2006 r. Heaton pojechał do Nowego Jorku i Dallas, gdzie zapewniał pomoc graczom NiP podczas światowych finałów WSVG i CPL Winter. Spodziewano się, że członkowie Ninjas in Pyjamas będą silnymi zawodnikami na obu turniejach, jednak odpadli z nich nietypowo szybko.
We wrześniu 2007 r. Christensen zakończył karierę w "Counter-Strike'u" na stanowisku trenera NiP. Po tym fakcie zaoferowano mu stanowiska głównego menadżera zespołu Stockholm Magnetic, grającego w Championship Gaming Series. W klanie zarządzanym przez Heatona znajdował się skład "", gracze "Dead or Alive 4", "Forza Motorsport" i zawodnik "FIFA 08". Reprezentowali oni samego Christensena i jego serię.

</doc>
<doc id="701835" url="https://pl.wikipedia.org/wiki?curid=701835" title="HeatoN">
HeatoN



</doc>
<doc id="701838" url="https://pl.wikipedia.org/wiki?curid=701838" title="Paola Paggi">
Paola Paggi

Paola Paggi (ur. 6 grudnia 1976 w Ivrei) – włoska siatkarka, grająca na pozycji środkowej. Obecnie występuje w Serie A, w drużynie Foppapedretti Bergamo.
8 listopada 2002 roku została odznaczona Orderem Zasługi Republiki Włoskiej za złoty medal Mistrzostw Świata.
Sukcesy klubowe.
Puchar CEV:
Superpuchar Włoch:
Liga Mistrzyń:
Mistrzostwo Włoch:
Puchar Włoch:
Sukcesy reprezentacyjne.
Mistrzostwa Europy:
Mistrzostwo Świata:
Grand Prix:

</doc>
<doc id="701840" url="https://pl.wikipedia.org/wiki?curid=701840" title="Manierka">
Manierka

Manierka – niewielki pojemnik (zazwyczaj o pojemności do 2 litrów), wykonany ze sztywnego materiału, przeznaczony do przenoszenia napojów w warunkach polowych. Popularny element wyposażenia wojskowego oraz turystycznego.
Etymologia.
Polska nazwa „manierka” pochodzi prawdopodobnie od niemieckiego "manöverflasche" (dosł. "flaszka manewrowa"), odnoszącego się do płaskich blaszanych butelek używanych przez wojsko i turystów.
Budowa.
Współczesna manierka ma formę pojemnika–butli o spłaszczonym kształcie wykonanego z wytrzymałego sztywnego materiału (np. aluminium, stal, plastik). Wyposażona jest w zamknięcie (najczęściej w formie szczelnej zakrętki), troki lub innego typu mocowanie umożliwiające jej przypięcie do pasa, oraz często pokrowiec. Poza tym bywa niekiedy wyposażana w doczepiany kubek.
W swojej historii występowały jednak w zróżnicowanych formach konstrukcyjnych, znajdując zastosowanie wśród myśliwych, wojowników i pasterzy. . Wykonywano je również ze stosunkowo mało praktycznych materiałów jak drewno i szkło. Niekiedy przybierały formy ozdobne jak na przykład tzw. "niemieckie manierki rezerwistów" pełniące funkcję wyłącznie pamiątkową.

</doc>
<doc id="701841" url="https://pl.wikipedia.org/wiki?curid=701841" title="Paul A. Rothchild">
Paul A. Rothchild

Paul Allen Rothchild (ur. 18 kwietnia 1935, zm. 30 marca 1995) – amerykański producent muzyczny, działający w latach 60. i 70. Swoją karierę rozpoczął na folkowej scenie w Bostonie, wydając nagrania lokalnych artystów. W 1963 został producentem w Elektra Records.
Rothchild jest najbardziej znany jako producent wszystkich albumów The Doors z Jimem Morrisonem (oprócz ostatniego – "L.A. Woman", kiedy to zrezygnował z produkcji po konflikcie z grupą co do kierunku ich muzyki).
Był także producentem albumów i singli artystów takich jak: Tom Paxton, Fred Neil, Tom Rush, Paul Butterfield Blues Band, The Lovin’ Spoonful, Tim Buckley, Love, Clear Light, Rhinoceros oraz Janis Joplin (m.in. wyprodukował jej ostatni album "Pearl" oraz singel "Me and Bobby McGee").
W latach 70. wyprodukował debiutancki album zespołu The Outlaws dla wytwórni Arista Records, a także albumy Bonnie Raitt i soundtrack do filmu "The Rose", który był luźno oparty na życiu Janis Joplin. Był także producentem soundtracku do filmu "The Doors".
Zmarł w 1995 na raka płuc.

</doc>
<doc id="701842" url="https://pl.wikipedia.org/wiki?curid=701842" title="Tosefta">
Tosefta

Tosefta (aram. תוספתא "uzupełnienie") – rozszerzenie i uzupełnienie Miszny. Ma charakter halachiczny. Jako że ostateczna wersja tekstu Tosefty nie była konsultowana z Sanhedrynem, Tosefta ma niższy status niż Miszna. W skład Tosefty weszły rozstrzygnięcia i komentarze prawne, które nie zostały umieszczone w zasadniczym tekście, ale posiadały taki autorytet, że zostały uznane za kanoniczne i niezbędne do zapisania. Zostały zredagowane po powstaniu Miszny, w III w. n.e., prawdopodobnie w Palestynie. Wśród autorów wymienia się rabinów Chiję i Hoszajahu, choć nie jest to powszechna opinia. Podobnie jak Miszna dzieli się na sześć porządków, a w ich ramach posiada te same traktaty (brakuje czterech) i rozdziały. Objętością przekracza Misznę czterokrotnie.

</doc>
<doc id="701843" url="https://pl.wikipedia.org/wiki?curid=701843" title="Bazowanie lotnictwa">
Bazowanie lotnictwa

Bazowanie lotnictwa - wykorzystywanie przez oddziały, związki taktyczne i operacyjne lotnictwa, lotnisk, węzłów lotnisk i rejonów lotnisk oraz sieci lotniskowej, na których rozwija się jednostki i urządzenia tyłowe przeznaczone do zabezpieczenia działań bojowych lotnictwa. Węzeł lotniskowy (sieć lotniskowa) powinien zapewnić dogodne warunki do rozśrodkowania jednostek (pododdziałów, oddziałów) lotniczych.

</doc>
<doc id="701845" url="https://pl.wikipedia.org/wiki?curid=701845" title="Synagoga kahalna w Woli Michowej">
Synagoga kahalna w Woli Michowej

Synagoga w Woli Michowej – nieistniejąca synagoga znajdująca się w Woli Michowej w samym centrum miejscowości, przy rynku.
Synagoga została zbudowana przed 1870 rokiem, z półokrągłym dachem krytym blachą. Była obok synagogi chasydzkiej, jedną z dwóch wolno stojących bożnic we wsi. Podczas II wojny światowej, w 1942 roku hitlerowcy zdewastowali synagogę. W lecie 1947 roku, podczas tzw. "akcji żniwnej", grupy UPA spaliły całkowicie Wolę Michową, nie pozostało dosłownie nic z dawnych zabudowań.
Bibliografia.
Andrzej Potocki, "Żydzi w Podkarpackiem", Wydawnictwo LIBRA, Rzeszów 2004 r. s. 200-201

</doc>
<doc id="701849" url="https://pl.wikipedia.org/wiki?curid=701849" title="Bezpieczeństwo lotu">
Bezpieczeństwo lotu

Bezpieczeństwo lotu - warunki zapewniające ochronę załogi oraz sprzętu podczas przygotowania i wykonywania lotu.
Pod pojęciem bezpieczeństwa lotów kryje się zdolność systemu statek powietrzny–załoga do zrealizowania zadanego lotu z gwarantowanym poziomem zachowania życia członków załogi i pasażerów oraz nieuszkadzania się techniki – zależna od poziomu i oddziaływania poszczególnych własności kompleksu lotniczego (statek powietrzny wraz ze swoimi systemami i podsystemami, układami i elementami), a także profesjonalizmu obsługi naziemnej.

</doc>
<doc id="701851" url="https://pl.wikipedia.org/wiki?curid=701851" title="Paul Rothchild">
Paul Rothchild



</doc>
<doc id="701852" url="https://pl.wikipedia.org/wiki?curid=701852" title="Heaton (Emil Christensen)">
Heaton (Emil Christensen)



</doc>
<doc id="701854" url="https://pl.wikipedia.org/wiki?curid=701854" title="Tablica rejestracyjna">
Tablica rejestracyjna

Tablica rejestracyjna – tablica zawierająca unikatowy kod literowo-cyfrowy, umożliwiający identyfikację każdego pojazdu.
Wymiary.
W Polsce tablica rejestracyjna powinna mieć wymiar 520 × 114 mm w przypadku tablicy jednorzędowej oraz 305 × 214 w przypadku tablicy dwurzędowej.
Umiejscowienie.
Tablica rejestracyjna powinna być umieszczona z przodu i tyłu pojazdu w miejscach do tego konstrukcyjnie przeznaczonych, wyjątkiem są przyczepy, ciągniki rolnicze, motocykle oraz motorowery, w których tablicę umieszcza się tylko z tyłu.
Montaż tablicy wykonuje się bezpośrednio do pojazdu lub korzysta się ze specjalnych ramek do tablic rejestracyjnych.

</doc>
<doc id="701856" url="https://pl.wikipedia.org/wiki?curid=701856" title="Polaryzacja błony komórkowej">
Polaryzacja błony komórkowej

Polaryzacja błony komórkowej – zjawisko powstawania różnicy potencjałów (napięcia) między zewnętrzną i wewnętrzną powierzchnią błony komórek organizmów jedno lub wielokomórkowych. Polaryzacja jest warunkiem pobudliwości komórek, czyli zdolności do reakcji na bodźce zewnętrzne (np. powstawanie impulsów nerwowych). Między zewnętrzną a wewnętrzną powierzchnią błony spolaryzowanej występuje niewielkie spolaryzowanie związane z nierównomiernym rozmieszczeniem jonów, czyli cząstek obdarzonych ładunkami: na zewnątrz komórki są większe ilości jonów dodatnich (np.: Na+), wewnątrz – ujemnych (np.: Cl-).
Bodziec chemiczny, elektryczny lub mechaniczny może powodować przemieszczenie jonów i wyrównanie stężeń (proces depolaryzacji błony, powstanie potencjału czynnościowego).
Przywrócenie wartości potencjału stacjonarnego – nierównego rozkładu jonów (np. sodu i potasu lub chloru) jest możliwe dzięki stałemu działaniu pompy sodowo-potasowej, która transportuje jony sodu na zewnątrz a jony potasu K+ do wnętrza komórki (repolaryzacja).

</doc>
<doc id="701860" url="https://pl.wikipedia.org/wiki?curid=701860" title="Synagoga w Woli Michowej">
Synagoga w Woli Michowej

Synagoga w Woli Michowej – nieistniejąca, drewniana synagoga znajdująca się w Woli Michowej. Mieściła się na skraju wsi, a jej dokładna lokalizacja nie została ustalona.
Synagoga została zbudowana przed 1870 rokiem z inicjatywy chasydów. Była obok synagogi kahalnej jedną z dwóch wolno stojących bożnic we wsi. Podczas II wojny światowej, w 1942 roku hitlerowcy zdewastowali synagogę. W lecie 1947 roku, podczas tzw. "akcji żniwnej", oddziały UPA spaliły całkowicie Wolę Michową, nie pozostało dosłownie nic z dawnych zabudowań.

</doc>
<doc id="701861" url="https://pl.wikipedia.org/wiki?curid=701861" title="Natalia Verbeke">
Natalia Verbeke

Natalia Verbeke Leiva (ur. 23 lutego 1975 w Buenos Aires) – hiszpańska aktorka filmowa argentyńskiego pochodzenia.
Od 11. roku życia mieszkała w Hiszpanii. Zadebiutowała jako aktorka w 1998 roku w filmie "Un Buen novio".

</doc>
<doc id="701862" url="https://pl.wikipedia.org/wiki?curid=701862" title="Jan Gostomski (zm. 1623)">
Jan Gostomski (zm. 1623)

Jan Gostomski herbu Nałęcz (ur. ok. 1576 roku, zm. 12 marca 1623 roku) – wojewoda kaliski w latach 1620-1623, wojewoda brzeskokujawski w 1620 roku, wojewoda inowrocławski w latach 1611-1620, starosta gąbiński, grójecki, strzelecki, starosta warecki i wałecki w 1598 roku.
Syn wojewody poznańskiego Hieronima Gostomskiego. 
W 1596 roku zapisał się na Uniwersytet Padewski. 
Ojciec przekazał mu starostwo wałeckie (1593–1623), wareckie, grójeckie, gąbińskie i strzeleckie. Poseł na sejm 1600 roku z województwa sandomierskiego. Dzięki jego poparciu został obrany na sejmiku opatowskim posłem na sejm 1605. 
W 1599 jeździł do Pragi w poselstwie do cesarza Rudolfa II. W 1600 podpisał uniwersał janowiecki. W młodości przeszedł z kalwinizmu na katolicyzm. Był protektorem jezuitów: ufundował kolegium jezuickie w Wałczu, uposażył kolegia w Sandomierzu i Lublinie. W Sandomierzu dokończył ponadto budowę kolegiaty. 7 października 1606 roku podpisał ugodę pod Janowcem. 
Poseł na sejm 1611 roku z ziemi rawskiej, deputat izby poselskiej do sprawy brandenburskiej.
Ożenił się z Zofią Tęczyńską, córką Andrzeja Tęczyńskiego, wojewody krakowskiego oraz Zofii Dembowskiej.

</doc>
<doc id="701863" url="https://pl.wikipedia.org/wiki?curid=701863" title="Spółgłoski zwarto-szczelinowe">
Spółgłoski zwarto-szczelinowe



</doc>
<doc id="701871" url="https://pl.wikipedia.org/wiki?curid=701871" title="Genelle Williams">
Genelle Williams

Genelle Williams (ur. 18 lutego 1984 w Toronto) – kanadyjska aktorka. Występowała w telewizyjnym hicie dla nastolatków "Radiostacja Roscoe" ("Radio Free Roscoe"). W serialu grała prezenterkę radia Coguar, Kim Carlisle.
Zakochała się ona w Robbie'm, który był prezenterem konkurencyjnego radia ("Roscoe").
Grała również w serialu "" ("Degrassi: The Next Generation").

</doc>
<doc id="701878" url="https://pl.wikipedia.org/wiki?curid=701878" title="Alleycat (wyścigi)">
Alleycat (wyścigi)

Alleycat – rodzaj zawodów rowerowych organizowanych na terenie miasta odbywających się w normalnym ruchu miejskim. Najczęściej zawodnikami są kurierzy rowerowi. Pierwszy raz nazwę "alleycat" dla tego typu wyścigów użyto w Toronto, w 1986 roku. Wygrywa osoba, która zaliczy wszystkie zadania w jak najkrótszym czasie.

</doc>
<doc id="701882" url="https://pl.wikipedia.org/wiki?curid=701882" title="Okap (formacja skalna)">
Okap (formacja skalna)

Okap – rodzaj przewieszki, która jest odchylona od pionu pod kątem ok. 90 stopni, tak, że wspinacz ma nad głową poziomy fragment skały. Określenie to jest najczęściej używane w odniesieniu do daszków na tyle małych, że można sięgnąć do ich krawędzi ze ściany dochodzącej do przełamania okapu. W przypadku większej partii skały o tak dużym przewieszeniu nazywa się je dachem.
Poniższe zdjęcia ilustrują sposób pokonywania okapu na przykładzie drogi "Biceptual Lover" o wycenie 5.12b w rejonie Squamish na terenie Kolumbii Brytyjskiej w Kanadzie.
Okapami nazywane są też płytkie zagłębienia w ścianach skalnych, przypominające zaczątkowe formy jaskiń (pseudokras). Państwowy Instytut Geologiczny liczne okapy umieścił w rejestrze jaskiń.

</doc>
<doc id="701889" url="https://pl.wikipedia.org/wiki?curid=701889" title="Nicolás Fasolino">
Nicolás Fasolino

Nicolás Fasolino (ur. 3 stycznia 1887 w Buenos Aires, zm. 13 sierpnia 1969 w Santa Fe) – argentyński duchowny katolicki, kardynał, arcybiskup Santa Fe.
Życiorys.
Święcenia kapłańskie przyjął 23 października 1909 roku w Buenos Aires. Mianowany biskupem Santa Fe 20 października 1932 roku, sakrę biskupią przyjął 21 grudnia 1932 roku z rąk nuncjusza apostolskiego w Argentynie abp. Filippo Cortesi'ego; 20 kwietnia 1934 roku podniesiony przez papieża Piusa XI do godności arcybiskupa Santa Fe. 26 stycznia 1967 roku mianowany kardynałem prezbiterem Beata Maria Vergine Addolorata a piazza Buenos Aires przez papieża Pawła VI.

</doc>
<doc id="701891" url="https://pl.wikipedia.org/wiki?curid=701891" title="Książę Roxburghe">
Książę Roxburghe

Hrabiowie Roxburghe 1. kreacji (parostwo Szkocji)
Książęta Roxburghe 1. kreacji (parostwo Szkocji)

</doc>
<doc id="701892" url="https://pl.wikipedia.org/wiki?curid=701892" title="Get Heavy">
Get Heavy

Get Heavy – debiutancki album fińskiego zespołu hardrockowego Lordi wydany w roku 2002.
Na okładce nie ma podobizny basisty "Magnuma", który odszedł z Lordi na krótko przed wydaniem płyty.

</doc>
<doc id="701894" url="https://pl.wikipedia.org/wiki?curid=701894" title="Anna Aleksandra Jasielska">
Anna Aleksandra Jasielska

Anna Aleksandra Jasielska, pseud. Irena, Teresa Eljaszewicz, Czarna Hanka (ur. 26 lutego 1920 w Stanisławowie, zm. 21 sierpnia 1983 w Kielcach) – polska działaczka społeczna, doktor fizyki i wykładowca Politechniki Świętokrzyskiej, księgarz, żołnierz Armii Krajowej i uczestniczka powstania warszawskiego.
Dzieciństwo i młodość.
Ojciec Roman Jasielski (1871-1947) był księgarzem i wydawcą w Stanisławowie. Matka Janina z domu Jaworowska (1883-1944) była nauczycielką matematyki w tamtejszym seminarium nauczycielskim i działaczką Akcji Katolickiej. W chwili urodzin córki oboje byli już w dojrzałym wieku, a Anna, jako swoisty łącznik pokoleń, wychowywała się wspólnie z będącą niemal jej rówieśnicą córką swojego stryjecznego brata Jana Macieja Jasielskiego, Heleną Anną (ur. 1921).
Uczęszczała do szkoły elementarnej w Stanisławowie, a od 1930 do żeńskiego gimnazjum humanistycznego sióstr Urszulanek tamże. Należała do harcerstwa i Sodalicji Mariańskiej. Już w okresie nauki gimnazjalnej pomagała w prowadzeniu księgarni ojcu, który potrzebował wsparcia ze względu na pogarszający się stan zdrowia i wiek (Roman Jasielski w 1936 obchodził jubileusz 50-lecia pracy zawodowej); maturę zdała w czerwcu 1938 roku, ale zamiast planowanych studiów wyjechała do Poznania na roczną praktykę księgarską w Księgarni św. Wojciecha. Po powrocie w marcu 1939 przejęła kierownictwo księgarni stanisławowskiej i prowadziła ją aż do zamknięcia instytucji przez wkraczających Rosjan.
Lata II wojny światowej.
Na przełomie 1939 i 1940 odbyła kurs pielęgniarski, po którym podjęła pracę w Szpitalu Położniczym i Dziecięcym w Stanisławowie. Zamierzała podwyższyć kwalifikacje w Zaocznym Instytucie Medycznym w Odessie, ale ponownie nie było jej dane podjąć studiów, tym razem w związku z wybuchem wojny niemiecko-radzieckiej. Po zajęciu Stanisławowa przez Niemców ponownie uruchomiła pod nazwiskiem ojcowskim księgarnię; jednocześnie włączyła się aktywnie do konspiracji: uczestniczyła w tajnym nauczaniu (uczyła matematyki i fizyki), w Związku Walki Zbrojnej była od września 1941 szefem kurierów oraz odpowiadała za kolportaż prasy podziemnej, wykorzystując do tych działań księgarnię. Używała w tym okresie pseudonimu Irena. Wraz ze stryjeczną siostrą Jadwigą Jasielską (pseud. Lena, 1918-1998) oraz z Juliuszem Vaqueretem (pseud. Juliusz) tworzyła konspiracyjną "trójkę", podległa szefowi sztabu okręgu stanisławowskiego, kapitanowi Rudolfowi Majewskiemu (pseud. Feliks). W listopadzie 1942, po serii aresztowań wśród członków konspiracji (jednym z podejrzanych o dekonspirację był Juliusz Vaqueret), Jasielska otrzymała rozkaz opuszczenia terenu.
Na krótki czas trafiła do Lwowa, skąd z rekomendacją komendantki Lwowskiej Chorągwi Harcerek Stefanii Stipal (pseud. Luna) wysłana została do Komendy Pogotowia Harcerek w Warszawie. Od stycznia do maja 1943 pracowała w zakładzie Rady Głównej Opiekuńczej dla dzieci wojskowych w Skolimowie. W obawie przed zdradzeniem jej miejsca pobytu przez aresztowaną w tym czasie Jadwigę Jasielską, przełożeni wysłali Annę do Puław, gdzie jednak nie udało się jej dotrzeć. Trafiła natomiast do Lublina, gdzie za pośrednictwem sióstr urszulanek, pod pseudonimem Teresa Eljaszewicz (od nazwiska panieńskiego babki Petroneli Jasielskiej), prowadziła konspiracyjne lekcje z matematyki, a sporadycznie także z łaciny i historii Polski. Oficjalnie pracowała w sklepie warzywnym, a potem jako urzędniczka w firmie transportowej "Walter Kubenz", gdzie przepisywała na maszynie rozkazy i instrukcje harcerskie i AK-owskie. Brała udział w harcerskiej akcji pomocy wysiedlanym z ziemi zamojskiej, polegającej m.in. na ukrywaniu dzieci przez wywózką do Niemiec i grożącym procesem germanizacji. W lipcu 1944, po bombardowaniu Lublina, jako sanitariuszka niosła pomoc rannym. Była łączniczką szefa Wojskowej Służby Kobiet Armii Krajowej Okręgu Lubelskiego, wykonywała misje kurierskie m.in. w Krasnymstawie i Kraśniku. W czasie jednej z dalszych misji pod koniec lipca 1944 została zmuszona do pozostania w Warszawie i niebawem przystąpiła do powstania, w kompanii B 1 pułku "Baszta" pod dowództwem porucznika Stanisława Szymczyka (pseud. Jacek); przyjęła powstańczy pseudonim Czarna Hanka i brała udział w walkach na Mokotowie. Po kapitulacji powstania zbiegła z transportu do Niemiec; próbując przedostać się przez linię frontu do Stanisławowa, była dwukrotnie zatrzymywana przez Niemców i krótko więziona najpierw w Tarnowie, potem w Krakowie. Ostatecznie schyłek wojny spędziła w Wierzbnie koło Proszowic, pracując jako gminny agronom.
Księgarz.
Wiosną 1945 udało się Jasielskiej powrócić do rodzinnego Stanisławowa; nie zastała już przy życiu matki, zmarłej po długiej chorobie 23 maja 1944. Pod nazwiskiem ojca wznowiła działalność księgarni, a także podjęła się roli nauczycielki w szkole z polskim językiem wykładowym. Rok później razem z ojcem, na fali repatriacji, znalazła się we Wrocławiu. Uruchomiła księgarnię z początkiem października 1946, należąc jednocześnie do najaktywniejszych postaci polskiego ruchu księgarskiego we Wrocławiu w pierwszych latach powojennych. Weszła w skład pięcioosobowego komitetu organizacyjnego Dolnośląskiego Koła Związku Księgarzy Polskich, obok Zbysława Arcta, Tadeusza Jarmickiego, Józefa Lacha i Marii Moskalowej; przez dwie kadencje zasiadała w komisji szkolenia zawodowego przy tym kole. Po śmierci ojca (1 marca 1947), któremu Koło Dolnośląskie nadało tytuł prezesa honorowego, Jasielska prowadziła przez kilka lat księgarnię samodzielnie. W 1948 centrala związku w Warszawie zweryfikowała ją jako "kwalifikowanego księgarza".
Lata zakonne.
Od dzieciństwa będąc osobą religijną, pod koniec 1949 spełniła obietnicę daną kilka lat wcześniej ojcu i wstąpiła do Zgromadzenia Sióstr Urszulanek Szarych. Przebywała w klasztorze w Pniewach koło Poznania. Wytrwała w zakonie tylko do 1953, po krótkim czasie popadając w konflikt z innymi zakonnicami, które odmawiały jej rzeczywistego powołania. Naraziła się także siostrom krytyką ich życia i obyczajów, a dodatkowo na przeszkodzie wytrwaniu w zakonie stanął temperament Jasielskiej, która niezależnie od swojej pobożności była osobą towarzyską, nie stroniącą od papierosa i alkoholu, chętnie uczestniczącą w zabawach i opowiadającą w zaufanym towarzystwie rubaszne dowcipy. Opuszczając klasztor pozostała bez majątku, pozostawiła bowiem interes księgarski w rękach nieuczciwego dzierżawcy. W tej sytuacji wyjechała do Sosnowca, do owdowiałej ciotki, nauczycielki muzyki; w Sosnowcu podjęła pracę w księgarni Domu Książki, gdzie przez kilka lat zajmowała stanowiska kierownicze.
Praca naukowa.
Nie przerywając pracy zawodowej, w 1956 podjęła studia w trybie zaocznym na Wydziale Matematyki, Fizyki i Chemii Wyższej Szkoły Pedagogicznej w Katowicach. Pięcioletni program studiów wypełniła w ciągu czterech lat, uzyskując magisterium z fizyki 30 czerwca 1960. We wrześniu tegoż roku podjęła pracę w Katedrze Fizyki katowickiej uczelni, nie mogąc jednak ze względu na wiek (ukończone 40 lat) uzyskać normalnej asystentury, zadowoliła się stanowiskiem asystenta technicznego. Zdobywała zarazem doświadczenie pedagogiczne na poziomie szkolnictwa średniego, będąc nauczycielką VIII Liceum Ogólnokształcącego imienia Wilhelma Piecka oraz Państwowego Liceum dla Pracujących. W Wyższej Szkole Pedagogicznej prowadziła ćwiczenia rachunkowe do wykładów profesora Kazimierza Grotowskiego z Krakowa. Jednocześnie jako pracownik Zakładu Fizyki Współczesnej wchodziła w skład zespołu doktora Jerzego Benisza, uczestnicząc w pracach naukowo-badawczych prowadzonych we współpracy z Pracownią Reakcji Jądrowych Instytutu Fizyki Jądrowej w Krakowie-Bronowicach; w latach 1963-1968 zespół ten ogłosił sześć prac naukowych związanych z techniką emulsji jądrowych oraz rekcjami jądrowymi. Jasielska pracowała również nad doktoratem, który obroniła 2 kwietnia 1969 na Uniwersytecie Śląskim w Katowicach. Promotorem rozprawy, zatytułowanej "Poziomy jądra Ti 49 wzbudzane w reakcji strippingu deuteronów", był prof. Grotowski. Od października 1964 była starszym asystentem w Zakładzie Fizyki Współczesnej katowickiej uczelni; we wrześniu 1967 została przeniesiona na stanowisko wykładowcy (potem adiunkta) w Kielecko-Radomskiej Wyższej Szkole Inżynierskiej w Kielcach (późniejsza Politechnika Świętokrzyska). Do 1972 kierowała tam Pracownią Fizyki. Odbyła staż w Instytucie Fizyki Jądrowej w Krakowie (1971/1972), uczestniczyła także w międzynarodowych konferencjach fizyków w Rumunii (tzw. "szkoła fizyki"). Niezależnie od podnoszenia kwalifikacji zawodowych uzupełniała wiedzę w innych dziedzinach, i to całkiem odmiennych – w 1966 uzyskała dyplom zaocznego Instytutu Wyższej Kultury Religijnej przy Katolickim Uniwersytecie Lubelskim, a w 1970 ukończyła roczne studium historii najnowszej na Wieczorowym Uniwersytecie Marksizmu-Leninizmu w Kielcach. 30 września 1980 przeszła na emeryturę, odbierając z tej okazji Złoty Krzyż Zasługi i Medal Komisji Edukacji Narodowej.
Działalność społeczna.
Okres kielecki w życiu Jasielskiej to także czas działalności społecznej. Wchodziła w skład Rady Zakładowej Związku Nauczycielstwa Polskiego na uczelni, w dzielnicy mieszkaniowej była aktywistką koła Ligi Kobiet, na potrzeby którego głosiła wykłady. Od 1978 należała do Związku Bojowników o Wolność i Demokrację, ale była też zaangażowana w środowiska solidarnościowe i katolickie. Przez wiele lat organizowała rekolekcje dla maturzystów w Częstochowie, działała w ruchu oazowym "Wiara i Nauka". Uczestnicząc w rumuńskiej "szkole fizyki", za pośrednictwem miejscowej Polonii zapoznała się z sytuacją tamtejszego Kościoła katolickiego. Po konsultacjach z prymasem Stefanem Wyszyńskim organizowała pomoc dla rumuńskich katolików, szczególnie Polaków tam zamieszkałych, którym przywoziła polskie książki, płyty, śpiewniki, a także w ukryciu dewocjonalia. Utrzymywała kontakt z polskimi szkołami oraz ośrodkami polonijnymi w Ploeszti i Bukareszcie. Wspólnie z dominikaninem ojcem Włodzimierzem Kucharkiem zorganizowała studia polonistyczne na Uniwersytecie Jagiellońskim dla dwóch młodych Polek z Rumunii (uzyskały dyplomy uniwersyteckie w 1978). W lutym 1980, podczas pobytu w Rzymie, Jasielska bez większego powodzenia usiłowała zainteresować problemem Kościoła katolickiego w Rumunii koła watykańskie.
Od schyłku lat 50. XX wieku Anna Jasielska udzielała się w Ruchu Kultury Chrześcijańskiej „Odrodzenie”. Wraz z Ignacym Kruszyńskim organizowała na Jasnej Górze Dni Modlitw Inteligencji Katolickiej, na których członkowie "Odrodzenia" spotykali się z prymasem Wyszyńskim. Przyczyniła się do ożywienia działalności ośrodka „odrodzeniowego” w Poznaniu, współtworzyła koła m.in. w Białej Podlaskiej i Rzeszowie, brała udział w spotkaniach w Krakowie; w wielu miejscach kraju głosiła wykłady i pogadanki, utrzymywała kontakt z hierarchami kościelnymi (Władysław Jędruszuk, Ignacy Tokarczuk), interesowała się problematyką Kościoła unickiego. Konsekwentne starania o budowę nowego kościoła w jej kieleckiej dzielnicy Szydłówek prawdopodobnie zamknęły jej drogę do stanowiska docenta.
Miejscem pracy społecznej Jasielska uczyniła również własne mieszkanie, które udostępniała kształcącej się młodzieży (w różnych okresach mieszkało tam kilkanaście osób); pomagała w nauce, doradzała wybór drogi życiowej, starała się pomóc w zdobyciu pracy i mieszkania. Chętnie towarzyszyła młodzieży w pielgrzymkach pieszych, była miłośniczką turystyki górskiej, zapaloną autostopowiczką. Na jej wsparcie mogli liczyć także dorośli potrzebujący, szczególnie osoby samotne, starsze, schorowane. Pomagała także rodzinom wielodzietnym. Mimo niepowodzenia życia zakonnego pozostałą osobą głęboko religijną; niemal codziennie uczestniczyła czynnie w mszy, także w ostatnich miesiącach, kiedy dotknięta chorobą poruszała się na wózku inwalidzkim z pomocą osób życzliwych. Choroba nowotworowa nie pozwoliła Jasielskiej zrealizować zamiaru pracy misyjnej w Rwandzie. W 1969 przeszła poważną operację, ale nie ograniczyło to jej aktywności. Zmarła 21 sierpnia 1983 w kieleckim szpitalu, pochowana została na Cmentarzu Grabiszyńskim we Wrocławiu w grobowcu ojca (pole 3).
Charakterystyka.
Jedna z jej wieloletnich znajomych scharakteryzowała ją następująco: „Anda była zawsze dzieckiem bardzo dobrym, ale niesfornym, trzymały się jej często tzw. «psie figle», ale nigdy ani złośliwe, ani nieetyczne. Dzieliła się chętnie tym, co posiadała, słodyczami, zabawkami. Była bardzo bezpośrednia, co zresztą pozostało jej do końca życia. Miała zawsze tylko jedno oblicze.”
W tomie XXI cyklu "Chrześcijanie" zawarte zostały wspomnienia wojenne Anny Jasielskiej. Poświęcony jej został także rozdział książki Jana Harajdy "Jasielscy z Kresów" (Poznań 2005). Dokumenty i zdjęcia znajdują się w Ossolineum w Dziale Rękopisów.

</doc>
<doc id="701899" url="https://pl.wikipedia.org/wiki?curid=701899" title="Antonio Caggiano">
Antonio Caggiano

Antonio Caggiano (ur. 30 stycznia 1889 r. w Coronde, zm. 23 października 1979 r. w Buenos Aires) – argentyński duchowny katolicki, kardynał, arcybiskup metropolita Buenos Aires, prymas Argentyny. 
Życiorys.
Święcenia kapłańskie przyjął 23 marca 1912 roku w Santa Fe. Pracował jako duszpasterz i wykładowca w seminarium duchownym w Santa Fe, był też asystentem kościelnym Akcji Katolickiej. Mianowany przez papieża Piusa XI biskupem ordynariuszem Rosario 13 września 1934 roku, sakrę biskupią przyjął 17 marca 1935 roku z rąk nuncjusza apostolskiego w Argentynie abp. Filippo Cortesiego. Mianowany kardynałem prezbiterem San Lorenzo in Panisperna przez papieża Piusa XII 18 lutego 1946 roku. Prześladowany przez reżim Perona. 
Pomagał zbrodniarzom hitlerowskim uciekającym z Europy po wojnie, a także niemieckim kolaborantom w osiedleniu się w Argentynie.
Od 15 sierpnia 1959 roku arcybiskup Buenos Aires i prymas Argentyny. Uczestniczył w obradach Soboru Watykańskiego II. Rezygnację z funkcji metropolity złożył 22 kwietnia 1975. Pochowany w katedrze metropolitalnej w Buenos Aires.

</doc>
<doc id="701900" url="https://pl.wikipedia.org/wiki?curid=701900" title="Ajub Szah Durrani">
Ajub Szah Durrani

Ajub Szah Durrani – syn Timura Szaha, rządził Afganistanem w latach 1819-1823. Został odsunięty od władzy i przypuszczalnie zabity w roku 1823 pod koniec panowania dynastii Durrani.

</doc>
<doc id="701904" url="https://pl.wikipedia.org/wiki?curid=701904" title="Ali Szah Durrani">
Ali Szah Durrani

Sultan Ali Szah – syn Timura Szaha, przedostatni imperator Durrani. Został usunięty przez swego brata Ajuba Szaha. Rządził Afganistanem w latach 1818–1819.

</doc>
<doc id="701905" url="https://pl.wikipedia.org/wiki?curid=701905" title="Bokówka (Orzeszkowo)">
Bokówka (Orzeszkowo)

Bokówka, dawn. Nowiny – część wsi Orzeszkowo w Polsce położona w województwie podlaskim, w powiecie hajnowskim, w gminie Hajnówka.
W latach 1975–1998 część wsi administracyjnie należała do województwa białostockiego.

</doc>
<doc id="701908" url="https://pl.wikipedia.org/wiki?curid=701908" title="Seweryn Jasielski">
Seweryn Jasielski

Seweryn Jasielski (ur. 1876 roku, w Ponikwie koło Brodów, zm. 30 stycznia 1938 roku w Warszawie) – polski aktor teatralny.
Był najmłodszym dzieckiem Macieja Franciszka Jasielskiego i Petronelii z Eliaszewiczow Jasielskiej. Był bratem Juliusza, Jana Mieczysława, Marii, Anny i Romana Jasielskich.
Od 1894 roku był aktorem w Tarnowie, Jarosławcu, Krakowie i Lublinie. Od 1902 roku pracował w Warszawskich Teatrach Rządowych. Ożenił się z Julią Krauze. Miał dwie córki: Janinę Mieczysławę (zmarłą w dzieciństwie) i Annę Piotrę. Żona była tancerką w Teatrze. Zmarła w 1910 roku. Seweryn Jasielski prowadził (w latach 1918-1938) trzy Salony Sztuki w Warszawie: przy ul. Wierzbowej 7, na Krakowskim Przedmieściu 42/44 i na Sienkiewicza 6.
Razem z żoną i córką są pochowani na Cmentarzu Powązkowskim (pole 170 z tyłu katakumb).
Wzmianka o Julii i Sewerynie Jasielskich znajduje się w Słowniku Biograficznym Teatru Polskiego 1765-1965 wydanym przez Instytut Sztuki PAN. Tam też znajdują się dokumenty i pamiątki po nim. Działalności Seweryna Jasielskiego poświęca parę stron w swojej książce "Antykwariaty artystyczne, salony i domy aukcyjne" Mirosław Bałdok.

</doc>
<doc id="701909" url="https://pl.wikipedia.org/wiki?curid=701909" title="Nintendo DS Browser">
Nintendo DS Browser

Nintendo DS Browser – przeglądarka internetowa Opera w wersji na konsolę Nintendo DS, znana również pod nazwą Opera DS. Swoją premierę Nintendo DS Browser miał w Japonii 24 lipca 2006 roku. W Europie nastąpiła ona 6 października 2006. Opera DS ma dwie prawie identyczne wersje. Jedyną różnicą jest zmniejszony kartridż w wersji dla Nintendo DS Lite, dzięki czemu nie wystaje on z obudowy urządzenia.

</doc>
<doc id="701910" url="https://pl.wikipedia.org/wiki?curid=701910" title="Albert Fish">
Albert Fish

Hamilton Howard „Albert” Fish (ur. 19 maja 1870, zm. 16 stycznia 1936) – amerykański seryjny morderca, kanibal, sadysta, masochista, pedofil. Podejrzany o zamordowanie co najmniej pięciorga dzieci, sam przyznał się do trzech, jak również do torturowania co najmniej setki małoletnich ofiar. Czyny te uzasadniał potrzebą przeżywania silnych wrażeń. Kiedy sąd skazał go na karę śmierci przez krzesło elektryczne, powiedział: „To dopiero będzie przeżycie, umrzeć na krześle...”. W trakcie wykonywania wyroku pomagał katu przy podczepianiu elektrod.
Dzieciństwo i młodość.
Albert Fish urodził się w Waszyngtonie. Jego ojciec, Randall Fish, kapitan statku pływającego na rzece Potomak, zmarł 15 października 1875. Ponieważ pani Fish nie radziła sobie z samotnym wychowaniem czwórki dzieci, najmłodsze z nich, Albert, zostało oddane do Sierocińca Świętego Jana w Waszyngtonie. Panowały tam bardzo surowe zasady, wychowanków często poddawano karom cielesnym, takim jak chłosta i to właśnie tam Albert rozwinął w sobie skłonności masochistyczne. Przebywając w sierocińcu Fish śpiewał także w kościelnym chórze.
W 1879 roku jego matka otrzymała posadę państwową, co umożliwiło jej opiekę nad najmłodszym synem i Fish opuścił sierociniec. Mając dwanaście lat nawiązał romans z innym nastolatkiem. Partner Fisha wprowadził go w takie praktyki jak picie moczu i koprofagia. Fish zaczął poświęcać swoje weekendy na wizyty w łaźniach publicznych, gdzie mógł oglądać rozebranych chłopców.
Około 1890 roku Albert przybył do Nowego Jorku, gdzie, jak twierdził, utrzymywał się z bycia męską prostytutką. Przyznawał później, że w tym okresie zaczął dopuszczać się gwałtów na młodych chłopcach. W 1898 roku, dzięki staraniom swojej matki, Albert poślubił kobietę, młodszą od niego o 9 lat. Miał z nią sześcioro dzieci: Alberta, Annę, Gertrude, Eugene, Johna i Henry’ego.
Od 1898 roku pracował jako malarz pokojowy, przyznając później, że w tym okresie dokonał gwałtu na około setce dzieci, przeważnie chłopcach poniżej szóstego roku życia. Wtedy też kochanek Alberta zabrał go do Muzeum Figur Woskowych, gdzie kompletnie go zafascynował przekrój penisa. Zdarzenie to wpłynęło silnie na rozwój zainteresowania Fisha kastracją.
Około 1910 roku, Fish pracował w Wilmington w stanie Delaware, gdzie poznał 19-letniego mężczyznę o imieniu Thomas Kedden. Kedden odwiedził za namową Fisha w miejscu gdzie ten się zatrzymał. Fish utrzymywał, że obaj wyrażali zgodę na zawiązanie sadomasochistycznej relacji, choć nie jest do końca pewne, czy Kedden nie był zmuszany do tego rodzaju czynności. Błąd w ocenie mógł być wynikiem niepełnosprawności umysłowej 19-latka. Po dziesięciu dniach Fish zabrał Keddena do „starego wiejskiego domu”, gdzie zaczął go torturować. Tortury trwały ponad dwa tygodnie a w konsekwencji doprowadziły do próby wykastrowania Keddena, Fish związał go i odciął mu połowę penisa. Później to zdarzenie Fish opowiada w tych słowach; „Nigdy nie zapomnę jego krzyku ani spojrzenia, jakie na mnie rzucił”, wspominał. Początkowo zamierzał zabić Keddena, pociąć jego ciało i zabrać je do domu, ale obawiał się, że upał przyspieszy procesy gnilne a zapach rozkładu zwłok zwróci na niego uwagę; Zamiast tego Fish oblał ranę wodą utlenioną, owinął ją w chusteczkę pokrytą wazeliną, zostawił banknot 10 dolarów, pocałował Keddena na pożegnanie i wyszedł. „Pojechałem pierwszym pociągiem, którym mogłem wrócić do domu. Nigdy nie słyszałem, co się z nim stało, ani nie próbowałem się dowiedzieć” - powiedział Fish.
W 1917 żona Fisha porzuciła go dla niejakiego Johna Straube, złotej rączki, mieszkającego w tamtym czasie w domu rodziny Fishów. Po aresztowaniu Fish powiedział w wywiadzie do gazety, że kiedy żona zostawiła go i przejęła prawie wszystkie posiadłości należące do rodziny zaczął słyszeć głosy. Utrzymywał także, że pewnego dnia owinął się w dywan, wypełniając tym instrukcje przekazane mu przez świętego Jana Apostoła.
Mniej więcej w tym czasie Fish zaczął oddawać się samookaleczeniom. Wbijał sobie igły w pachwinę i brzuch. Po jego aresztowaniu, zdjęcia rentgenowskie ujawniły, że Fish miał co najmniej 29 igieł osadzonych w jego miednicy. Uderzał się również wielokrotnie za pomocą nabijanego gwoździami wiosła. Inną z jego praktyk było wkładanie sobie w odbyt wełnianego wacika nasączonego płynem do zapalniczek i podpalanie go. Chociaż nigdy nie sądzono, że Fish fizycznie atakował lub maltretował swoje dzieci, zachęcał je i ich przyjaciół do okładania go po pośladkach nabijanym gwoździami wiosłem, tym samym, którego używał podczas indywidualnych praktyk. Wkrótce po tych wydarzeniach zaczęło przejawiać się w nim rosnące zainteresowanie kanibalizmem, także w aspekcie praktycznym. Objawiało się to jego umiłowaniem do przyrządzania potraw wyłącznie składający się z surowego mięsa, czasami również i jego dzieci otrzymywały od ojca taki posiłek.
Fish ożenił się ponownie 6 lutego 1930 r. W Waterloo w stanie Nowy Jork z Estellą Wilcox, ale rozwiodła się po tygodniu. Fish został aresztowany w maju 1930 r. Za „wysłanie nieprzyzwoitego listu do kobiety, która odpowiedziała na ogłoszenie o poszukiwaniu pokojówki na etat”.
Morderstwa.
Pierwszy mord Fish popełnił w roku 1910, na czternastolatku nazwiskiem Thomas Beden lub Kedden, w Wilmington, Delaware. Około roku 1919 Fish zadźgał umysłowo upośledzonego chłopca w Georgetown w Waszyngtonie.
11 lipca 1924 roku na farmie na Staten Island Fish napotkał bawiącą się samotnie ośmioletnią Beatrice Kiell. Zaoferował jej pieniądze w zamian za pomoc przy uprawie rabarbaru na sąsiednim polu. Beatrice i Fish prawie opuścili farmę, gdy pojawiła się pani Kiell i wygoniwszy Alberta, zabrała swoją córkę. Fish powrócił na farmę Kiellów nocą, jednak tym razem jego obecność odkrył ojciec Beatrice, John Kiell i zmusił Fisha do odejścia.
25 maja 1928 roku poszukujący pracy Edward Budd zamieścił ogłoszenie drobne w "New York World". Trzy dni później w domu Buddów zjawił się Albert Fish, twierdząc, że chce zatrudnić Edwarda. Przedstawił się jako Frank Howard, farmer z Farmingdale w stanie Nowy Jork. Poznał wtedy młodszą siostrę Edwarda, dziesięcioletnią Grace. Kilka dni później zjawił się ponownie, i obiecując Edwardowi pracę, namówił państwa Budd aby pozwolili Grace iść z nim na przyjęcie urodzinowe jego siostry. Fish wyszedł wraz z Grace, by nigdy już nie powrócić.
5 września 1930 roku policja aresztowała Johna Edwarda Pope jako podejrzanego o porwanie Grace Budd. Pope spędził w areszcie 109 dni.
W listopadzie 1934 roku państwo Budd otrzymali list w którym anonimowy nadawca przyznawał się do zamordowania Grace i zjedzenia jej ciała.
"Udusiłem ją, potem pociąłem na małe kawałeczki, tak żebym mógł zabrać mięso do swojego mieszkania. Ugotowałem ją i zjadłem. Jak słodka i delikatna była jej mała dupcia, upieczona w piekarniku. Zajęło mi dziewięć dni by zjeść ją całą."
List.
Pani Budd była analfabetką i sama nie mogła przeczytać listu, więc poprosiła syna by jej przeczytał. Niezmieniony list (wraz z błędami pisowni Fisha i błędami gramatycznymi) brzmi:
"Moja droga pani Budd! W 1894 r. Mój przyjaciel został wysłany jako pomocnik na pokład parowca Tacoma kapitana Johna Davisa. Płynęli nim z San Francisco do Hongkongu w Chinach. Po przybyciu tam on i dwóch innych gdy wyszli na brzeg poszli się upić. Kiedy wrócili, łodzi już nie było. W tym czasie w Chinach panował głód. Mięso każdego rodzaju kosztowało od 1 do 3 dolarów za funt. Cierpienie bardzo biednych było tak wielkie, że wszystkie dzieci poniżej 12 roku życia były sprzedawane rzeźnikom, aby je pocięli i przeznaczyli na żywność, by inni nie umierali z głodu. Chłopiec lub dziewczynka poniżej 14 roku życia, nie było bezpieczne samo na ulicy. Można było pójść do dowolnego sklepu i poprosić o stek albo kotlety lub duszone mięso. Część nagiego ciała chłopca lub dziewczynki była wycinana wedle uznania z tego, co chciałeś. Tylna część Chłopca lub dziewczynki jest najsłodsza część ciała i sprzedawane była niczym jak kotlet cielęcy, o najlepszym kroju i za najwyższą cenę. John pozostał tam tak długo, że zasmakował ludzkiego mięsa. Po powrocie do Nowego Jorku ukradł dwóch chłopców, jednego 7 letniego, drugiego 11, zabrał ich do domu, rozebrał do naga, zawiązał w szafie, a następnie spalił wszystko, co mieli na sobie. Kilka razy każdego dnia i nocy bił ich - torturował - aby ich mięso było dobre i delikatne. Najpierw zabił 11-letniego chłopca, bo miał najgrubszy tyłek i oczywiście najwięcej mięsa. Każda część jego ciała została przygotowana i zjedzona, oprócz głowy, kości i wnętrzności. Upiekł całość w piekarniku (cały jego tyłek). Mięso gotował, piekł, smażył i dusił na wolnym ogniu. Mały chłopiec był następny, John poszedł tą samą drogą sprawdzonych przepisów. W tym czasie mieszkałem przy 409 E 100 St, z tyłu po prawej stronie. Mówił mi tak często, jak dobre jest ludzkie mięso, że postanowiłem go skosztować. W niedzielę 3 czerwca 1928 r. zadzwoniłem do Ciebie pod adres na ul. W 15 406. Przyniosłem ci serek wiejski z truskawkami. Zjedliśmy lunch. Grace usiadła mi na kolanach i pocałowała mnie. Zdecydowałem wtedy, żeby ją zjeść, pod pretekstem zabrania jej na imprezę. Powiedziałeś, że tak, może iść. Zabrałem ją do pustego domu w Westchester, który już wybrałem. Kiedy tam dotarliśmy, powiedziałem jej, żeby została na zewnątrz. Zerwała dzikie kwiaty. Poszedłem na górę i zdjąłem całe ubranie. Wiedziałem, że jeśli tego nie zrobię, poplamię je jej krewią. Kiedy wszystko było gotowe, podszedłem do okna i zawołałem ją. Potem schowałem się w szafie, aż znalazła się w pokoju. Kiedy zobaczyła mnie całkiem nagiego, zaczęła płakać i próbowała zbiegać po schodach. Złapałem ją, a ona powiedziała, że powie mamie. Najpierw rozebrałem ją do naga. Jak ona kopała - gryźła i drapała. Udusiłem ją na śmierć, a następnie pokroiłem na małe kawałki, abym mógł zabrać mięso do swojego domu by je ugotować i zjeść. Jak słodki i delikatny był jej mały tyłek upieczony w piekarniku. Zjadłem całe jej ciało 9 dni. Jednak nie pieprzyłem jej, mogłem gdybym chciał. Umarła jako dziewica."List był w kopercie oznaczonej małym sześciokątnym emblematem z literami „N.Y.P.C.B.A.”, co oznaczało New York Private Chauffeur's Benevolent Association. Dozorca w budynku tej firmy powiedział, że wziął dla siebie nieco służbowej papeterii, ale zostawił wszystko w pokoju przy 200 East 52nd Street, kiedy się stamtąd wyprowadzał. Właścicielka pokoju stwierdziła, że Fish był niedawno w tym pokoju. Albert początkowo zgodził się iść z policjantem na posterunek, by poddać się przesłuchaniu, jednak później rzucił się na funkcjonariusza, w obu rękach dzierżąc otwarte brzytwy.
Rozbrojony i obezwładniony Fish został dostarczony na posterunek, gdzie bez większych oporów przyznał się do zamordowania Grace Budd, twierdząc przy tym, że początkowo zamierzał zabić jej brata Edwarda. Gdy po aresztowaniu Alberta jego zdjęcia ukazały się w prasie, motorniczy brooklyńskego tramwaju, Joseph Meehan rozpoznał w nim człowieka, którego widział 11 lutego 1927 roku wraz z małym chłopcem, odpowiadającym rysopisowi zaginionego Billy’ego Gafneya.
Billy Gafney i jego przyjaciel Billy Beaton zaginęli, gdy bawili się przed kamienicą na Brooklynie, w której mieszkali. Billy Beaton odnalazł się później na dachu innej kamienicy, a zapytany o to co stało się z Gafneyem odpowiedział, że zabrał go gnom ("boogeyman"). Ciała Billy’ego Gafneya nigdy nie znaleziono. Fish przyznał się do jego zamordowania, wyznał również, że pił jego krew i jadł jego mięso, uprzednio je upiekłszy z warzywami.
Proces.
Proces Alberta Fisha, oskarżonego o morderstwo z premedytacją popełnione na Grace Budd, rozpoczął się 11 marca 1935 roku. Rozprawie przewodniczył Frederick P. Close, oskarżał Elbert F. Gallagher, zaś obrońcą Fisha był James Dempsey. Proces trwał dziesięć dni. Fish na wstępie oznajmił, iż jest niepoczytalny, opowiadając sądowi o głosach, które nakazywały mu mordowanie dzieci. Zeznający biegli psychiatrzy rozwodzili się nad licznymi parafiliami Fisha: urofilią, koprofilią, pedofilią i masochizmem, nie mogli się jednak zgodzić czy oznaczają one, że oskarżony jest chory psychicznie. Obrona okazała również zdjęcie rentgenowskie miednicy Fisha, na którym widać było ponad dwanaście igieł, wbitych tam własnoręcznie przez oskarżonego. Sąd uznał Fisha za poczytalnego, winnego i skazał na śmierć na krześle elektrycznym.
Po ogłoszeniu wyroku Fish przyznał się do zamordowania ośmioletniego Francisa X. McDonnell na Staten Island. Francis został zgwałcony, a następnie uduszony własnymi szelkami.
Prawdopodobne ofiary.
Fish był podejrzany o popełnienie innych zbrodni, choć nigdy się do nich nie przyznał. Detektyw William King wierzył, że Fish był „Wampirem z Brooklynu”, seryjnym mordercą i gwałcicielem, na swe ofiary wybierającym głównie dzieci.

</doc>
<doc id="701911" url="https://pl.wikipedia.org/wiki?curid=701911" title="Żmija rogata">
Żmija rogata

Żmija rogata ("Cerastes cerastes") – gatunek jadowitego węża z rodziny żmijowatych.
Opis: Występuje w kolorach: szary, żółtobrązowy lub jasnożółty w ciemne, nierównomiernie rozmieszczone plamy. Brzuch żmii jest biały. Tułów znacznie dłuższy i grubszy niż ogon. Trójkątna głowa posiada nad oczami kilkumilimetrowe wyrostki skórne przypominające małe różki. Źrenice oczu pionowe. Porusza się wijąc ciało po piasku w bok. Gatunek bardzo jadowity.
Rozmiary: dorasta do 60-80 cm długości.
Biotop: występuje na piaszczystych lub kamienno-piaszczystych pustyniach.
Pokarm: młode żywią się szarańczakami zaś starsze osobniki drobnymi kręgowcami (gryzonie, ptaki, jaszczurki).
Rozmnażanie: Gatunek jajorodny. Okres składania jaj przypada na lipiec i sierpień. Samice jednorazowo składają od 8 do 20 jaj. Wykluwają się po 6-8 tygodniach. Młode mierzą 14,5 do 17,5 cm długości.
Występowanie: występuje w Afryce na Saharze i na Półwyspie Arabskim.
Podgatunki: wyróżniono cztery podgatunki "C. cerastes":

</doc>
<doc id="701913" url="https://pl.wikipedia.org/wiki?curid=701913" title="FC Lugano">
FC Lugano

FC Lugano - szwajcarski klub piłkarski, mający siedzibę w mieście Lugano. Obecnie występuje w Swiss Super League. Klub został założony w 2003 roku jako AC Lugano. Było to spowodowane bankructwem i degradacją do niższej ligi FC Lugano, założonego w 1908 roku. W 2008 roku klub powrócił do używania historycznej nazwy - FC Lugano.

</doc>
<doc id="701917" url="https://pl.wikipedia.org/wiki?curid=701917" title="Orsk">
Orsk

 

</doc>
<doc id="701919" url="https://pl.wikipedia.org/wiki?curid=701919" title="Zygfryd Wende">
Zygfryd Wende

Zygfryd Wende (ur. 1 stycznia 1903 w Roździeniu, zm. 11–12 kwietnia 1940 w Kalininie) – przodownik Policji Województwa Śląskiego, bokser.
Życiorys.
Walczył w wadze lekkiej. Jako pierwszy Polak wystąpił na mistrzostwach Europy w Sztokholmie (1925). Przegrał tam pierwszą walkę.
Zdobył trzy tytuły mistrza Polski. W 1925 wygrał rywalizację w wadze lekkiej, po czym, zgodnie z ówczesnym regulaminem, wyzwał zwycięzcę wagi półśredniej (bezpośrednio wyższej) Jana Arskiego, którego pokonał wskutek dyskwalifikacji. W ten sposób został podwójnym mistrzem (jedyny taki przypadek w historii mistrzostw Polski w boksie). W 1927 ponownie został mistrzem Polski w wadze lekkiej. Był też dwa razy mistrzem okręgu wrocławskiego (1920-1921).
Walczył w barwach klubów Lechia 06 Mysłowice, Cestes Warszawa i KS 09 Mysłowice. Po zakończeniu kariery w 1930 roku, był jednym z trenerów Policyjnego Klubu Sportowego Katowice. Stoczył 150 walk, z czego 131 wygrał, 8 zremisował i 11 przegrał. 
Był policjantem. Jako przodownik Policji Województwa Śląskiego znalazł się w czasie kampanii wrześniowej na kresach wschodnich. Aresztowany przez Armię Czerwoną został osadzony w obozie w Ostaszkowie. 11 lub 12 kwietnia 1940 został zamordowany w Kalininie.
Awans pośmiertny i upamiętnienie.
4 października 2007 roku pośmiertnie awansowany na stopień aspiranta Policji Państwowej. 25 stycznia 2012 roku jego imieniem nazwano jedną ulic w Katowicach-Szopienicach (teren dawnej gminy Roździeń).

</doc>
<doc id="701920" url="https://pl.wikipedia.org/wiki?curid=701920" title="Luis Hernandez">
Luis Hernandez



</doc>
<doc id="701922" url="https://pl.wikipedia.org/wiki?curid=701922" title="Cuauhtemoc Blanco">
Cuauhtemoc Blanco



</doc>
<doc id="701923" url="https://pl.wikipedia.org/wiki?curid=701923" title="Hans-Jorg Butt">
Hans-Jorg Butt



</doc>
<doc id="701924" url="https://pl.wikipedia.org/wiki?curid=701924" title="GJ 682">
GJ 682

GJ 682 – gwiazda w gwiazdozbiorze Skorpiona, położona w odległości 16,3 lat świetlnych od Słońca. Jest to jedna z gwiazd najbliższych Układowi Słonecznemu, ma układ planetarny.
Charakterystyka.
Jej jasność wizualna to 10,95, jest zatem bardzo słaba i można ją dostrzec dopiero po uzbrojeniu oka w lornetkę lub teleskop.
GJ 682 zalicza się do czerwonych karłów, należy do typu widmowego M3,5. Ma temperaturę około 3028 K i masę ok. 27% masy Słońca. Także jego promień to około 27% promienia Słońca, a jasność tej gwiazdy to ok. 0,2% jasności Słońca.
Układ planetarny.
Gwiazdę okrążają dwie planety odkryte w 2014 roku. Bliższa ma masę 4,4, a dalsza 8,7 . Planeta b krąży w obszarze ekosfery układu, dociera do niej strumień promieniowania równy 0,31 tego, który dociera do Ziemi. Współczynnik podobieństwa do Ziemi dla tej planety to 0,57.

</doc>
<doc id="701925" url="https://pl.wikipedia.org/wiki?curid=701925" title="Jan Opaliński (wojewoda kaliski)">
Jan Opaliński (wojewoda kaliski)



</doc>
<doc id="701926" url="https://pl.wikipedia.org/wiki?curid=701926" title="Sonant">
Sonant

Sonant, inaczej spółgłoska sylabiczna – spółgłoska zgłoskotwórcza, tworząca sylabę. Sonantami są zwykle spółgłoski nosowe i płynne. Współcześnie nie występują w języku polskim, ale są dosyć częste w innych językach.
W szerszym ujęciu sonantami (sonorantami, rezonantami) są nazywane głoski wymawiane bez turbulentnego przepływu powietrza przez narządy głosowe – spółgłoski sonorne ([], [], [], [], [], [], []), półsamogłoski ([], []) i samogłoski. Przeciwstawiane są im obstruenty.

</doc>
<doc id="701929" url="https://pl.wikipedia.org/wiki?curid=701929" title="The Monsterican Dream">
The Monsterican Dream

The Monsterican Dream – drugi album studyjny fińskiego zespołu hardrockowego Lordi wydany w roku 2004.
Płyta prezentuje nieco mroczniejsze i cięższe oblicze muzyki zespołu i zapewne dlatego zdobyła sobie mniejszą popularność niż poprzednia. Album wydano także z dodatkową płytą DVD, na której zamieszczono krótkometrażowy film "The Kin", w którym wystąpili ówcześni muzycy Lordi.
The Kin.
The Kin - krótkometrażowy film ukazujący członków zespołu Lordi (z 2004 roku). Jego główną bohaterką jest kobieta o imieniu Anna, która widzi różne potwory. W filmie każdy artysta miał swoją własną scenę: Enary widoczna tylko dla Anny zabija, rozcinając głowę, pewną kobietę, Kalma podąża za śladami drugiego bohatera filmu, lecz po drodze spotyka młodą parę i zabija chłopaka odciskając na jego twarzy swoją rękę po czym znika, Kita skacząc po drzewach goni uciekającego mężczyznę, dopada go i rozszarpuje, Amen urządza zasadzkę na ochroniarza budynku i uderza nim o podłogę a Mr. Lordi osobiście spotyka główną bohaterkę i przenosi ją do innego miejsca po czym budzi się u stóp matki. 

</doc>
<doc id="701930" url="https://pl.wikipedia.org/wiki?curid=701930" title="Doors">
Doors



</doc>
<doc id="701934" url="https://pl.wikipedia.org/wiki?curid=701934" title="Cavan (miasto)">
Cavan (miasto)

Cavan (irl. "An Cabhán") – miasto w hrabstwie o tej samej nazwie w Irlandii, w prowincji Ulster. Położone w północnej części kraju, blisko granicy z Irlandią Północną. Miasto jest położone przy trasie N3 łączącej Dublin z Enniskillen, Ballyshannon i Donegal. Znajduje się 100 km od Dublina i około 130 km od Belfastu.
Historia.
Pierwsze wzmianki pochodzą z końca XIII wieku, kiedy to rodzina szlachecka O'Reilly zbudowała tu zamek. Mniej więcej w tym samym czasie został tu założony klasztor franciszkański. W XIX wieku Cavan było ważnym ośrodkiem kolejowym. Lokalna stacja kolejowa została otwarta 8 lipca 1856 roku, 14 października 1957 została zamknięta dla przewozów pasażerskich zaś ostatecznie zamknięta 1 stycznia 1960 roku.

</doc>
<doc id="701935" url="https://pl.wikipedia.org/wiki?curid=701935" title="Przypadek (gramatyka)">
Przypadek (gramatyka)



</doc>
<doc id="701938" url="https://pl.wikipedia.org/wiki?curid=701938" title="Synagoga Miejska w Rydze">
Synagoga Miejska w Rydze

Synagoga Miejska w Rydze (jid. "Di Shtat Shul", "Peitav-shul") – synagoga znajdująca się w Rydze, stolicy Łotwy, przy ulicy Peitavasa 6/8. Jest obecnie jedną z dwóch czynnych synagog w mieście.
Jest jedna z nielicznych spośród czterdziestu synagog funkcjonujących w Rydze w przededniu Holocaustu, które służyły ponad czterdziestu tysięcznej wspólnocie żydowskiej.
Historia.
Synagoga została zbudowana w 1905 roku z fundacji przedsiębiorcy Ulricha Milmana, zgodnie z planami architektów H. Silverlicha oraz Neumana. W 1941 roku, po zajęciu Rygi przez wojska niemieckie wnętrze synagogi zostało zdewastowane i przeznaczone na magazyn. Była jednak jedyną bożnicą której hitlerowcy nie zrównali z ziemią z powodu bliskości do innych budowli w Starym Mieście. Wielkim cudem dla synagogi było uratowanie zwojów Tory, którą ukrywał miejscowy robotnik. Żydowska ludność Rygi zmalała po wojnie niespełna do 150 osób.
Po wojnie w 1946 roku, po raz pierwszy w synagodze zebrały się setki Żydów na święto Jom Kipur. W latach 50., w synagodze codziennie odbywały się przeważnie 3 nabożeństwa, lecz już w latach 60. i 70., liczbą uczęszczających do bożnicy Żydów bardzo zmalała. W czasach radzieckiego panowania, synagoga stała się centrum łotewskich Żydów.
Od początku lat 90. synagoga stała się głównym ośrodkiem odradzającego się życia żydowskiego na Łotwie oraz dwukrotnie była wyznaczana na cel ataków bombowych. Pierwszy, 6 maja 1995 roku spowodował małe uszkodzenia, lecz drugi z 2 kwietnia 1998 roku, spowodował bardzo poważne zniszczenia m.in. zrujnował fasadę, drzwi, okna i inne. Oba ataki popełnili członkowie antysemickich organizacji. W 2008 roku synagoga przeszła gruntowną renowację.
Architektura.
Murowany budynek synagogi wzniesiono na planie prostokąta w stylu neoklasycystycznym z elementami mauretańskimi wnętrza. 
Wewnątrz, we wschodniej części znajduje się prostokątna główna sala modlitewna, którą z trzech stron otaczają galerie dla kobiet, wsparte na ozdobnych filarach. Prowadzą na nie osobne klatki schodowe oraz wejścia. Na środku sali znajduje się drewniana, dwuwejściowa bima. Aron ha-kodesz znajdujący się na wschodniej ścianie, jest ozdobiony wielokolorowymi mauretańskimi motywami i przykryty jest złotą półkopułką. Przed nim znajduje się pulpit kantora ozdobiony wzorami geometrycznymi. Całą salę oświetlają żyrandole ozdobione gwiazdą Dawida.

</doc>
<doc id="701940" url="https://pl.wikipedia.org/wiki?curid=701940" title="Spółgłoski drżące">
Spółgłoski drżące



</doc>
<doc id="701945" url="https://pl.wikipedia.org/wiki?curid=701945" title="Alessandro Grandi">
Alessandro Grandi

Alessandro Grandi (ur. ok. 1575, być może w Ferrarze, zm. 1630 w Bergamo) – włoski kompozytor tworzący muzykę religijną i świecką. Wprowadził termin kantata w tytule swego zbioru "Cantade ed arie...". Twórca motetów koncertujących, madrygałów, wariacji stroficznych na stałym basie, kompozycji polichóralnych. Jeden z najsłynniejszych obok Monteverdiego i Rovetty przedstawicieli tzw. szkoły weneckiej.

</doc>
<doc id="701947" url="https://pl.wikipedia.org/wiki?curid=701947" title="Najwa Nimri">
Najwa Nimri

Najwa Nimri Urrutikoetxea (ur. 14 lutego 1972 w Pampelunie, Nawarra) – hiszpańska aktorka, kompozytorka i piosenkarka pochodzenia jordańsko-baskijskiego.
Życiorys.
Matka Najwy jest Baskijką, a ojciec jest Jordańczykiem. Ma brata o imieniu Karim Nimri, przyrodniego brata Andre i dwie przyrodnie siostry – Sare i Nadie. Ma też kuzyna, który jest piosenkarzem – (Antix) Alexander Nimier. Kiedy była dzieckiem, przeprowadziła się do Bilbao, ale aktualnie mieszka w Madrycie.
W 1996 roku założyła z Carlosem Jeanem zespół Najwajean. Wydała również trzy solowe albumy. Była żoną Daniela Calparsoro w latach 1995–2000. W 2001 roku zaczęła solową karierę. Ma jednego syna – Teo Nabil, który urodził się 30 czerwca 2004 roku. W 2010 roku wydał swój pierwszy solowy album w języku hiszpańskim, zatytułowany El Último Primate, który został wyprodukowany przez Alfonso Pérez, samą Najwę oraz we współpracy z Raúlem Santosem. W 2012 roku wydał nowy album studyjny w solo, album pod tytułem "Donde rugen los volcanes", na którym po raz kolejny wystąpił Raúl Santos. Wszystkie piosenki na albumie zostały zaśpiewane po hiszpańsku. Pod koniec kwietnia tego samego roku Najwa wydała wideo do Where the volcanoes rugen, pierwszego singla z albumu, nakręconego na wyspie Lanzarote pod dyrekcją Virgili Jubero. W 2014 roku kontynuowała karierę filmową pod okiem Alejandro Amenábara, który dołączył do niej z Penélope Cruz i Eduardo Noriegą w Abre los ojos, w tej samej roli, którą później odegrał Cameron Díaz w wersji amerykańskiej. Potem nastąpiła praca jako aktorka w A ciegas de nuevo z Danielem Calparsoro; Julio Medem „Miłośnicy kręgu polarnego”, Lucia i seks oraz Pokój w Rzymie; Metoda Marcelo Piñeyro; Mataharis i także oba autorstwa Icíara Bollaína; oraz Verbo Eduardo Chapero-Jacksona.Po wydaniu albumu Rat Race w 2014 roku miała dosyć długą przerwę od muzyki, w 2019 wyszły trzy single, a w lutym 2020 najnowszy album: Viene de Largo. Zagrała łącznie w 31 produkcjach filmowych. Napisała własną sztukę teatralną Drack Pack, w której gra ze swoimi przyjaciółkami.
Wiele jej ról filmowych cieszy się dużym uznaniem, między innymi Ana w "Kochankowie z kręgu polarnego" oraz jako Elena w Lucia i seks.
Była nominowana do 33. edycji nagrody Goya w kategorii „Najlepsza aktorka” za "Kto ci zaśpiewa".

</doc>
<doc id="701948" url="https://pl.wikipedia.org/wiki?curid=701948" title="Gliese 1">
Gliese 1

Gliese 1 – jedna z najbliższych Układowi Słonecznemu gwiazd, która zalicza się do czerwonych karłów. Znajduje się ona w gwiazdozbiorze Rzeźbiarza, w odległości ok. 14,23 lat świetlnych od Słońca. Jej jasność wizualna to 8,56. Jest ona zatem słabo widoczna i można ją dostrzec dopiero po uzbrojeniu oka w lornetkę.
Właściwości fizyczne.
Gliese 1 należy do typu widmowego M1,5V (niektóre źródła podają do M3,0V) (zob. diagram Hertzsprunga-Russella). Temperatura powierzchni tego czerwonego karła sięga ok. 4000 K. Jego masa i promień są dużo mniejsze od wartości, jakie ma nasze Słońce.

</doc>
<doc id="701949" url="https://pl.wikipedia.org/wiki?curid=701949" title="Sporne">
Sporne

Sporne – część wsi Korczyna w Polsce, położona w województwie podkarpackim, w powiecie krośnieńskim, w gminie Korczyna.
W latach 1975–1998 Sporne administracyjnie należało do województwa krośnieńskiego.
Dawne nazwy "in campis Zawada et Sporne" 1402, "Sporne wieś" 1637, "villam Sporne" 1691, "Sporne przysiółek wsi Korczyna" 1855
Historia.
Pierwsze wzmianki o miejscowości znajdują się w dokumentach lokacyjnych Władysława Jagiełły z XIV wieku (1392 r.), wieś została założona na podstawie prawa magdeburskiego, w wyniku saskiej akcji kolonizacyjnej.

</doc>
<doc id="701951" url="https://pl.wikipedia.org/wiki?curid=701951" title="Gl 1">
Gl 1



</doc>
<doc id="701952" url="https://pl.wikipedia.org/wiki?curid=701952" title="Frak">
Frak

Frak, także white tie – najelegantszy męski strój wieczorowy, używany tylko przy szczególnie uroczystych okazjach, jak np. ślub lub uroczysty bal. Nie należy mylić go z żakietem (jaskółką). Zwyczajowo fraki noszą dyrygenci, zawodowi tancerze podczas turniejów tańca towarzyskiego oraz kelnerzy w eleganckich restauracjach (dla odróżnienia od gości używają czarnych muszek).
Budowa.
Składa się z charakterystycznej marynarki o długich połach, porównywanych z ogonem jaskółki. Pomimo że ma z przodu równoległe rzędy guzików, frak nie jest z przodu zapinany. Wyłogi fraka są ozdobione błyszczącą satyną. Do fraka nosi się spodnie bez mankietów, z dwoma lampasami ozdabiającymi szew boczny. Dodatkowo posiadają też szelki. Ważnym elementem stroju jest biała kamizelka z pikowej bawełny i biała usztywniona z przodu koszula z zagiętymi rożkami kołnierzyka. Całość uzupełniać powinna biała muszka, również z pikowej bawełny, czarne lakierki i długie, czarne skarpetki. Do fraka nosi się zegarek na łańcuszku. W brustaszy biała poszetka.
Historia.
Około roku 1740 frak stanowił ubiór dzienny, był rozwinięciem ubioru żołnierskiego i angielskiej mieszczańskiej peleryny sukiennej. Od połowy wieku XIX szyje się go niemal wyłącznie z czarnego sukna, od tego czasu frak stał się wyłącznie strojem wieczorowym. Jedynym wyjątkiem kiedy można założyć frak w ciągu dnia jest użycie go jako stroju dworskiego podczas audiencji u króla, królowej, papieża lub na gali orderowej.

</doc>
<doc id="701955" url="https://pl.wikipedia.org/wiki?curid=701955" title="Guy Innes-Ker">
Guy Innes-Ker

Guy David Innes-Ker, 10. książę Roxburghe (ur. 18 listopada 1954, zm. 29 sierpnia 2019) – brytyjski arystokrata i posiadacz ziemski, najstarszy syn George’a Innes-Ker, 9. księcia Roxburghe, i Margaret McConnel, córki Fredericka McConnela.
10 września 1977 r. poślubił lady Jane Meriel Grosvenor (ur. 8 lutego 1953), córkę Roberta Grosvenora, 5. księcia Westminster, i Violi Lyttelton, córki 9. wicehrabiego Cobham. Guy i Jane mieli razem dwóch synów i córkę:
Pierwsze małżeństwo księcia zakończyło się rozwodem w 1990 r. Po raz drugi ożenił się 3 września 1992 r. z Virginią Mary Wynn-Williams (ur. 1965), córką Davida Wynn-Williamsa. Guy i Virginia mają razem syna i córkę:
Wykształcenie odebrał w Eton College. Później studiował agroekonomię w Magdalene College na Uniwersytecie Cambridge. Następnie uczęszczał do Royal Military Academy w Sandhurst. W 1974 r. otrzymał Miecz Honoru i został porucznikiem regimentu Blues and Royals. Tytuł książęcy odziedziczył po śmierci swojego ojca w 1974 r. Od tamtej pory do reformy 1999 r. zasiadał w Izbie Lordów.
Książę mieszka obecnie w swojej rodowej rezydencji Floors Castle w Kelso (skądinąd w największym mieszkalnym budynku w Szkocji). Należy do największych posiadaczy ziemskich w Szkocji – jego posiadłości zajmują 56 000 akrów powierzchni. Jego majątek oceniany jest na 70 milionów funtów. Głównymi źródłami dochodu księcia są dochody z jego posiadłości ziemskich oraz z turystyki – zarówno Floors Castle, jak i ziemie Innes-Kerów są otwarte dla turystów, książę Roxburghe jest również właścicielem wiejskiego hotelu.

</doc>
<doc id="701956" url="https://pl.wikipedia.org/wiki?curid=701956" title="Habibullah Kalakani">
Habibullah Kalakani

Amir Habibullah Ghazi (urodzony jako Habibullah Kalakani) (ur. 19 stycznia 1891 - zm. 13 października 1929) był królem Afganistanu w roku 1929. Habibullah nastąpił po Inajatullahu Chanie, który abdykował 17 stycznia 1929. Wśród Pasztunów nazywany jest Bacza-je Saghao, co w perskim znaczy "syn osoby niosącej wodę", ponieważ jego ojciec był znany jako przewoźnik wody dla rannych w bitwach. Etniczny Tadżyk, pośród Tadżyków jest zapamiętany i uważany za prawnego króla Afganistanu, przez Pasztunów z Afganistanu jest uważany za uzurpatora, odkąd przerwał panowanie dynastii Barakzai (która odnowiła się po jego śmierci).

</doc>
<doc id="701958" url="https://pl.wikipedia.org/wiki?curid=701958" title="Rerik">
Rerik

Rerik (do 1938 "Alt Gaarz"), Ostseebad "(pol. Kąpielisko nadbałtyckie)" – miasto uzdrowiskowe w Niemczech nad Morzem Bałtyckim, w Meklemburgii-Pomorzu Przednim, w powiecie Rostock, wchodzi w skład Związku Gmin Neubukow-Salzhaff. Leży 19 km na zachód od Bad Doberan, 27 km na północny wschód od Wismaru. Liczy 2142 mieszkańców (31 grudnia 2018). 
Obecna nazwa miasta (od 1938 r.) nawiązuje do osady wczesnosłowiańskiej, Rerik, o której błędnie sądzono, że znajdowała się w tym miejscu.

</doc>
<doc id="701959" url="https://pl.wikipedia.org/wiki?curid=701959" title="Zedelgem">
Zedelgem

Zedelgem – miejscowość i gmina w belgijskiej prowincji Flandria Zachodnia, licząca około 21 500 mieszkańców. Zedelgem (w języku potocznym Zillegem) podzielone jest na podgminy Aartrijke, Loppem, Veldegem i Zedelgem.
Najstarsze wzmianki o tej miejscowości datuje się na rok 1089.
W centrum (Sint-Elooi - De Leeuw) stoją domy rzemieślnicze Claeys'a i Packo, na drodze szklaku metalowego w powiecie. Obie fabryki rodziny Claeys (teraz przejętej przez Ford New Holland) były pod wodzą ręki konstruktora rowerów i motorowerów marki Flandria.
Linki zewnętrzne.
www.zedelgem.be (Język niderlandzki)

</doc>
<doc id="701960" url="https://pl.wikipedia.org/wiki?curid=701960" title="Dysonans podecyzyjny">
Dysonans podecyzyjny

Dysonans podecyzyjny – szczególna postać dysonansu poznawczego. Przed podjęciem ważnej decyzji większość ludzi stara się myśleć jak najbardziej racjonalnie: zbiera informacje na temat dostępnych opcji, rozważa za i przeciw każdej ewentualnej decyzji itd. 
Po podjęciu decyzji pojawia się zwykle dysonans poznawczy, w tym wypadku przyjmujący postać wątpliwości co do tego, czy podjęta decyzja jest słuszna. Dzieje się tak, bowiem zawsze wybrana opcja ma swoje minusy, a odrzucona swoje plusy. Stąd dysonans.
W związku z tym po podjęciu decyzji (zwłaszcza gdy jest ona nieodwracalna) ludzie nie są już zainteresowani racjonalną oceną podjętej przez siebie decyzji, ale raczej tym, aby wyglądała ona na racjonalną w ich własnych oczach. Dlatego starają się „zagłuszyć” wszelkie swoje wątpliwości, podkreślając zalety opcji, którą wybrali, i minimalizując jej wady. Jednocześnie podkreślają wady odrzuconej możliwości i minimalizują jej zalety. Wygląda to tak, jakby sami siebie chcieli przekonać, że podjęta decyzja jest słuszna. Motywem takiej deformacji poznawczej jest pragnienie pozbycia się dysonansu podecyzyjnego (czytaj: wątpliwości co do tego, że podjęta decyzja jest najwłaściwsza z możliwych).

</doc>
<doc id="701962" url="https://pl.wikipedia.org/wiki?curid=701962" title="Guy David Innes-Ker, 10. książę Roxburghe">
Guy David Innes-Ker, 10. książę Roxburghe



</doc>
<doc id="701964" url="https://pl.wikipedia.org/wiki?curid=701964" title="Farsz">
Farsz

Farsz – masa mielona lub drobno siekana, używana do nadziewania drobiu, pierogów lub warzyw. Farsz przyrządzany jest zwykle z mielonego mięsa, kaszy lub moczonej bułki, jaj, grzybów, tłuszczu i przypraw.
Nakładanie farszu (nadziewanie potrawy farszem) to faszerowanie.

</doc>
<doc id="701966" url="https://pl.wikipedia.org/wiki?curid=701966" title="Eleonora Lo Bianco">
Eleonora Lo Bianco

Eleonora Lo Bianco (ur. 22 grudnia 1979 w Borgomanero) – włoska siatkarka grająca na pozycji rozgrywającej. Od sezonu 2017/2018 występuje w drużynie Pomì Casalmaggiore.
W reprezentacji zadebiutowała 21 czerwca 1998 w Montreux w meczu przeciwko Brazylii.
W 2002 roku zdobyła złoty medal Mistrzostw Świata, rozgrywanych w Niemczech. Dwukrotnie zdobyła mistrzostwo Europy (2007 w Belgii i Luksemburgu oraz 2009 w Polsce, gdzie została wybrana jako najlepsza rozgrywająca). Zdobyła także dwa srebrne medale Mistrzostw Europy (2001 w Bułgarii i 2005 w Chorwacji). Jest rekordzistką pod względem występów w reprezentacji Włoch 4 listopada 2011 w meczu przeciwko Japonii (3:1) na Pucharze Świata 2011 rozegrała swój 500 mecz.
8 listopada 2002 roku została odznaczona Orderem Zasługi Republiki Włoskiej za złoty medal Mistrzostw Świata.
Osiągnięcia klubowe.
Mistrzostwo Włoch:
Puchar Włoch:
Liga Mistrzyń:
Klubowe Mistrzostwa Świata:
Puchar CEV:
Mistrzostwo Turcji:
Puchar Turcji:
Osiągnięcia reprezentacyjne.
Juniorskie.
Mistrzostwa Europy Juniorek:
Seniorskie.
Mistrzostwa Europy:
Igrzyska Śródziemnomorskie:
Mistrzostwa Świata:
Grand Prix: 
Puchar Świata:
Puchar Wielkich Mistrzyń:

</doc>
<doc id="701977" url="https://pl.wikipedia.org/wiki?curid=701977" title="Confetti (film)">
Confetti (film)

Confetti – angielska komedia romantyczna z 2006 roku w reżyserii Debbie Isitt.
Opis fabuły.
Opowieść o trzech parach, które konkurują o tytuł organizatora Najbardziej Oryginalnego Ślubu Roku, który przyznaje magazyn "Confetti". Nagrodą jest dom warty pół miliona funtów i zdjęcie na okładce magazynu. Każda para ma swoją wizję ślubu. Jedna para to staromodni romantycy. Druga to zawodowi tenisiści, którzy nie biorą porażki pod uwagę. Trzecia para nie uznaje ubrań. Organizatorzy ślubów służą dobrą radą – mają urzeczywistnić ich marzenia. Dobierane są układy taneczne, kolory, cylindry... Film ukazuje wszelkie przygotowania i całą drogę przed ołtarz. Ukazane są nieoczekiwane wpadki, relacje między uczestnikami przygotowań oraz wtrącająca się rodzina.
Kontrowersje.
Wkrótce po premierze filmu rozgorzał szeroko opisywany w mediach konflikt między reżyserką i producentami a dwójką aktorów. Spór dotyczył wątku pary nudystów, którzy decydują się na wzięcie ślubu zupełnie bez ubrań. Występujący w ich rolach znani aktorzy komediowi Robert Webb i Olivia Colman zgodzili się zagrać swoje sceny całkowicie nago, ale tylko pod warunkiem, że na etapie postprodukcji obraz zostanie rozmazany tak, aby w filmie nie było widać ich intymnych części ciała. Stało się jednak inaczej - film trafił do kin w wersji zawierającej zupełnie nagie sceny tej dwójki aktorów. Olivia Colman uznała przeżycia związane z tym wydarzeniem za "najgorsze doświadczenie jej życia", stwierdziła też, że po tej sytuacji już nigdy nie będzie w stanie w pełni zaufać nikomu w swojej pracy. Aktorzy rozważali pozew przeciwko autorom filmu, jednak ostatecznie uznali, iż jest to bezcelowe, ponieważ został on już szeroko rozpowszechniony i wyrządzonych im krzywd moralnych nie da się naprawić.

</doc>
<doc id="701979" url="https://pl.wikipedia.org/wiki?curid=701979" title="Rod Evans">
Rod Evans

Rod Evans (ur. 19 stycznia 1947 w Slough) – brytyjski kompozytor i wokalista, znany przede wszystkim ze współpracy z zespołem Deep Purple. W latach 1968-1969 nagrał z nim dwa pierwsze przeboje grupy: „Hush” i „Kentucky Woman”.
Przed przystąpieniem do Deep Purple w marcu 1968 r. Evans śpiewał w grupach The Horizons (do 1966 r.) oraz The Maze (do 1968 r., początkowo pod nazwą MI5), gdzie występował także Ian Paice – późniejszy perkusista Deep Purple. Z MI5 i The Maze Evans dokonał pierwszych nagrań.
Po odejściu z Deep Purple Rod Evans usunął się na dwa lata w cień. W 1971 r. wydał promocyjny singiel solowy, a rok później stanął na czele formacji Captain Beyond, z którą nagrał dwie płyty. W składzie zespołu znaleźli się byli członkowie grupy Iron Butterfly – basista Lee Dorman, gitarzysta Larry Reinhardt oraz perkusista Bobby Caldwell, znany ze współpracy z Johnnym Winterem.
Po opuszczeniu Captain Beyond w połowie lat 70., Evans zniknął na kilka lat. W 1980 r. powołał do życia nielegalne wcielenie Deep Purple. Po przegranej sprawie sądowej wycofał się całkowicie z działalności muzycznej.
W 2016 został wprowadzony do Rock and Roll Hall of Fame.

</doc>
<doc id="701982" url="https://pl.wikipedia.org/wiki?curid=701982" title="Puchar Czarnogóry w piłce nożnej">
Puchar Czarnogóry w piłce nożnej

Puchar Czarnogóry w piłce nożnej (, serb. cyr. "Куп Црне Горе у фудбалу") – cykliczne rozgrywki piłkarskie o charakterze pucharu krajowego w Czarnogórze. Organizowane co sezon przez Czarnogórski Związek Piłki Nożnej (FSCG) i przeznaczone są dla krajowych klubów piłkarskich. Najważniejsze po Pierwszej lidze piłkarskie rozgrywki w kraju. Triumfator danej edycji Pucharu zyskuje prawo reprezentowania swego kraju w następnej edycji Ligi Europy.
Historia.
W sezonie 2006/07 rozpoczęły się pierwsze oficjalne rozgrywki o Puchar Czarnogóry. Zwyciężył klub Rudar Pljevlja. Wcześniej w latach 1945–1992 rozgrywany "Puchar Republiki Ludowej Czarnogóry / Socjalistycznej Republiki Czarnogóry", która znajdowała się w składzie SFR Jugosławii. Od 1992 do 2006 kraj razem z Serbią tworzył wspólne państwo FR Jugosławię / Serbię i Czarnogórę, a w tym czasie odbywały się rozgrywki "Pucharu Republiki Czarnogóry". Od sezonu 2006/07 rozgrywany był w 5 rundach Puchar niepodległej Czarnogóry. W sezonie 2019/20 rozgrywki zostały zawieszone z powodu pandemii COVID-19 i potem już nie dokończone.
Format.
Format rozgrywek był wiele razy zmieniany. W rozgrywkach uczestniczą 16 klubów występujących w Mistrzostwach Czarnogóry. Obecnie wszystkie rywalizacje od rundy pierwszej do finału grane są w jednym meczu. Zwycięzca kwalifikuje się do dalszych gier, a pokonany odpada z rywalizacji. W wypadku kiedy w regulaminowym czasie gry padł remis zarządza się dogrywkę, a jeśli i ona nie przyniosła rozstrzygnięcia, to dyktowane są rzuty karne. Od sezonu 2021/22 rozgrywki składają się z 4 etapów: 1/8 finału, ćwierćfinałów, półfinałów i finału. Mecz finałowy rozgrywany jest na stadionie narodowym Pod Goricom w Podgoricy.
Zwycięzcy i finaliści.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Czarnogóry na podium oficjalnie stawało w sumie 11 drużyn. Liderem klasyfikacji jest Rudar Pljevlja, który zdobył 4 Puchary.

</doc>
<doc id="701984" url="https://pl.wikipedia.org/wiki?curid=701984" title="Komunikat podprogowy">
Komunikat podprogowy



</doc>
<doc id="701985" url="https://pl.wikipedia.org/wiki?curid=701985" title="Rząd Narodowy (powstanie styczniowe)">
Rząd Narodowy (powstanie styczniowe)

Rząd Narodowy – naczelny organ władzy, działający w okresie powstania styczniowego na dawnych ziemiach Polski.
Historia.
Tymczasowy Rząd Narodowy powstał w noc z 22 na 23 stycznia 1863 roku w wyniku przekształcenia go z Komitetu Centralnego Narodowego i był najwyższym organem wykonawczym w powstaniu styczniowym. Tymczasowy Rząd podpisał „Manifest”, w którym wzywał do walki oraz ogłaszał uwłaszczenie chłopów. Rząd zaproponował osobę Ludwika Mierosławskiego na dyktatora powstania, ale ten po przegraniu dwóch potyczek zrezygnował z podjęcia stanowiska. Po przejęciu władzy przez stronnictwo białych TRN zmienił nazwę na Rząd Narodowy.
Rząd Narodowy posiadał władzę ustawodawczą i wykonawczą, utworzył własną tajną administrację państwową, odpowiedzialną m.in. za pobór podatków, działanie tajnej poczty, edycję prasy.
Aresztowanie Romualda Traugutta 10 kwietnia 1864 r. uważa się za koniec działalności Rządu Narodowego w czasie powstania styczniowego.

</doc>
<doc id="701987" url="https://pl.wikipedia.org/wiki?curid=701987" title="Henry Innes-Ker">
Henry Innes-Ker

Henry John Innes-Ker (24 lipca 1876 - 29 września 1932), brytyjski arystokrata, najstarszy syn Johna Innes-Kera, 7. księcia Roxburghe i Anne Spencer-Churchill, córki 7. księcia Marlborough. 10 listopada 1903 r. poślubił Mary Goelet (zm. 26 kwietnia 1937) i miał z nią jednego syna, George'a Victora Roberta Johna.
Był porucznikiem Royal Horse Guards. Jako żołnierz regimentu Household Cavalry brał udział w II wojnie burskiej. W 1901 r. była adiutantem księcia Yorku i Kornwalii podczas jego podróży po koloniach. Walczył również podczas I wojny światowej i został wielokrotnie ranny.
W 1901 r. został odznaczony Krzyżem Kawalerskim Królewskiego Orderu Wiktoriańskiego. W 1902 r. został kawalerem Orderu Ostu, zaś od 1932 r. został Kanclerzem tego Orderu.
Od 1918 r. aż do śmierci był Lordem Namiestnikiem Roxburghshire. W 1930 r. został również porucznikiem Królewskiej Kompanii Łuczników.

</doc>
<doc id="701988" url="https://pl.wikipedia.org/wiki?curid=701988" title="Henry John Innes-Ker, 8. książę Roxburghe">
Henry John Innes-Ker, 8. książę Roxburghe



</doc>
<doc id="701990" url="https://pl.wikipedia.org/wiki?curid=701990" title="Iwanowice Dworskie">
Iwanowice Dworskie

Iwanowice Dworskie – wieś w Polsce położona w województwie małopolskim, w powiecie krakowskim, w gminie Iwanowice przy drodze wojewódzkiej nr 773.
W latach 1975–1998 miejscowość administracyjnie należała do województwa krakowskiego.
W miejscu o współrzędnych 50°13’15” N 19°59’01” E potok Minóżka wpada tutaj do Dłubni. 

</doc>
<doc id="701992" url="https://pl.wikipedia.org/wiki?curid=701992" title="Jurko Otmarsztejn">
Jurko Otmarsztejn

Jurko Otmarsztejn, Jurko Otmarsztajn (ur. w Tyraspolu, zm. 3 maja 1922 w Szczypiornie) – ukraiński oficer, pułkownik armii Ukraińskiej Republiki Ludowej.
Życiorys.
Pochodził z rodziny szwedzkiej osiadłej na Ukrainie po bitwie pod Połtawą. Ukończył Korpus Paziów w Petersburgu (1908) i Mikołajewską Akademię Sztabu Generalnego (1916). W czasie I wojny światowej dowódca pułku. Od 1918 w armii Ukraińskiej Republiki Ludowej. Za Hetmanatu dowódca pułku jazdy, szef sztabu grupy wojsk.
W listopadzie 1918 przeszedł na stronę Dyrektoriatu. Dowódca łubieńskiego pułku jazdy, naczelnik oddziału operacyjnego sztabu korpusu Strzelców Siczowych, attaché wojskowy Ukraińskiej Republiki Ludowej w Rumunii, szef sztabu dywizji (1919-1920), następnie w Sztabie Generalnym Armii URL z którą uczestniczył w wojnie polsko-bolszewickiej jako sojusznik Wojska Polskiego. W listopadzie 1921 szef sztabu armii URL w czasie drugiego pochodu zimowego.
Szef Ukraińskiego Towarzystwa Wojskowego w obozach internowanych żołnierzy armii URL w Polsce. Od przełomu 1920/1921 czynnie współorganizował Ukraińską Organizację Wojskową (UWO), później był szefem sztabu Komendy Naczelnej UWO. Koordynował działalność UWO na terytorium Ukrainy sowieckiej.
Został skrytobójczo zamordowany podczas odwiedzin obozu internowania w Szczypiornie, w nocy z 2 na 3 maja 1922. Sprawców mimo prowadzonego śledztwa, nigdy nie odnaleziono.

</doc>
<doc id="701994" url="https://pl.wikipedia.org/wiki?curid=701994" title="The Offspring (album)">
The Offspring (album)

The Offspring – debiutancki album grupy The Offspring wydany w roku 1989 i wznowiony w 1995.
Charakteryzuje się szybkim, surowym brzmieniem, porównywalnym do nagrań Dead Kennedys lub wcześniejszych Bad Religion. Pierwotnie dostępny był tylko na dwunastocalowej płycie winylowej i kasecie. 
Wersja z roku 1995 jest taka sama jak pierwotna. Zmianie uległa jedynie wytwórnia – z Nemesis Records na Nitro Records (label Dextera Hollanda). Zmieniono również tylną okładkę, która w oryginale była bardzo brutalna (przedstawiała potwora przypominającego ksenomorfa, wychodzącego z ciała). 
Piosenki na płycie poruszają tematykę wojny ("Jenniffer Lost the War", "Out on Patrol", "Tehran"), protest song przeciwko polityce wewnętrznej rządu Stanów Zjednoczonych ("Kill the President") lub zbrojnej polityce zagranicznej ("Tehran"), czy problem napięć w stosunkach między młodzieżą a dorosłymi ("Elders"). Utwór "Beheaded" (pol. "Ścięty") to drastyczny opis dekapitacji własnej rodziny za pomocą gilotyny „domowej konstrukcji”.
Skład zespołu.
Utwór "Beheaded" został napisany przez byłego członka i założyciela zespołu Jamesa Lilje.
Na wydaniu winylowym z roku 1989 Dexter jest podpisany swym prawdziwym imieniem – Bryan.

</doc>
<doc id="701996" url="https://pl.wikipedia.org/wiki?curid=701996" title="Herb Pyskowic">
Herb Pyskowic

Herb Pyskowic – jeden z symboli miasta Pyskowice w postaci herbu.
Wygląd i symbolika.
Herb przedstawia w czerwonym polu tarczy herbowej dwie srebrne ceglane wieże obronne jednakowej wysokości, każda zwieńczona trzema blankami i każda posiadająca jeden czarny, wąski otwór strzelniczy. U ich podstawy fragment obwodowego ceglanego muru obronnego, także srebrnego.
Historia.
Herb pojawił się po raz pierwszy na pieczęci z 1454 r. – wieże bez muru. W XVI w. pojawił się mur, a jego nietypowy zarys stał się przyczyną zniekształcenia herbu w XVIII w., kiedy zamiast muru pojawił się półksiężyc. przywrócono prawidłowy, pierwotny rysunek.

</doc>
<doc id="702001" url="https://pl.wikipedia.org/wiki?curid=702001" title="Nick Simper">
Nick Simper

Nick Simper (ur. 3 listopada 1945 w Norwood Green) – brytyjski gitarzysta basowy i kompozytor, najlepiej znany jako współtwórca i członek pierwszego składu zespołu Deep Purple, z którym związany był w latach 1968–1969.
Zanim Simper dołączył do Deep Purple w lutym 1968 r. grał w zespołach The Renegades (1960–1961), The Delta Five (1961–1963), Some Other Guys (1963–1964), Buddy Britten &amp; The Regents przemianowany na Simon Raven Cult (1964–1966), Johnny Kidd &amp; The Pirates przemianowany na Pirates (zespół) (1966–1967) i The Flowerpot Men (1967–1968).
Po rozstaniu z Deep Purple, w lipcu 1969 r., Simper zasilił skład zespołu towarzyszącego czarnoskórej wokalistce Marshy Hunt. Kiedy ta zrezygnowała z dalszej kariery muzycznej, w czerwcu 1970 r. zespół przemianował się na Warhorse. Pod tą nazwą grupa wydała dwa albumy, stylistycznie zbliżone do trzech pierwszych płyt Deep Purple. Grupa zawiesiła działalność w połowie sesji do trzeciej płyty w lipcu 1974 r. (w 2003 r. zespół reaktywował się na pojedynczy koncert; planowane są kolejne koncerty).
W 1975 r. Nick Simper założył z gitarzystą Pete'em Parksem zespół Dynamite, który zakończył działalność po wydaniu zaledwie jednego singla.
W 1978 r. obaj muzycy, Simper i Parks, znaleźli się w składzie koncertowego zespołu Flying Fox, z którym występowali regularnie w różnych składach na scenach londyńskich klubów do 1985 r. Jednocześnie, w latach 1978–1981, Simper i Parks prowadzili zespół Fandango, z którym nagrali dwie płyty.
W 1985 r. Simper i Parks stworzyli w miejsce Flying Fox grupę The Good Old Boys, która w niezmienionym składzie występuje do dzisiaj, głównie w Wielkiej Brytanii, ale także – w ostatnich latach – w innych krajach Europy.
Obok działalności w The Good Old Boys w latach 1994–1997 Simper związany był także ze studyjnym projektem Quatermass II, czego efektem jest płyta "Long Road" z 1997 r. Występował także z takimi zespołami koncertowymi, jak The Carlo Little All-Stars i Chas Hodges Rock ’n’ Roll Trio.
Od lat Nick Simper jest aktywnym członkiem brytyjskiego środowiska muzycznego jego pokolenia. 26 marca 2006 r. w Richmond wziął udział w koncercie upamiętniającym zmarłego perkusistę Carla Little – jednego z najbliższych przyjaciół, 9 sierpnia 2007 r. wystąpił na koncercie ku czci Screaming Lorda Sutcha, a 20 czerwca 2008 r. na koncercie upamiętniającym obu wymienionych muzyków.
Od czasu uruchomienia swojej strony internetowej, Nick Simper ponownie nawiązał kontakt z szerszą publicznością, dzięki czemu zaczął koncertować poza Wielką Brytanią, m.in. w Austrii. W marcu 2009 r. Simper wystąpił w Austrii z grupą Nasty Habits, z którą wykonał piosenki z trzech pierwszych płyt Deep Purple.
16 kwietnia 2010 roku grupa ponownie zawitała do Austrii. Tam też nagrana została połowa płyty "The Deep Purple MKI Songbook" zamykająca aktualny dorobek artysty (druga połowa to zapis części koncertu z Budapesztu z maja 2010. Światowa premiera płyty miała miejsce 15 sierpnia 2010 roku w dolinie Charlotty (koło Słupska), podczas 4. festiwalu legend rocka.
Przypisy.
 

</doc>
<doc id="702002" url="https://pl.wikipedia.org/wiki?curid=702002" title="Abdur Rahman Chan">
Abdur Rahman Chan

Abdur Rahman Chan (ur. 1844, zm. 1 października 1901) – emir Afganistanu w latach 1880–1901, trzeci syn Afzala Chana, który z kolei był najstarszym synem Dost Mohammada Chana – założyciela dynastii Barakzai w Afganistanie. Abdur Rahman Chan był uważany za silnego władcę, który ustanowił na nowo rządy afgańskie w Kabulu po zamieszaniu, które nastąpiło po drugiej wojnie afgańskiej. Jego panowanie jest zapamiętane z brutalności i krwawego tłumienia buntów, szczególnie za zmasakrowanie 60% populacji Hazarów, oraz Nuristańczyków.

</doc>
<doc id="702005" url="https://pl.wikipedia.org/wiki?curid=702005" title="Małgorzata Markiewicz (muzyk)">
Małgorzata Markiewicz (muzyk)

Małgorzata Markiewicz (ur. 6 kwietnia 1986 w Białej Podlaskiej) – polska wokalistka i flecistka.
Życiorys.
Małgorzata Markiewicz jest absolwentką Państwowej Szkoły Muzycznej II stopnia im. Józefa Elsnera w Warszawie oraz PSJ im. F. Chopina w Warszawie w klasie fletu jazzowego. Zdobyła również tytuł magistra psychologii na SWPS Uniwersytecie Humanistycznospołecznym w Warszawie.
W 1999 roku, zwyciężyła finał szóstej edycji programu telewizyjnego "Szansa na sukces" piosenką Violetty Villas. Wygrana finału programu w Sali Kongresowej umożliwiła jej występ w wieku 13 lat w Koncercie Debiutów XXXVI Krajowego Festiwalu Piosenki Polskiej w Opolu (najmłodszy uczestnik w historii festiwalu), gdzie zdobyła nagrodę Programu I Polskiego Radia i dziennika „Rzeczpospolita”.
Współpraca z Piotrem Rubikiem przyniosła jej diamentową płytę za album Psałterz Wrześniowy a wykonywana przez nią (w duecie z Januszem Radkiem) piosenka "Psalm dla Ciebie" była przebojem roku 2007. 8 czerwca 2007 roku Małgorzata Markiewicz i Janusz Radek odebrali nagrodę dla najlepszych polskich wykonawców oraz nagrodę publiczności na Festiwalu TOPtrendy 2007. Tego samego roku odebrała też nagrodę Superjedynkę w kategoriach "Płyta Pop" oraz "Superjedynka publiczności".
Lata 2015–2018 przyniosły współpracę z pianistą jazzowym Januszem Skowronem.
W czerwcu 2018 roku piosenka „Niebywałe” z muzyką artystki i tekstem Patryka Kienasta została zauważona przez jury konkursu Stowarzyszenia Autorów ZAIKS i Polskiego Radia „Piosenka na Sto” i wyróżniona spośród ponad tysiąca utworów nagrodą za najlepsze wykonanie. Utwór jest pierwszym singlem promującym debiutancki album artystki.
Jest także laureatką XIII-tej edycji programu stypendialnego „Młoda Polska”, przyznawanego artystom, którzy mają w swoim dorobku wybitne osiągnięcia w dziedzinie sztuki.
30 stycznia 2020 roku, nakładem wydawnictwa Requiem Records ukazała się debiutancka, autorska płyta artystki – "Bring The Light".
Współpracowała z takimi artystami jak: Krzesimir Dębski, Adam Sztaba, Grzech Piotrowski, Nikola Kołodziejczyk.
Prywatnie jej mężem jest Michał Zaborski, członek Atom String Quartet.

</doc>
<doc id="702006" url="https://pl.wikipedia.org/wiki?curid=702006" title="Stary Poskwitów">
Stary Poskwitów

Stary Poskwitów – część wsi Poskwitów w Polsce położona w województwie małopolskim, w powiecie krakowskim, w gminie Iwanowice.
W latach 1975–1998 Stary Poskwitów administracyjnie należał do województwa krakowskiego.

</doc>
<doc id="702009" url="https://pl.wikipedia.org/wiki?curid=702009" title="Dapkiszki">
Dapkiszki

Dapkiszki - litewska wieś w okręgu tauroskim, w rejonie tauroskim, oddalona o 4 kilometry od miasta Taurogi. 
W 2001 roku liczba ludności wyniosła 432.

</doc>
<doc id="702011" url="https://pl.wikipedia.org/wiki?curid=702011" title="Definicja legalna">
Definicja legalna

Definicja legalna – definicja zawarta w przepisie prawnym, która wiążąco ustala znaczenie określonego pojęcia (zwrotu) na użytek danego aktu normatywnego. Definicje legalne zazwyczaj umieszczone są na początku aktów prawnych, choć można je znaleźć także w ich dalszej części. 
W polskim systemie prawnym sposób używania definicji legalnych zawarty jest w zasadach techniki prawodawczej. Zgodnie z nimi definicję legalną zamieszcza się w tekście prawnym, jeśli:

</doc>
<doc id="702013" url="https://pl.wikipedia.org/wiki?curid=702013" title="Pavol Blažek">
Pavol Blažek

Pavol Blažek (ur. 9 lipca 1958 w Trnawie) – słowacki lekkoatleta startujący w barwach Czechosłowacji, a następnie Słowacji.
Występował w chodzie sportowym. Dwukrotnie zdobywał medale na mistrzostwach Europy w chodzie na 20 km. W Atenach 1982 zajął 3. miejsce, a w Splicie 1990 był pierwszy. W Stuttgarcie 1986 zajął 6. miejsce na tym samym dystansie.
Dwukrotnie zdobył mistrzostwo Czechosłowacji w chodzie na 20 km w 1990 i 1991.
Czterokrotnie startował w igrzyskach olimpijskich:
Pięć razy wziął udział w mistrzostwach świata:
Na II Halowych Mistrzostwach Świata (Budapeszt 1989) zajął 6. miejsce w chodzie na 5000 metrów.
Cztery razy wystąpił w halowych mistrzostwach Europy w chodzie na 5 km:

</doc>
<doc id="702023" url="https://pl.wikipedia.org/wiki?curid=702023" title="Citroën-Kegresse B10">
Citroën-Kegresse B10



</doc>
<doc id="702024" url="https://pl.wikipedia.org/wiki?curid=702024" title="Zamek w Chobieni">
Zamek w Chobieni

Zamek w Chobieni (niem. "Schloss Köben") – zamek w Chobieni, w województwie dolnośląskim, w powiecie lubińskim, w gminie Rudna.
Historia.
Geograf Bawarski w 845 roku wymienia 20 grodów plemienia Dziadoszan, a wśród nich gród "Cobena" (Chobienia). Kolejne udokumentowane wzmianki o grodzie na lewym brzegu Odry, pochodzą z 1209 i 1238. Pierwszą murowana budowlę obronną w stylu późnogotyckim wzniesiono na miejscu dzisiejszej około XIV w. 
Prawdopodobnie w XVI w. została zburzona i w 1583 postawiono zamek renesansowy z inicjatywy ówczesnego właściciela Georga von Kottwitza. Kolejnej rozbudowy w pierwszej połowie XVII w. dokonał Leonhard von Kottwitz. W XVIII w. nastąpiła modernizacja, której dokonał Carl Sigismund von Gellhorn. Ponownej modernizacji dokonano w 1905. Ostatnim prywatnym właścicielem pałacu przed upaństwowieniem w okresie międzywojennym był Wolfgang von Saurma.
W czasie działań wojennych w 1945 został uszkodzony i pozostaje nieodbudowany. 
Zamek powstał na planie prostokąta, dwukondygnacyjne skrzydła otaczają wewnętrzny dziedziniec, do którego prowadzi sień przejazdowa pod prostokątna basztą w skrzydle zachodnim. Pozostałe trzy koliste baszty umieszczono na narożach. Najstarszą częścią są piwnice w północno-zachodnim skrzydle. Pierwotnie był otoczony fosą z wodą. Wnętrza jedno i dwutraktowe przesklepione na parterze sklepieniem kolebkowym z lunetkami. Zachował się także odkryty w 1905 malowany strop z 1583 przedstawiający herby rodowe, renesansowe i barokowe portale, renesansowe kamienne obramienia okien, oraz fragmenty dekoracji stiukowej. W murach zamku gościło wielu wspaniałych gości. Tu w 1611 Leonhard von Kottwitz urządził wesele Johannowi Heermannowi, jednemu z najwybitniejszych twórców ewangelickich.
W 1759 król pruski Fryderyk II Wielki odwiedził tu swoich żołnierzy leczących rany po bitwie pod Kunowicami. Próbując podnieść ich na duchu wypowiedział słowa: "„Mówię wam moi dzielni żołnierze, że może nas rozdzielić tylko śmierć...”" Obraz przypominający to zdarzenie pod tytułem „Przemowa króla Fryderyka Wielkiego w Chobieni” wisi dziś w Muzeum Sztuki w Düsseldorfie.
Stan obecny.
Co roku, w sierpniu, na zamku odbywają się koncerty rockowe "Zamczysko". W latach 2009 - 2016 zaniechano ich organizacji. Obecnie zamek jest w trakcie remontu, a opiekunem obiektu jest fundacja "Zamek Chobienia".

</doc>
<doc id="702026" url="https://pl.wikipedia.org/wiki?curid=702026" title="Chmiel-Kolonia">
Chmiel-Kolonia

Chmiel-Kolonia – wieś w Polsce położona w województwie lubelskim, w powiecie lubelskim, w gminie Jabłonna.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Jabłonna.

</doc>
<doc id="702031" url="https://pl.wikipedia.org/wiki?curid=702031" title="Chmiel Drugi">
Chmiel Drugi

Chmiel Drugi – wieś w Polsce położona w województwie lubelskim, w powiecie lubelskim, w gminie Jabłonna.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Jabłonna.
W miejscowości znajduje się niewielki cmentarz mariawicki.
Historia.
Chmiel w roku 1432 „Chmyel”, 1459 „Chmielow”, 1460 „Chmyelnik” historycznie położony w powiecie lubelskim parafii Krzczonów. Wieś stanowi własność królewską W roku 1432 Boruta herbu Luba występuje w dokumentach jako tenutariusz z Chmiela. W roku 1459 znany był Marcisz z Chmiela. Wieś graniczy ze Skrzynicami, w 1460 ustalono granice z Gardzienicami. W roku 1564 powzięto informację jakoby wieś lokowana była przed 22-23 laty.
Zygmunt I nadaje Janowi Czasławskiemu w roku 1543 wójtostwo w Chmielu z 3 łanami. W roku 1564 we wsi było 40 kmieci na 22 1/2 łanach kmiecych, 2 kmieci na 1 łanie, na wolniźnie, także 7 zagrodników i karczmarze na 6 łanach.
W wieku XIX Chmiel (dziś Chmiel Pierwszy i Chmiel Drugi), wieś i folwark w powiecie lubelskim, w ówczesnej gminie Piotrków, parafii Krzczonów. W roku 1827 liczył 71 domów i 220 mieszkańców. Donacja Chmiel i Brzostówka z wsiami tejże nazwy. Rozległość nomenklatury Chmiel (w r. 1844) wynosiła mórg 3418, zaś Brzostówki mórg 2328, razem 5746 mórg.

</doc>
<doc id="702034" url="https://pl.wikipedia.org/wiki?curid=702034" title="Furman śmierci">
Furman śmierci

Furman śmierci lub Wózek śmierci lub Woźnica śmierci (szw. "Körkarlen") – szwedzki film fabularny z 1921, ekranizacja opowiadania Selmy Lagerlöf pt. "Niewidzialny woźnica" z 1912 roku. Fabuła oparta jest na szwedzkiej legendzie, zgodnie z którą osoba, która umrze o północy w Sylwestra, staje się furmanem wozu Śmierci i przez rok będzie zajmował się transportem dusz zmarłych. W filmie zastosowano liczne efekty specjalne (m.in. zdjęcia nakładane).
Obraz spotkał się z pochwałami krytyków i historyków filmowych, chwalili go także inni twórcy filmowi (m.in. Charlie Chaplin i Ingmar Bergman). Inspirowali się nim także twórcy filmów "Zmęczona śmierć" oraz "Nosferatu - symfonia grozy".
Zarys fabuły.
Bohaterem filmu jest alkoholik David Holm. Podczas sylwestrowej nocy upija się na cmentarzu i traci przytomność. Nawiedza go wtedy duch, który informuje bohatera, że przez następny rok będzie on pełnił obowiązki furmana śmierci, przewożącego dusze zmarłych. Holm zaczyna wspominać swoje życie, cierpienia, jakie zadał swoim bliskim, przede wszystkim siostrze Armii Zbawienia Edit, która przez lata starała się wyciągnąć go z nałogu, a obecnie umiera na gruźlicę, której nabawiła się od Holma. Bohater postanawia zmienić swoje życie, obiecuje poprawę i wraca do rodziny.

</doc>
<doc id="702039" url="https://pl.wikipedia.org/wiki?curid=702039" title="Raszpla zwyczajna">
Raszpla zwyczajna

Raszpla zwyczajna, anioł morski, raszpla, skwat ("Squatina squatina") – gatunek ryby chrzęstnoszkieletowej z rodziny raszplowatych (Squatinidae), nazywany też ryną.
Zasięg występowania.
Występuje w północno-wschodnim Atlantyku od południowej Norwegii, Szwecji i Szetlandów po Maroko i zachodnią Saharę, razem z Wyspami Kanaryjskimi i obszarem śródziemnomorskim pomiędzy 65° N i 15° N.
Występuje w przybrzeżnych wodach na głębokości 5–150 m, nad piaszczystym lub mulistym podłożem. Zwykle leży na dnie zagrzebana w piasku lub mule.
Charakterystyka.
Dorasta do 90–120 (maksymalnie 200) cm długości i 80 (maksymalnie 100) kg masy ciała. Anioły morskie łączą cechy budowy płaszczek i rekinów. Ciało spłaszczone w przedniej części, głowa szeroka, pysk krótki, zaokrąglony, otwór gębowy przedni, szeroki i bardzo rozciągliwy. Zęby małe, o szerokiej podstawie, długim trójkątnym wierzchołku i gładkich krawędziach, na obu szczękach jednakowe. Oczy małe, bez migotki. Po 5 szczelin skrzelowych na bokach głowy przed płetwami piersiowymi, tryskawki półksiężycowate, duże. Szerokie płetwy piersiowe, nie zrośnięte z głową o zaokrąglonych brzegach tworzą kształt dysku. Płetwy brzuszne o podobnym kształcie jednak znacznie mniejsze, ich tylna krawędź sięga nasady pierwszej płetwy grzbietowej. Dwie małe płetwy grzbietowe, bez kolców, osadzone blisko siebie na trzonie ogona, brak płetwy odbytowej. Płetwa ogonowa mała, niesymetryczna o dolnym płacie lepiej rozwiniętym od górnego.
Grzbiet szarawy, zielonkawy lub piaskowobrązowy, często z ciemnymi plamami lub marmurkowym wzorem. U młodych osobników często występują również rzędy jasnych plam. Brzuch biały.
Odżywianie.
Aktywne głównie nocą, żywią się rybami, przydennymi stawonogami i mięczakami.
Rozród.
Gatunek jajożyworodny, samica rodzi jednorazowo 9–20 młodych o długości ciała ok. 30 cm. Samice rodzą młode w płytkich przybrzeżnych wodach. W Morzu Śródziemnym odbywa się to wiosną, na Atlantyku – latem.

</doc>
<doc id="702040" url="https://pl.wikipedia.org/wiki?curid=702040" title="Anioł morski">
Anioł morski



</doc>
<doc id="702041" url="https://pl.wikipedia.org/wiki?curid=702041" title="Raszpla">
Raszpla



</doc>
<doc id="702044" url="https://pl.wikipedia.org/wiki?curid=702044" title="Ryna">
Ryna

Nazwą ryna określane są 3 gatunki ryb chrzęstnoszkieletowych:

</doc>
<doc id="702045" url="https://pl.wikipedia.org/wiki?curid=702045" title="Piotrków Drugi">
Piotrków Drugi

Piotrków Drugi – wieś w Polsce położona w województwie lubelskim, w powiecie lubelskim, w gminie Jabłonna. Leży przy drodze wojewódzkiej nr 835.
Wieś stanowi sołectwo gminy Jabłonna. 
W latach 1975–1998 miejscowość administracyjnie należała do ówczesnego województwa lubelskiego.

</doc>
<doc id="702047" url="https://pl.wikipedia.org/wiki?curid=702047" title="Squatina squatina">
Squatina squatina



</doc>
<doc id="702050" url="https://pl.wikipedia.org/wiki?curid=702050" title="Hepatomegalia">
Hepatomegalia

Hepatomegalia – termin medyczny oznaczający powiększenie wątroby.
Fizjologia.
W prawidłowych warunkach wątroba zajmuje prawy górny kwadrant jamy brzusznej powyżej łuku żebrowego oraz część nadbrzusza, sięgając 5–10 cm na lewo od linii środkowej ciała.
Patofizjologia.
Powiększenie wątroby może być spowodowane:

</doc>
<doc id="702052" url="https://pl.wikipedia.org/wiki?curid=702052" title="Skrzynice-Kolonia">
Skrzynice-Kolonia

Skrzynice-Kolonia – wieś w Polsce położona w województwie lubelskim, w powiecie lubelskim, w gminie Jabłonna.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Jabłonna.

</doc>
<doc id="702054" url="https://pl.wikipedia.org/wiki?curid=702054" title="Ituri (rzeka)">
Ituri (rzeka)



</doc>
<doc id="702058" url="https://pl.wikipedia.org/wiki?curid=702058" title="Flora roślin naczyniowych Polski">
Flora roślin naczyniowych Polski

Zestawienie obejmuje gatunki roślin naczyniowych występujące w stanie dzikim w Polsce (rodzime i obce, także gatunki zawlekane lub dziczejące przejściowo – efemerofity). Nazewnictwo i układ systematyczny oparty jest na "Krytycznej liście roślin naczyniowych Polski". Gatunki efemerofitów zapisane są czcionką pomniejszoną.

</doc>
<doc id="702059" url="https://pl.wikipedia.org/wiki?curid=702059" title="Kyjov">
Kyjov

 

</doc>
<doc id="702061" url="https://pl.wikipedia.org/wiki?curid=702061" title="Jenny Barazza">
Jenny Barazza

Jenny Barazza (ur. 24 lipca 1981 w Codognè) – włoska siatkarka, reprezentantka kraju, gra na pozycji środkowej. 
W sezonie 2010/2011 siatkarka zaszła w ciążę i 4 czerwca 2011 urodziła córkę Luizę.
Osiągnięcia klubowe.
Puchar CEV:
Mistrzostwo Włoch:
Superpuchar Włoch:
Liga Mistrzyń:
Puchar Włoch:
Osiągnięcia reprezentacyjne.
Mistrzostwa Świata Kadetek:
Mistrzostwa Europy Juniorek:
World Grand Prix: 
Mistrzostwa Europy:
Puchar Świata:
Igrzyska Śródziemnomorskie:
Puchar Wielkich Mistrzyń:

</doc>
<doc id="702062" url="https://pl.wikipedia.org/wiki?curid=702062" title="Osasuna">
Osasuna



</doc>
<doc id="702065" url="https://pl.wikipedia.org/wiki?curid=702065" title="OSM Democratic Republic of Congo">
OSM Democratic Republic of Congo



</doc>
<doc id="702067" url="https://pl.wikipedia.org/wiki?curid=702067" title="Regionalna lub lokalna organizacja turystyczna">
Regionalna lub lokalna organizacja turystyczna

Regionalna lub lokalna organizacja turystyczna – forma prawna organizacji pozarządowych w Polsce ustanowiona ustawą z dnia 25 czerwca 1999 r. o Polskiej Organizacji Turystycznej (POT) ().
Rejestracja.
ROT/LOT jest rejestrowana w oparciu o wyżej wspomnianą ustawę oraz w oparciu o ustawę prawo o stowarzyszeniach, zgodnie z art. 4. ustawy o POT:
ROT/LOT jest rejestrowana w Krajowym Rejestrze Sądowym (KRS) jako „inna organizacja”.
Specyfika.
Podstawowa cecha odróżniająca ROT/LOT od innych form polskich organizacji pozarządowych (przede wszystkim stowarzyszenia, związku stowarzyszeń) to struktura członkowska, która dopuszcza uczestnictwo osób fizycznych i prawnych na równych prawach jako członków zwyczajnych (posiadających prawo wybierania i bycia wybieranymi do władz), zachowując przy tym formułę otwartą (w każdej chwili każdy może wstąpić i wystąpić z ROT/LOT z zachowaniem warunków określonych statutem).

</doc>
<doc id="702068" url="https://pl.wikipedia.org/wiki?curid=702068" title="OSM Afghanistan">
OSM Afghanistan



</doc>
<doc id="702070" url="https://pl.wikipedia.org/wiki?curid=702070" title="Habibullah Chan">
Habibullah Chan

Habibullah Chan (ur. 3 czerwca 1872 w Taszkencie w Uzbekistanie, zm. 20 lutego 1919) – emir Afganistanu od 1901 do 1919. Najstarszy syn emira Abdura Rahmana Chana, którego zastąpił na tronie na podstawie pierworództwa w październiku 1901.
Habibullah był stosunkowo świeckim, skłonnym do reform władcą, który próbował zmodernizować swój kraj. Podczas panowania wprowadził do Afganistanu zachodnią medycynę oraz technologię. W roku 1904 założył szkołę Habibia oraz akademię wojskową. Publikował też propagujący reformy tygodnik w języku perskim, zatytułowany "Siraj ul Akhbar". Ustanowił wiele reform prawnych oraz uchylił najbardziej surowe kary dla zbrodniarzy. Spowodował likwidację represyjnej, wewnętrznej organizacji wywiadu założonej przez jego ojca.
Rygorystycznie utrzymywał neutralność kraju podczas I wojny światowej, wbrew usilnym staraniom sułtana imperium osmańskiego Mehmeda V, duchowego przywódcy islamu, próbującego skłonić Afganistan do przejścia na swoją stronę. W znacznym stopniu zmniejszył napięcia z Indiami, podpisując traktat przyjaźni w roku 1905 i sfinansował oficjalną wizytę państwową w roku 1907. W kwietniu 1916 roku został zorganizowany nieudany przewrót pałacowy na jego osobę przez Oskara Nidemayera, 33 Niemców i Turków
Habibullah został zamordowany podczas polowania w Kalagosh 20 lutego 1919.

</doc>
<doc id="702071" url="https://pl.wikipedia.org/wiki?curid=702071" title="OSM Sierra Leone">
OSM Sierra Leone



</doc>
<doc id="702077" url="https://pl.wikipedia.org/wiki?curid=702077" title="Skrzynice Drugie">
Skrzynice Drugie

Skrzynice Drugie – wieś w Polsce położona w województwie lubelskim, w powiecie lubelskim, w gminie Jabłonna. Przez Skrzynice przepływa rzeka Skrzyniczanka, która wpada do rzeki Czerniejówki.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Jabłonna. 
Inne miejscowości o nazwie Skrzynice: Skrzynice Pierwsze, Skrzynice, Skrzynice-Kolonia 

</doc>
<doc id="702079" url="https://pl.wikipedia.org/wiki?curid=702079" title="Peter Brotzmann">
Peter Brotzmann



</doc>
<doc id="702081" url="https://pl.wikipedia.org/wiki?curid=702081" title="Gmelinit">
Gmelinit

Gmelinit – minerał z gromady krzemianów, zaliczany do grupy zeolitów. Należy do grupy minerałów bardzo rzadkich.
Nazwa pochodzi od nazwiska niemieckiego mineraloga i chemika Christiana Gmelina (1792-1860). Gmelinit-(Na) znany jest od 1825 r.; Gmelinit-(Ca) od 1998 r.; Gmelinit-(K) od 2001 r.
Właściwości.
Zazwyczaj tworzy kryształy o pokroju tabliczkowym, izometryczne. Przyjmuje postać romboedrów, czasami bipiramidy heksagonalnej. Na ścianach kryształów widoczne prążkowanie. Często tworzy zbliźniaczenia o przerastających się osobnikach i szczotki krystaliczne. Charakterystyczna postać kryształów pozwala na jednoznaczną identyfikację minerału. 
Występuje najczęściej w postaci wolno stojących grup kryształów. 
Występowanie.
Występuje w pustkach skał wulkanicznych. Współwystępuje z chabazytem, heulandytem, phillipsytem, kalcytem.
Miejsca występowania: Irlandia Północna, Wielka Brytania – Szkocja, Kanada, Niemcy, Włochy, Australia.

</doc>
<doc id="702086" url="https://pl.wikipedia.org/wiki?curid=702086" title="Korea Medal">
Korea Medal



</doc>
<doc id="702089" url="https://pl.wikipedia.org/wiki?curid=702089" title="Naval General Service Medal">
Naval General Service Medal



</doc>
<doc id="702096" url="https://pl.wikipedia.org/wiki?curid=702096" title="Jerzy Karol Hlebowicz">
Jerzy Karol Hlebowicz

Jerzy Karol Hlebowicz herbu Leliwa (1603-1669 r.) – marszałek Trybunału Głównego Wielkiego Księstwa Litewskiego w 1663 roku, wojewoda wileński od 1668, starosta generalny żmudzki od 1653, wojewoda smoleński od 1643.
Syn Mikołaja (zm. 1632 r.) i jego żony księżniczki Anny Marcybelli z Koreckich 2 voto Janowej Rakowskiej (zm. 1648). 
Rozpoczął karierę polityczną, podobnie jak ojciec, od objęcia w czerwcu 1639 r. godności podstolego litewskiego. W 1640 r. ożenił się z Katarzyną, siostrą Janusza Radziwiłła, późniejszego hetmana litewskiego. Poseł na sejm 1640 roku. W 1643 roku został wojewodą smoleńskim, w 1643 roku mianowany stolnikiem litewskim. Zajęty fortyfikacją Smoleńska nie zjawiał się zbyt często w stolicy. W marcu 1644 r., jak i w roku następnym brał udział w posiedzeniach senatu. W czasie bezkrólewia przybył do stolicy dopiero w 1648 r., by wziąć udział w elekcji i podpisać potem dyplom elekcyjny Jana Kazimierza, którego był elektorem z województwa smoleńskiego, podpisał jego "pacta conventa". Na sejmie koronacyjnym poruszał sprawę obronności Smoleńska. W 1650 r. uczestniczył w komisji wileńskiej, zajmującej się sprawą wypłaty wojska litewskiego. Rok później był komisarzem do rokowań pokojowych z Kozakami w Białej Cerkwi. Od r. 1633 był starostą oniksztyńskim i radoszkowskim. W 1653 r. został starostą żmudzkim. Na sejmie nadzwyczajnym 1654 roku wyznaczony z Senatu komisarzem do zapłaty wojsku Wielkiego Księstwa Litewskiego. W 1655 r. Hlebowicz nie poddał się Szwedom. Był uczestnikiem konfederacji tyszowieckiej w 1655 roku. Był deputatem z Senatu na Trybunał Skarbowy Wielkiego Księstwa Litewskiego w 1659 roku. W 1659 roku został mianowany komisarzem do rokowań pokojowych z Rosją. W tej funkcji rozpoczął w 1666 r. pertraktacje w Andruszowie. W rokowaniach, jako delegat Litwy odegrał dużą rolę. Był za ich ugodowym rozstrzygnięciem. Od 1659 r. pozostawał w stałej korespondencji z koniuszym litewskim Bogusławem Radziwiłłem, któremu bardzo zależało na odzyskaniu w rozmowach polsko-rosyjskich swych dóbr, pozostających w granicach Rosji. Hlebowicz za swą pracę przy podpisywaniu traktatu został mianowany w 1668 r. wojewodą wileńskim. Zaabsorbowany polityką zagraniczną, nie brał poważniejszego udziału w wewnętrznych rozgrywkach. Na sejmie abdykacyjnym 16 września 1668 roku podpisał akt potwierdzający abdykację Jana II Kazimierza Wazy. Po abdykacji Jana II Kazimierza Wazy, popierał do polskiej korony kandydaturę palatyna reńskiego Filipa Wilhelma.Nowego władcy się nie doczekał. Zmarł 18 IV 1669 roku
Rodzina.
Jego żona Katarzyna z Radziwiłłów (1614–1674), wzorem całej swojej rodziny, była gorliwą kalwinistką i w tym wyznaniu wychowywała swoje obydwie córki, za zgodą katolickiego męża. Bardzo przeżywała tumult wileński, jednocześnie hojnie wspierając Jednotę Wileńską. Jej religijność nie przeszkodziła jej wzorem wielu magnatów z epoki, toczyć sporów majątkowych z kuzynem Bogusławem Radziwiłłem, a potem z opiekunami jego córki Ludwiki Karoliny Radziwiłłówny. Spory te, gdy wojewodzina Hlebowiczowa, zbrojnie najechała część majątków, rozwiązano dopiero po jej śmierci.
Jerzy Karol Hlebowicz był ostatnim męskim przedstawicielem swojego rodu. Zostawił dwie córki:
Obie córki Jerzego Karola i Katarzyny Hlebowiczów przeszły na katolicyzm w parę lat po ślubie.

</doc>
<doc id="702097" url="https://pl.wikipedia.org/wiki?curid=702097" title="Polityczna historia Wietnamu do II wojny indochińskiej">
Polityczna historia Wietnamu do II wojny indochińskiej



</doc>
<doc id="702107" url="https://pl.wikipedia.org/wiki?curid=702107" title="Drobniczka jednodniówka">
Drobniczka jednodniówka

Drobniczka jednodniówka, drobniczka ("Heterandria formosa") – gatunek żyworodnej ryby z rodziny piękniczkowatych (Poeciliidae). Pochodzi ze wschodnich stanów USA – z niewielkich zbiorników Karoliny i Florydy.
Taksonomia.
Gatunek został opisany po raz pierwszy przez Agassiza w 1855. Opis ten nie spełniał jednak wymogów formalnych stawianych opisom nowych taksonów. Pełne dane opublikował w 1859 Girard i to on jest uznawany za autora naukowej nazwy gatunku.
Wygląd.
Tułów brunatno-żółty, przez cały tułów pośrodku przebiega czarny pasek, przez który przechodzi 8–10 czarnych pionowych kresek. Płetwa ogonowa, grzbietowa i płetwy piersiowe przezroczyste. Na płetwie grzbietowej mała czarna plamka obrzeżona na czerwono. Oczy białe z czarnymi tęczówkami. Samiec osiąga do 2 cm długości i jest szczuplejszy od samicy, pierwsze promienie płetwy odbytowej ma przekształcone w długie gonopodium. Samica osiąga do 3,5 cm długości, jest bardziej krępa, na przezroczystej płetwie odbytowej ma czarną plamkę.
Występowanie.
Wody słodkie i słonawe od Karoliny Północnej po Florydę.
Rozmnażanie.
Po kilkutygodniowej ciąży z jaj rozwijających się w ciele samicy przez 5 do 17 dni rodzi się od 1 do maksymalnie 10–25 małych drobniczek, po 3–4 dziennie. Młode są dość duże i żywią się planktonem. Dzięki takiej strategii zwiększają się szanse potomstwa na przeżycie w środowisku naturalnym.
Woda.
Woda średnio twarda, pH ok. 7. Najczęściej jest wymieniana temperatura 20–26 °C – w skrajnych przypadkach od 10 do 36 °C.
Odżywianie.
Ryba wszystkożerna. W środowisku naturalnym chętnie je larwy komarów – z tego powodu używana do zwalczania plagi komarów. Z tej racji angielska nazwa tej ryby to "Mosquito Fish". Ponadto zjada glony, preferuje również pokarm roślinny suchy.

</doc>
<doc id="702111" url="https://pl.wikipedia.org/wiki?curid=702111" title="Hamulec szczękowo-bębnowy">
Hamulec szczękowo-bębnowy



</doc>
<doc id="702113" url="https://pl.wikipedia.org/wiki?curid=702113" title="Mordenit">
Mordenit

Mordenit – minerał z gromady krzemianów, zaliczany do grupy zeolitów. Należy do grupy minerałów bardzo rzadkich, rozpowszechnionych tylko w niektórych regionach Ziemi.
Nazwa pochodzi od miejscowości Morden w Kanadzie, gdzie po raz pierwszy został znaleziony. Znany jest od 1864 r.
Właściwości.
Zazwyczaj tworzy kryształy o pokroju igiełkowym, włoskowym lub słupkowym (rzadko). Występuje w skupieniach zbitych, groniastych, włóknistych i promienistych. Jest kruchy i przezroczysty. Czasami zawiera stront (odmiana – astonit).
Występowanie.
Minerał wtórny, bywa też produktem procesów hydrotermalnych. Występuje w pustkach skał wulkanicznych. Współwystępuje z chabazytem, heulandytem, phillipsytem, analcymem, opalem, kwarcem.
Miejsca występowania: Kanada, USA, Rosja, Islandia, Wielka Brytania.
Zobacz też.
zeolit, krzemiany

</doc>
<doc id="702114" url="https://pl.wikipedia.org/wiki?curid=702114" title="Hawana – miasto utracone">
Hawana – miasto utracone

Hawana – miasto utracone – amerykański dramat z 2005 roku w reżyserii Andy’ego Garcíi.
Opis fabuły.
Film opowiada historię trzech braci, których życie zmieniło się wyniku przeprowadzonej przez Fidela Castro rewolucji na Kubie. Jest rok 1958. Kiedy jedni chcą przejąć władzę w mieście, właściciel klubu muzycznego El Tropico, Fico Fallone, próbuje zatrzymać to, co posiada, zadbać o rodziną i zachować miłość kobiety. Bracia Fico przyłączają się do rewolucjonistów, a Fico zmuszony jest do pozostawienia tego, co kocha i ucieczki do USA.

</doc>
<doc id="702116" url="https://pl.wikipedia.org/wiki?curid=702116" title="Chris Pontius">
Chris Pontius

Christopher Andrew "Chris" Pontius, szerszej publiczności znany jako Party Boy (ur. 16 lipca 1974 roku w Pasadenie) – amerykański kaskader, scenarzysta i osobowość telewizyjna.
W 1992 roku ukończył San Luis Obispo High School w San Luis Obispo, w Kalifornii.
Był gwiazdą telewizyjnych reality show MTV "Jackass" (2000-2002) i pseudoprzyrodniczego programu MTV "Wild Boyz" (2003-2006), który prowadził ze Steve'em-O.

</doc>
<doc id="702117" url="https://pl.wikipedia.org/wiki?curid=702117" title="Tony Richardson">
Tony Richardson

Tony Richardson, właśc. Cecil Antonio Richardson (ur. 5 czerwca 1928 w Shipley, zm. 14 listopada 1991 w Los Angeles) – brytyjski reżyser teatralny i filmowy, scenarzysta, producent. Zdobywca Oscara za reżyserię "Przygód Toma Jonesa" (1963).
Życiorys.
Wczesne lata.
Urodził się w Shipley w hrabstwie West Riding of Yorkshire jako syn Elsie Evans (z domu Campion) i Clarence'a Alberta Richardsona, chemika. Był prefektem naczelnym w Ashville College w Harrogate i uczęszczał do Wadham College w Oksfordzie, gdzie uczyli się także Rupert Murdoch, Margaret Thatcher, Kenneth Tynan, Lindsay Anderson i Gavin Lambert. Był związany z Oxford University Dramatic Society i Experimental Theatre Club (ETC), a oprócz tego był krytykiem teatralnym dla magazynu uniwersyteckiego "Isis". W jego produkcjach studenckich włączone Shirley Williams (jak Cordelia), John Schlesinger, Nigel Davenport i Robert Robinson.
Kariera.
Richardson był najważniejszym przedstawicielem brytyjskiego nurtu młodych gniewnych w teatrze i kinie. W 1956 wystawił w Londynie sztukę "Miłość i gniew" Johna Osborne'a, sztandarowy utwór nurtu (w teatrze pracował od końca lat 40.). Wspólnie założyli wytwórnię Woodfall, w której powstały pierwsze filmy reżysera. W swych wczesnych dziełach ukazywał realia robotniczej Anglii, często w oparciu o utwory literackie swych rówieśników. Oprócz "Miłości i gniewu" zekranizował m.in. sztukę Shelagh Delaney "Smak miodu" oraz opowiadanie "Samotność długodystansowca" Alana Sillitoe.
W 1963 nakręcił swoje najgłośniejsze dzieło, komedię łotrzykowską "Tom Jones" z Albertem Finneyem w roli tytułowej. Zrealizowany na podstawie powieści osiemnastowiecznego pisarza Henry'ego Fieldinga ironiczny film zdobył cztery Oscary, dwie statuetki odebrał sam Richardson. Pierwszą za reżyserię, drugą dla najlepszego filmu roku – Richardson był także producentem "Toma Jonesa".
Sukces filmu uczynił go sławnym po obu stronach Atlantyku i swój następny projekt – czarną komedię "Nieodżałowani" – zrealizował w Stanach Zjednoczonych. Od tego momentu dzielił czas między Stany a Wielką Brytanię. Najbardziej znane jego filmy z późniejszego okresu twórczości to "Szarża lekkiej brygady" (1968), "Joseph Andrews" (1977, ponownie na podstawie prozy Fieldinga), "Na granicy" (1982) i " Hotel New Hampshire" (1984). Przed śmiercią ukończył swoje ostatnie dzieło – "Błękit nieba" z Jessicą Lange, jednak na skutek bankructwa wytwórni Orion film na ekrany wszedł dopiero w 1994.
Życie prywatne.
29 kwietnia 1962 ożenił się z aktorką Vanessą Redgrave, z którą miał dwie córki: Natashę (ur. 11 maja 1963, zm. 18 marca 2009) i Joely (ur. 9 stycznia 1965). 28 kwietnia 1967 doszło do rozwodu. Zostawił Redgrave przez aktorkę Jeanne Moreau, z którą był w związku w latach 1967-91. W latach 1972-73 związał się z Grizeldą Grimond, która była sekretarką jego partnera biznesowego – Oscara Lewensteina i córką brytyjskiego polityka Jo Grimonda. Grizelda urodziła mu córkę, Katharine (ur. 8 stycznia 1973).
Gdy dowiedział się, że jest nieuleczalnie chory, oznajmił publicznie, iż jest osobą biseksualną. Zmarł 14 listopada 1991 w Los Angeles na AIDS w wieku 63 lat.

</doc>
<doc id="702119" url="https://pl.wikipedia.org/wiki?curid=702119" title="November rain">
November rain



</doc>
<doc id="702121" url="https://pl.wikipedia.org/wiki?curid=702121" title="Hleb">
Hleb

Hleb (żył w XV w.) – bojar wielkolitewski, protoplasta rodu Hlebowiczów, wojewoda smoleński (1475).
Nosił nazwisko patronimiczne Wiażewicz"".
Życiorys.
Hleb był spokrewniony z Wojciechem Moniwidem, który otrzymał herb Leliwa od szlachty polskiej podczas unii horodelskiej. Obaj należeli do tej samej rodziny wielkolitewskiej, jeszcze przed przyjęciem ich w grono rodów polskich w Horodle'. Wedle wydanej w 1582 roku "Kroniki", autorstwa Macieja Stryjkowskiego, Hleb był namiestnikiem (wojewodą) smoleńskim w 1475 roku'.
Władysław Semkowicz określa rodzinę Hleba jako rusinów, osiadłych w dawnym województwie smoleńskim, która herb Leliwa przyjęła zapewne dopiero po 1434 roku (na zasadzie unii grodzieńskiej) od Moniwidowiczów.
Życie prywatne.
Hleb Wiażewicz był synem Wiaża, protoplasty Wiażewiczów. Miał dwóch braci; Iwaszkę Wiażewicza i Fedora Wiażewicza. Ich nazwisko ma charakter patronimiczny, czyli zostało utworzone na podstawie imienia ojca.
W XV w. wziął ślub z Miłochną Anną Raczko, miał z nią trzech synów, Jerzego, Stanisława i Piotra.

</doc>
<doc id="702128" url="https://pl.wikipedia.org/wiki?curid=702128" title="Thirty Seconds to Mars">
Thirty Seconds to Mars

Thirty Seconds to Mars (potocznie: 30 Seconds to Mars) – amerykański zespół rockowy założony w 1998 roku przez aktora i wokalistę Jareda Leto i jego starszego brata, który jest perkusistą, Shannona.
Historia.
Grupa zaczynała jako mały rodzinny projekt. W 2003 roku dołączył gitarzysta Tomo Miličević (poprzedni dwaj gitarzyści – Kevin Drake i Solon Bixler odeszli, zanim zespół zaczął koncertować). W zespole grał również Matt Wachter, który w 2007 roku odszedł, aby więcej czasu spędzać z rodziną.
W wywiadzie dla Virgin Records zespół wyznał, że nazwa „30 Seconds To Mars” jest zaczerpnięta z artykułu profesora Harvardu, który twierdzi, że postęp jest tak duży, że jeszcze za naszego życia podróż na inne planety zajmie nam tylko kilkadziesiąt sekund.
Pierwszy album zespołu nazwany „30 Seconds To Mars”, wyprodukowany przez Boba Ezrina został wydany w 2002 roku i sprzedał się w ilości ok. 200,000 egzemplarzy. Ich drugi album „A Beautiful Lie” został wydany 30 sierpnia 2005 roku. Został on wyprodukowany przez Josha Abrahama, który wcześniej współpracował m.in. z zespołami Linkin Park czy Velvet Revolver. Ponieważ album „A Beautiful Lie” wyciekł do sieci pięć miesięcy przed datą jego wydania, zespół zdecydował się dodać do niego dwie dodatkowe piosenki: „Battle Of One” i „Hunter” (cover piosenki Björk). W celu wypromowania albumu zespół zdecydował się dołączyć do dwunastu egzemplarzy tzw. golden tickets, bilety, których posiadacz miał zapewnione darmowe wejście na wszystkie koncerty 30 Seconds To Mars, a także wejście za kulisy. „A Beautiful Lie” został sprzedany w liczbie miliona kopii i otrzymał status platynowej płyty.
31 sierpnia 2006 zespół dostał nagrodę stacji MTV2 za najlepszy teledysk („The Kill”). 29 kwietnia 2007 na MTV Australia Video Music Awards, grupa odebrała dwie nagrody w kategoriach „Najlepszy rockowy teledysk” oraz „Teledysk roku” ponownie za „The Kill”.
W październiku 2006 zespół rozpoczął trasę koncertową sponsorowaną przez MTV2. 20 listopada odbyła się premiera teledysku „From Yesterday”. Wideoklip ten jest pierwszym amerykańskim teledyskiem nagranym w Chinach.
Wiosną 2007 roku grupa wystąpiła na festiwalach Roskilde, Rock am Ring, Pinkpop oraz Download. Następnie zespół zaczął przygotowania do ich trzeciej płyty. 30 stycznia 2008 pojawił się nowy teledysk do piosenki „A Beautiful Lie”. Jest to pierwszy teledysk w historii nakręcony na Grenlandii.
1 listopada 2007 zespół zdobył nagrodę MTV Europe Music Awards w kategorii „Najlepszy zespół rockowy”. 21 grudnia grupa odebrała nagrodę w plebiscycie telewizji Fuse „Best Of 2007 Award”, pokonując zespół Korn 7 milionami głosów.
2 sierpnia 2008 roku zespół zdobył nagrodę MTV Asia Awards w kategorii „Video Star” za utwór „A Beautiful Lie”. 6 listopada 2008 roku zespół zwyciężył w kategoriach „Rock Out” i „Video Star” MTV Europe Music Awards. W tym samym roku zespół otrzymał nagrody „Kerrang! Awards” w kategoriach „Best International Band” i „Bets Single” za teledysk „From Yesterday”.
29 lipca 2010 zespół ponownie otrzymał nagrodę „Kerrang! Awards” w kategorii „Best International Band”. 7 listopada podczas gali MTV EMA 2010 w Madrycie 30 Seconds to Mars zwyciężyli w kategorii „Best Rock”, pokonując m.in.: Muse, Linkin Park i Kings of Leon zaś 12 września na gali MTV VMA 2010 w Los Angeles zespół zwyciężył w kategorii „Best Rock Video of the Year” za teledysk „Kings and Queens”. Na wręczenie statuetek 30 Seconds to Mars przybyli rowerami. Podczas MTV EMA 2011 w Belfaście zespół zgarnął dwie nagrody-pierwszą, dla najlepszego zespołu alternatywnego oraz drugą za najlepsze MTV World Stage roku 2011. W 2014 na gali MTV EMA zespół zwyciężył ponownie w kategorii „Best Alternative”.
7 grudnia 2011 zespół pobił Rekord Guinnessa w kategorii „Najdłuższa trasa koncertowa zespołu rockowego”, grając 309 koncertów w ciągu dwóch lat.
21 maja 2013 roku ukazał się czwarty album studyjny grupy, zatytułowany "Love Lust Faith + Dreams". Producentami krążka są Jared Leto i Steve Lillywhite. W ramach promocji wydawnictwa zrealizowano teledysk do utworu „Up In The Air”, którego światowa premiera odbyła się 18 marca tego samego roku. W klipie wystąpili Dita von Teese, McKayla Maroney, Neil Strauss, Ashley Smith, Jordan Wieber, Maxwell Snow, Anastasia Krivosheeva, Harlow Von Brethren czy Natalie Loren. Pierwsza kopia singla została wysłana w kosmos z Cape Canaveral na Florydzie. Singel poszybował na pokładzie rakiety Falcon 9 przenoszącej kapsułę Dragon i wylądował na Międzynarodowej Stacji Kosmicznej. Operację przeprowadziła NASA we współpracy z firmą SpaceX. 2 maja 2013 opublikowany został drugi utwór promujący płytę, zatytułowany „Conquistador”. 11 czerwca 2018 Tomo Miličević poinformował na Twitterze, że odchodzi z zespołu.
Logo.
Logo zespołu to feniks nazwany Mithra (imię boga-feniksa w kulturach wschodnich i rzymskiej, dosłownie: starożytny perski bóg światła i prawdy) ze wpisanymi glifami, które oznaczają nazwę zespołu oraz samych członków. Znaki te (₪ ø lll ·o.) zostały wykorzystane w teledyskach „Capricorn”, „Attack” i „From Yesterday”. Glify wytatuowane mają na rękach Shannon i Tomo, a Jared tylko jeden z nich na nadgarstku. Na logo znajduje się także napis „Provehito in Altum”. Z łaciny „altum” może oznaczać zarazem „wysokości”, jak i też przeciwieństwo – „głębię”, więc znaczenie możemy interpretować indywidualnie (w języku angielskim członkowie zespołu tłumaczą to jako „launch forth into the deep”). Płyta „A Beautiful Lie” posiada nowe logo z trzema czaszkami – tzw. Trinity. Od czasu premiery albumu „This Is War” logiem zespołu jest triada, czyli trójkąt z poprzeczką w środku symbolizujący trójcę, jaką tworzą Jared, Shannon i Tomo.
Muzycy.
Tomo Miličević – gitara prowadząca, keyboard (2003-2018)

</doc>
<doc id="702129" url="https://pl.wikipedia.org/wiki?curid=702129" title="Wilmington (hrabstwo Greene)">
Wilmington (hrabstwo Greene)

Wilmington – wieś w USA, w stanie Illinois, w hrabstwie Greene. Według spisu z 2000 roku wioskę zamieszkuje 120 osób.
Geografia.
Wioska zajmuje powierzchnię 2 km2.
Demografia.
Według spisu z 2000 roku wieś zamieszkuje 120 osób, istnieją 44 gospodarstwa domowe i 33 rodziny. Gęstość zaludnienia wynosi 58,6 os/km2. Znajdują się 48 budynki mieszkalne, gęstość występowania wynosi 23,5 mieszkania/km2. Wieś zamieszkuje 97,50% ludności białej i 2,50% rdzennych Amerykanów.
W wiosce jest 44 gospodarstwach domowych, w których 31,8% stanowią dzieci poniżej 18 roku życia mieszkających z rodzicami, 59,1% stanowią małżeństwa, 13,6% stanowią samotne matki i 25,0% stanowią osoby samotne. 25,0% wszystkich gospodarstw domowych składa się z jednej osoby i 11,4% żyjących samotnie ma 65 lat lub więcej. Średnia wielkość gospodarstwa domowego wynosi 2,73 osoby, natomiast rodziny 3,12.
Przedział wiekowy ludności kształtuje się następująco: 30,8% osób poniżej 18 roku życia, 5,8% osób między 18 a 24 rokiem życia, 29,2% między 25 a 44, 20,8% między 45 a 64 i 13,3% osób powyżej 65 roku życia. 
średni wiek wynosi 35 lat, na 100 kobiet we wsi przypada 90,5 mężczyzn. Na każde 100 kobiet powyżej 18 roku życia przypada 88,6 mężczyzn.
Średni dochód dla gospodarstwa domowego wynosi 33 750 dolarów, a dla rodziny 42 679 dolarów. Dochody mężczyzn średnio wynoszą 25 938 dolarów, a kobiet 24 375 dolarów. Średni dochód na osobę w wiosce wynosi 14 670 dolarów. 2,7% ludności żyje poniżej minimum socjalnego.

</doc>
<doc id="702133" url="https://pl.wikipedia.org/wiki?curid=702133" title="Inajatullah Chan">
Inajatullah Chan

Inajatullah Chan (ur. 20 października 1888, zm. 12 sierpnia 1946) - król Afganistanu od 14 stycznia 1929 do 17 stycznia 1929. Był synem Habibullaha Chana. Jego krótkie panowanie skończyło się abdykacją.

</doc>
<doc id="702134" url="https://pl.wikipedia.org/wiki?curid=702134" title="Piłka nożna na Letnich Igrzyskach Olimpijskich 1948">
Piłka nożna na Letnich Igrzyskach Olimpijskich 1948

Wyniki turnieju piłki nożnej odbywającego się na Letnich Igrzyskach Olimpijskich w roku 1948 w Londynie.

</doc>
<doc id="702138" url="https://pl.wikipedia.org/wiki?curid=702138" title="Maciej z Kunvaldu">
Maciej z Kunvaldu

Maciej z Kunvaldu (cz. "Matěj Kunvaldský, Matěj Žamberský") (ur. ok. 1440 w Kunvaldzie, zm. 1500 w Lipníku) – pierwszy senior Jednoty Braci Czeskich w latach 1467-1494.
Życiorys.
Był chłopem z Kunvaldu. Jego postawa religijna oraz pobożność skłoniły lidera Bractwa Ewangelii Chrystusa, Grzegorza z Pragi do uczynienia go w 1457 roku jednym ze starszyzny utopijnej wspólnoty husyckiej żyjącej według filozofii Piotra Chelczyckiego. 
26 marca 1467 roku podczas pierwszego synodu czeskobraterskiego w Lhotce pod Rychnovem, Maciej z Kunvaldu znalazł się wśród trzech wylosowanych, którzy zostali wybrani duchownymi Jednoty Braci Czeskich. Podczas głosowania został ponadto ogłoszony i ordynowany pierwszym biskupem.
Jako senior braci czeskich zastąpił w przewodzeniu Kościołem Grzegorza z Pragi i Michała z Žamberka. Nie potrafił jednak dorównać charyzmie Grzegorza z Pragi. Nie miał talentu organizatorskiego. Gdy w latach 90. XV wieku we wspólnocie doszło do rozłamu na grupę postępową i konserwatywną opowiedział się za ortodoksyjnymi "amozytami" i nawoływał wiernych do pozostania przy rygoryzmie nakreślonym ideami Piotra Chelczyckiego. 
W 1494 roku ustąpił z przewodzenia "Jednotą" nie potrafiąc znaleźć kompromisu między dwiema skłóconymi stronami.

</doc>
<doc id="702140" url="https://pl.wikipedia.org/wiki?curid=702140" title="Avon-la-Peze">
Avon-la-Peze



</doc>
<doc id="702144" url="https://pl.wikipedia.org/wiki?curid=702144" title="Avrille-les-Ponceaux">
Avrille-les-Ponceaux



</doc>
<doc id="702145" url="https://pl.wikipedia.org/wiki?curid=702145" title="Avree">
Avree



</doc>
<doc id="702146" url="https://pl.wikipedia.org/wiki?curid=702146" title="Avene">
Avene



</doc>
<doc id="702147" url="https://pl.wikipedia.org/wiki?curid=702147" title="Rośliny zadarniające">
Rośliny zadarniające



</doc>
<doc id="702151" url="https://pl.wikipedia.org/wiki?curid=702151" title="Roślina zadarniająca">
Roślina zadarniająca



</doc>
<doc id="702152" url="https://pl.wikipedia.org/wiki?curid=702152" title="Averon-Bergelle">
Averon-Bergelle



</doc>
<doc id="702153" url="https://pl.wikipedia.org/wiki?curid=702153" title="Alchemia (album różnych artystów)">
Alchemia (album różnych artystów)

Alchemia – album byłych członków zespołu Mold (Królikowski, Zielińska) powstały przy współudziale trzech krakowskich muzyków (pozostali), wydany w październiku 2004.
Wyrok sądu potwierdził, że były członek zespołu Mold – Królikowski – do swojej działalności wykorzystywał nazwę Mold bezprawnie, tym samym nie należy omawianego wydawnictwa zaliczać w poczet dokonań zespołu Mold.
Na płycie, oprócz muzyki, znalazł się również teledysk do utworu „Jeszcze” oraz film pokazujący jak przebiegała praca nad albumem.

</doc>
<doc id="702155" url="https://pl.wikipedia.org/wiki?curid=702155" title="Ayguatebia-Talau">
Ayguatebia-Talau



</doc>
<doc id="702156" url="https://pl.wikipedia.org/wiki?curid=702156" title="Thomas Lubanga">
Thomas Lubanga

Thomas Lubanga Dyilo - (ur. 29 grudnia 1960 w Jiba, prowincja Ituri) - był założycielem i liderem Unii Kongijskich Patriotów ("ang. Union of Congolese Patriots - UPC"), milicji powstałej w 2000 roku w prowincji Ituri, w północnej części Demokratycznej Republiki Konga. W wyniku licznych naruszeń praw człowieka przeciw cywilom i wojskom pokojowym ONZ ("United Nations Organization Mission in the Democratic Republic of the Congo") został aresztowany przez Międzynarodowy Trybunał Karny, którego jest pierwszym osądzanym w Hadze, Holandia. Trybunał zarzuca mu, że od lipca 2002 do końca 2003 roku rekrutował dzieci jako żołnierzy i wykorzystywał je do walki w krwawej wojnie domowej. 14 marca 2012 Międzynarodowy Trybunał Karny orzekł, iż Lubunga był winny werbowania dzieci do wojska i zmuszania ich do walki.
W trakcie procesu ustalono, że prokuratura Międzynarodowego Trybunału Karnego ukrywała dowody przed obroną uniemożliwiając jej skuteczną obronę podsądnego. Szereg zeznań dzieci podających się za ofiary Lubangi okazało się fałszywych i powstała dzięki temu, że prokuratura wynajęła pośredników do poszukiwań i przesłuchiwań potencjalnych ofiar, którzy finansowali świadków i nakłaniali ich do nieprawdziwych a obciążających Lubangę zeznań. Tym niemniej Trybunał wydał wyrok bazując na innych zeznaniach, co do których nie było dowodów fałszowania. 10 lipca 2012 został skazany na 14 lat więzienia.

</doc>
<doc id="702157" url="https://pl.wikipedia.org/wiki?curid=702157" title="Ayssenes">
Ayssenes



</doc>
<doc id="702158" url="https://pl.wikipedia.org/wiki?curid=702158" title="Aytre">
Aytre



</doc>
<doc id="702159" url="https://pl.wikipedia.org/wiki?curid=702159" title="Azat-Chatenet">
Azat-Chatenet



</doc>
<doc id="702160" url="https://pl.wikipedia.org/wiki?curid=702160" title="Thomas Lubanga Dyilo">
Thomas Lubanga Dyilo



</doc>
<doc id="702161" url="https://pl.wikipedia.org/wiki?curid=702161" title="Azay-le-Brule">
Azay-le-Brule



</doc>
<doc id="702165" url="https://pl.wikipedia.org/wiki?curid=702165" title="Kreowanie usprawiedliwień dla możliwej porażki">
Kreowanie usprawiedliwień dla możliwej porażki



</doc>
<doc id="702167" url="https://pl.wikipedia.org/wiki?curid=702167" title="Aissey">
Aissey



</doc>
<doc id="702168" url="https://pl.wikipedia.org/wiki?curid=702168" title="Baconniere">
Baconniere



</doc>
<doc id="702169" url="https://pl.wikipedia.org/wiki?curid=702169" title="Bacouel">
Bacouel



</doc>
<doc id="702170" url="https://pl.wikipedia.org/wiki?curid=702170" title="Badinieres">
Badinieres



</doc>
<doc id="702171" url="https://pl.wikipedia.org/wiki?curid=702171" title="Komórki izodiametryczne">
Komórki izodiametryczne



</doc>
<doc id="702172" url="https://pl.wikipedia.org/wiki?curid=702172" title="Badmenil-aux-Bois">
Badmenil-aux-Bois



</doc>
<doc id="702173" url="https://pl.wikipedia.org/wiki?curid=702173" title="Badonvilliers-Gerauvilliers">
Badonvilliers-Gerauvilliers



</doc>
<doc id="702175" url="https://pl.wikipedia.org/wiki?curid=702175" title="Bagnac-sur-Cele">
Bagnac-sur-Cele



</doc>
<doc id="702178" url="https://pl.wikipedia.org/wiki?curid=702178" title="Bagnols-en-Foret">
Bagnols-en-Foret



</doc>
<doc id="702179" url="https://pl.wikipedia.org/wiki?curid=702179" title="Komórki prozenchymatyczne">
Komórki prozenchymatyczne



</doc>
<doc id="702182" url="https://pl.wikipedia.org/wiki?curid=702182" title="Bagnols-sur-Ceze">
Bagnols-sur-Ceze



</doc>
<doc id="702184" url="https://pl.wikipedia.org/wiki?curid=702184" title="Prozenchymatyczne komórki">
Prozenchymatyczne komórki



</doc>
<doc id="702185" url="https://pl.wikipedia.org/wiki?curid=702185" title="Bailleau-l'Eveque">
Bailleau-l'Eveque



</doc>
<doc id="702186" url="https://pl.wikipedia.org/wiki?curid=702186" title="Bailleul-la-Vallee">
Bailleul-la-Vallee



</doc>
<doc id="702188" url="https://pl.wikipedia.org/wiki?curid=702188" title="Bailleul-les-Pernes">
Bailleul-les-Pernes



</doc>
<doc id="702189" url="https://pl.wikipedia.org/wiki?curid=702189" title="Izodiametryczne komórki">
Izodiametryczne komórki



</doc>
<doc id="702190" url="https://pl.wikipedia.org/wiki?curid=702190" title="Bailly-en-Riviere">
Bailly-en-Riviere



</doc>
<doc id="702191" url="https://pl.wikipedia.org/wiki?curid=702191" title="Baille">
Baille



</doc>
<doc id="702192" url="https://pl.wikipedia.org/wiki?curid=702192" title="Balagny-sur-Therain">
Balagny-sur-Therain



</doc>
<doc id="702193" url="https://pl.wikipedia.org/wiki?curid=702193" title="Balagueres">
Balagueres



</doc>
<doc id="702194" url="https://pl.wikipedia.org/wiki?curid=702194" title="Balaze">
Balaze



</doc>
<doc id="702195" url="https://pl.wikipedia.org/wiki?curid=702195" title="Ballan-Mire">
Ballan-Mire



</doc>
<doc id="702196" url="https://pl.wikipedia.org/wiki?curid=702196" title="Józef Rogosz">
Józef Rogosz

Józef Atanazy Rogosz herbu Ostoja (ur. 1844 w Baligrodzie, zm. 24 lipca 1896 w Marienbad) – polski pisarz, wydawca i publicysta.
Życiorys.
Urodził się w rodzinie szlacheckiej. Uczestniczył w powstaniu styczniowym w oddziałach Langiewicza, po upadku powstania wyemigrował i przebywał głównie we Włoszech i Francji. Do ojczyzny powrócił w 1867 roku i zamieszkał we Lwowie. Był korespondentem Gazety Narodowej, a od 1869 roku redagował z Janem Lamem i Henrykiem Rewakowiczem "Dziennik Polski". W 1874 roku założył "Tydzień Literacki, Artystyczny, Naukowy i Społeczny", był także właścicielem księgarni wydawniczej. 
W 1883 roku przeniósł się do majątku żony w Nowym Siole pod Stryjem, później do Zborówka pod Krakowem. W 1893 roku założył w Krakowie czasopismo "Głos Narodu". Początkowo był związany z obozem liberalno-demokratycznym, następnie jego poglądy skierowały się w stronę nacjonalizmu.
Ojciec Zofii Rogoszówny i Józefiny Rogosz-Walewskiej. Pochowany na Cmentarzu Rakowickim w Krakowie.
Jako pisarz debiutował po 1860 roku poematami "Olga" i "Pojednanie".

</doc>
<doc id="702197" url="https://pl.wikipedia.org/wiki?curid=702197" title="The Hollies">
The Hollies

The Hollies – zespół założony w 1962 w Manchesterze przez Grahama Nasha (śpiew, gitara) i Allana Clarka (śpiew).
Zarys.
Twórcy znający się od dzieciństwa, debiutowali w miejscowych klubach jako The Guytones, The Two Teens i Ricky and Dane. Z czasem do duetu dołączyli Eric Haydock i Don Rathbone (perkusja). W czteroosobowym składzie występowali jako The Fourtones i The Deltas, a nazwę The Hollies przyjęli aby uczcić amerykańską gwiazdę rock 'n' rolla którą był Buddy Holly. Pierwsze dwa single ("Ain't That" i "Just Like Me") nagrali dla wytwórni Parlophone, znanej dzięki nagraniom The Beatles. Oba od razu trafiły na listy przebojów. Don Rathbone przejął funkcje managera grupy, a jego miejsce za perkusją zajął Bobby Elliot, eks-członek grupy Shane Fenton (Alvin Stardust) and the Fentones. Dwa pierwsze albumy, oparte głównie na repertuarze koncertowym, gościły długo na listach bestsellerów. Towarzyszyły im liczne single, dzięki którym godnie rywalizowali z Beatlesami i Rolling Stonesami w latach 1963–1974. "Just One Look", "Here I Go Again", "Yea, I Will" ugruntowały markę zespołu łączącego chwytliwe tematy z perfekcyjną wokalizą.
Twórczość.
W latach 1964–1968 The Hollies nagrali wiele przebojów m.in. "Look Through Any Window", "I Can't Let Go", "Bus Stop", "Stop! Stop! Stop!" czy "On a Carousel". W kwietniu 1966 Erica Haydocka zastąpił Bernie Calvert, a w 1968 Graham Nash odszedł z zespołu do supergrupy Crosby, Stills and Nash. Jego miejsce zajął Terry Sylvester. Po tej ostatniej zmianie The Hollies nie zdołali utrzymać statusu gwiazdy. Nagrali jeszcze jeden wielki przebój "Long Cool Woman (In a Black Dress)" z 1971.
W 2010, zespół został włączony w poczet członków Rock and Roll Hall of Fame, który grupuje najlepszych artystów z tego gatunku muzyki.

</doc>
<doc id="702201" url="https://pl.wikipedia.org/wiki?curid=702201" title="Historia Wietnamu (do 1843)">
Historia Wietnamu (do 1843)

Wietnamczycy wywodzą swoją państwowość od przodków Żółtego Cesarza (wiet. Hoàng Đế), tego samego, który jest uważany za założyciela Chin. Tradycja wietnamska wyznacza rok 2879 p.n.e. jako początek zorganizowanego państwa. Daje to imponujący okres blisko 5 tysięcy lat historii. Z tego jednak tylko trochę więcej niż 2 tysiące jest udokumentowane w kronikach, a pojedyncze wzmianki w kronikach chińskich wydłużają ten okres jeszcze o kilkaset lat – do około 500 r. p.n.e.
Połowa okresu udokumentowanego przypada na okupację chińską, która mimo licznych powstań trwała ponad 1000 lat – od 111 r. p.n.e. do 938 r. n.e. W połowie XIX w. Wietnam został podbity przez Francję i włączony do Indochin Francuskich. Okres kolonialny i postkolonialny zakończył się dla Wietnamu w drugiej połowie XX w. serią morderczych wojen indochińskich.
Prehistoria.
Wietnamczycy, lud austroazjatycki z grupy mon-khmer, do swojej kolebki narodowej w dolinie Rzeki Czerwonej przywędrowali ok. 10 tys. lat temu z doliny Mekongu, rozprzestrzeniając się początkowo w kierunku północnym, na terenach dzisiejszych południowych Chin, o czym świadczą liczne stanowiska archeologiczne kultury Đông Sơn. Tereny Wietnamu Środkowego zostały zasiedlone stosunkowo późno, bo dopiero w drugiej połowie I tysiąclecia p.n.e., przez żeglarzy austronezyjskich. Przypisywane im stanowiska archeologiczne kultury Sa Huỳnh wykazują duże związki ze stanowiskami na Borneo i nikłe z kulturą Đông Sơn. Przypuszczalne kierunki rozprzestrzeniania się ludności na terenie Indochin przedstawia mapka.
Początki państwowości.
Na kształtowanie się kultury wietnamskiej od samego początku duży wpływ wywierał północny sąsiad. Znajduje to odbicie w mitologii i przekazach tradycyjnych, według których dynastia królów Hungów (Hồng Bàng), władająca pierwszym państwem wietnamskim Văn Lang, pochodziła w prostej linii od Thần Nônga (chiń.: Shennonga), mitycznego cesarza chińskiego. Thần Nông podzielił Ziemię między dwóch synów. Starszy Đế Nghi dostał tereny na północ od rzeki Jangcy, a młodszy Lộc Tục na południe. W 2879 r. p.n.e. Lộc Tục przyjął imię Kinh Dương Vương, jako władca królestwa Xích Quỷ, który to fakt jest uważany za punkt początkowy historii Wietnamu. Pierwszy z królów Hungów, Hùng Vương był jego wnukiem, synem Lạc Long Quâna – Władcy-Smoka, uważanego za ojca narodu wietnamskiego (porównaj mit o 100 Yue). Mit ten wykazuje daleko idące podobieństwa, również chronologiczne, do chińskiego mitu o Żółtym Cesarzu. Według tradycji Hungowie panowali do 258 r. p.n.e., kiedy to Thục Phán, władca, sąsiadującego z Văn Lang od północy, państwa Tây Âu, zajął ich terytorium, tworząc zjednoczone królestwo Âu Lạc.
Pierwsze pisemne wzmianki o istnieniu wietnamskich państw na południe od rzeki Jangcy pochodzą jednak dopiero z ok. 500 r. p.n.e. Systematyczne zapisy pojawiają się po roku 111 p.n.e., po całkowitym podporządkowaniu państwa Âu Lạc chińskiej dynastii Han.
W roku 221 p.n.e. podzielone dotychczas Chiny zjednoczył pod swym berłem pierwszy w dziejach cesarz, Qin Shi Huang z dynastii Qin. Wkrótce potem jego ekspansja została skierowana również na południe. Mimo zaciętego oporu Wietnamczycy stracili część terenów, na których utworzono nowe prowincje Chin.
Po śmierci cesarza, korzystając z zamieszania, zarządzający południowymi prowincjami generał Zhao Tuo (wiet.: Triệu Đà) w 207 p.n.e. ogłosił się władcą niepodległego państwa Nanyue (wiet.: Nam Việt), obejmującego tereny południowych Chin, a z czasem również północnego Wietnamu. Jego następcy nie potrafili utrzymać władzy. Korzystając z destabilizacji politycznej państwa, w 111 r. p.n.e. Nam Việt zajęły wojska chińskiej dynastii Han, tworząc nową prowincję Jiaozhi (wiet.: Giao Chỉ).
Okupacja chińska.
Chińska okupacja terytorium Wietnamu trwała ponad 1000 lat. Jest to czas wystarczająco długi, aby można było wyróżnić w nim okresy rządów łagodnych, jak i okresy terroru. Niemniej przez cały ten czas Wietnamczycy byli świadomi obcej dominacji, co skutkowało licznymi powstaniami narodowymi. Pamięć o niektórych jest żywa do dziś.
Powstanie „dwóch sióstr”
W 40 r. n.e. siostry Trưng Trắc i Trưng Nhị zebrały wokół siebie niezadowoloną z chińskich rządów wietnamską arystokrację i wystąpiły zbrojnie przeciwko Chinom. Bezpośrednią przyczyną była egzekucja męża Trưng Trắc z rozkazu namiestnika cesarskiego Su Dinga. W ciągu roku terytorium Giao Chỉ zostało wyzwolone, a Trưng Trắc ogłosiła się królem. W 42 r. na południe została skierowana armia cesarska pod dowództwem generała Ma Yuana. Wietnamczycy ponieśli klęskę i w maju 43 r. zostali ostatecznie rozbici. Siostry Trưng popełniły samobójstwo, topiąc się w rzece Hát. Wielu Wietnamczyków zostało deportowanych w głąb Chin. Wielu uciekło na południe, zasilając w ludność Lâm Ấp (chiń.: Lin Yi) – "„Leśną Wioskę”", której historia jest wiązana z historią Czampy.
Chińskie kroniki dynastii Han wspominają Trưng Trắc jako straszliwą wojowniczkę, a w tradycji wietnamskiej uważa się, że wojna została przegrana tylko dlatego, że armia chińska poszła do boju nago, co skonfundowało skromne Wietnamki. Siostry Trưng otoczone są w Wietnamie ogromnym szacunkiem. Wiele ulic, placów, szkół itp. nazwanych zostało ich imieniem.
Wojownicza Bà Triệu
W 220 r. n.e. terytorium Wietnamu weszło w skład powstałego w wyniku rozpadu Chin królestwa Wu. W 248 r. na czele kolejnego powstania stanęła Triệu Thị Trinh, kobieta zwana Bà Triệu. W ciągu kilku miesięcy wyzwoliła terytorium i ogłosiła się królem, ale jeszcze tego samego roku została pobita przez armię Wu i popełniła samobójstwo. Tradycja ludowa przedstawia ją jako 3-metrową olbrzymkę z ogromnym biustem, jadącą na słoniu.
Pół wieku niepodległości
Mimo kolejnych zrywów większy sukces udało się osiągnąć dopiero w połowie VI w. W 542 r. wybuchło jedno z największych powstań wietnamskich przeciwko Chinom. Na czele stanął urzędnik cesarski Lý Bí. W ciągu dwóch lat zlikwidował chińską administrację, odparł dwie ekspedycje karne: w 542 i 543 r., a także wyprawę interwencyjną z południa, z powstałego tam pod koniec II w. państwa Lin Yi, i w 544 r. ogłosił się cesarzem państwa Vạn Xuân. Panował do 548 r., a założona przez niego Dynastia Wczesna Lý przetrwała do ponownego podboju chińskiego w 602 r.
W 618 r. władzę w Chinach objęła dynastia Tang, a w 679 r. prowincję Giao Chỉ przemianowano na An Nam, czyli "Uspokojone Południe". Już sama ta nazwa świadczy o stosunkach panujących w cesarstwie. Podbite ludy zostały okrutnie spacyfikowane, a chińska władza rządziła twardą ręką.
Đại Việt – Wielki Wietnam.
W 907 r. dynastia Tang upadła, Chiny ogarnęła wojna domowa, a Wietnamczycy, korzystając z okazji, podjęli działania w celu uzyskania niepodległości. Na przeszkodzie stanęła nie tylko armia Południowych Hanów, ale również walka o władzę w tworzącym się państwie. Sytuację opanował generał Ngô Quyền. Udało mu się zjednoczyć naród, pozbyć zdrajców i w bitwie na rzece Bạch Đằng w 938 r. pokonać wojska Południowych Hanów, co ostatecznie utwierdziło niepodległość Wietnamu. W 939 r. Ngô Quyền ogłosił się królem. To wydarzenie uznawane jest za odrodzenie państwa wietnamskiego.
Kształtowanie się państwa
Po śmierci Ngô Quyềna w 944 r. walka o władzę wybuchła z nowa siłą, a państwo się rozpadło w wyniku tzw. „buntu 12 władców” (wiet.: "Loạn 12 Sứ Quân"). W 968 r. przewagę zdobył Đinh Bộ Lĩnh, ogłosił się cesarzem Đại Cồ Việt ("Wielkiego Państwa Wietnamskiego") i założył dynastię Đinh. W trakcie swego panowania zreformował administrację i rozpoczął proces regulacji praw własności ziemi. W 979 Đinh Bộ Lĩnh został zamordowany, a władzę wkrótce potem przejął regent jego nieletniego syna, dowódca armii Lê Hoàn. Do tronu zgłosił także pretensję południowy sąsiad Wietnamu, państwo Chiêm Thành, utożsamiane przez część historyków z Czampą. Zabiegi dyplomatyczne nie przyniosły rezultatów. Spór rozwiązała wielka armia Lê Hoàna, która spustoszyła kraj sąsiada. Nieudana była również interwencja Chin. W 981 r. armia chińskiej dynastii Song została rozbita na rzece Bạch Đằng, w podobny sposób jak w roku 938.
Zabezpieczywszy granice Lê Hoàn ogłosił się cesarzem przyjmując imię Lê Đại Hành. Założona przez niego dynastia Wczesna Lê panowała do 1009 r., do przewrotu pałacowego, w którym tron zdobył dowódca gwardii pałacowej Lý Công Uẩn, założyciel dynastii Lý.
Dynastia Lý
Założyciel dynastii Lý, nazywanej też czasami "„dynastią późną Lý”", przybrał imię Lý Thái Tổ. W 1010 r. nowy cesarz przeniósł stolicę państwa z Hoa Lư do miasta Đại La, którego nazwę (na pamiątkę cudownego widzenia cesarza) zmieniono na Thăng Long ("Wzlatujący Smok", obecnie Hanoi). Wnuk Lý Thái Tổ, cesarz Lý Thánh Tông, w 1054 r. zmienił nazwę państwa na Đại Việt ("Wielki Wietnam").
Dynastia Lý prowadziła wojny ze wszystkimi sąsiadami. Stosunki z Chinami ustabilizowały się dopiero w 1077 r., kiedy armia Songów wycofała się po kilku przegranych bitwach. Jeszcze korzystniej skończyła się wojna z Chiêm Thành. W wyniku kontruderzenia Wietnamczyków w 1069 r. do niewoli dostał się król tego państwa Chế Cũ, który w zamian za uwolnienie zgodził się oddać część swojego terytorium. W wyniku tej transakcji południowa granica Wietnamu została przesunięta w okolicę 17 równoleżnika, co zapoczątkowało proces nazywany w Wietnamie nam tiến – "marsz na południe", czyli stopniowe przejmowanie terytoriów należących do południowych sąsiadów. Również wojna z Khmerami w I połowie XII w. zakończyła się odparciem wroga w 1150 r.
Na początku XII w. coraz większą rolę w państwie zaczął odgrywać ród Trầnów. W 1226 r. 9-letnia Cesarzowa Wietnamu Lý Chiêu Hoàng została zmuszona do poślubienia swojego rówieśnika z rodu Trầnów, Trần Cảnha, a następnie do zrzeczenia się tronu na jego rzecz, co ostatecznie zakończyło panowanie dynastii Lý.
Dynastia Trần
W imieniu nowego cesarza Trần Cảnha, który przyjął imię Trần Thái Tông, rządy objął przywódca rodu Trầnów, Trần Thủ Độ, który mianował się premierem małoletniego władcy. Aby ograniczyć możliwości uzurpacji, Trầnowie wprowadzili nową formę przekazywania władzy: cesarz abdykował na rzecz swego małoletniego syna, po czym rządził dalej jako cesarz-ojciec.
W drugiej połowie XIII w. Wietnam stał się celem ekspansji Mongołów. Terytorium Wietnamu wielokrotnie było najeżdżane przez armię mongolską. Podbite zostały państwa sąsiadujące z Wietnamem: Nanzhao – państwo Tajów w Yunnanie, chińskie państwo dynastii Songów, a także leżące na południe od Wietnamu ziemie Czamów. Wojna, w wyniku której kraj został straszliwie spustoszony, zakończyła się w 1288 r. bitwą na rzece Bạch Đằng, w której Wietnamczycy zniszczyli flotę inwazyjną, wpędzając ją w tradycyjny sposób na wbite w dno bambusowe pale.
W wyniku wspólnej walki, po wojnie z Mongołami poprawieniu uległy kontakty z Czamami. W 1301 r. cesarz-ojciec Trần Nhân Tông postanowił odbyć pielgrzymkę do Indrapury (wiet.: "Đong Dương"), sanktuarium buddyjskiego w dolinie Thu Bồn. Towarzyszyła mu córka Huyền Trân. Dziewczyna tak się spodobała królowi Czampy Chế Mẫnowi, że ten, aby ją dostać zgodził się oddać Wietnamczykom prowincje Ô i Lý, leżące na północ od przełęczy Hái Vân ("Przełęcz Chmur"). Pertraktacje trwały do 1306 r. W rok po ślubie Chế Mẫn umarł, a wietnamska księżniczka uciekła nocą, nie chcąc się poddać hinduskiej tradycji palenia wdów na stosie.
Czamowie wielokrotnie próbowali odzyskać utracone terytoria. Udało się to im dopiero w drugiej połowie XIV w. W latach 1371–1390 król Czampy Chế Bồng Nga wykorzystując zamieszanie związane z upadkiem dynastii mongolskiej wielokrotnie najeżdżał Ðại Việt. Trzykrotnie (w 1371, 1377 i 1384 r.) zdobył stolicę Wietnamu Thăng Long i rozszerzył swoje terytorium daleko na północ od przełęczy Ngang. U szczytu powodzenia, w 1390 r., Chế Bồng Nga zostaje zabity w wyniku zdrady swojego podwładnego. Wietnamczycy szybko odzyskują terytoria i ponownie wytyczają granicę na przełęczy Chmur.
Jest to już jednak koniec panowania Trầnów. W 1400 r. Hồ Quý Ly – od dawna dzierżący pełnię władzy "„najwyższy doradca”", ogłosił się cesarzem. Trzymając się ustanowionej przez Tranów zasady panował razem z synem Hồ Hán Thươngiem.
Trzecia okupacja chińska.
W 1406 r., pod pretekstem usunięcia uzurpatora Hồ i przywrócenia tronu dynastii Trần, przeciwko Wietnamowi wyruszyła ogromna armia Mingów. Podziały wśród Wietnamczyków zadecydowały o sukcesie najeźdźcy i na początku 1407 r. kraj został ponownie przekształcony w chińską prowincję Giao Chỉ. Okupacja od razu wzbudziła duży opór. Z początku rolę przywódców odgrywali kolejni członkowie rodu Trầnów, restytuujący swoją dynastię. Z czasem opór przerodził się w szereg lokalnych wojen partyzanckich. Najskuteczniejszy okazał się arystokrata z prowincji Thanh Hóa imieniem Lê Lợi. Na początku lat 20. tak wzrósł w siłę, że w 1424 r. korzystając z zamieszania spowodowanego śmiercią chińskiego cesarza Yongle, przystąpił do ofensywy i w ciągu kolejnych trzech lat rozbił armię okupanta. 16 grudnia 1427 r. Chińczycy podpisali z Lê Lợiem porozumienie i wycofali się z Wietnamu. Na początku 1428 r. Lê Lợi ogłosił się cesarzem przyjmując imię Lê Thái Tổ. Założona przez niego dynastia
Lê panowała formalnie do 1788 r.
"Nam tiến" – Marsz na południe.
Zainteresowani uprawą mokrej odmiany ryżu, Wietnamczycy od początku kierowali swoją ekspansję terytorialną ku żyznym deltom licznych rzek wpadających do morza Południowochińskiego. Tereny górskie interesowały ich w tak niewielkim stopniu, że na Płaskowyż Centralny ludność Kinh zaczęła napływać dopiero z inicjatywy Francuzów w I połowie XX w. Siłą rzeczy ofiarą tej ekspansji padły leżące na południu państwa Czampy. W ciągu 1000 lat od uzyskania niepodległości granica Wietnamu przesunęła się ze skraju delty Rzeki Czerwonej do leżącej na południu Indochin zatoki Tajlandzkiej. Naturalnymi etapami tego ruchu były doliny rzek pooddzielane od siebie zbiegającymi do morza, bocznymi pasmami gór Annamskich. Historycy wietnamscy nazwali ten proces "Nam tiến" – Marsz na południe.
Obecnie brak wśród historyków konsensusu na temat mechanizmów i przyczyn "Nam tiến". Dotychczasowe hipotezy (eksplozja demograficzna, wyjałowienie pól ryżowych itd.) są przedstawiane jako nieprzekonujące. Ostatnio popularny stał się pogląd, że do początków XV w. główną przyczyną zmian terytorialnych były zatargi graniczne i wojny z południowym sąsiadem, a dopiero później przeważyły problemy ekonomiczno-społeczne.
W chwili uzyskania niepodległości terytorium Đại Việt ograniczało się do doliny Rzeki Czerwonej, ale już Lê Hoàn ustanowił południową granicę na przełęczy Ngang. Transakcje z królami Chế Cũ i Chế Mẫnem przesunęły tę granicę do przełęczy Hái Vân. Na początku XV w. cesarz Hồ zajął na krótko Święte Ziemie Amarawati, które w czasie chińskiej okupacji powróciły jednak do Czamów.
W 1471 r. cesarz Lê Thánh Tông zorganizował wyprawę na południe. Wielka armia wietnamska zaatakowała Czampę i bez większych problemów dotarła do przylądka Mũi Đại Lãnh (dawn. Varella). Po negocjacjach z Czamami z Pandurangi wojska wietnamskie wycofały się do przełęczy Cù Mông, gdzie została ustanowiona nowa granica. Czamowie wielokrotnie próbowali odzyskać północne terytoria. W XVII w. próby te przyniosły dalsze straty. W 1611 r. Wietnamczycy przesunęli granicę do przełęczy Cả, a w 1653 zajęli Kautharę. W 1691 r. Czamowie odmówili płacenia trybutu. Krótka wojna skończyła się dla nich całkowitą klęską i utratą suwerenności. Autonomiczne struktury administracyjne Czampy przetrwały jeszcze do roku 1832.
W pierwszej połowie XVII w. rządzący południem Wietnamu Nguyễnowie podporządkowali sobie królów Kambodży. W wyniku porozumienia wietnamscy osadnicy zaczęli się osiedlać na żyznych terenach delty Mekongu. Pozwolono również osiedlić się tam uchodźcom chińskim, zwolennikom upadłej w 1644 r. dynastii Ming. W 1698 r. w enklawie nad rzeką Sajgon utworzone zostały dwie prowincje, podporządkowane bezpośrednio Nguyễnom, a do końca XVIII w. przyłączona została pozostała część delty Mekongu, wraz z półwyspem Cà Mau. Ostatni element wietnamskiego marszu na południe, przechodząca z rąk do rąk wyspa Phú Quốc, została formalnie przyłączona do Wietnamu przez Francuzów w roku 1867.
Uzurpacja Mạców.
Na przełomie XV i XVI w. obyczaje i sposoby sprawowania władzy na dworze cesarskim uległy wynaturzeniu. Zarówno prosty lud, jak i arystokraci zaczęli się buntować. Niepokoje ogarnęły również mniejszości etniczne: Mườngów, Nùngów i innych. Z chaosu buntów i przewrotów pałacowych wyłonił się szybko awansujący dowódca wojskowy Mạc Đăng Dung, a na tronie w Thăng Long osadzono figuranta. W 1527 r. Mạc Đăng Dung zdetronizował nominalnego władcę i sam ogłosił się cesarzem. W opozycji stanęły dwa rywalizujące dotychczas rody: Nguyễnów i Trịnhów. W 1532 r. powołali na tron własnego cesarza Lê Trang Tônga. Kraj został praktycznie podzielony, a wyniszczająca wojna trwała prawie do końca stulecia. 18 lutego 1592 r. popierana przez Nguyễnów armia Trịnhów zdobyła stolicę. Mạcowie schronili się na północy w prowincji Cao Bằng, gdzie, korzystając z ochrony Chińczyków, przetrwali do połowy XVII w.
Rozbicie dzielnicowe.
Po zwycięstwie nad Mạcami cesarz Lê Thế Tông oficjalnie mianował Trịnh Tùnga, przywódcę Trịnhów, "Księciem Pokoju, Najwyższym Administratorem i Głównodowodzącym" (wiet.: "Chúa"). Stanowisko było dziedziczne. Nguyễnowie zareagowali na to wytyczeniem granicy na rzece Gianh. Teoretycznie państwo wietnamskie wciąż było jednością rządzoną przez dynastię Lê – w rzeczywistości zostało podzielone na dwie walczące ze sobą domeny: Nguyễnów i Trịnhów.
Pierwsze kontakty z Europejczykami.
Europejczycy, nieczęsto docierający w te strony, snuli opowieści o birmańskich świątyniach "„krytych na palec grubo złotem”" i plażach Półwyspu Indyjskiego "„połyskujących i migocących od drogich kamieni i kruszców”". Ale nie złoto i brylanty pobudzały fantazję najmocniej. Wszędzie, zwłaszcza na południu Europy, istniało ogromne zapotrzebowanie na gałkę muszkatołową, imbir, pieprz czy goździki, które pochłaniano w średniowiecznej Europie w niewiarygodnych ilościach, a które wraz z odcięciem drogi do Azji przez muzułmanów nieomal przestały być dostępne.
W końcu XIV w. europejski rynek korzenny zdominowała Republika Wenecka, potrafiąca nie tylko wojować, ale również handlować z Arabami. Monopolistyczna pozycja handlowa Wenecji, podnoszącej nadmiernie i tak wysokie ceny, wywołała potrzebę poszukiwania nowych rozwiązań. Drogi handlowe wiodące przez Polskę i Ruś były raczej strumyczkami wobec szerokiego zapotrzebowania odbiorców. Jedynym wyjściem było szybkie znalezienie drogi do Indii i Chin: morskiej – wprost na zachód – zgodnie ze znaną od czasów starożytnych teorią o kulistości Ziemi, tradycyjnym szlakiem jedwabnym lub na południe, wokół Afryki, w czym największe osiągnięcia mieli Portugalczycy.
W 1454 r. papież Mikołaj V wydał bullę gwarantującą Portugalii wyłączność na kolonizację Azji poprzez "„wzięcie w poddaństwo tamtejszych pogan, których nie dotknęła jeszcze zaraza islamu, i nauczanie prawdy w imię Chrystusa”".
W 1498 r. Vasco da Gama, największy spośród portugalskich odkrywców, poprowadził swą 4-okrętową armadę wokół Przylądka Dobrej Nadziei, pokonał Ocean Indyjski i wylądował na zachodnim wybrzeżu Indii. Powstała wówczas enklawa portugalska Goa, którą rząd Indii odzyskał dopiero w 1962 r.
W ciągu zaledwie pięciu lat po rejsie da Gamy Lizbona stała się głównym ośrodkiem handlu towarami wschodnimi. Po wspomnianej już kolonii Goa powstawać zaczęło szybko także wiele innych, umiejscowionych w Cieśninie Malakka, na Timorze, Molukach i innych wyspach dzisiejszej Indonezji. Portugalczycy opanowali Ceram, na władcach Syjamu i Birmy wymogli koncesje handlowe, dotarli nawet do zamkniętej dla cudzoziemców Japonii. Byli pierwszymi Europejczykami, którym dane było oglądać ruiny Angkor Wat, a w 1557 założyli bazę wypadową na wybrzeżu Chin – Makau.
Portugalczycy docierali także do Wietnamu. Pierwszym Europejczykiem, którego pojawienie się na tym terenie zostało dobrze udokumentowane, był Antonio Da Faria, w 1535 założyciel stałej osady portugalskiej Faifo. Da Faria spodziewał się, że Faifo będzie jednym z głównych centrów osadnictwa portugalskiego w Azji, stało się jednak inaczej. Lizbona spoglądała raczej ku Indiom, Molukom, Malakce.
Portugalczycy zaczęli tracić zdobycze azjatyckie zaledwie sto lat po rozpoczęciu eksploracji. Przyczyn było wiele: zmieniająca się sytuacja międzynarodowa, brak zainteresowania ze strony społeczeństwa, nieumiejętność kierowania sprawami kolonii, a także nadmierna chciwość, korupcja, skąpstwo. Głównym jednak powodem było pojawienie się konkurencji. Holendrzy zabrali Wyspy Korzenne, a wkrótce potem resztę Archipelagu Sundajskiego, Anglicy usadowili się mocno na Subkontynencie Indyjskim. Nawet Francuzi założyli faktorię handlową Pondicherry w pobliżu Madrasu. Tylko Wietnamem nikt się nie interesował.
Europejczycy wprawdzie sprzedawali broń dwom zwalczającym się klanom – Trịnhom z północy i Nguyễnom z południa, ale był to interes skromny, a nadto dość ryzykowny, polegający na zaopatrywaniu i jednoczesnym antagonizowaniu obu stron. Ciekawe, że zwaśnionego, rozdartego Wietnamu nie dało się zdobyć. Przyczyny to nikły zysk, jakiego należało spodziewać się po kolonizacji, oraz powszechna niechęć do obcokrajowców, okazywana przez wszystkich bez mała Wietnamczyków. Skomplikowana struktura administracyjna, wzorowany na chińskim model życia, brak dróg na mocno pofałdowanym i pokrytym gorącą dżunglą terenie – wszystko to zapowiadało twardy i długotrwały opór.
Pod koniec XVII w. wydawało się, że nieśmiałe próby wymiany handlowej z Wietnamem zakończą się ostatecznie fiaskiem. Holendrzy i Anglicy zlikwidowali swoje małe przedstawicielstwo w Hanoi, Francuzi zamknęli faktorię w Phố Hiến i tylko Portugalczycy zachowali Faifo, prowadząc skromną wymianę z Makau.
Misje katolickie.
Kościół katolicki, który nigdzie w Azji – poza rządzonymi przez Hiszpanów Filipinami – nie wywarł większego wpływu, w Wietnamie odniósł sukces. Począwszy od XVII w. setki tysięcy Wietnamczyków przyjęło – z różnorakich powodów – nową wiarę. Miejscowi kupcy widzieli w katolicyzmie sposób na znalezienie wspólnego języka z przybyszami zza mórz; chłopi szukali w nim wyzwolenia od konfucjanizmu, a tym samym władzy feudalnej mandarynów.
Na północy, gdzie wskutek przeludnienia i kiepskich zazwyczaj zbiorów panował powszechny niedostatek, księża autochtoni posiedli władzę trybunów ludowych. Całe powiaty przyjmowały katolicyzm i broniły go przed administracją cesarsko-mandaryńską.
Władcy wietnamscy prowadzili wobec misji katolickich politykę pełną sprzeczności. Z jednej strony wygodne im było doradztwo techniczne księży, ich powiązania z kupcami (zwłaszcza z handlarzami bronią), ale jednocześnie obawiali się wpływu, jaki nowa religia może wywierać na społeczeństwo. Chrześcijański kanon wiary wraz z jego ideą równej godności i zbawienia stał bowiem w głębokiej sprzeczności z konfucjańską koncepcją niewolniczej uległości wobec władzy.
Dworem cesarskim wstrząsnęło szczególnie pismo łacińskie, jakim XVIII-wieczny jezuita postanowił zastąpić dotąd obowiązujące ideogramy chińskie. Nowość przyjmowała się szybko i powszechnie. Księża-kaznodzieje mogli odtąd docierać do coraz szerszych rzesz wiernych słowem już nie tylko mówionym, natomiast przedstawiciele administracji państwowej – na każdym szczeblu władzy – jęli tracić autorytet i przewagę, jaką mieli nad narodem analfabetów. U dworu obawiano się także, iż katolicyzm jest w istocie forpocztą europejskiego kolonializmu. Stąd właśnie przedziwna polityka przemiennego faworyzowania i prześladowania misjonarzy. Tym bardziej, że na dworze nie brakło lekarzy, astronomów i matematyków w sutannach.
Pierwszymi misjonarzami chrześcijańskimi w Wietnamie byli wędrowcy w rodzaju Odoryka de Pordenone, włoskiego franciszkanina, autora popularnego sprawozdania z podróży na Daleki Wschód. W XVII w. przybyli wygnani z Japonii jezuici, którzy znaleźli schronienie w portugalskim Faifo. Pracowici i pełni poświęcenia, dokonali wiele dla zbliżenia obcych sobie kultur, nie dorównywali jednak Aleksandrowi de Rhodes, prawdziwemu odkrywcy Wietnamu dla Europy i Francji. Był on m.in. autorem pierwszego wielojęzycznego słownika języka wietnamskiego, opracował także alfabet, który, z pewnymi modyfikacjami, pozostaje w użyciu po dziś dzień.
Rhodes sądził, że winę za rosnącą niechęć Azjatów do Europejczyków ponoszą Portugalczycy, albo raczej ich fatalna polityka kolonizacyjna. Jezuita wrócił więc do Europy, gdzie bezskutecznie próbował przekonać Stolicę Apostolską o konieczności uchylenia bulli Mikołaja V, dającej Portugalczykom wyłączność na podbój Azji. Nie zwojowawszy nic w Rzymie, pojechał do Paryża. I tu jął opowiadać, że wietnamscy rybacy tkają swe sieci z jedwabiu, że kraj jest bogaty niczym mityczne El Dorado, a naród ciąży ku katolicyzmowi.
Tym razem powiodło się, choć dla Rhodesa pośmiertnie. Już po jego zgonie (zmarł w Persji w 1660 roku) papież wyraził zgodę na utworzenie w Paryżu Stowarzyszenia Misji Katolickich, co legło u podstawy powołania do życia prywatnej spółki o nazwie Kompania Indii Wschodnich. Role zostały podzielone w ten sposób, że Kompania z siedzibą w Rouen zapewniała zakonnikom transport, utrzymanie oraz ochronę, w zamian za co mieli oni pełnić obowiązki przedstawicieli handlowych i prowadzić rachunkowość.
Aż do połowy XVIII wieku wysiłki misjonarzy nie przynosiły wymiernych korzyści politycznych. Stały i twardy opór władców wietnamskich nakładał się na niezbyt przychylną zamysłom kolonialnym atmosferę w samej Francji. Kraj bardziej był zajęty kłopotami natury gospodarczej i wojną z Anglią, niż snami o koloniach zamorskich. Znaleźli się jednak w Paryżu ludzie opanowani ideą podboju. W dalekiej Azji towarzyszyły im poczynania przeróżnych awanturników, jak choćby Pierre Poivre’a, syna bogatego kupca bławatnego z Lyonu, który zamierzał stworzyć w jednej z prowincji Wietnamu własne królestwo.
Powstanie Taysonów.
O prawdziwości opisów wietnamskiej nędzy upewniają powtarzające się bunty niezadowolonego chłopstwa. Podstawą gospodarki była uprawa ryżu i hodowla krętorogiego bydła. Tymczasem plony często niszczyły plagi szarańczy lub dotkliwe susze, a bydło padało ofiarą przeróżnych epidemii. W domenie Nguyễnów mimo pozornego spokoju wewnętrznego nie działo się najlepiej. Wzrost kosztów utrzymania państwa, obciążonego ogromną biurokracją i prowadzącego kosztowne wojny z Kambodżą i Syjamem, doprowadziły w 1771 do buntu chłopskiego, który przerodził się w powstanie ogólnonarodowe, nazywane od nazwy pasma górskiego i wioski Tây Sơn (w pobliżu miejscowości Quy Nhơn) powstaniem Taysonów. Nguyễnowie być może poradziliby sobie z chłopskim buntem, na który z początku nawet nie zwracali uwagi, gdyby nie najazd Trịnhów, którzy zachęceni okazją pod koniec 1774 przekroczyli graniczny mur Đồng Hới () i zaatakowali stolicę Phú Xuân (obecnie Huế). Przerażony dwór Nguyễnów w panice ewakuował się do Gia Định (później Sajgon) na południu kraju.
Nie chcąc walczyć na dwa fronty, przywódcy powstania – trzej bracia Nguyễn (mimo takiego samego nazwiska bracia Nguyễn nie byli spokrewnieni z arystokratycznym rodem Nguyễnów) zawarli sojusz z Trịnhami, którzy z kolei obiecywali sobie pozbycie się feudałów z południa rękami powstańców.
W ciągu trzech lat południe kraju zostało spacyfikowane, a ród Nguyễnów zdziesiątkowany. Sukces Taysonów był tak duży, że w 1778 najstarszy z braci Nguyễnów (Taysonów), Nguyễn Nhạc, ogłosił się cesarzem. W połowie 1786 Taysonowie zaatakowali domenę Trịnhów i już 21 lipca 1786 wkroczyli do Thăng Long. Dowodzący armią średni z braci, uważany za geniusza wojskowego – Nguyễn Huệ, ogłosił restaurację dynastii Lê, za co dostał za żonę córkę umierającego cesarza-figuranta Lê Hiển Tônga.
Wydarzenia te poróżniły braci i doprowadziły do walk między nimi, co w połączeniu z trwającym wciąż oporem Trịnhów spowodowało chaos. Nowy cesarz-figurant, Lê Chiêu Thống, uciekł do Chin prosić o pomoc, na co Nguyễn Huệ zareagował, obwieszczając w 1788 koniec dynastii Lê. Zjednoczony na krótko Wietnam został znów podzielony, tym razem między trzech braci. Wielka wyprawa interwencyjna, zorganizowana przez rządzącą Chinami dynastię mandżurską, nie przywróciła tronu dynastii Lê. Mimo początkowych sukcesów, na początku 1789 poniosła sromotną klęskę, a Chińczycy po raz kolejny zadowolili się symbolicznym trybutem.
Taysonowie zbudowali dość sprawiedliwy system społeczny: proporcjonalnie rozdzielili podatki, przeprowadzili reformę rolną, obdzielając ziemią najuboższych, a nadto dali całkowicie wolną rękę Kościołowi katolickiemu, udzielając księżom – w razie potrzeby – ochrony zbrojnej.
Zmiany te nie wykraczały jednak poza ramy jedynego znanego im systemu – feudalizmu, a nowo powstałe elity szybko przejęły zasady stosowane przez swoich poprzedników. Niemniej ocena efektywności przeprowadzonych reform jest trudna, gdyż państwo Taysonów istniało zbyt krótko.
Imperium dynastii Nguyễn.
W 1777 roku przywódcą zdziesiątkowanego rodu Nguyễn został najstarszy w rodzinie, 15-letni wówczas Nguyễn Phúc Ánh, znany też jako Nguyễn Ánh. Kolejne lata upływają mu na grze w chowanego z ekspedycjami wojsk tajsońskich, polujących na resztki zwolenników Nguyễnów. W 1784 roku Nguyễn Ánh spotkał francuskiego misjonarza Pierre Joseph Georges Pigneau de Behaine, biskupa tytularnego Adranu. Uciekając przed Taysonami schronili się razem na wyspie Phú Quốc, gdzie Behaine podsunął Ánhowi pomysł poszukania pomocy za granicą. Po przeanalizowaniu sytuacji Nguyễn Ánh postanowił zwrócić się o pomoc do Syjamu, a biskup podjął się uzyskania pomocy z Francji.
W 1784 roku w Rạch Giá wylądował 30-tysięczny korpus ekspedycyjny Tajów. Wietnamczycy stawiali zacięty opór, tym bardziej że wojska syjamskie grabiły i masowo wywoziły dobytek. 20 stycznia 1785 roku w krwawej bitwie na rzece Mỹ Tho korpus syjamski został rozbity przez armię Taysonów. Walki trwały dalej ze zmiennym szczęściem. W tym czasie biskup Behaine wyruszył po pomoc do Francji. W towarzystwie 5-letniego księcia Nguyễn Phúc Cảnh, syna Nguyễn Ánha, udał się do dalekiego Paryża, by przedłożyć projekt królowi. W początkach 1787 roku w towarzystwie książątka i roju egzotycznych sług zjawił się w Wersalu, gdzie wywołał prawdziwą sensację.
28 listopada Pigneau i książę de Montmorin, minister spraw zagranicznych, podpisali kontrakt, w myśl którego Francja zgadzała się wspomóc Nguyễn Ánha 1650-osobowym oddziałem piechoty, bronią, amunicją i środkami przeprawowymi, Wietnam zaś zobowiązywał się odstąpić „port na wyspie Hội An” (Đà Nẵng), wyspę Poulo Condore (Côn Đảo) na morzu Południowochińskim oraz przywileje handlowe „z wyłącznością wobec innych państw europejskich”. Traktat ten nigdy nie został zrealizowany, a pomoc francuska ograniczyła się do wystawienia za prywatne fundusze dwóch statków, które Pigneau obsadził zbieraniną awanturników i dezerterów z armii francuskiej. Z 400-osobowej ekspedycji do celu dotarło około 100 osób. Niektórzy z nich okazali się jednak bardzo użyteczni, jak wieloletni doradca Nguyễn Ánha – Jean Baptiste de Chaigneau, nadworny lekarz Despiaux, budowniczy fortyfikacji – Olivier de Puymanel, czy organizator floty – Jean Marie Dayot.
W 1792 roku zmarł Nguyễn Huệ, a w rok później Nguyễn Nhạc. Ich następcy nie potrafili już tak skutecznie kierować państwem. Z końcem stulecia państwo Taysonów upadło. W 1799 resztki ich sił zostały otoczone pod Quy Nhơn i doszczętnie rozbite. Powstanie po dwudziestu ośmiu latach upadło dokładnie tam, gdzie wybuchło. Ostateczna ofensywa rodu Nguyễn w lipcu 1802 roku zakończyła się zdobyciem Thăng Long (obecnie Hanoi). Nguyễn Ánh już 1 czerwca, nie czekając na zdobycie stolicy, koronował się w Huế jako cesarz Wietnamu Gia Long. Dotychczasową nazwę kraju Đại Việt ("Wielki Wietnam") postanowił zmienić na Nam Việt ("Wietnam Południowy"), ale zaprotestował cesarz Chin, Jiaqing (którego Gia Long był formalnym lennikiem), dopatrując się wielkomocarstwowych tendencji. Ostatecznie zgodzono się na nazwę Việt Nam, obowiązującą też dzisiaj. Dynastia Nguyễn przetrwała do 1955 roku, kiedy to ostatni cesarz Wietnamu Bảo Đại został zmuszony do abdykacji.
Bp Pigneau nie dożył ostatecznie sukcesu swego protegowanego. Zmarł na dyzenterię w obozie księcia Cảnha tuż przed ostatecznym szturmem Quy Nhơn. Miał wówczas 57 lat. Żaden cudzoziemiec – ani przedtem, ani potem – nie został tak uhonorowany przez Wietnamczyków. Jego pogrzeb, ze względu na swój splendor, przeszedł do historii: astrolog wybrał najwłaściwszy moment pochówku, tekową trumnę z zabalsamowanym ciałem poprzedzało w procesji 12 tysięcy żołnierzy i setka słoni, za trumną zaś podążało 40 tysięcy żałobników, wśród nich Nguyễn Ánh w pozłocistym palankinie. Ciało biskupa-dyplomaty spoczęło w bambusowym gaju na przedmieściach Sajgonu. Ani grób, ani wzniesiony nad nim pomnik nie zachowały się do naszych czasów .
Francuskie próby podboju.
Spośród czterech Francuzów, którzy pozostali na dworze Gia Longa po śmierci Pigneau’a, do największego znaczenia doszedł Jean Baptiste de Chaigneau, były artylerzysta, syn bretońskiego szlachcica i kuzyn znanego poety romantycznego René de Chateaubrianda. Chaigneau poślubił Wietnamkę, a Gia Long obdarzył go godnością mandaryna pierwszej klasy, zezwolił na uczestnictwo w obradach Rady Imperialnej i zwolnił – specjalnym dekretem – z obowiązku padania na twarz przed tronem. Francja nie potrafiła wykorzystać jego specjalnej pozycji u boku wietnamskiego władcy. Okres Epopei Napoleońskiej nie sprzyjał zajmowaniu się sprawami małego kraju w Azji.
Z drugiej strony Gia Long także nie wykazywał najmniejszej chęci do bliższego wiązania się z Francją. „Dług”, jaki zaciągnął, był w jego przekonaniu długiem wobec Pigneau’a i spłacił go, tolerując w swym państwie chrześcijaństwo. Jednocześnie – przewidując słusznie, że prędzej czy później któreś z mocarstw europejskich (wcale niekoniecznie Francja) wyciągnie ręce po jego domenę, wolał nie drażnić nikogo niewczesnymi gestami. I jakkolwiek przychylnym okiem spoglądał na rozwój stosunków handlowych, nigdy nie pozwolił sobie na głośne ogłoszenie pierwszeństwa Francuzów.
Będąc w każdym calu władcą azjatyckim, uważniej obserwował sąsiednie dwory niż daleką Europę. Nawet swą stolicę – Huế – przebudował na wzór pekińskiego Zakazanego Miasta, dając tym samym do zrozumienia, że opowiada się za izolacjonizmem.
W roku 1819 kupcy francuscy ponownie zaczęli interesować się Wietnamem. W nawiązaniu przyjaznych kontaktów miał pomóc Chaigneau, ale na przeszkodzie stanęła śmierć Gia Longa. Jego następca, Minh Mạng, odrzucił proponowany traktat handlowy, bowiem obawiał się, że koncesje na rzecz Francji mogą zagrozić suwerenności państwa. Do Ludwika XVIII pisał: „Jeśli twoi poddani chcą handlować z naszym królestwem, winni to czynić w oparciu o tutejsze prawa”.
Zniewieściały Minh Mạng kochał się w chińszczyźnie znacznie bardziej niż jego ojciec. Z miejsca przywrócił administrację konfucjańską i – niczym cesarz Państwa Środka, któremu zresztą płacił zwyczajowy trybut – kazał zwać się Synem Nieba. Rząd mandaryński składał się z sześciu ministerstw: spraw wewnętrznych, finansów, religii, sprawiedliwości, wojny i robót publicznych. Nie było wśród nich miejsca na ministerstwo spraw zagranicznych. Lennik cesarza nie interesował się obcymi.
Zhierarchizowany system, jaki przywrócili w Wietnamie Nguyễnowie, miał być ucieleśnieniem statycznej koncepcji ładu i harmonii przeciwnej wszelkim nowinkom. Minh Mạng zwalczał ostro buddystów i taoistów, których wierzenia stały w sprzeczności z doktryną boskości cesarza. Równie wrogo odnosił się do chrześcijan. Walka z Kościołem zaczęła się niemal nazajutrz po koronacji. Najpierw próbował ściągnąć misjonarzy na dwór, gdzie miałby ich pod kontrolą, ale – zignorowany – zmienił taktykę i w 1825 r. wydał pierwszy z całego szeregu edyktów antykatolickich. Dokument zakazywał wjazdu do Wietnamu nowym misjonarzom, bowiem „przewrotna religia Europejczyków korumpuje ludzkie serca” .
Jeden z doradców cesarskich, sędziwy eunuch Lê Văn Duyệt, starał się przypomnieć Minh Mạngowi, że jego ojciec przyrzekł Pigneau tolerować chrześcijan i ich wiarę, ale trafił nie w porę: bunty chłopskie na południu utwierdzały władcę w przekonaniu, że chrześcijanie – tak tubylcy, jak i przybysze – są elementem podejrzanym i niepewnym. W 1833 roku Minh Mạng otrzymał do ręki oczywisty dowód knowań chrześcijańskich: do buntu przystąpił Lê Văn Khôi, adoptowany syn Lê Văn Duyệta, otwarcie popierany przez Europejczyków.
Cesarz zareagował bardzo ostro, nakazując aresztowanie wszystkich księży – Wietnamczyków i Francuzów. Większości udało się zbiec, ale jednego z nich – François Gagelina, schwytanego w prowincji Bình Định – dostarczono do Huế, skazano na śmierć, a rankiem 17 października 1833 roku uduszono publicznie na centralnym placu stolicy i pogrzebano.
W ten sposób rozpoczął się ponad siedmioletni okres prześladowań misjonarzy zagranicznych, choć – trzeba przyznać – nie były to prześladowania masowe. Jednakże we Francji wywołały gwałtowną reakcję Kościoła. Wyżsi oficerowie marynarki wojennej uznali prześladowania księży za doskonały pretekst dla interwencji zbrojnej i podporządkowania Wietnamu siłą. Ludwik Filip chciał sprawę wyciszyć, a minister spraw zagranicznych wręcz mawiał, że „mamy wystarczająco dużo kłopotów w Europie, byśmy mogli angażować się w ryzykowne przedsięwzięcia gdzie indziej”.
Tymczasem w roku 1840 Minh Mạng, obserwujący z trwogą postępy Anglików w Chinach, wydelegował do Francji dwóch mandarynów, którym zlecił wynegocjować "modus vivendi", by osiągnąć wymarzony spokój. Ich niespodziewane przybycie do Paryża wywołało zrozumiałą sensację oraz ostry sprzeciw działaczy katolickich, którzy głośno domagali się zaprzestania prześladowań. Akcję poparł nawet Watykan. Ludwik Filip, pochłonięty sprawami wewnętrznymi, odmówił dyplomatom z Huế audiencji.
Minh Mạng zmarł wkrótce potem, a jego syn i następca – Thiệu Trị – okazał się jeszcze bardziej wrogi chrześcijanom. Nie wziął pod uwagę, że każde działanie antychrześcijańskie może spowodować interwencję zbrojną. Tym więcej, że we Francji napięcie wyraźnie rosło.
W 1843 roku skierowano na wody azjatyckie eskadrę okrętów, która miała „ochraniać, a jeśli zajdzie potrzeba także bronić interesów politycznych i handlowych” Francji w tym rejonie świata. Flota miała ratować w potrzebie prześladowanych misjonarzy, na razie jednak, jeśli to możliwe, bez angażowania bandery francuskiej. Polityka ta dała zielone światło do akcji przeciw Wietnamowi.

</doc>
<doc id="702205" url="https://pl.wikipedia.org/wiki?curid=702205" title="Pojęcie ja">
Pojęcie ja



</doc>
<doc id="702207" url="https://pl.wikipedia.org/wiki?curid=702207" title="Grzegorz Krajčí">
Grzegorz Krajčí

Grzegorz Krajčí, Grzegorz z Pragi () (ur. ok. 1420, zm. 12 sierpnia 1474 w Brandýs nad Orlicí) – husycki pisarz, kaznodzieja i reformator religijny.
Życiorys.
Grzegorz Krajčí wywodził się z drobnego rycerstwa czeskiego. Był siostrzeńcem Jana z Rokycan. 
Mnich benedyktyński, w latach 1448–1458 pełnił funkcję przełożonego klasztoru Emaus w Pradze. Początkowo utożsamiał się z hasłami utrakwistów, z czasem stał się jednak sympatykiem myśli i idei Piotra Chelczyckiego. 
W 1457 r. za zgodą Jana Rokycany utworzył w Kunvaldzie pod Žamberkiem świecką wspólnotę religijną "Bractwo Ewangelii Chrystusa", której członkowie realizowali utopijny program życia na wzór pierwszych chrześcijan. Ruch ten za sprawą działalności misyjnej i pisarskiej Krajčíego zaczął w bardzo szybkim tempie zdobywać nowych sympatyków wśród husytów i przekształcił się w organizację o charakterze eklezjalnym.
W latach 1461–1463 za głoszenie radykalnych poglądów Krajčí na skutek reakcji Jana Rokycany i Jerzego z Podiebradów znalazł się w więzieniu. Po ucieczce z niego zaczął coraz krytyczniej odnosić się do Kościoła utrakwistycznego i utrzymywania przez husytów unii ze Stolicą Apostolską. W 1467 r. pod wpływem głosów części swoich współbraci zorganizował synod separatystyczny w Lhotce, na którym została założona Jednota Braci Czeskich. 
W latach 1467–1474 był duchowym liderem i autorytetem pierwszych braci czeskich. 

</doc>
<doc id="702208" url="https://pl.wikipedia.org/wiki?curid=702208" title="Stryjek">
Stryjek



</doc>
<doc id="702209" url="https://pl.wikipedia.org/wiki?curid=702209" title="Stryjenka">
Stryjenka

Stryjenka (do połowy XIX w. stryjna) – wychodząca z powszechnego użycia nazwa relacji rodzinnej zachodzącej w stosunku do żony stryja, a więc żony brata ojca.
Współcześnie wobec stryjenki częściej używa się określenia ciocia.

</doc>
<doc id="702211" url="https://pl.wikipedia.org/wiki?curid=702211" title="Pavol Blazek">
Pavol Blazek



</doc>
<doc id="702212" url="https://pl.wikipedia.org/wiki?curid=702212" title="Félix">
Félix

Félix, właśc. Félix Miélli Venerando (ur. 24 grudnia 1937 w São Paulo, zm. 24 sierpnia 2012), brazylijski piłkarz, grający na pozycji bramkarza.
Grał w reprezentacji Brazylii na w Meksyku w 1970, na których to zdobył złoty medal (wystąpił we wszystkich meczach Canarinhos). Łącznie w reprezentacji Brazylii rozegrał 39 meczów w latach 1965–1972.
Karierę piłkarską rozpoczął w klubie Juventus z São Paulo. Następnie grał w Portuguesie z São Paulo, Nacionalu z São Paulo, ponownie Portuguesie oraz we Fluminense FC z Rio de Janeiro. Pięciokrotnie z drużyną Fluminense zwyciężył w Campeonato Carioca (mistrzostwa stanu Rio de Janeiro). W barwach Fluminense zakończył karierę piłkarską w 1977 roku.

</doc>
<doc id="702215" url="https://pl.wikipedia.org/wiki?curid=702215" title="Ciocia">
Ciocia

Ciocia (ciotka) – współcześnie nazwa relacji rodzinnej zachodzącej w stosunku do krewnej, która jest siostrą matki lub ojca albo żoną brata matki lub ojca. Czasami "ciocią" nazywa się również każdą dalszą krewną lub powinowatą wyższego pokolenia. Mężem cioci jest wujek lub wuj.
Pierwotnie ciocią określano jedynie siostrę matki, a siostrę ojca nazywano stryjną (do połowy XIX w.) lub stryjenką. Żonę zaś brata ojca również nazywano stryjną lub stryjenką, a żonę brata matki – wujną lub wujenką.
W niektórych grupach społecznych odrębne nazewnictwo rodzeństwa ojca i matki (stryjenka, stryj) zachowało się do dziś.

</doc>
<doc id="702216" url="https://pl.wikipedia.org/wiki?curid=702216" title="Dapkiskiai">
Dapkiskiai



</doc>
<doc id="702217" url="https://pl.wikipedia.org/wiki?curid=702217" title="Hrabstwo Greene (Illinois)">
Hrabstwo Greene (Illinois)

Hrabstwo Greene - hrabstwo w USA, w stanie Illinois, według spisu z 2000 roku liczba ludności wynosiła 14 761. Siedzibą hrabstwa jest Carrollton.
Geografia.
Według spisu hrabstwo zajmuje powierzchnię 1 415 km2, z czego 1 407 km2 stanowią lądy, a 8 km2 (0,59%) stanowią wody.
Historia.
Nazwa hrabstwa pochodzi od nazwiska bohatera wojny o niepodległość Stanów Zjednoczonych, którym był Nathanael Greene.
Demografia.
Według spisu z 2000 roku hrabstwo zamieszkuje 147 61 osób, które tworzą 5 757 gospodarstw domowych oraz 4 075 rodzin. Gęstość zaludnienia wynosi 10 osób/km2. Na terenie hrabstwa jest 6 332 budynków mieszkalnych o częstości występowania wynoszącej 4 budynki/km2. Hrabstwo zamieszkuje 98,06% ludności białej, 0,75% ludności czarnej, 0,24% rdzennych mieszkańców Ameryki, 0,11% Azjatów, 0,02% mieszkańców Pacyfiku, 0,22% ludności innej rasy oraz 0,60% ludności wywodzącej się z dwóch lub więcej ras, 0,52% ludności to Hiszpanie, Latynosi lub inni.
W hrabstwie znajduje się 5 757 gospodarstw domowych, w których 32,50% stanowią dzieci poniżej 18 roku życia mieszkający z rodzicami, 57,00% małżeństwa mieszkające wspólnie, 9,20% stanowią samotne matki oraz 29,20% to osoby nie posiadające rodziny. 25,70% wszystkich gospodarstw domowych składa się z jednej osoby oraz 14,10% żyję samotnie i ma powyżej 65 roku życia. Średnia wielkość gospodarstwa domowego wynosi 2,51 osoby, a rodziny wynosi 3,00 osoby.
Przedział wiekowy populacji hrabstwa kształtuje się następująco: 25,50% osób poniżej 18 roku życia, 8,80% pomiędzy 18 a 24 rokiem życia, 26,40% pomiędzy 25 a 44 rokiem życia, 21,80% pomiędzy 45 a 64 rokiem życia oraz 17,50% osób powyżej 65 roku życia. Średni wiek populacji wynosi 38 lat. Na każde 100 kobiet przypada 96,60 mężczyzn. Na każde 100 kobiet powyżej 18 roku życia przypada 94 mężczyzn.
Średni dochód dla gospodarstwa domowego wynosi 31 754 dolarów, a średni dochód dla rodziny wynosi 37 057 dolarów. Mężczyźni osiągają średni dochód w wysokości 30 067 dolarów, a kobiety 20 269 dolarów. Średni dochód na osobę w hrabstwie wynosi 15 246 dolarów. Około 10,10% rodzin oraz 12,40% ludności żyje poniżej minimum socjalnego, z tego 14,80% poniżej 18 roku życia oraz 9,10% powyżej 65 roku życia.

</doc>
<doc id="702218" url="https://pl.wikipedia.org/wiki?curid=702218" title="Felix Mieli Venerando">
Felix Mieli Venerando



</doc>
<doc id="702220" url="https://pl.wikipedia.org/wiki?curid=702220" title="Martwica korkowa">
Martwica korkowa

Martwica korkowa, korowina, rytidom – pokłady martwego łyka poprzedzielane korkiem i ewentualnie przekształconą fellodermą kolejno tworzonych peryderm, funkcjonujące łącznie jako element układu okrywającego. Martwica korkowa stanowi okrywę mechaniczną, a także ochronę chemiczną oraz termiczną. Często jest również elementem układu mechanicznego.

</doc>
<doc id="702221" url="https://pl.wikipedia.org/wiki?curid=702221" title="Murderball – gra o życie">
Murderball – gra o życie

Murderball – gra o życie (ang. "Murderball") – amerykański film dokumentalny z 2005 roku. Nominowany do Oscara za najlepszy pełnometrażowy film dokumentalny.
Fabuła.
Dokument opowiada o zajadłej rywalizacji i znanych osobowościach graczy w rugby. Zawodnicy są sparaliżowani, poruszają się na wózkach inwalidzkich. Pokazane jest życie zawodników niepodobnych do tych z pierwszych stron gazet. Zostaje przełamany stereotyp o niepełnosprawnych. Sport może być celem i sensem życia. Bohaterowie czerpią na przekór wszystkiemu radość ze sportu.

</doc>
<doc id="702224" url="https://pl.wikipedia.org/wiki?curid=702224" title="Murderball">
Murderball



</doc>
<doc id="702227" url="https://pl.wikipedia.org/wiki?curid=702227" title="Stanisław Hlebowicz">
Stanisław Hlebowicz

Stanisław Hlebowicz herbu Leliwa (zm. 1513 r.) – wojewoda połocki, marszałek hospodarski. 
Był synem Hleba, wojewody smoleńskiego, i Miłochny Anny Raczkówny. Brat Jerzego Hlebowicza, wojewody smoleńskiego. 
Stronnik dynastii jagiellońskiej i obrońca interesów Litwy w rozgrywkach o rewindykację ziem ruskich Wielkiego Księstwa z Iwanem III moskiewskim. Służył zarówno Kazimierzowi Jagiellończykowi, jak i Aleksandrowi i Zygmuntowi I. Karierę dyplomatyczną zaczął poselstwem jesienią 1492 r. wraz z pisarzem litewskim, Iwanem Władyczką, od nowo kreowanego w. księcia Aleksandra do Iwana III. W tym i kolejnych poselstwach nabrał instynktu dyplomatycznego. Starał się zlikwidować zatargi i grabieże graniczne czy też otwarte wojny, ciągle w tym czasie wybuchające między obydwoma państwami. Przyczynił się do pomyślnego załatwienia pertraktacji małżeńskich między Heleną Iwanówną a Aleksandrem. Część historyków twierdzi, że sprawę tę poruszył bez zgody swoich mocodawców i po pijanemu na uczcie. Można jedna przypuszczać, że zrobił to jak najbardziej celowo, właśnie tak przez nich pouczony. Alkohol miał prawdopodobnie pomóc nadać rozmowie przyjazny charakter. Na tle ciężkiej ówczesnej sytuacji państw jagiellońskich pokojowe rozwiązanie konfliktu moskiewsko-litewskiego było jedynym, jakiego mógł realnie życzyć sobie wielki książę Litwy wraz ze swą Radą. W czasie III wojny litewsko-rosyjskiej Hlebowicz został wysłany przez Aleksandra do walki pod Pskowem. Wielki książę oddał pod jego władzę całą szlachtę powiatu połockiego, a do pomocy przydzielił mu pięć tysięcy zaciężnych żołnierzy pod wodzą Czecha Cyrna i Niemców. O ile w stosunkach zewnętrznych lojalność Hlebowicza nie budziła żadnych zastrzeżeń, o tyle w sprawach wewnętrznych bywało z tym różnie. Np. w 1503 r. przy obsadzeniu starostwa lidzkiego, należał do tej grupy panów Rady, która, wraz z wojewodą trockim Janem Zabrzezińskim, opowiedziała się stanowczo przeciw nominatowi królewskiemu. W tej sytuacji musiał interweniować sam król. Podpisał konstytucję "Nihil novi" na sejmie w Radomiu w 1505 roku.
Poślubił Zofię Korczewską, z którą miał:

</doc>
<doc id="702228" url="https://pl.wikipedia.org/wiki?curid=702228" title="Rytidom">
Rytidom



</doc>
<doc id="702229" url="https://pl.wikipedia.org/wiki?curid=702229" title="SA-10 Grumble">
SA-10 Grumble



</doc>
<doc id="702230" url="https://pl.wikipedia.org/wiki?curid=702230" title="Korowina">
Korowina



</doc>
<doc id="702232" url="https://pl.wikipedia.org/wiki?curid=702232" title="Wujaszek">
Wujaszek



</doc>
<doc id="702234" url="https://pl.wikipedia.org/wiki?curid=702234" title="Szwagrowa">
Szwagrowa



</doc>
<doc id="702235" url="https://pl.wikipedia.org/wiki?curid=702235" title="Bratowa">
Bratowa



</doc>
<doc id="702239" url="https://pl.wikipedia.org/wiki?curid=702239" title="Heterandria formosa">
Heterandria formosa



</doc>
<doc id="702243" url="https://pl.wikipedia.org/wiki?curid=702243" title="Cytogamia">
Cytogamia

Cytogamia – fuzja cytoplazm komórek np. podczas zapłodnienia.

</doc>
<doc id="702245" url="https://pl.wikipedia.org/wiki?curid=702245" title="Lista najwyższych budynków w Austin">
Lista najwyższych budynków w Austin

Austin jest miastem w Teksasie w Stanach Zjednoczonych. Jest to jedno z największych miast w kraju, lecz nie największych skupisk wieżowców. Dwa wieżowce, The Independent i The Austonian, przekraczają 200 metrów. 

</doc>
<doc id="702246" url="https://pl.wikipedia.org/wiki?curid=702246" title="Latco">
Latco

Latco lub Laczko (rum. "Laţcu"; zm. 1373–1375) – hospodar Mołdawii od 1365 lub 1367 roku.
Biografia.
Był synem pierwszego hospodara mołdawskiego Bogdana I. W okresie swojego panowania związał się politycznie z Polską i czynił duże ustępstwa na rzecz religii katolickiej, m.in. doprowadził do utworzenia biskupstwa katolickiego w Serecie, obsadzonego przez Andrzeja, franciszkanina z Krakowa. Być może miało to na celu przekonanie do siebie króla Ludwika Węgierskiego, zapewne niechętnego synowi Bogdana I, uzurpatora wobec królów węgierskich, na tronie mołdawskim.
Latco miał umrzeć w 1373 nie pozostawiając męskiego potomka (miał tylko córkę Anastazję, która poślubiła jednego z późniejszych hospodarów Romana I), a jego następcą był jego szwagier Costea (ojciec Stefana I). Zdaniem D. Musialika śmierć Latca miała nastąpić w 1374, a jego następcą (po krótkim interludium wywołanym próbą opanowania tronu przez książąt podolskich miał być jego siostrzeniec, syn Muszaty, Piotr I. Odmienne stanowisko zaprezentował J. Tęgowski, który stwierdził, że Latco zmarł w 1375, wspomniana Anastazja była jego żoną (nie córką), a Stefan I jego synem. Z kolei następcą Latco na tronie miał być Żurż, jego bratanek.
Jego imię zapewne stanowiło zniekształcenie węgierskiego "Laszlo". Został pochowany w ufundowanej przez swego ojca cerkwi w Radowcach.

</doc>
<doc id="702247" url="https://pl.wikipedia.org/wiki?curid=702247" title="CIE1931">
CIE1931



</doc>
<doc id="702248" url="https://pl.wikipedia.org/wiki?curid=702248" title="Stowarzyszenie Siemacha">
Stowarzyszenie Siemacha

Stowarzyszenie Siemacha (do 2012 r. „U Siemachy”) – polska, członkowska organizacja non profit, utworzona w listopadzie 2003 w Krakowie w celu nadania instytucjonalnych ram specjalistycznym placówkom wsparcia dziennego, działającym w Krakowie od 2 października 1993 pod nazwą Centrum Młodzieży „U Siemachy”, a następnie Dzienny Ośrodek Socjoterapii „U Siemachy”.
Dziedzictwo.
Nazwa Stowarzyszenia wywodzi się od nazwiska ks. Kazimierza Siemaszki CM nazywanego przez wychowanków „Siemachą”. Współcześnie, pseudonim ten spopularyzował Aleksander Kobyliński „Makino”, były wychowanek Zakładów Wychowawczych im. ks. Siemaszki i honorowy członek Stowarzyszenia. Kazimierz Siemaszko przybył z Litwy do Krakowa w 1869, aby zrealizować zamiar wstąpienia do Zgromadzenia Misji św. Wincentego a Paulo, francuskiego księdza i społecznika, który poświęcił się dla sierot i biedaków.
Zakład Księdza Siemaszki.
Podążając śladem założyciela Zgromadzenia Misji, zainteresował się losem opuszczonych dzieci. Kiedy jeden z katechizowanych przez niego chłopców wyznał, że nic mu po jego katechizmie, skoro jeszcze nic tego dnia nie jadł, ks. Siemaszko zmienił swoje podejście. Ze względu na szerzącą się biedę i demoralizację w ówczesnej Galicji, przy pomocy Sejmu Krajowego we Lwowie, władz miasta Krakowa oraz prywatnych darczyńców, w 1886 ks. Kazimierz Siemaszko zakupił budynek przy ul. Długiej 38 (obecnie Długa 42), który następnie powiększył, dobudowując oficynę. Tutaj stworzył „dom schronienia i dobrowolnej pracy dla biednych opuszczonych chłopców” przemianowany po jego śmierci w 1904 na Zakład Wychowawczy im. ks. Siemaszki. Okres świetności Zakładu przypada na czasy rządów ks. Jana Kantego Lorka CM, późniejszego biskupa sandomierskiego. Zakład działał do 1954 kiedy został przejęty przez komunistyczne władze. Ostatnim dyrektorem był późniejszy biskup pomocniczy Archidiecezji Krakowskiej Albin Małysiak.
Centrum Młodzieży „U Siemachy”.
Po blisko 40 latach zajmowania budynku przez pogotowie opiekuńcze dla chłopców, w 1991 nieruchomość zwrócono prawowitym właścicielom. 2 października 1993 kard. Franciszek Macharski uroczyście otworzył placówkę dla potrzebujących pomocy dziewcząt i chłopców w wieku szkolnym. Placówka prowadziła działalność dzienną w formie grupowych zajęć edukacyjnych i artystycznych, pomocy psychologicznej, posiłków oraz wyjazdów integracyjnych. Obok pomocy charytatywnej kładziono nacisk na wzrost kompetencji społecznych wychowanków. Model wychowania akcentował wpływ rówieśników na odbudowę zaufania i uspołecznienie podopiecznych. Placówka zatrudniała specjalistyczną kadrę, która według ustalonego planu dnia oferowała rozmaite zajęcia indywidualne i grupowe.
W okresie 1998–2002, przy rosnącym zaangażowaniu Urzędu Miasta Krakowa, w różnych dzielnicach powstały cztery oddziały, które wraz z placówką przy ul. Długiej przybrały nową nazwę – Dzienny Ośrodek Socjoterapii „U Siemachy”. Socjoterapia jako forma pomocy psychologicznej stała się ważnym narzędziem oferowanym młodzieży w środowisku, które gwarantowało poczucie bezpieczeństwa i zaufania. Podstawowym celem socjoterapii jest bowiem skłonienie młodego człowieka do zmiany jego dotychczasowego zachowania, która dokonuje się w sprzyjającym kontekście społecznym.
W listopadzie 2003, po dłuższym okresie rozbieżności pomiędzy Fundacją im. ks. Siemaszki a kierownictwem placówki, rozpoczął się proces oddzielania jej od Fundacji. Dzięki mediacji prowadzonej przez władze Zgromadzenia Misji, przy udziale ks. prof. Władysława Bomby CM, a także dzięki zaangażowaniu kard. Franciszka Macharskiego zapadła decyzja o utworzeniu Stowarzyszenia, które w czerwcu 2004 przejęło pięć oddziałów Dziennego Ośrodka Socjoterapii „U Siemachy” w Krakowie. Zarówno kard. Macharski, jak i ks. Bomba odegrali znaczącą rolę w historii Stowarzyszenia i zostali honorowymi członkami.
Działalność.
Stowarzyszenie utworzone w listopadzie 2003 w Krakowie, zostało zarejestrowane w maju 2004. We wrześniu tego samego roku uzyskało status OPP. Wśród członków założycieli znaleźli się m.in.: ks. Andrzej Augustyński, Jarosław Gowin, Zbigniew Fijak, Jan Rokita, Irena Kruczek, Anna Litwora. W następstwie rejestracji Stowarzyszenia, budynek przy ul. Długiej 42 stał się jego siedzibą i w latach 2004–2012 został poddany kompleksowej rewitalizacji. W 2008 dobudowano nowoczesną aulę, przeznaczoną do organizacji wydarzeń i codziennych zajęć z dziećmi.
Placówki.
Placówki Stowarzyszenia funkcjonujące w ramach spójnego systemu świadczą wszechstronną pomoc dzieciom i ich rodzinom. Po zarejestrowaniu Stowarzyszenia nastąpił dynamiczny rozwój nowych i restrukturyzacja istniejących form działalności, otwarto kolejne specjalistyczne placówki wsparcia dziennego dla dzieci, przystąpiono do organizowania całodobowych form opieki, ośrodków wakacyjnych, utworzono Krakowski Instytut Psychoterapii (KIP). Wraz z otwarciem w październiku 2008 nowoczesnego obiektu sportowego Com-Com Zone w Nowej Hucie Stowarzyszenie rozpoczęło prowadzenie działalności gospodarczej w zakresie usług sportowych, turystycznych i promocyjnych.
Stowarzyszenie koncentruje się na prowadzeniu placówek wsparcia dziennego (Siemacha Spot), placówek opiekuńczo-wychowawczych (Siemacha Spot 24/7), nowoczesnych centrów sportowych (Com-Com Zone) oraz ośrodków poradnictwa i terapii (KIP). Od 2018 Stowarzyszenie prowadzi również Centra Aktywności Seniorów (Nestor Spot) i Kluby Rodzica (Parent Spot). Budżet Stowarzyszenia składa się z dotacji na realizację zadań publicznych zlecanych przez samorządy, darowizn od osób fizycznych i instytucji, wpłat 1% podatku oraz przychodów z własnej działalności gospodarczej (usługi sportowe, promocja). Wypracowana przez lata kultura organizacyjna zapewnia instytucjonalną trwałość i jakość oferowanych usług. Stowarzyszenie jest apolityczne.
Partnerzy.
Partnerami strategicznymi Stowarzyszenia są Fundacja Demos i Fundacja PKO Banku Polskiego. Do kluczowych sponsorów należą: Tauron Polska Energia, Toyota Motor Poland, Grupa Oknoplast, Pfizer Polska, Amrest Budimex, Magic Records, Grupa Nowy Styl, Grupa Sokołów.
Innowacje.
Stowarzyszenie jako jedna z największych organizacji pozarządowych w Polsce konsekwentnie wdraża innowacyjne metody działania. Dalszy rozwój opiera na rosnącym zapotrzebowaniu na profesjonalne usługi socjalne, upowszechnianiu się idei przedsiębiorczości społecznej, społecznej odpowiedzialności biznesu (CSR) oraz tzw. przywództwa 2.0 (ESG), ściśle powiązanego z odpowiedzialnością za otoczenie, w którym działa firma.
Placówki w galeriach handlowych.
Owocem współpracy z właścicielami centrów handlowych są placówki dla młodzieży zlokalizowane na ich terenie lub w bliskim sąsiedztwie. Pomysł zorganizowania placówki dla młodzieży zagrożonej wykluczeniem społecznym w galerii handlowej zrodził się w wyniku obserwacji i badań prowadzonych w 2003 w ramach europejskiego projektu „Demos” przez socjologów z UJ w Krakowie. Wyniki badań wskazywały na celowość stworzenia w centrum handlowym miejsca dla młodych ludzi, które zapewni im interesujące zajęcia, pomoc w trudnościach szkolnych i kryzysach wieku dorastania, a także atrakcyjne środowisko rówieśnicze. Kolejne badania, prowadzone w Krakowie i Katowicach w latach 2013–2015 przez dr hab. Martę Smagacz-Poziemską z Instytutu Socjologii UJ potwierdziły ówczesne ustalenia.
Pierwsza tego typu placówka została otwarta w listopadzie 2010 przy Gemini Park Tarnów. Kolejne w: Krakowie, Tarnowie, Kielcach, Rzeszowie i Wrocławiu. Placówki dysponują nowoczesnymi lokalami i atrakcyjnym wyposażeniem, oferują młodym ludziom różnorodne zajęcia edukacyjne, artystyczne, integracyjne, pomoc psychologiczną, posiłki i wyjazdy grupowe. Określają się mianem „nowoczesnego podwórka” dla podkreślenia ich autonomii wobec klasycznych form wychowania. Poza realizacją podstawowych potrzeb podopiecznych, skupiają się na rozwoju umiejętności społecznych oraz aktywizacji liderów młodzieżowych w oparciu o potencjał wychowawczy grupy rówieśniczej. Współorganizują wydarzenia dla klientów centrów.
Dom dziecka.
Od września 2014 w Odporyszowie k. Tarnowa Stowarzyszenie prowadzi dom dziecka, placówkę wsparcia dziennego, ośrodek wakacyjny, centrum sportowe i ośrodek jeździecki. Na terenie kompleksu o pow. 7,5 ha znajdują się: kryta pływalnia, boisko do piłki nożnej, dwie ujeżdżalnie konne, plac zabaw dla dzieci. Projekt wyróżnia się rozmachem i nowoczesnością, łączy różne funkcje, angażuje wiele grup społecznych, umożliwia bliski kontakt z przyrodą. Z uwagi na jego innowacyjność i efektywność Stowarzyszenie stara się go upowszechniać. Z początkiem marca 2022 na terenie ośrodka zamieszkała 9-osobowa grupa sierot z Chersonia z opiekunem, która znalazła się w Polsce w następstwie rosyjskiej inwazji na Ukrainę.

</doc>
<doc id="702250" url="https://pl.wikipedia.org/wiki?curid=702250" title="Szlak Stulecia Turystyki">
Szlak Stulecia Turystyki

Szlak Stulecia Turystyki – zielony znakowany szlak turystyczny w województwie śląskim.
Charakterystyka.
Szlak przebiega pośród m.in. kompleksów leśnych.

</doc>
<doc id="702253" url="https://pl.wikipedia.org/wiki?curid=702253" title="Współrzędne trójchromatyczne">
Współrzędne trójchromatyczne

Współrzędne trójchromatyczne x, y w przestrzeni barw CIEXYZ – współrzędne opisujące chromatyczność badanego bodźca. Składowe formula_1 formula_2 formula_3 wyznacza się na podstawie widmowych składowych trójchromatycznych i charakterystyki badanego bodźca. Przestrzeń CIE XYZ została skonstruowana tak, by widmowa składowa formula_4 odpowiadała względnej skuteczności obserwatora normalnego, dzięki czemu składowa formula_5 odpowiada luminancji świetlnej tego bodźca. Ponadto współrzędne formula_6 i formula_7 są takie, że dla wszystkich barw światła przyjmują wartości w zakresie od 0 do 1, co widać na poglądowym wykresie chromatyczności formula_8 obok.
Wartości współrzędnych trójchromatycznych formula_9 formula_10 formula_11 zależą od składowych formula_1 formula_2 formula_3 w następujący sposób:
Należy zwrócić uwagę na nierównomierność rozmieszczenia chromatyczności przedstawionych za pomocą składowych formula_9 formula_10 co ogranicza stosowanie tak przedstawionych współrzędnych.

</doc>
<doc id="702261" url="https://pl.wikipedia.org/wiki?curid=702261" title="Lista najwyższych budynków w Fort Worth">
Lista najwyższych budynków w Fort Worth

Fort Worth jest miastem w USA, w stanie Teksas. Znajduje się w nim 5 budynków powyżej 100 metrów wysokości. 

</doc>
<doc id="702266" url="https://pl.wikipedia.org/wiki?curid=702266" title="Podział administracyjny Demokratycznej Republiki Konga">
Podział administracyjny Demokratycznej Republiki Konga

Demokratyczna Republika Konga podzielona jest na 26 prowincji i stolicę Kinszasę mającą status miasta na prawach prowincji. Zgodnie z konstytucją uchwaloną w referendum, które przeprowadzono dniach 18–19 grudnia 2005 roku i wprowadzoną w życie z dniem 18 lutego 2006 roku, kraj podzielony jest na 25 prowincji oraz rejon stołeczny Kinszasa. Nowy podział miał zacząć obowiązywać w ciągu 36 miesięcy od wejścia w życie konstytucji, to jest od lutego 2009 roku, jednak termin ten nie został dotrzymany. Nowy podział zaczął obowiązywać dopiero od 2015 roku.
Prowincje są także podzielone na miasta oraz terytoria. Łącznie w Demokratycznej Republice Konga Znajduje się 145 terytoriów, które dzielą się na sektory oraz komuny.

</doc>
<doc id="702267" url="https://pl.wikipedia.org/wiki?curid=702267" title="Słupki">
Słupki



</doc>
<doc id="702270" url="https://pl.wikipedia.org/wiki?curid=702270" title="Dąbrowa (powiat ostródzki)">
Dąbrowa (powiat ostródzki)

Dąbrowa – osada w Polsce położona w województwie warmińsko-mazurskim, w powiecie ostródzkim, w gminie Dąbrówno. Wieś jest częścią składową sołectwa Gardyny.
W latach 1975–1998 miejscowość administracyjnie należała do województwa olsztyńskiego.

</doc>
<doc id="702273" url="https://pl.wikipedia.org/wiki?curid=702273" title="Jan Augustyński">
Jan Augustyński

Jan Augustyński (ur. 1 lutego 1878 w Odporyszowie, zm. 13 czerwca 1943 w Warszawie) – polski filolog klasyczny, profesor gimnazjalny, wiceprezes Zarządu Gdańskiej Macierzy Szkolnej, dyrektor Gimnazjum Polskiego w Gdańsku, działacz polonijny.
Życiorys.
Urodził się 1 lutego 1878 w Odporyszowie. Był synem Wojciecha Augustyńskiego (powstańca styczniowego, wieloletniego wójta gminy Odporyszów) i Elżbiety z domu Pytka. Miał cztery siostry: Maria (1866–1952), Kunegunda (1870–1873), Antonina (1875–1898), Aniela (1885–1966) i pięciu braci: Stanisław Augustyński (1869–1949, prawnik, urzędnik skarbowy w Sanoku, społecznik, działacz ludowy, poseł na Sejm III kadencji II RP), Władysław (1880–1939, prawnik, sędzia i adwokat w Katowicach), Marcin (1882–1965, żołnierz I wojny światowej, właściciel gospodarstwa w Odporyszowie), Józef (1887–1969, rolnik, sybirak), Zygmunt Augustyński (1890–1959, prawnik, dziennikarz, polityk, działacz Polskiego Państwa Podziemnego, więzień okresu stalinowskiego).
Krzewiciel oświaty.
W 1899 ukończył VIII klasę i zdał z odznaczeniem egzamin dojrzałości w C. K. Gimnazjum w Tarnowie. Jako gimnazjalista brał czynny udział w pracy tajnych kółek samokształceniowych. W latach 1899–1900 studiował prawo na Wydziale Prawa Uniwersytetu Jagiellońskiego w Krakowie, a następnie filologię klasyczną, język polski i historię na Uniwersytecie Lwowskim. W tym okresie należał do Związku Młodzieży Polskiej „Zet”. Był członkiem innych tajnych kółek młodzieżowych, a także pełnił szereg funkcji w samorządowych organizacjach studenckich, tj. Czytelni Akademickiej, Naukowym Kole Filologicznym, Akademickim Kole Towarzystwa Szkoły Ludowej. Z racji pełnionych funkcji brał czynny udział w akcji odczytów we Lwowie i okolicy.
Nauczyciel.
1 września 1905 rozpoczął pracę w C. K. VII Gimnazjum we Lwowie jako zastępca nauczyciela. Następnie, w tym samym charakterze od 28 czerwca 1906 pracował w C. K. Gimnazjum Męskim w Sanoku, 5 czerwca 1908 złożył egzamin, a 1 września 1908 został mianowany nauczycielem rzeczywistym. W szkole nauczał języka łacińskiego i języka greckiego, kaligrafii oraz prowadził bibliotekę dla nauczycieli i zbiory archeologiczne. Reskryptem C. K. Rady Szkolnej Krajowej z 1 czerwca 1911 został zatwierdzony w zawodzie nauczycielskim i otrzymał tytuł c. k. profesora.
Profesor gimnazjalny.
Od 1906 do 1912 był członkiem sanockiego gniazda Polskiego Towarzystwa Gimnastycznego „Sokół”, 27 października 1910 został wybrany członkiem wydziału, a 24 marca 1911 członkiem sądu honorowego. Przed 1914 został członkiem wydziału i sekretarzem wydziału „Towarzystwa Bursy”, sprawującego pieczę nad Bursą Jubileuszową im. Cesarza Franciszka Józefa w Sanoku. Należał do Towarzystwa Nauczycieli Szkół Wyższych, pełniąc w nim funkcję sekretarza, skarbnika, a 26 października 1919 został wybrany przewodniczącym. Był przysięgłym głównym przy C.K. Sądzie Obwodowym w Sanoku na rok 1913. Do 1922 był członkiem zarządu Towarzystwa Kredytowego Urzędników i Sług Państwowych dla Budowy Domów Mieszkalnych i Dostarczenia Członkom Artykułów Spożywczych.
Podczas I wojny światowej, od 15 września 1914, wraz z bliskimi przebywał w Salzburgu. W Czechach i Austrii organizował szkolnictwo polskie dla uchodźców z Małopolski. Pracował również w Komitecie Pomocy Ofiarom Wojny. Współpracował z Komisją Pomocy Ofiarom Wojny. W tym czasie, na przełomie 1914/1915 w trakcie inwazji i okupacji rosyjskiej w Sanoku spaleniu uległo wyposażenie jego mieszkania w domu przy ul. Tadeusza Kościuszki (należącego do Wojciecha Ślączki), w tym jego bogata biblioteka. W listopadzie 1918 uczestniczył w rozbrajaniu wojsk austriackich. Został członkiem zarządu zawiązanego w 1919 Koła Przyjaciół Harcerstwa w Sanoku. Tuż po odzyskaniu przez Polskę niepodległości znalazł się w grupie kilku sprawdzonych profesorów sanockiego gimnazjum, których skierowano do pracy w polskich szkołach na obszarze byłego zaboru pruskiego. Od połowy marca 1920 był dyrektorem Państwowego Gimnazjum im. Bolesława Krzywoustego w Nakle. Pracując w Nakle był działaczem Towarzystwa Nauczycieli Szkół Średnich i Wyższych, był członkiem zarządu Okręgu Poznańskiego TNSW i zasiadał w Zarządzie Głównym TNSW. Następnie od 1923 był dyrektorem Państwowego Gimnazjum i Liceum Klasycznego im. Bolesława Chrobrego w Grudziądzu.
Dyrektor Gimnazjum Polskiego w Gdańsku.
Urlopowany z posady w Grudziądzu, 1 września 1925 objął stanowisko dyrektora Gimnazjum Polskiego w Wolnym Mieście Gdańsku i pełnił tę funkcję do końca sierpnia 1939. Realizowana przez niego koncepcja wychowawcza wyniosła szkołę do rangi najlepiej prowadzonego gimnazjum w Polsce, stając się prawdziwym „bastionem polskości”, gdyż jego dyrektor kładł szczególny nacisk na wychowanie w duchu patriotycznym oraz naukę języka polskiego (nie wszyscy uczniowie posługiwali się nim płynnie). Troszczył się również o atmosferę wzajemnego zaufania i szacunku, łączącą uczniów i pedagogów. Zatrudniał ludzi z najwyższymi kwalifikacjami, ambitnych, doświadczonych, często z tytułem doktora, aktywnych na polu publicystycznym. Większość z nich przybyła z terenu całej Polski do Gdańska z zamiarem podjęcia pracy w wymarzonej placówce. Otrzymywali wynagrodzenie dwukrotnie wyższe od nauczycieli zatrudnionych w innych szkołach w Polsce. W okresie 1922 – 1939 liczebność kadry nauczycielskiej gimnazjum wzrosła z 10 do 36 osób.
Jako długoletni wiceprezes Zarządu Gdańskiej Macierzy Szkolnej i przewodniczący Komisji Szkolno-Oświatowej Zarządu Młodzieży Szkolnej w Gdańsku, a także członek Zarządu Głównego Związku Polaków w Wolnym Mieście Gdańsku kierował organizacją całego szkolnictwa polskiego w Gdańsku w zakresie polskich szkół senackich i prywatnych. W latach 1935–1938 dokonał rozbudowy gmachu, przekształcając budynek dawnych koszarów wojskowych w nowoczesny obiekt edukacyjny. Gimnazjum zyskało szereg doskonale wyposażonych gabinetów i laboratoriów. Z jego inspiracji w reprezentacyjnej auli szkolnej powstał w 1938 patriotyczny fresk zatytułowany „Niebo Polskie”. Był odbiciem jego największych życiowych pasji i wartości: patriotyzmu, wiary w zdolności twórcze człowieka, zamiłowania do sztuki i antyku. W pierwszym dniu wojny malowidło zostało doszczętnie zniszczone przez niemieckiego agresora.
Stefania Augustyńska.
30 czerwca 1906 ożenił się ze Stefanią Nalepa (ur. 1878 we wsi Kobylanka, w powiecie gorlickim). Z zawodu była nauczycielką, należała do Towarzystwa Polek w Wolnym Mieście Gdańsku, które czyniło wiele wysiłków, aby dzieci chodziły do polskich szkół, a Polacy w Gdańsku głosowali na polskie listy. Panie pomagały robotnikom i rzemieślnikom znaleźć pracę, wspierały budowę kościoła św. Stanisława, opiekowały się ochronką, wspierały działalność świetlic. Stefania Augustyńska angażowała się w działalność świetlicy w Oruni, którą kierował jej syn Jerzy Augustyński, ponadto wraz z mężem była częstym gościem w świetlicy Stare Miasto. Celem świetlic było „zapewnienie rozrywki młodzieży polskiej oraz zaznajomienie jej z geografią i historią rodzinnego kraju, z polskim obyczajem ludowym. Każda ze świetlic urządzona została w innym stylu regionalnym.” Ponieważ do świetlic uczęszczała przeważnie młodzież robotnicza, pracująca w firmach niemieckich, zadaniem osób w nich zatrudnionych było wychowywanie jej w duchu polskości. Organizowano pogadanki, wieczornice, przedstawienia amatorskie, a także propagowano polską książkę i czytelnictwo. Główną protektorką świetlic była Leonia Papèe, żona komisarza generalnego, siostra majora Henryka Dobrzańskiego „Hubala”.
Stefania Augustyńska była jedyną osobą, którą dopuszczała do siebie Stanisława Przybyszewska, zamieszkująca ubogą stancję, należącą do gimnazjum. Jej ojciec Stanisław Przybyszewski, twórca Młodej Polski był inicjatorem zbiórki publicznej na rzecz gimnazjum, natomiast mąż, Jan Panieński był nauczycielem w szkole w latach 1922–1925. W 1927 Jan Augustyński za przyczyną żony zainteresował Leona Schillera dramatem Przybyszewskiej „Sprawa Dantona”. W 1931 sztuka została wystawiona w Teatrze Wielkim we Lwowie, a następnie w 1933 w Teatrze Polskim w Warszawie. W relacji Przybyszewskiej, Stefania Augustyńska jest „wręcz aniołem”, „prawie przyjaciółką”, „osobistością w odrażającej polskiej kolonii”. Kiedy osobiście przekonała się w jakich warunkach mieszka Przybyszewska, gdy dalsze zamieszkiwanie na stancji zagrażało jej życiu z powodu niskich temperatur, z pomocą służącej przeniosła pisarkę do nowego locum w gimnazjum. Zmarła 29 sierpnia 1965 w Gdyni Orłowie.
Okupacja niemiecka i tajne nauczanie.
Przed 1939 dwukrotnie dokonywano zamachu na jego życie. Kilka dni przed wybuchem II wojny światowej wyjechał z żoną do Katowic na pogrzeb brata, Władysława Augustyńskiego. Tam dowiedział się, że znajduje się na „czarnej liście” Gestapo. W tej sytuacji nie wrócił już do Gdańska, ale pojechał do Gdyni, aby wypłacić wynagrodzenia nauczycielom. Z Gdyni udał się do Warszawy, gdzie wraz z żoną zamieszkał u młodszego syna Witolda. 
Witold Augustyński był absolwentem Akademii Rolniczej w Krakowie, żonaty z Janiną Sankowską miał dwóch synów: Jana Witolda i Pawła, który był niepełnosprawny. Po rozwodzie ożenił się powtórnie ze spokrewnioną z Sapiehami Stefanią Witter (primo voto: Nawratowicz), która miała dwoje dzieci: Andrzeja i Barbarę Nawratowicz-Stuart. 
Starszy syn, Jerzy Augustyński, żonaty z Allą (1909–1979), absolwent Sorbony, urzędnik Polskiej Agencji Eksportu Drewna „Paged”, działacz Polonii gdańskiej, obrońca Sopotu został rozstrzelany przez niemieckich nazistów w Piaśnicy 11 listopada 1939. Pozostawił po sobie syna, Jerzego – reportera TVP Gdańsk, który po śmierci ojca przeprowadził się z matką do Warszawy i zamieszkał z dziadkami i stryjostwem.
W tym czasie Jan Augustyński kierował tajnym nauczaniem w stolicy, do końca życia przechowywał klucz do gimnazjum. Zmarł nagle 13 czerwca 1943. Został pochowany na Cmentarzu Wojskowym na Powązkach w Warszawie.
Upamiętnienie.
Nazwisko Jana Augustyńskiego znalazło się na liście strat kultury polskiej (obok poległego w powstaniu warszawskim bratanka Jędrzeja Augustyńskiego, syna Zygmunta). W 1957 Rada Miejska w Gdańsku zmieniła nazwę ulicy, przy której znajdowało się Gimnazjum Polskie, z ul. Białowieskiej na ul. Jana Augustyńskiego.
Wychowanek gimnazjum w Sanoku, Józef Stachowicz wspominał::
W swoich wspomnieniach Franciszek Bielak wymienił Jana Augustyńskiego w gronie doskonałych nauczycieli-filologów.
13 maja 2002 odbył się zjazd wychowanków z okazji 80-lecia powstania szkoły. Uczestnicy przyjechali z odległych zakątków Polski, Europy i Ameryki. Jubileuszowe spotkanie upamiętnia tablica ufundowana przez Radę Miasta Gdańska. Nazwisko Jana Augustyńskiego umieszczono także na tablicy zatytułowanej: „W hołdzie nauczycielom z byłego Wolnego Miasta Gdańska – bojownikom o polskie słowo i polską kulturę poległym, pomordowanym, zmarłym w latach II wojny światowej”, znajdującej się przy ul. Wałowej 21 w Gdańsku.
W miejscu jego urodzenia w Odporyszowie, z inicjatywy ks. Andrzeja Augustyńskiego, w 2014 powstała wielofunkcyjna placówka dla dzieci prowadzona przez Stowarzyszenie Siemacha, wybudowana przez Fundację Demos, która przechowuje pamięć o nim i jego rodzinie. Placówkę dla dzieci otworzył Donald Tusk 21 grudnia 2014.
Niebo Polskie.
Od sierpnia 2017 do kwietnia 2018 Pomorski Urząd Marszałkowski, nowy właściciel budynku przy ul. Jana Augustyńskiego 1, przeprowadził rekonstrukcję fresku „Niebo Polskie”, symbolu polskości, znajdującego się przed wojną na suficie auli Gimnazjum Polskiego. Autorami malowidła z 1938 byli cenieni artyści Bolesław Cybis i Jan Zamoyski. Pracami przy odtworzeniu dzieła kierował prof. Jacek Zdybel z ASP w Gdańsku. Obraz o powierzchni 108 m² przedstawia Mater Polonię w centrum, w otoczeniu której znalazły się personifikacje przemysłu, handlu i rolnictwa, a także dzielnic i większych polskich miast roztańczonych na polskim niebie, na którym widać gwiazdozbiory. Towarzyszą im postaci z mitologii greckiej. Dzięki analizie kształtu i ułożeniu drogi mlecznej na plafonie udało się ustalić, że jest to niebo sierpniowe w 1937 roku. Główny obraz uzupełniły malowidła na ścianach stworzone przez Stefana Płużyńskiego i Mieczysława Jurgielewicza, które przedstawiały drogę Wisłą z Krakowa do Gdańska oraz koleją z Katowic do Gdyni. Kiedy tuż po wybuchu II wojny światowej Niemcy zajęli budynek szkoły, zniszczyli wszystkie elementy malowidła – całość skuto i zatynkowano, aby uniemożliwić ewentualną rekonstrukcję dzieła.

</doc>
<doc id="702274" url="https://pl.wikipedia.org/wiki?curid=702274" title="Pamięć ultrakrótka">
Pamięć ultrakrótka



</doc>
<doc id="702276" url="https://pl.wikipedia.org/wiki?curid=702276" title="Historia Wietnamu (1843–1940)">
Historia Wietnamu (1843–1940)

Historia Wietnamu w latach 1843–1940 to czas podboju Wietnamu i uczynienia zeń protektoratu, w rzeczywistości zaś kolonii francuskiej.
Pierwsze starcia.
W roku 1835 przybył do Wietnamu młody misjonarz nazwiskiem Dominic Lefebvre. Studiował język, nauczał ukrywając się by uniknąć aresztowania, a w 1844 roku wszedł w kontakt z grupą miejscowych księży zmierzających do obalenia Thiệu Trị i zastąpienia go innym, bardziej ugodowo nastawionym cesarzem. Spisek został wykryty, Lefebvre schwytany i skazany na śmierć, ale cesarz – pragnąc uniknąć kłopotów – złagodził wyrok uznając, że aresztowany misjonarz mógł nie wiedzieć o zakazie szerzenia chrystianizmu.
Uwięziony w Huế Lefebvre nie miał zamiaru umrzeć w więzieniu. W 1845 roku dowiedział się od przychylnego mu strażnika, że w pobliskim Tourane zatrzymał się jakiś okręt wojenny. Zaraz też przesłał nieznanemu dowódcy statku list wołający o spieszny ratunek. Traf chciał, że okrętem stacjonującym w Tourane był okręt liniowy Stanów Zjednoczonych USS Constitution. Kapitan John Percival podejmował właśnie na pokładzie trzech mandarynów, gdy nagle przybył posłaniec z rozpaczliwym wezwaniem. Amerykanin zrozumiawszy, że jakiś Europejczyk znalazł się w opałach, nie wahał się ni chwili. Goście zostali zakładnikami, a do stolicy przekazano wiadomość, że zostaną zwolnieni w chwili, gdy Lefebvre wyjdzie z więzienia. Thiệu Trị odmówił wszelkich negocjacji i Percivalowi, który w międzyczasie ochłonął, nie pozostało nic innego jak wypuścić zakładników i odpłynąć w siną dal. W kilka miesięcy później sekretariat stanu w Waszyngtonie musiał potępić czyn kapitana i oficjalnie przeprosić dwór cesarski. Thiệu Trị jakby tylko na to czekał – Lefebvre został natychmiast – wraz z bogatymi upominkami – przekazany na pokład któregoś z francuskich okrętów.
Cesarz zamierzał zawrzeć z Francją jakiś, bliżej jeszcze nie sprecyzowany traktat, ale przeszkodził mu w tym Lefebvre. Dowieziony do Singapuru, zaraz ponownie udał się do Wietnamu, gdzie został, prawie natychmiast, aresztowany, skazany na śmierć, ułaskawiony i deportowany. Nim jednak do tego doszło dowódca floty francuskiej w Azji, admirał Cecille, skierował do Tourane dwa okręty – "Gloire" i "Victorieuse" – domagając się uwolnienia misjonarza i zaprzestania prześladowań duchownych chrześcijańskich.
Nie powiadomieni o tym, że Lefebvre został cztery tygodnie wcześnie zwolniony, dowódcy francuscy nałożyli areszt na kilka dżonek w tourańskim porcie oraz skłonili miejscowych mandarynów by ci wystosowali list do cesarza. Gdy – w osiemnaście dni później – przyszła odpowiedź, Francuzi zażądali, by list dostarczono na pokład jednego z okrętów. Mandaryni odmówili, co stało się bezpośrednią przyczyną starcia.
Kto pierwszy oddał strzał nie zostało nigdy ustalone. Dość, że w ciągu ośmiu minut Francuzi obrócili w gruzy fortyfikacje portowe i zadali śmierć setkom mieszkańców. Dokonawszy tego (nie zastanawiając się nad losem pozostających jeszcze w Wietnamie misjonarzy) podnieśli kotwice i odpłynęli. Nie wiedzieli też, co stało się z przyczyną całej awantury – Lefebvrem − który już zdołał dotrzeć do Singapuru skąd natychmiast wrócił do Wietnamu. Tym razem zresztą na dłużej.
Thiệu Trị w odpowiedzi na ten akt agresji wyjął wszystkich księży katolickich spod prawa i nakazał karać ich śmiercią. W rzeczywistości były to jedynie gesty. Do końca swego panowania nie skazał już żadnego misjonarza na śmierć, a schwytanych zwalniał – jak uprzednio Lefebvre'a – najwyraźniej obawiając się następnej kontrakcji Francuzów. Zrozumiał, że Europejczykom marzą się podboje i potrzebny jest im tylko pretekst. Wietnam musiałby ulec.
Podobnie rzecz miała się z jego następcą. Tự Đức, który wstąpił na tron po śmierci ojca w 1847 roku wierzył, że Wietnam ocalić może przez Europejczykami jedynie trwałość instytucji feudalnych. Dążąc do wyeliminowania za wszelką cenę chrześcijaństwa popadł w otwarty konflikt z Francuzami, którzy właśnie dokonywali ostatnich przymiarek podboju jego kraju. Krótkowzroczność Tự Đứca uczyniła zeń ostatniego władcę niepodległego Wietnamu.
Swój pierwszy edykt antychrześcijański ogłosił w 1848 roku na wieść o obaleniu monarchii Ludwika Filipa, drugi zaś w 1851, kiedy to Ludwik Napoleon, trzy lata wcześniej wybrany prezydentem, dokonał zamachu stanu i ogłosił się cesarzem. Tự Đức uznał francuskie przewroty pałacowe za objaw słabości.
Ogłosił, że wietnamscy katolicy mają być piętnowani na prawym policzku ideogramami "tả đạo" (左道, „nieprzyjazny”), a ich majątki ulec konfiskacie. Europejscy misjonarze mieli być tępieni bez litości, a miejscowi zabijani. Wyznaczono wysokie nagrody za schwytanie księży. Akcja przyniosła śmierć wielu katolikom (europejskich księży topiono, a wietnamskich ćwiartowano), ale równie wielu uniknęło złego losu przekupując funkcjonariuszy mandaryńskiej administracji.
Przygotowania do uderzenia.
W roku 1851 prześladowania przybrały na sile. W niewielkich odstępach czasu poszli na szafot dwaj misjonarze francuscy, co wywołało wołania o interwencję. Jednym z rzeczników akcji odwetowej był przedstawiciel Francji w Chinach, hrabia de Bourboulon, socjalista i ateista, drugim konsul w Szanghaju Louis Charles de Montigny, człowiek energiczny i fanatycznie religijny. Obaj, zupełnie przeciwni sobie charakterami i poglądami, współpracowali nad wyraz zgodnie nie bez wsparcia rządu Francji.
Ludwik Napoleon, od 1852 roku Napoleon III, cesarz Francuzów, wiele zawdzięczał Kościołowi, a jego małżonka była wierzącą i praktykującą katoliczką. W takiej sytuacji nie mogło być nawet mowy o pominięciu sprawy misjonarzy w Wietnamie. Tym więcej, że z Azji nadeszło memorandum Bourboulona, który sugerował, by – jako rekompensatę za prześladowania misjonarzy – wymóc na Tự Đứcu odstąpienie Tourane. Gdyby nie udało się zyskać cesji terytorialnej drogą pokojową, memorandum zakładało zajęcie wspomnianej miejscowości zbrojnie. Hrabia proponował nawet konkretne posunięcia taktyczne.
Odpowiedź ministerstwa spraw zagranicznych przyszła szybko, parowcem. Bourboulon został poproszony o sprecyzowanie planu militarnego, zaś wykładnia działania MSZ-etu była następująca: "zajęcie Tourane dla Francji da nie tylko dogodną bazę handlową i strategiczną na wypadek wojny, ale będzie również zadośćuczynieniem dla Cesarstwa i Jego godności." Jednocześnie generał Roussel de Courcy oświadczył biskupom katolickim w Azji, że Francja będzie chronić misjonarzy.
Na głównego mediatora – a jednocześnie kierownika akcji zbrojnej – wyznaczono Montigny'ego, któremu powierzono jednocześnie sprawy francuskie w Syjamie i Kambodży. Obarczony nadmiarem obowiązków utknął w Bangkoku, a tymczasem do Tourane przybył liniowiec "Catinat". Miejscowi mandaryni odmówili swych podpisów pod listem do Tự Đứca, a zniecierpliwiony dowódca okrętu dał rozkaz otwarcia ognia. Zburzył forty, wysadził desant, zajął cytadelę i czekał na posiłki. Mijały tygodnie. Tymczasem drugi okręt, "Capricieuse", spóźniał się z powodu sztormu. Przybył wreszcie, ale Montigny'ego wciąż nie było. W braku dyrektyw okręty, którym zaczynało już brakować żywności i amunicji, odpłynęły do Makau.
Montigny zjawił się w dwa miesiące później, ale bez okrętów nie miał możności wynegocjowania czegokolwiek. Tymczasem dwóch księży – ojciec Huc, łazarianin, i biskup Pellerin – udało się do Paryża. Jeden z nich powiedział Napoleonowi III, że podbój Wietnamu to "najłatwiejsza rzecz na świecie" i że Wietnamczycy będą wdzięczni Francuzom jako "wyzwolicielom i dobroczyńcom." Drugi wygłaszał płomienne kazania i nawet odebrał papieskie błogosławieństwo dla uczestników wyprawy.
Plan podboju miał również przeciwników. Archiwista w ministerstwie spraw zagranicznych, Pierre Cintrat, cierpliwie przekonywał, że atak na Tourane będzie nieusprawiedliwionym aktem agresji, bowiem Francja nigdy nie wypełniła przyjętych na się zobowiązań traktatu z 1787 roku. Cintrat miał silne poparcie swego przełożonego, ministra hrabiego Walewskiego, lecz cesarz ostatecznie poparł planowane uderzenie.
Dodatkowym bodźcem były alarmujące doniesienia Bourboulona, który słał z Kantonu rozpaczliwe prośby o rozpoczęcie akcji. Zdaniem hrabiego Francja winna była wysłać do Wietnamu potężne siły, które na dodatek wesprze dowodzona przez Hiszpanów armia filipińska, bowiem Hiszpanie pałają żądzą zemsty za śmierć dominikanina, o. Diaza, zamordowanego latem 1857 roku.
Kampania 1857–1859.
Hr. Walewski został odsunięty od sprawy wietnamskiej, a kierownictwo ekspedycji powierzono ministrowi marynarki. W listopadzie 1857 adm. Rigault de Genouilly, dowódca armady francuskiej w Azji, odebrał rozkazy. Miał zająć Tourane i okoliczne ziemie i utrzymać się na opanowanym obszarze tak długo, aż Tự Đức zmięknie i wyrazi zgodę na protektorat francuski, co w rzeczywistości oznaczać miało objęcie kontrolą całego Wietnamu. 
Następnego lata flota, składająca się z czternastu okrętów niosących na pokładach 2500 żołnierzy skierowała się ku Indochinom. Hiszpanie, mimo zapewnień Bourboulona, nie wykazali dobrej woli i zdołali zmobilizować ledwie pięciuset tubylczych żołnierzy, których – na dokładkę – miały przetransportować jednostki floty francuskiej. Rigault de Genouilly zrozumiał, że pakuje się w tarapaty.
Flota dotarła do Tourane 31 sierpnia 1858 roku i bez wysiłku zniosła słabe siły wietnamskie w mieście. Na tym sukcesy się skończyły. Obiecywane przez biskupa Pellerina powstanie miejscowych chrześcijan nie wybuchło, bowiem ci obawiali się represji w przypadku niepowodzenia przedsięwzięcia. Szpiedzy biskupa okazali się podwójnymi agentami na żołdzie mandarynów, przyczółek zaś zwykłą pułapką. Odziani w ciężkie mundury Francuzi słabli w palących promieniach słońca. Wielu zmarło na dyzenterię, szkorbut, cholerę i inne − zupełnie nieznane − choroby tropikalne. Zaskakujący atak na stolicę nie powiódł się, bowiem zabrakło płaskodennych łodzi koniecznych do pokonania płytkiej i mulistej Rzeki Perfumowej. W tej sytuacji Rigault zrezygnował z uderzenia, podobnie jak musiał odstąpić od ataku lądem, do czego zabrakło mu odpowiednich środków transportu, w tym także tubylczych kulisów.
Pozostało trwać na przyczółku, gdzie warunki bytowe, wraz z nadejściem pory deszczowej, znacznie się pogorszyły. Żołnierze umierali jeden po drugim. Niewielkie zadrapania wywoływały nie gojące się infekcje, prowadzące często do amputacji; byle ranka powodowała gangrenę. I kiedy w listopadzie pojawili się wreszcie Wietnamczycy, Francuzi byli zdolni już tylko do odpierania niezbyt groźnych ataków.
Pellegrin i Rigault obarczali się nawzajem winą za niepowodzenia. Admirał zarzucał biskupowi wprowadzenie sztabu floty w błąd, biskup miał za złe odrzucanie własnych planów kampanii. W rezultacie Rigault pozostawił w Tourane niewielki garnizon i odpłynął na południe – do Sajgonu.
Tam nastąpiła powtórka wydarzeń z Tourane. Francuzi zajęli miasto, ale miejscowi katolicy byli zbyt słabi, zaś zwolennicy cesarza nad miarę agresywni i na wszystko zdecydowani. Partyzantka działała sprawnie nie pozwalając admirałowi na zajęcie choćby skrawka terenu, a i w samym mieście nasilały się ataki terrorystyczne. W tej sytuacji Rigault zostawił w Sajgonie niewielki garnizon i odpłynął do Tourane.
Tymczasem sytuacja tourańskiego garnizonu przedstawiała się coraz gorzej. Epidemia cholery i tyfusu spowodowała takie straty, że na każdego poległego w akcji Francuza przypadało dwudziestu zmarłych od zarazy. W lecie 1859 roku Rigault postanowił spróbować układów, ale Tự Đức nie miał ochoty rozmawiać z przeciwnikiem. W tej sytuacji dowódca sił ekspedycyjnych wrócił do Francji. Los garnizonów w Tourane i Sajgonie pozostawił następcom.
Zdobycie Sajgonu.
Jesienią 1859 r. sprawa odżyła ponownie, a to za sprawą nowo powołanego ministra marynarki i kolonii, Chasseloup-Laubata. Ten zdołał przekonać Napoleona III, że warto odłożyć na później inne cele, skoncentrować się na Wietnamie i tym samym zdobyć trwały punkt oparcia w Azji. Wkrótce uzupełnione i doposażone siły ekspedycyjne – tym razem pod dowództwem admirała Charnera – ruszyły na Sajgon.
Posuwając się wolno w głąb lądu Charner zdołał wyrąbać sobie drogę do miasta, wejść doń luzując niedobitki garnizonu pozostawionego tam przez Rigaulta i ogłosić Sajgon francuską własnością. Jego następcy wdarli się dalej w głąb delty Mekongu zadając ciężkie straty broniącym dostępu do wnętrza kraju Wietnamczykom. W 1862 r. zdecydowana postawa najeźdźców wydała wreszcie owoce – cesarz Tự Đức musiał zrzec się na rzecz Francji Sajgonu i trzech okolicznych prowincji, potwierdzić przynależność do Francji wyspy Poulo Condore, dać katolikom wolność wyznania, misjonarzom swobodę szerzenia nauki, otworzyć dla europejskiego handlu trzy porty, a także zagwarantować, iż Wietnam nigdy nie sceduje żadnej części swego terytorium innemu mocarstwu europejskiemu.
Tak daleko idące ustępstwa zaskoczyły zarówno Wietnamczyków, jak i Francuzów, ale Tự Đức rzeczywiście nie miał wyjścia. Zajęcie przez Francuzów okolic Sajgonu – ryżowego zagłębia Wietnamu – zagroziło wojskom cesarskim głodem. W dodatku na północy wybuchła kolejna rewolta niezadowolonego chłopstwa, co było dla Tự Đứca ważniejsze niż francuskie poczynania na południu. Ciągłe manifestowanie niechęci do Europejczyków spowodowało, iż obecnie nie było do kogo się zwrócić o pomoc wobec francuskiego zagrożenia. List do Abrahama Lincolna nie doczekał się odpowiedzi bowiem w Stanach trwała właśnie wojna secesyjna.
Tymczasem wytworzyła się sytuacja, w której Francuzi zwalczali rebeliantów na południu, Tự Đức na północy, misjonarze wspierali przeciwników cesarza, zaś cesarz przeciwników Francji. Jednakże – jakkolwiek misjonarze działali na korzyść Francji, ta ostatnia nie chciała wspierać rebeliantów na północy, co później ułatwiło wyparcie się wszelkiego związku z misjonarzami. 
Tymczasem Napoleon III zaczął obawiać się, że konflikt wietnamski może na długie lata zaangażować Francję w Azji, podczas gdy – w jego opinii – ważniejszą sprawą było obsadzenie austriackiego księcia Maksymiliana na tronie Meksyku. Z tego też powodu jął nie tylko obcinać budżet wietnamskiego przedsięwzięcia, ale nawet przychylił się do życzeń dworu w Huế pragnącego ograniczyć wpływy francuskie lub – o ile by się udało – odebrać wszystkie stracone prowincje.
Dla osiągnięcia celu Tự Đức zaproponował Francji układ: zwrot ziem w okolicach Sajgonu w zamian za protektorat nad wszystkimi sześcioma prowincjami Kochinchiny (jak już wówczas południe Wietnamu nazywano). Wysłany do Paryża mandaryn zaoferował Napoleonowi III pełną kontrolę nad Sajgonem, możliwość nieograniczonej ekspansji handlowej na całym obszarze Wietnamu i roczny trybut wasalny. Władca Francji zgodził się – widząc w zamianie mniej kosztowną drogę podboju – ale sprzeciwiła się Marynarka Wojenna. Protest ze strony floty był tak ostry, że Napoleon wolał wycofać si z niewczesnych planów porozumienia. Siły zbrojne w Kochinchinie otrzymały wolną rękę.
Dowódcy francuscy w Azji południowo-wschodniej jęli odtąd stosować politykę faktów dokonanych. Admirał Benoit de La Grandiere, jeden z pierwszych gubernatorów Kochinchiny, potrafił stosować zasadę fait accompli w 1863 r. oznajmił, że Wietnam nielegalnie utrzymuje kontrolę nad sąsiednią Kambodżą, co dało pretekst do rozciągnięcia kontroli francuskiej również nad tym krajem. Gdy król kambodżański próbował zbiec do Syjamu, Grandiere uznał natychmiast ów fakt za podstawę do objęcia ziem Khmerów protektoratem. W 1867 r. zajął zbrojnie trzy dalsze powiaty zachodniego Wietnamu. Wicekról – ten sam mandaryn, który posłował do Paryża – popełnił samobójstwo, zaś Tự Đức mógł jedynie uznać swe niepowodzenia za wyroki niebios.
Wydarzenia po roku 1870.
Po upadku Napoleona III w 1870 roku Francuzi w Azji poczęli spoglądać na pozostałe części Półwyspu Indochińskiego. Rzecznicy uderzenia na północny zachód zdobyli informację, według której Mekong łączyć miał Półwysep z niebotycznie bogatą prowincją Junnan w Chinach. Należało więc spenetrować wielką rzekę i zacząć sprowadzać towary chińskie. Ekspedycja porucznika Garniera wyruszyła z Sajgonu wiosną 1866 roku. Po dwóch latach wędrówki po Mekongu i Jangcy Francuzi wrócili – przez Szanghaj – do Wietnamu. W 1873 roku Garnier opublikował drobiazgowo opracowany raport, "Voyage d'Exploration", z którego wynikało, iż Mekongu – jako rzeki w górnym biegu nieżeglownej – nie da się wykorzystać, połączenie z Junnanem zapewnia natomiast Rzeka Czerwona (chiń. "Yuan Jiang", wiet. "Hồng Hà"), wypływająca z gór środkowego Junnanu i wpadająca do morza w Zatoce Tonkińskiej. W ujściu jej leży portowe miasto Hajfong.
Raport Garniera zainteresował w sposób szczególny Jeana Dupuisa, handlarza bronią przemycającego karabiny i amunicję do Chin, dla wojowniczych watażków z Junnanu. Mając trudności transportowe, poszukiwał od dawna drogi łatwiejszej niż ta przez góry i dżungle pogranicza. Teraz otwierały się przed nim nowe możliwości. Próbny spław w dół Rzeki Czerwonej potwierdził dane raportu, a Dupuis uzyskał aprobatę gubernatora Kochinchiny, adm. Dupre, który nawet gwarantował jego pożyczkę w banku brytyjskim w Sajgonie.
Rząd w Paryżu był ostrożny. Nie licząc okupowanej Kochinchiny Wietnam był nadal niepodległym państwem i akcję Dupuisa musiano uznać za nielegalną. W tej sytuacji admirał ograniczył się jedynie do podciągnięcia floty w pobliże Hajfongu dla dania poparcia wracającemu z Chin przemytnikowi. Dupuis przywiózł spory ładunek miedzi i cyny. Gdy jednak chciał wyczyn powtórzyć, przewożąc z kolei transport soli, zastał port w Hajfongu zablokowany. Bardzo silny kartel solny postanowił nie dopuścić do złamania barier celnych. Dupuis cofnął się w górę rzeki, zajął zbrojnie część Hanoi, wywiesił "la tricolore", i wezwał Sajgon na pomoc. Admirał poparł go w całej pełni i zapewnił Paryż o powodzeniu akcji. Na ostrzeżenia, że w awanturę mogą wmieszać się Chińczycy, nawet nie zareagował.
Teraz pojawił się w Hanoi Garnier. Ogłosił Rzekę Czerwoną drogą otwartą dla wolnego handlu i obniżył taryfy celne. Na protest mandarynów odpowiedział zajęciem cytadeli. Jego siły w ciągu miesiąca podbiły obszary pomiędzy Hanoi a morzem wraz z miastami Hajfong i Nam Định. 21 grudnia 1873 roku Garnier zginął w walce ze wspomagającymi Wietnamczyków chińskimi maruderami. Jego następcom udało się wymóc na Tự Đứcu kolejne ustępstwa, ale za cenę wycofania się z Tonkinu. Sprawa podległości Wietnamu znów została na parę lat odłożona, a tymczasem Tự Đức rozprawił się z katolikami. Ich wioski obrócono w perzynę, a tysiące poszły pod nóż. Co więcej, związał się ponownie z Chinami płacąc ceremonialny haracz i zapraszając wojska Państwa Środka dla zaprowadzenia porządku.
Tymczasem we Francji rodził się imperializm. Jego rzecznikami stali się Georges Clemenceau oraz Jules Ferry, premier Republiki, zwolennik wychowania w duchu świeckim, nacjonalista i rzecznik podbojów. Ideą ich obu była okresowa rezygnacja z Alzacji i Lotaryngii, przepadłych w 1870 r., w zamian za zdobycze w Afryce, Ameryce i Azji. To właśnie Ferry stał się autorem doktryny zakładającej, że "polityka kolonialna jest dzieckiem polityki gospodarczej".
Wprowadzenie protektoratu.
Władza admirałów w Sajgonie dobiegła kresu w roku 1879, kiedy to mianowano pierwszego cywilnego gubernatora, Le Myre de Vilers'a. Ten okazał się jeszcze bardziej agresywnym kolonizatorem, dążącym zdecydowanie do zajęcia Tonkinu. Zwykł był mawiać, że "przyszedł czas zerwania dojrzałego owocu." Pretekst do interwencji znalazł się sam: piraci i chińscy maruderzy spod znaku Czarnej Bandery utrudniali handel wzdłuż Rzeki Czerwonej, w związku z czym Paryż wezwał de Vilers'a do "obrony niezależności" Wietnamu.
Niewielkie siły francuskie wylądowały w Tonkinie, szybko odebrały obszar pomiędzy Hanoi a morzem, a w maju 1883 parlament francuski przyznał kwotę 5 mln franków na utworzenie w Wietnamie protektoratu. Dwa miesiące później zmarł Tự Đức. Po 35 latach panowania nie zostawił męskiego potomka, co stało się okazją do walki o tron. W ciągu roku rywalizujący ze sobą mandaryni pozbyli się trzech książąt-pretendentów, a w sierpniu u ujścia Rzeki Perfumowej, bardzo blisko Huế, zakotwiczyła flota francuska. Grożąc otwarciem ognia wymogła na dworze cesarskim przyjęcie warunków kapitulacji. Cały Wietnam stawał się odtąd „protektoratem”. Francja miała prawo rozmieszczać swe garnizony i wyznaczać urzędników wszystkich szczebli do cesarza włącznie. Gubernatorzy mogli ustalać przepisy i akty handlowe, pobierać podatki, prowadzić politykę zagraniczną. Nawet nazwa Wietnam zniknęła z oficjalnych dokumentów. Kraj został administracyjnie podzielony na Kochinchinę, Annam i Tonkin, ludność zaś zaczęto nazywać Annamitami.
Krucjata francuska zakończyła się w 1885 roku atakiem na pałac cesarski w Huế, kiedy to zrabowano złota i kosztowności na łączną sumę 24 milionów franków. Ostatni następca tronu zbiegł do Laosu, a w 1887 roku Francja proklamowała utworzenie tzw. Unii Indochińskiej, w skład której weszły Tonkin, Annam, Kochinchina i Kambodża, a w sześć lat później Laos. Wtedy to wymyślono termin "pacyfikacja".
Francuskie panowanie w dzisiejszym Wietnamie trwało nieprzerwanie do roku 1940. W okresie tym dało się zaobserwować nasilenie ruchów narodowo-wyzwoleńczych przy jednoczesnej emancypacji narodu.

</doc>
<doc id="702278" url="https://pl.wikipedia.org/wiki?curid=702278" title="Lista najwyższych budynków w Arlington">
Lista najwyższych budynków w Arlington

Arlington jest hrabstwem w USA, w stanie Wirginia. Znajdują się tutaj jedynie 2 budynki powyżej 100 metrów wysokości, nie ma tu budynków przekraczających 200 metrów wysokości.
10 najwyższych budynków.
Obecnie (luty 2007) w budowie znajdują się kompleks Waterview (24-piętrowy budynek biurowy i 29-piętrowy budynek mieszkalny z hotelem, planowane ukończenie w 2007 roku) i mieszkalna Turnberry Tower (25 pięter, obecnie prowadzone jest wyburzanie istniejącego poprzednio w tym miejscu hotelu sieci Best Western). Budynki te będą mierzyły około 90-100 m wysokości.

</doc>
<doc id="702284" url="https://pl.wikipedia.org/wiki?curid=702284" title="Concepción (Tucumán)">
Concepción (Tucumán)

Concepción – miasto w Argentynie leżące w prowincji Tucumán.
W roku 2001 miasto liczyło 47639 mieszkańców.
Miasto jest siedzibą klubu piłkarskiego Concepción.

</doc>
<doc id="702285" url="https://pl.wikipedia.org/wiki?curid=702285" title="Historia Wietnamu (1940–1957)">
Historia Wietnamu (1940–1957)

Artykuł opisuje historię Wietnamu w latach 1940–1957 na przestrzeni II wojny światowej, I wojny indochińskiej, bitwy pod Điện Biên Phủ oraz wojny wietnamskiej.
II wojna światowa.
W 1940 roku Japończycy, idąc śladem swych niemieckich sprzymierzeńców w Europie, zajęli francuskie prowincje w Azji. I podobnie jak Niemcy, zostawili w spokoju francuską administrację kolonialną. W dwa lata potem, likwidując panowanie Holendrów w Indonezji i Anglików w Birmie, „wyzwolili” wszystkie narody Azji Południowo-Wschodniej. Wojna zagnała też do Wietnamu pierwszych Amerykanów. Niewielkie oddziałki OSS pomagały wietnamskim partyzantom w walce z najeźdźcą, dostarczały broni, amunicji, środków medycznych, a nade wszystko oficerów-instruktorów.
W 1941 roku utworzona została Liga Niepodległości Wietnamskiej (Việt Nam Ðộc Lập Ðồng Minh Hội), zwana – dla ułatwienia – Việt Minhem. Od nazwy organizacji jej przywódca wziął swój pseudonim: Hồ Chí Minh, co znaczy 'Ten, który Niesie światło'. Innymi założycielami grupy byli Lê Duẩn, Võ Nguyên Giáp i Phạm Văn Đồng. Ponieważ Việt Minh wystąpił przeciwko Japończykom, uzyskał taktyczne poparcie Chin i USA.
W marcu 1945 Japończycy zażądali od gubernatora francuskiego w Hanoi podporządkowania podległych mu oddziałów Legii Cudzoziemskiej rozkazom Armii Cesarskiej, a gdy ten odmówił, wkroczyli zbrojnie. Garnizon stołeczny złożył broń i został internowany na całkiem przyzwoitych warunkach, ale tam, gdzie żołnierze francuscy stawili opór, zabijano ich. Japończycy internowali także kilkuset cywilów; wielu z nich zostało zamęczonych na śmierć. 
Dwa dni po zrzuceniu bomby atomowej na Hiroszimę, 8 sierpnia 1945 roku Hồ Chí Minh utworzył Komitet Wyzwolenia, a 13 sierpnia wybuchło ogólnonarodowe powstanie. Walki z wojskami japońskimi trwały dwa dni. Po kapitulacji Japonii wojska Việt Minhu, którego Hồ Chí Minh był przywódcą politycznym, zajęły Tonkin, czyli północną część kraju, zmusiły 25 sierpnia cesarza Bảo Đại do abdykacji i 2 września 1945 roku, przy cichym poparciu Stanów Zjednoczonych ogłosiły powstanie Demokratycznej Republiki Wietnamu.
I wojna indochińska.
2 września 1945 roku formalnie zakończyła się okupacja japońska. Nieformalnym przywódcą Wietnamu został lider ruchu oporu Hồ Chí Minh. Szybka kapitulacja Japończyków zaskoczyła Francuzów, którzy nie mieli w Wietnamie wystarczających sił wojskowych. Dopiero od połowy września do Wietnamu zaczęły napływać wojska francuskie, brytyjskie i amerykańskie. Hồ Chí Minh działał szybko i skutecznie: jego siły rosły z dnia na dzień, a oddziały Việt Minhu dotarły do Sajgonu na południu kraju. Posuwająca się od północy Narodowa Armia Chińska, zmusiła rząd Hồ do zwrócenia się w lutym 1946 roku do Francji z prośbą o pomoc. Wietnam zgodził się na ograniczenie niepodległość w zamian za wymuszenie na Chinach wycofania wojsk z terytorium Wietnamu, co też się stało na gruncie ustaleń dwustronnych z 28 lutego. 6 marca 1946 roku w Paryżu, rząd Demokratycznej Republiki Wietnamu i Republiki Francuskiej podpisały porozumienie, uznając Wietnam Północny za państwo wolne, z własnym rządem, parlamentem i wojskiem, ale stanowiące część indochińskiej Unii Francuskiej. Na południu kraju, w Annamie i Kochinchinie, które od 1862 roku były koloniami francuskimi, 6 marca 1946 roku Francja przywróciła swoją administrację. Po wkroczeniu wojsk francuskich do Hanoi 10 listopada 1946 doszło do incydentu pomiędzy celnikami francuskimi a żołnierzami wietnamskimi w Hajfongu, efektem czego było wysunięcie przez Francję żądania przekazania portu. Wobec braku odpowiedzi osiem dni później wojska francuskie wzięły port siłą zabijając kilka tysięcy osób i w nocy z 19 na 20 listopada 1946 roku obaliły rząd Hồ Chí Minha. Komuniści wycofali się z miast i przystąpili do pierwszych uderzeń odwetowych; rozpoczęła się pierwsza wojna indochińska.
Điện Biên Phủ i konferencja genewska.
Działania Francji wsparte zostały przez USA które zapewniły Francuzom nalot na pozycje Việt Minhu za pomocą bombowców startujących z lotniskowców na Morzu Południowochińskim. Wsparcie to nie przydało się jednak na tyle na ile spodziewali się tego Francuzi a wojska kolonialne zaczęły ponosić kolejne straty w obliczu czego Francuzi zaczęli nawet poważnie rozważać możliwość użycia broni atomowej. Francuskie Siły Zbrojne ustąpiły ostatecznie z północnego Wietnamu w 1954 roku po przegranej bitwie pod Điện Biên Phủ, która oznaczała koniec kolonialnego statusu Wietnamu. W bitwie pod Điện Biên Phủ walczyło niewielu rodowitych Francuzów. Republika do zwalczania Việt Minhu użyła przede wszystkim dywizji Legii Cudzoziemskiej.
Porażka Francuzów w bitwie pod Điện Biên Phủ spowodowała zwołanie w Genewie w Szwajcarii konferencji której celem było znalezienie dróg do zjednoczenia Wietnamu i przedyskutowania możliwości przywrócenia pokoju w Indochinach. W konferencji udział wzięły państwa tj. Związek Radziecki (Wiaczesław Mołotow), Stany Zjednoczone (John Foster Dulles), Francja (Georges Bidault), Wielka Brytania (Anthony Eden) i Chińska Republika Ludowa (Zhou Enlai).
Konferencja genewska doprowadziła do podziału Indochin na cztery części: Laos i Kambodża stały się znów niezależnymi państwami, zaś w podzielonym wzdłuż 17. równoleżnika Wietnamie władali komuniści na północy i ich przeciwnicy w Sajgonie. W 1956 roku miało zostać przeprowadzone ogólnonarodowe referendum, od którego zależało ewentualne zjednoczenie kraju. W następnych latach zarówno Francuzi jak i Amerykanie zabiegali usilnie o to, by Południowym Wietnamem rządzili ludzie im przychylni, a więc zapewniający kontrolę nad krajem. Amerykanie „wygrali” z chwilą gdy antykomunista Ngô Đình Diệm wyeliminował popieranego przez Paryż cesarza Bảo Đạia i został prezydentem nowo proklamowanej republiki. W tym układzie Francuzi wycofali z Wietnamu na zawsze wszystkie swe instalacje militarne. W Wietnamie Południowym zaczął się okres supremacji amerykańskiej.
Polski epizod.
Przed wybuchem wojny wietnamskiej, w latach 1954-1956 należący do Polskich Linii Oceanicznych statek typu VC 2 (Victory) „Kiliński” uczestniczył przez 370 dni w działaniach logistycznych w służbie Komisji Rozjemczej (powołanej na mocy porozumień genewskich z 1954 roku). Transportował partyzantów, ludność cywilną i ładunki towarowe z południa na północ pomiędzy portami redowymi Quy Nhơn i Vũng Tàu a Hajfongiem. Szacuje się, że przewiózł ponad 80 tysięcy osób. Statkiem dowodził kapitan Romuald Cielewicz. Rejsy odbywały się w bardzo trudnych warunkach nawigacyjnych – bez dokładnych map morskich i locji.
W ostatnim rejsie w ładunku było m.in. 12 kambodżańskich słoni, podobno zakupionych przez partyzantów dla celów wojennych. Jeden z nich został podarowany Polakom i trafił drogą morską do Ogrodu Zoologicznego w Warszawie. Słoń został w Polsce nazwany „Partyzant” i przeżył w ZOO zaledwie dwa lata.
27 października 1955 w Gdyni na pokładzie MS „Kiliński” odbyła się dekoracja członków jego załogi odznaczeniami Demokratycznej Republiki Wietnamu przyznanymi przez Hồ Chí Minha "za zasługi przy udzielaniu braterskiej pomocy narodowi wietnamskiemu w realizacji układ rozejmowego"; Order Zasługi Pracy I klasy otrzymał kapitan statku Romuald Cielewicz i zastępca kapitana oficer Stanisław Szadkowski, dwóch oficerów otrzymało tenże order II klasy, a 13 marynarzy order III klasy.

</doc>
<doc id="702289" url="https://pl.wikipedia.org/wiki?curid=702289" title="Fundacja E.G. Bührlego">
Fundacja E.G. Bührlego

Fundacja E.G. Bührlego została założona w 1960 r. przez rodzinę Emila Georga Bührlego (1890–1956) – niemieckiego przemysłowca zamieszkałego w Zurychu, kolekcjonera sztuki. Celem działania organizacji jest zarząd bogatą kolekcją dzieł sztuki pozostawioną przez Bührlego i udostępnianie jej publiczności.
Połączenie z nazistowskimi Niemcami.
Bührle nabył gotyckie rzeźby od Benno Grieberta, członka NSDAP i zagorzałego nazisty . Bührle mógł zdobyć swoją prywatną kolekcję dzieł sztuki jedynie poprzez eksport broni o wartości 623 milionów franków do armii Adolfa Hitlera.
Muzeum Fundacji E.G. Bührlego.
W siedzibie fundacji, dziewiętnastowiecznej willi położonej na ulicy Zollikerstrasse w bezpośrednim sąsiedztwie dawnego domu Bührlego, znajduje się muzeum, gdzie podziwiać można około 200 obrazów i rzeźb, zarówno starych mistrzów, jak i dzieł sztuki nowoczesnej. Trzon kolekcji stanowią dzieła impresjonistów i postimpresjonistów takich jak Paul Cézanne, Edgar Degas, Paul Gauguin, Édouard Manet, Claude Monet, Camille Pissarro, Pierre Auguste Renoir, Georges Seurat, Alfred Sisley, Henri de Toulouse-Lautrec, Vincent van Gogh.
Kradzież w Muzeum.
W dniu 10 lutego 2008 r. do siedziby fundacji na pół godziny przed zamknięciem wtargnęło trzech mężczyzn. Jeden z nich trzymając w ręce pistolet sterroryzował strażników i zmusił obecnych odwiedzających by położyli się na podłodze. W tym czasie pozostałych dwóch przestępców zagarnęło obrazy. Złodzieje odjechali zaparkowanym pod budynkiem galerii samochodem. Zrabowano cztery płótna: "Chłopca w czerwonej kamizelce" (1894/1895) Paula Cézanne’a, "Hrabiego Lepic z córkami" (1871) Edgara Degasa, "Maki w Vetheuil" (1879) Claude’a Moneta oraz "Kwitnąca gałązka kasztanowca" (1890) Vincenta van Gogha o szacowanej łącznej wartości ponad 162 milionów dolarów amerykańskich. W ocenie Policji była to największa kradzież dzieł sztuki w ciągu ostatnich 20 lat.
Obrazy Moneta i van Gogha odnaleziono 18 lutego 2008 r. w zaparkowanym obok pobliskiego szpitala samochodzie. Obraz Cézanne’a odzyskano w 2012 w Belgradzie.

</doc>
<doc id="702292" url="https://pl.wikipedia.org/wiki?curid=702292" title="Anastasio Somoza García">
Anastasio Somoza García

Anastasio Somoza García (ur. 1 lutego 1896 w San Marcos, zm. 29 września 1956 w Strefie Kanału Panamskiego) – nikaraguański polityk i generał, od 1933 naczelny dowódca armii nikaraguańskiej – Gwardii Narodowej – którą wykorzystywał do umocnienia własnej pozycji politycznej. Od 1936 roku aż do śmierci proamerykański i ultraprawicowy dyktator Nikaragui, twórca represyjnego reżimu, który panował w Nikaragui do 1979 kontynuowany przez członków założonej przez niego dynastii politycznej; przywłaszczył sobie ogromną część majątku narodowego.
Życiorys.
Młodość w USA.
Urodził się w 1896 lub 1900 roku. Pochodził z rodziny średnio zamożnych plantatorów kawy wywodzącej się z tradycyjnie konserwatywnego regionu koło Granady. Jego przodkiem był słynny nikaraguański bandyta i rewolucjonista działający latach 40. XVIII wieku – Siete Pañuelos. O jego dzieciństwie i wczesnej młodości niewiele wiadomo. Początkowo studiował na Instituto Nacional del Oriente, następnie wysłano go do Stanów Zjednoczonych gdzie ukończył Pierce Business School w Filadelfii. Ukończywszy tę uczelnię czasowo osiadł w USA. Pracował jako sprzedawca samochodów i kontroler toalet, przypisywano mu również uprawianie procederu fałszerza. W 1919 ożenił się z Salvadorą Debayle, członkinią jednej z najważniejszych rodzin arystokratycznych w Nikaragui, która odgrywała istotną rolę w Nikaraguańskiej Partii Liberalnej (PLN) (jeden z jej przywódców – Juan Bautista Sacasa – był wujem Salvadory Debayle).
Antyrządowy powstaniec.
Od 1912 w Nikaragui trwał konflikt polityczny spowodowany powstaniem liberałów i interwencją wojsk amerykańskich wezwanych przez proamerykańskiego prezydenta Adolfo Díaza. W 1926 Somoza powrócił do Nikaragui gdzie wziął czynny udział w życiu politycznym. Przyłączył się do powstania liberałów dowodzonego przez generała José Maríi Moncady Tapii oraz Juana Bautisty Sacasy. W tym samym roku wraz z innymi działaczami PLN przyczynił się do obalenia prezydenta Adolfo Díaza za co otrzymał stopień generała. We wczesnych latach swojej kariery politycznej piastował funkcje m.in. ministra spraw zagranicznych, gubernatora departamentu León oraz konsula w Kostaryce. Po wielu latach konfliktu doszło do porozumienia pod auspicjami Stanów Zjednoczonych. Ustalono, że Díaz pozostanie prezydentem do czasu wyborów powszechnych, liberałowie uzyskają własne przedstawicielstwo w rządzie a obie strony dokonają rozbrojenia. Nową armią nikaraguańską miała stać się dwupartyjna "Guardia Nacional" (pol. Gwardia Narodowa), którą miało kontrolować USA. Po wycofaniu się wojsk amerykańskich z Nikaragui stanowisko dowódcy Gwardii objął Anastasio Somoza García, który w trakcie prezydentury José Maríi Moncady został podsekretarzem spraw zagranicznych oraz równocześnie łącznikiem między nikaraguańskimi władzami a siłami interwencyjnymi Stanów Zjednoczonych. Decyzja ta spotkała się z dużym poparciem społecznym.
Starcie z Sandino.
Po opuszczeniu Nikaragui przez Amerykanów Somoza przystąpił do opracowywania planu obalenia rządu Juana Bautisty Sacasy oraz do działań mających na celu wyeliminowanie Augusto Sandino – przywódcy antyamerykańskiej partyzantki – który prowadził walki partyzanckie na północy kraju. Wbrew prezydentowi dążącemu do układu pokojowego, Somoza starał się rozwiązać konflikt przemocą. Rozbudował do rekordowych rozmiarów Gwardię Narodową i przeciągnął na swoją stronę wielu pracowników politycznych umieszczonych przez Sacasę w Gwardii w celu szpiegowania generała. W 1933 roku Sandino wyraził chęć przybycia do Managui w celu uczestnictwa w rozmowach pokojowych. Przyleciawszy do nikaraguańskiej stolicy, wyraził zgodę na układ według którego jego rebelianci mieli oddać Gwardii Narodowej całą swoją broń w zamian za pozwolenie na kontrolowanie małego północnonikaraguańskiego terenu i utrzymywanie tam 100-osobowej jednostki. Szybko jednak złamał ugodę – oddał armii Somozy strzelby i amunicję zdolną do uzbrojenia tylko 50 żołnierzy podczas gdy dowodził 3 000 powstańców. Sacasa przymknął na to oko, Somoza natomiast zorganizował inwigilację na szeroką skalę, której celem było obejmowanie każdą osobę w różnorakiej skali powiązanej z Sandino. Zakładał tajne podsłuchy telefoniczne i przechwytywał pocztę. W celu sprowokowania zamieszek represjonował stuosobową jednostkę sandinistów określoną w traktacie pokojowym. Sandiniści byli umieszczani w więzieniu pod wieloma zarzutami tworzonymi przez Somozę i jego podkomendnych.
Sandino wystosowywał telegramy ostrzegawcze do prezydenta w celu uwidocznienia mu niebezpieczeństwa postaci Somozy. Sandino poinformował Sacasę o postępowaniu Gwardii i przestrzegał go, że Somoza w niedługim czasie zdolny jest do przeprowadzenia puczu. Niespełna w osiem miesięcy po objęciu przez Sacasę urzędu prezydenckiego w stolicy doszło do serii eksplozji, które wywołały znaczne poruszenie w rządzie Nikaragui. W obawie przed następnymi atakami nieznanego całkowicie sprawcy Sacasa ogłosił stan wyjątkowy, m.in. umieszczając w więzieniu oficerów wojskowych wywodzących się z Partii Konserwatywnej, co gorliwie zaaprobował Somoza, będący jej zagorzałym wrogiem. Dopóki stan wyjątkowy trwał, Gwardia Narodowa "de facto" sprawowała kontrolę nad całym krajem. Somoza nie zdecydował się wykorzystać tego w celu obalenia rządu, lecz usiłował udowodnić, że Sandino dążył do przeprowadzenia zamachu stanu. Na poparcie oskarżeń, sprezentował odnalezioną przez Gwardię całą broń nieprzekazaną w ramach traktatu pokojowego. Sandino z kolei zarzucił Gwardii jej niezgodność z konstytucją i fakt utworzenia jej przez Stany Zjednoczone. Raz jeszcze Sacasa postanowił w sposób bezkrwawy rozwiązać konflikt i przysiągł przekazanie kontroli polityczno-militarnej nad północnonikaraguańskimi prowincjami sandinistowskiemu generałowi Horace Portocarrero. O ile stronnicy Sandino przystali na to, o tyle rozgniewany Somoza ostrzegł prezydenta przed reakcją Gwardii Narodowej. Generał sam przystąpił do brutalnej i ostatecznej rozprawy z Sandino, który został rozstrzelany wraz z dwoma innymi liderami ruchu partyzanckiego. Po zabójstwie generał przystąpił do ostatecznego zdławienia rewolucji sandinistowskiej, wydając rozkaz wybicia mieszkańców obozu sandinistów w północnej Nikaragui. Z masakry uszło z życiem jedynie kilku zwolenników ruchu.
Walka z Sacasą.
Skutkiem zamordowania Sandino było zażądanie przez Sacasę złożenia przysięgi wierności od wszystkich oficerów. Sacasa zapowiedział ukaranie sprawców zabójstwa. Oficjalnie Somoza zgodził się na te warunki, rozpoczynając nawet śledztwo w tej sprawie, rozpuszczał jednak pogłoski z których wynikało, że morderstwo miało zostać życzliwie przyjęte przez Stany Zjednoczone a on sam odpowiadał za tę zbrodnię mając na celu działanie w najlepszym interesie Nikaragui. Wywierał presję na niektórych liberalnych kongresmenów pragnąc stopować projekty legislacyjne administracji Sacasy. W ten sposób zmniejszył pozycję polityczną prezydenta, po czym idąc za ciosem publicznie przyznał się do zlecenia zabójstwa Sandino, zarzekając się, że sprawcom morderstwa należy się prawo do skorzystania z ułaskawienia. Ryzykując w ten sposób sprawił, że Kongres przystał a także przegłosował ułaskawienie po wecie wystosowanym przez Sacasę. Coraz potężniejszy Somoza ogłosił swój zamiar kandydowania w wyborach prezydenckich w 1936. Ówczesny prezydent zabiegał o poparcie w Kongresie, zamiast jak mu doradzano, usunąć niesfornego generała ze stanowiska.
12 września 1934 w Managui powtórzyły się ataki bombowe, które zgodnie utwierdziły Sacasę i Somozę na stanowisku, że stoją za nimi spiskowcy dążący do przeprowadzenia zamachu stanu. Prawdziwym sprawcą okazał się podporucznik Juan López. Wysadził on Campo del Marte w ramach prywatnej zemsty na koszarowym kwatermistrzu. Somoza zadbał, by wydano na tego zamachowca wyrok śmierci, lecz Sacasa w celu zademonstrowania ważności statusu prezydenckiego zamienił karę na dożywocie. W odpowiedzi na to generał ponownie przeciągał na swoją stronę liberalnych kongresmenów a kiedy prezydent chciał amnestionować Juana Lópeza, Somoza zorganizował manifestację swoich żołnierzy. Urządził paradę wojskową przed Palacio Nacional. Kongres zareagował na to uchyleniem amnestii, co nie pozbawiło Sacasy chęci do uniezależnienia się od Somozy. Usiłował stworzyć policję odmienną od Gwardii Narodowej i podlegającej wyłącznie prezydentowi. Porzucił jednak ten plan gdy Somoza zagroził otwartym buntem.
Żona Sacasy – María Argüello Manning – również usiłowała pokonać Somozę w rozgrywkach politycznych. W imieniu męża zainicjowała intrygę, która miała strącić z piedestału dowódcę Gwardii Narodowej. Próbowała włączyć do niej Amerykanów, uświadamiając im fakt stworzenia przez nich samych Gwardii i wyniesienie na stanowisko prezydenta Juana Sacasę, spotkała się jednak z odmową Amerykanów którzy wyparli się jakiejkolwiek odpowiedzialności za działania Somozy oraz jego armii. Inną postawę przyjęli przyjaciele nikaraguańskiej pierwszej damy w Salwadorze i Hondurasie którzy obiecali jej pomóc na drodze interwencji wojskowej. Początkowo Stany Zjednoczone storpedowały te plany, wyrażając dezaprobatę obu krajom, lecz jednocześnie próbowały przekonać Somozę do wycofania swej kandydatury w zamian za pozostanie na stanowisku dowódcy Gwardii. Wprawdzie podpisał odpowiednie porozumienie, lecz w Nikaragui zorganizował swoich stronników do zamanifestowania niezadowoleń z powodu porozumienia.
Przewrót wojskowy.
Tymczasem Managua przeżywała kryzys związany z deficytem benzyny który doprowadził do wybuchu strajku kierowców, co zapoczątkowało serię wystąpień przeciwko rządowi. Prezydent nakazał Gwardii uśmierzenie niepokojów zezwalając na użycie broni w skrajnej sytuacji, lecz Somoza najpierw zadbał o poinformowanie managuańskiego społeczeństwa o ostatniej treści rozkazu. Zamiast rozbicia strajku spotykał się ze strajkującymi obiecując im kontrolowane przez Gwardię sprawiedliwe wydzielanie ograniczonych dostaw benzyny dla każdego, czym pozyskał sobie szeroką sympatię wśród Managuańczyków. Usatysfakcjonowani strajkujący rozeszli się a Somoza – według Shelley Klein – zyskał wizerunek "wielkiego rozjemcy, gotowego nadstawić karku w obronie zwykłych ludzi w przeciwieństwie do Sacasy, który chciał stłumić strajk siłą", po czym przystąpił do zwiększenia potęgi Gwardii przy pomocy grupy młodych faszystów. Uzbroił bojówki o nazwie "Camisas Azules" (pol. Niebieskie koszule) stanowiące nikaraguańskie nawiązanie do podobnych formacji w Niemczech ("brunatne koszule" Adolfa Hitlera) i we Włoszech ("czarne koszule" Benito Mussoliniego). Somoza wykorzystał "niebieskie koszule" do aranżacji zamieszek w wielu miastach, dławionych przez Gwardię. Głosząc oficjalnie, że usiłuje przywrócić prawo i stabilizację, narzucał wojskową kontrolę na urzędników miejscowych rządów. Zapewniło mu to stopniowe zagrabianie władzy w swoje ręce, po którym wbrew zawartemu ze Stanami Zjednoczonymi porozumieniu postanowił wystartować w wyborach prezydenckich w 1936.
Przejęcie władzy.
Konstytucja zabraniała oficerom w służbie czynnej ubiegania się o funkcję prezydenta, toteż podjął decyzję o zamachu stanu. Wydał ataku na fort Asocaco w León stanowiący jeden z kluczowych bastionów Sacasy. W trakcie trwających tam walk Somoza uderzył na pałac prezydenta w Managui. 2 czerwca 1936 Sacasa kazał poddać się swoim zwolennikom broniącym León. Odrzucił propozycję Somozy, by do końca kadencji sprawował urząd prezydenta, wyjechał natomiast 4 dni później z kraju, znajdując azyl w Salwadorze. Somoza zrezygnował ze stanowiska dowódcy Gwardii Narodowej, aby konstytucja pozostała nienaruszona. Przesunął termin wyborów na grudzień. Oficjalny komunikat głosił, że opozycja zdobyła tylko 169 głosów, podczas gdy Somoza – 79 000. 1 stycznia 1937 objął urząd prezydenta Nikaragui. Prezydenturę rozpoczął od masakry komunistycznej opozycji w kraju. Na tym stanowisku nie zawahał się objąć dodatkowo znowu funkcji szefa nikaraguańskiej armii, dzięki czemu skupił w swoich rękach ogół władzy polityczno-militarnej w kraju. Gwardia Narodowa była armią elitarną, świetnie wyszkoloną i wyposażoną, a poza nią nie istniały w kraju żadne inne formacje wojskowe. Wykonywała ona także obowiązki policji, prowadziła więzienia, kontrolowała wydawanie licencji i zarządzała jedyną radiostacją o ogólnopaństwowym zasięgu. Somoza przejął koleje, pocztę i służbę celną i podniósł pensje żołnierzom, dzięki czemu stali się oni najwięcej zarabiającymi ludźmi w Nikaragui po wliczeniu w ich dochody otrzymywanych przezeń łapówek. Ministrem edukacji w jego rządzie został przywódca "niebieskich koszul".
Sprzeniewierzenia finansowe.
Jedyną niezależną od Somozy grupą społeczną byli posiadacze plantacji kawy, którzy mając znaczną część najlepszych ziem uprawnych w Nikaragui w większy lub ograniczony sposób ignorowali rząd. W tej sytuacji postanowił wejść w posiadanie ich ziem nie bez stosowania rozmaitych wymuszeń, kupując je m.in. za połowę ceny rynkowej. Oprócz tego Somoza był posiadaczem ogromnych terytoriów niezamieszkanych, które przeznaczył na zbudowanie dróg sieć elektryczną i telefoniczną, co osiągnął bez wydawania jakiejkolwiek sumy pieniędzy, korzystając z roboty pracowników rządowych, projekty były natomiast finansowane z funduszy publicznych. Na każdego pracownika służby cywilnej nałożył obowiązek wpłacania 5% pensji na budżet centralny Narodowej Partii Liberalnej, z którego korzystał w sposób zupełnie swobodny do celów prywatnych.
Przedłużenie kadencji.
Mimo malwersacji ekonomicznych prezydentura Somozy przebiegła stabilnie. W 1939 powziął zamiar „uaktualnienia” konstytucji w celu przedłużenia swej kadencji która w 1940 miała dobiec końca. Zmuszony przezeń kongres zwiększył uprawnienia Gwardii i wcielił w życie wydłużenie kadencji Somozy z 4 do 6 lat. Prezydent Stanów Zjednoczonych, Franklin Delano Roosevelt, zapytany w 1939 o stosunek USA do łamiącego prawa człowieka dyktatora rzekł: „Somoza może jest sk...synem, ale to nasz sk...syn” (ang.: „Somoza may be a son of a bitch, but he’s our son of a bitch.”). Cytat ten, wielokrotnie był potem powtarzany w różnych sytuacjach, na trwałe wchodząc do języka. Sam zaprosił Somozę do Białego Domu. Nikaraguański dyktator utrzymywał jak najściślejsze stosunki ze Stanami Zjednoczonymi. Na cześć amerykańskiego prezydenta nazwał jedną z centralnych ulic managuańskich Aleją Roosevelta.
II wojna światowa: sojusznik aliantów.
Początkowo Somoza ignorował niemieckie zbrodnie wojenne, lecz gdy USA wystosowało ostrzeżenie przed szpiegami nazistów Somoza (mimo zasług faszystowskich "niebieskich koszul" w zapewnieniu mu władzy) wydał rozporządzenie zabraniające jakiejkolwiek propagandy sympatyzującej z nazizmem. 8 grudnia 1941 – po japońskiej agresji na Pearl Harbour – wypowiedział wojnę Japonii, Niemcom i Włochom. Krok ten zapewnił mu rozległe profity w postaci m.in. amerykańskiej pomocy finansowej. W czasie II wojny światowej, dzięki nacjonalizacji terenów należących do nielicznych, ale bogatych niemieckich osadników, rodzina prezydenta Somozy stała się najbogatszą w kraju. Prócz tego kasę junty zasilały również wpływy z handlu bronią (przekazanej Nikaragui przez Stany Zjednoczone w ramach Lend-Lease Act). Armia Nikaragui miała mierny udział w walkach II wojny, mimo to dzięki pomocy amerykańskiej zyskała lotnictwo, małą flotę i nowy sprzęt militarny o wartości 2 000 000 dolarów. Do 1945 Somoza z kolei stał się posiadaczem 5 000 000 dolarów.
Opozycja.
Mimo sukcesów podczas II wojny światowej opozycja zyskała coraz więcej zwolenników. Somoza otrzymywał informację o ugrupowaniach opozycyjnych, w szczególności tego kierowanego przez Carlosa Pasosa które miały zamiar zorganizować strajk generalny. W dniu potencjalnych zamieszek żołnierze aresztowali i osadzili w więzieniu przywódców opozycji. Przekonał kongres do przedłużenia ustawy zabraniającej reelekcji. Represje Somozy nie zapobiegły niepokojom i wywołały w całym społeczeństwie gwałtowne demonstracje. Carlos Pasos założył Partido Liberal Independiente (Liberalną Partię Niepodległości), po czym zrealizował najostrzejszą kampanię antysomozistowską w historii sześcioletniej prezydentury dyktatora. Cała Nikaragua stała się miejscem rozruchów do których wzywano zwyczajnych obywateli, a w szczególności przedsiębiorców i ich pracowników. Somoza odpowiedział siłą, wydając żołnierzom rozkaz aresztowanie każdego manifestanta i każdą osobę podejrzaną w uczestnictwo w jakimkolwiek stopniu w akcjach wywrotowych. 4 lipca 1945 zorganizował potężną paradę z okazji amerykańskiego Dnia Niepodległości w celu zademonstrowania wsparcia jakim cieszył dla USA. Wymusił też na kongresmenach przyjęcie ustaw pracowniczych o postępowym charakterze. W ten sposób złagodził wystąpienia opozycji, zapewniając sobie wolność w gromadzeniu pracowników w związki zawodowe które jednak kontrolował rząd.
Gwałtowny spadek popularności w kraju odbił się echem w Stanach Zjednoczonych. Departament Stanu nie wiedział, czy udzielić wsparcia dyktatorowi czy opozycji, przez co wizerunek Somozy został nadszarpnięty. Prezydent Nikaragui próbował przeciągnąć na swoją stronę dowódców ze Stanów Zjednoczonych wśród których posiadał wielu wiernych znajomych i sojuszników. Uprawiał równocześnie na szeroką skalę nepotyzm, m.in. dając fundamentalne funkcje w Gwardii członkom swej rodziny: szwagier Luis Manuel Debayle był pułkownikiem, jeden z nieślubnych synów Somozy należał do korpusu oficerskiego, najstarszy prawowity syn Luis był kapitanem Gwardii Narodowej, a młodszy syn Anastasio uczył się w Akademii Wojskowej w West Point.
29 listopada 1945 Somoza podpisał pisemne zobowiązanie m.in. wstrzymania się od ubiegania się o urząd prezydenta w nadchodzących wyborach na trzecią kadencję, przywrócenia ograniczonych przezeń swobód obywatelskich i zwrócenia wolności więźniom politycznym w celu pozyskania sobie poparcia dyplomatów Stanów Zjednoczonych. Więźniowie polityczny odzyskali wolność, zaś prawo do organizowania wieców przeciwrządowych ponownie funkcjonowało. Mimo to przystąpił do dokładnego zmieniania konstytucji aby zachować absolutne rządy w kraju. Na terytorium całej Nikaragui powierzył wiernym oficerom Gwardii główne urzędy i mianował swego syna Anastasio (wtedy już absolwenta Akademii Wojskowej w West Point) generałem Pierwszego Batalionu. Podejmował również szereg działań w celu obejścia amerykańskiego embarga na sprzedawanie broni Nikaragui.
Leonardo Arguello.
W nadchodzących wyborach partia Somozy planowała wystawić na kandydata byłego wiceprezydenta Enoca Aguado, spotkała się ona jednak z wetem dyktatora, który widział na tym stanowisku 71-letniego Leonardo Arguello Barreto w nadziei łatwego manipulowania nim z powodu jego podeszłego wieku. 2 lutego 1947 Nikaraguańczycy wzięli udział w wyborach, w których zwolennicy opozycji napotykali „biurokratyczne” utrudnienia w momencie, kiedy chcieli oddać głos, przez co ich rzesze nie mogło zagłosować w przeciwieństwie do elektoratu Arguello. 1 maja 1947 został on prezydentem kraju. Podjął próbę prowadzenia nie tylko niezależnej od dyktatora, ale także skierowanej przeciwko niemu polityki. O swoich planach poinformował Stany Zjednoczone, spotykając się z poparciem, a następnie usunął stronników Somozy ze służby publicznej i z ważnych stanowisk państwowych. Zagrożony przez niego Somoza początkowo wyraził słaby protest przy pomocy parady 3 zniszczonych czołgów przed pałacem prezydenckim, lecz wkrótce obsadził stanowiska zastępców prezydenta swoimi ludźmi, kiedy miał to zrobić Kongres, następnie zaś rozkazał komendantom wszystkich regionalnych baz militarnych stosować się do jego poleceń. Trzy tygodnie od elekcji prezydenta Somoza zorganizował zamach stanu: w pałacu prezydenckim odcięto linie telefoniczne, rankiem zaś Gwardia Narodowa wykonała nalot. Na oficerów Arguello nałożono areszt domowy, on sam natomiast schronił się w ambasadzie meksykańskiej. Po prawie dobie od jego obalenia Somoza wyjaśnił przyczynę zamachu jako próbę wprowadzenia przez Arguello dyktatury. Kongres mianował tymczasowym prezydentem Benjamina Lacayo Sacasę.
Początkowo amerykański prezydent Harry S. Truman zareagował na przewrót wojskowy, nakazując wycofanie się armii USA z Nikaragui i wstrzymaniem wszelkiego wsparcia militarnego. Niełaska Stanów Zjednoczonych nie trwała długo, zakończyła się ona skorzystaniem z oferty Somozy proponującego utworzenie na terenie jego państwa amerykańskich baz wojskowych. W 1948 Nikaragua była w bliskich stosunkach z większą częścią państw południowoamerykańskich oraz pozostawała w sojuszu z USA.
Powrót do prezydentury.
Tymczasowego prezydenta Benjamina Lacayo Sacasę zastąpił wuj Anastasio Somozy – Víctor Manuel Román y Reyes. Dyktator wprowadził następne zmiany do konstytucji, dzięki którym mógł w przyszłości ponownie ubiegać się o prezydenturę. Już w 1950 atak serca pozbawił Romana Reyesa życia, a Kongres mianował Somozę prezydentem do końca kadencji zmarłego wuja. W następnych wyborach przytłaczająca liczba głosów zapewniła mu po raz trzeci urząd. Wcześniej przekupił opozycję, która zaakceptowała jego wybór w zamian za udział w podejmowaniu decyzji politycznych. Sprawował pełną kontrolę nad Partią Liberalną i w znacznym stopniu zniwelował działalność partii opozycyjnych. W zamian za uznanie swoich rządów przyznał Partii Konserwatywnej pod wodzą Emiliano Chamorro Vargasa ograniczoną liczbę miejsc w parlamencie. Prezydent USA Harry Truman poparł Somozę na stanowisku prezydenta.
Konflikt z Kostaryką i upadek.
Ugoda z opozycjonistami nie zabezpieczyła stabilizacji Nikaragui którą naruszył nieudany zamach na życie Somozy. Konserwatywny przywódca Emiliano Chamorro Vargas oraz prezydent Kostaryki José Figueres Ferrer zawiązali spisek przeciwko Somozie. W trakcie jednego z późnych spotkań Somozy w ambasadzie amerykańskiej miał on zostać uprowadzony. Intryga zakończyła się fiaskiem a Somoza wykrył i aresztował wszystkich podejrzanych o udział w spisku i skazał ich na śmierć bez procesu. Kazał również wytropić tych którzy próbowali uciec. Niewielu udało się ujść; sami Chamorro przedostał się do Kostaryki, którą Somoza w odwecie zaatakował 11 stycznia 1954. Gorliwe zaangażowanie Figueresa w obronę kraju i wsparcie przysłane dla niego przez Amerykanów spowodowało klęskę Somozy, którą przegrał kosztem wielkich strat zadanych nikaraguańskiej Gwardii Narodowej przez kostarykańskich partyzantów. Musiał wycofać swą armię do ojczyzny. Pozycją Somozy zachwiały również problemy ekonomiczne: dzięki niemu Nikaragua stała się państwem wyciągniętym z ubóstwa i jednym z najlepiej rozwijających się krajów w Ameryce Łacińskiej mimo tego musiał stanąć on w obliczu braku stabilizacji na rynkach międzynarodowych. Obniżył wtedy wartość córdoby – waluty Nikaragui – w wyniku czego nikaraguańska klasa średnia i robotnicza ze szczególnym uwzględnieniem drobnych przedsiębiorców poniosła poważne straty finansowe. Nie zważając na sytuację w kraju i malejące poparcie dla swoich rządów ogłosił, że po raz piąty wystartuje w wyborach prezydenckich.
Zmierzch.
21 września 1956 prezydent Somoza, przebywający z wizytą w mieście León, został postrzelony przez zamachowca, którym okazał się lewicowy poeta Rigoberto López Pérez. Ranny prezydent został na rozkaz nowego prezydenta USA Dwighta Eisenhowera przeniesiony helikopterem do Managui, a następnie do szpitala w Gorgas na terytorium Strefy Kanału Panamskiego, gdzie zmarł tydzień później. Władzę w kraju po śmierci prezydenta przejął jego syn, Luis Somoza Debayle.
Zamachowiec już wcześniej planował zamach z wielką starannością, m.in. ćwicząc strzelanie z rewolweru oraz śledził Somozę, poznając jego nawyki i miejsca, gdzie się zatrzymywał. W liście do matki napisał, że kierowało nim poczucie zakończenia dyktatury dowódcy Gwardii Narodowej. 14 września 1956 podjął próbę zamachu kiedy prezydent brał udział w obchodach setnej rocznicy pokonania amerykańskiego najeźdźcy Williama Walkera, lecz nie mógł zbliżyć się do prezydenta. Sześć dni później Somoza ogłosił w León swój zamiar kandydowania na urząd prezydenta po raz piąty, a jego sztab zorganizował w Casa del Obrero przyjęcie, w którym mógł uczestniczyć każdy. Z powodu panującego wtedy upału prezydencka ochrona miała uśpioną czujność, przez co López z łatwością podszedł do prezydenta oddając do niego 4 strzały, po czym sam zginął zastrzelony przez ochroniarzy.

</doc>
<doc id="702295" url="https://pl.wikipedia.org/wiki?curid=702295" title="Katapleksja">
Katapleksja

Katapleksja (gr. "kata" 'pod, w dół', używane także jako wzmocnienie oraz "plēssein" 'uderzyć, palnąć, zranić') – zaburzenie neurologiczne, będące nagłą, krótkotrwałą i odwracalną utratą napięcia mięśniowego (skutkującego często osunięciem się chorego na ziemię). Objawia się także niespodziewanymi napadami snu w ciągu dnia oraz wypadaniem przedmiotów z rąk.
Jest objawem chorobowym narkolepsji, choć może być również wywołana silnymi emocjami (np. strachem).
Katapleksja jest najbardziej charakterystycznym, prawie patognomonicznym objawem narkolepsji (oprócz narkolepsji z katapleksją może ona występować także w przebiegu chorób genetycznych, np. choroby Niemanna i Picka, guzów mózgu, stwardnienia rozsianego, chorób zapalnych mózgu i po urazach mózgu, które mogą powodować tzw. wtórną narkolepsję).
Termin "katapleksja" oznacza, krótkie epizody obustronnej utraty napięcia mięśniowego wywołane silnymi emocjami. Najczęściej tą emocją jest śmiech, na przykład w reakcji na opowiadanie żartów, lub silnie przeżywana radość, na przykład podczas rywalizacji sportowej. Inne emocje mogące wywołać katapleksję to zaskoczenie, przestraszenie się, złość lub gniew. 
Napady katapleksji mogą mieć charakter częściowy, polegający na zmianie wyrazu twarzy (twarz kataplektyczna) w następstwie opadnięcia powiek, żuchwy, otwarcia ust i wysunięcia języka, czemu towarzyszy niewyraźna mowa. Bardziej nasilone ataki katapleksji obejmują opadnięcie kończyn górnych lub ugięcie kolan, co zmusza chorego do przyjęcia pozycji siedzącej. Uogólnione napady kataplektyczne prowadzą do upadków. Utrata napięcia rzadko jest jednak natychmiastowa. Chory w większości przypadków jest w stanie upaść bezpiecznie i tylko sporadycznie upadki kończą się urazami. 
Napady katapleksji trwają zwykle krótko, kilka-kilkanaście sekund, ale mogą ulec wydłużeniu, na przykład kiedy otoczenie ciągle się śmieje. Typowo podczas całego epizodu świadomość pozostaje niezaburzona, podobnie jak ruchomość gałek ocznych i możliwość oddychania. Głębokie odruchy ścięgniste są często zniesione, a objaw Babińskiego jest dodatni, szczególnie w czasie uogólnionego napadu. Napady jednostronne lub dotyczące pojedynczej grupy mięśniowej, utrzymywanie się odruchów ścięgnistych podczas uogólnionego ataku, skurcze mięśni twarzy, grymas twarzy, niekontrolowane oddanie moczu, a czasem powtarzające się czynności ruchowe są możliwe, ale należy je traktować jako objawy ostrzegawcze ('czerwone flagi"), wskazujące na konieczność wykluczenia napadu pseudokataplektycznego, który ma inną etiologię niż narkolepsja.

</doc>
<doc id="702297" url="https://pl.wikipedia.org/wiki?curid=702297" title="Koryta (Miechucino)">
Koryta (Miechucino)

Koryta (dodatkowa nazwa w j. kaszub. "Kòrëta") – część wsi Miechucino w Polsce, położona w województwie pomorskim, w powiecie kartuskim, w gminie Chmielno, na obszarze Pojezierza Kaszubskiego i znajdują się na terenie Kaszubskiego Parku Krajobrazowego. Wchodzą w skład sołectwa Miechucino.
W latach 1975–1998 Koryta administracyjnie należały do województwa gdańskiego.

</doc>
<doc id="702298" url="https://pl.wikipedia.org/wiki?curid=702298" title="Rihard Zupančič">
Rihard Zupančič

Rihard Zupančič (ur. 22 grudnia 1878 w Lublanie, zm. 23 marca 1949) – słoweński matematyk, rektor na uniwersytecie w Lublanie.

</doc>
<doc id="702299" url="https://pl.wikipedia.org/wiki?curid=702299" title="Concepción FC">
Concepción FC

Concepción Fútbol Club − argentyński klub piłkarski z siedzibą w mieście Concepción leżącym w prowincji Tucumán.
Historia.
Klub założony został 20 stycznia 1927 roku i gra obecnie w czwartej lidze argentyńskiej (Torneo Argentino B). W sezonie 1994/95 Concepción awansował do trzeciej ligi (Torneo Argentino A) w której grał do sezonu 1997/98 włącznie, po czym spadł.

</doc>
<doc id="702301" url="https://pl.wikipedia.org/wiki?curid=702301" title="Concepción Fútbol Club">
Concepción Fútbol Club



</doc>
<doc id="702303" url="https://pl.wikipedia.org/wiki?curid=702303" title="Lista najwyższych budynków w Saint Louis">
Lista najwyższych budynków w Saint Louis

St. Louis jest miastem w USA. Jest to dość małe skupisko wieżowców. Tych powyżej 100 metrów jest tutaj tylko 9. 3 kolejne są w budowie, jednak nie wiadomo czy wysokość dwóch z nich przekroczy 100 metrów. 

</doc>
<doc id="702305" url="https://pl.wikipedia.org/wiki?curid=702305" title="Sekretarz edukacji Stanów Zjednoczonych">
Sekretarz edukacji Stanów Zjednoczonych

Sekretarze Edukacji USA () – szef amerykańskiego Departamentu Edukacji. Sekretarz jest członkiem amerykańskiego Rządu, powołuje go Prezydent USA, a zatwierdza Senat USA.
W latach 1953–1979 za edukację odpowiadał Sekretarze Zdrowia, Edukacji i Polityki Społecznej USA, a w 1979 r. utworzono samodzielny Departament Edukacji.
Sekretarz Edukacji jest formalnie 16 w kolejce do sukcesji prezydenckiej.

</doc>
<doc id="702307" url="https://pl.wikipedia.org/wiki?curid=702307" title="Miechucińskie Chrósty (Miechucino)">
Miechucińskie Chrósty (Miechucino)

Miechucińskie Chrósty (dodatkowa nazwa w j. kaszub. "Miechùcczé Chróstë") – część kaszubskiej wsi Miechucino w Polsce, położona w województwie pomorskim, w powiecie kartuskim, w gminie Chmielno. Miechucińskie Chrósty leżą na obszarze Pojezierza Kaszubskiego i znajdują się na terenie Kaszubskiego Parku Krajobrazowego. Miechucińskie Chrósty wchodzą w skład sołectwa Miechucino.
W latach 1975–1998 Miechucińskie Chrósty administracyjnie należały do województwa gdańskiego.

</doc>
<doc id="702308" url="https://pl.wikipedia.org/wiki?curid=702308" title="Lista najwyższych budynków w Saint Paul">
Lista najwyższych budynków w Saint Paul

St. Paul jest miastem w USA. Znajduje się tutaj 10 budynków przekraczających 100 metrów wysokości. Nie trwa budowa żadnego następnego wieżowca. Nie ma tu bardzo wysokich budynków. Najwyższy nie osiąga nawet 150 metrów wysokości. Większość z nich, tak samo zresztą jak i w większość miast w USA, zostało wybudowanych w latach osiemdziesiątych i siedemdziesiątych zeszłego stulecia. 

</doc>
<doc id="702310" url="https://pl.wikipedia.org/wiki?curid=702310" title="Warmiaki">
Warmiaki

Warmiaki – wieś w Polsce położona w województwie mazowieckim, w powiecie wołomińskim, w gminie Jadów. Leży przy drodze krajowej nr 50.
W latach 1975–1998 miejscowość położona była w województwie siedleckim.

</doc>
<doc id="702315" url="https://pl.wikipedia.org/wiki?curid=702315" title="Sekretarz energii Stanów Zjednoczonych">
Sekretarz energii Stanów Zjednoczonych

Sekretarz energii USA () – szef amerykańskiego Departamentu Energii. Sekretarz jest członkiem amerykańskiego Rządu, powołuje go Prezydent USA, a zatwierdza Senat USA.
Urząd Sekretarza Energii istnieje od 1977, po utworzeniu Departamentu. Sekretarz nadzoruje produkcję i dystrybucję energii.
Sekretarz energii jest formalnie 15 w kolejce do sukcesji prezydenckiej.

</doc>
<doc id="702316" url="https://pl.wikipedia.org/wiki?curid=702316" title="Perazyna">
Perazyna

Perazyna, pernazyna – organiczny związek chemiczny, pochodna fenotiazyny zawierająca łańcuch boczny z pierścieniem piperazyny. 
Stosowana jest jako lek przeciwpsychotyczny (neuroleptyk), najczęściej w leczeniu schizofrenii. Przy dobrej tolerancji u chorego może być podawana długotrwale, bez zbytniego ryzyka działań niepożądanych (akatyzji, dyskinezy).
Ma zrównoważony profil terapeutyczny; jest zaliczana do leków o umiarkowanej sile działania. W znacznym stopniu wyparła chloropromazynę z uwagi na mniejszy efekt sedatywny i znacznie mniejsze działania uboczne (w tym niepożądane działanie antycholinergiczne).
Jest antagonistą receptorów dopaminowych D1 i D2. Działa też antagonistycznie na receptory adrenergiczne α1, receptory muskarynowe, receptory histaminowe i receptory serotoninowe.
Preparaty.
Do roku 2010 perazyna została zarejestrowana w Niemczech, Polsce, Holandii i krajach byłej Jugosławii.
Preparaty perazyny dostępne w Polsce: "Peragal", "Perazin", "Pernazinum".

</doc>
<doc id="702317" url="https://pl.wikipedia.org/wiki?curid=702317" title="Badania longitudinalne">
Badania longitudinalne



</doc>
<doc id="702318" url="https://pl.wikipedia.org/wiki?curid=702318" title="Pernazinum">
Pernazinum



</doc>
<doc id="702319" url="https://pl.wikipedia.org/wiki?curid=702319" title="Perazinum">
Perazinum



</doc>
<doc id="702324" url="https://pl.wikipedia.org/wiki?curid=702324" title="Alan Sillitoe">
Alan Sillitoe

Alan Sillitoe (ur. 4 marca 1928 w Nottingham, zm. 25 kwietnia 2010 w Londynie) – brytyjski poeta, powieściopisarz i nowelista.
Pochodzący z robotniczej rodziny Sillitoe pracował w różnych zawodach od czternastego roku życia. W latach 1946-1949 służył w oddziałach RAF-u na Malajach. Debiutował literacko w końcu lat 50. i natychmiast uznano go za czołowego przedstawiciela nurtu brytyjskich „młodych gniewnych” ("Angry young men"), grupy pisarzy zbuntowanych przeciw pełnym hipokryzji formom obyczajowości mieszczańskiej. Pierwsza jego powieść – "Z soboty na niedzielę" ("Saturday Night and Sunday Morning", 1958) – została w 1960 sfilmowana przez Karela Reisza ("Z soboty na niedzielę").
Dwa lata później jego opowiadanie "Samotność długodystansowca" ("Loneliness of the Long Distance Runner") zekranizował Tony Richardson (film "Samotność długodystansowca", 1962). Filmy te wywarły szeroki rezonans nie tylko w Wielkiej Brytanii, a ich literackie pierwowzory uchodzą za najlepsze utwory w dorobku pisarza. Bohaterem pierwszego jest młody robotnik próbujący przełamać beznadziejność swego życia, drugiego – utalentowany sportowo podopieczny domu poprawczego. Inne ważne utwory pisarza to "Klucz do drzwi" ("Key to the Door" 1961, napisana w oparciu o doświadczenia autora z czasów służby wojskowej) oraz "Drzewo w ogniu" ("A Tree on Fire" 1967, powieść rozgrywająca się w Algierii w czasie wojny o niepodległość). 
Sillitoe zmarł w szpitalu w Londynie po długiej walce z rakiem.

</doc>
<doc id="702325" url="https://pl.wikipedia.org/wiki?curid=702325" title="Dolne Kongo">
Dolne Kongo



</doc>
<doc id="702329" url="https://pl.wikipedia.org/wiki?curid=702329" title="Bujaków (Mikołów)">
Bujaków (Mikołów)

Bujaków (niem. "Bujakow") – sołectwo miasta Mikołów położone przy drodze wojewódzkiej nr 925.
Według danych z 31 grudnia 2010 roku sołectwo miało 1899 mieszkańców.
Nazwa.
Nazwa Bujaków wzięła się od słowa „buj”, które oznaczało „dziki”. Osobę przezywaną „bujakiem” charakteryzowało gwałtowne uosobienie.
Historia.
Pierwsza wzmianka o miejscowości pojawia się na przełomie XIII i XIV wieku. Pierwszym właścicielem wsi był Piotr z Bujakowa, wzmiankowany w 1454 roku. Rodzina Bujakowskich posiadała wieś do XVIII wieku. W tym też czasie we wsi pojawiła się huta szkła, a w następnym stuleciu kopalnie węgla, kiedy osadę kupił Karol Godula. Od 1922 roku Bujaków znalazł się w Polsce, początkowo w powiecie rudzkim, a następnie w rybnickim.
W latach 1975-1995 wieś administracyjnie należała do województwa katowickiego.
W latach 1973-77 w gminie Ornontowice, w 1977-94 w gminie Gierałtowice. 30 grudnia 1994 Bujaków przyłączono jako sołectwo do Mikołowa.
Sport.
Mieści się tu klub piłkarski o nazwie LKS 45 Bujaków grający obecnie w zabrzańskiej B-klasie. W 2014 roku została także zgłoszona druga drużyna do rozgrywek w C-klasie, debiut w grze o punkty drużyna rozpoczęła od zwycięstwa nad klubem Orły Bojszów (4:3).

</doc>
<doc id="702331" url="https://pl.wikipedia.org/wiki?curid=702331" title="Okres archaiczny">
Okres archaiczny



</doc>
<doc id="702333" url="https://pl.wikipedia.org/wiki?curid=702333" title="Prowincja Kongo Central">
Prowincja Kongo Central



</doc>
<doc id="702335" url="https://pl.wikipedia.org/wiki?curid=702335" title="Dobrocinek (Roztocznik)">
Dobrocinek (Roztocznik)

Dobrocinek – przysiółek wsi Roztocznik w Polsce, położony w województwie dolnośląskim, w powiecie dzierżoniowskim, w gminie Dzierżoniów.
W latach 1975–1998 przysiółek należał administracyjnie do województwa wałbrzyskiego.

</doc>
<doc id="702336" url="https://pl.wikipedia.org/wiki?curid=702336" title="Marianówek (Dobrocin)">
Marianówek (Dobrocin)

Marianówek – przysiółek wsi Dobrocin w Polsce, położony w województwie dolnośląskim, w powiecie dzierżoniowskim, w gminie Dzierżoniów.
W latach 1975–1998 przysiółek administracyjnie należał do województwa wałbrzyskiego.
Szlaki turystyczne.
 droga Szklary-Samborowice - Jagielno - Przeworno - Gromnik - Biały Kościół – Nieszkowice – Żelowice – Ostra Góra – Niemcza - Tatarski Okop - Gilów - Marianówek - Piława Dolna - Owiesno - Myśliszów - Góra Parkowa - Bielawa - Kalenica - Nowa Ruda - Tłumaczów - Radków - Pasterka - Karłów - Skalne Grzyby - Batorów - Duszniki-Zdrój - Szczytna - Zamek Leśna - Polanica-Zdrój - Bystrzyca Kłodzka - Igliczna - Międzygórze - Przełęcz Puchacza

</doc>
<doc id="702338" url="https://pl.wikipedia.org/wiki?curid=702338" title="Glinno (Miechucino)">
Glinno (Miechucino)

Glinno (dodatkowa nazwa w j. kaszub. Glinno) – część wsi kaszubskiej Miechucino w Polsce, położona w województwie pomorskim, w powiecie kartuskim, w gminie Chmielno, nad Glinnym Jeziorem. Glinno leży na obszarze Pojezierza Kaszubskiego i znajdują się na terenie Kaszubskiego Parku Krajobrazowego. Wchodzi w skład sołectwa Miechucino.
W latach 1975–1998 Glinno administracyjnie należało do województwa gdańskiego.

</doc>
<doc id="702339" url="https://pl.wikipedia.org/wiki?curid=702339" title="Backport">
Backport

Backport – poprawka (łatka) do programu komputerowego przeniesiona z nowszej na starszą wersję programu.
Backportem jest również przeniesienie całego programu (port) z nowszego do starszego wydania całego, przetestowanego pod kątem współpracy ze sobą zestawu programów, np. dystrybucji Linuksa.
W przypadku łatek backport stosowany jest zwykle w celu usunięcia błędów wykrytych w kodzie nowszej wersji programu, a występujących również w jego starszej wersji.
Backport programu do starszej wersji dystrybucji umożliwia wykorzystanie nowszej wersji programu, bez konieczności aktualizacji całej dystrybucji albo zanim zostanie wydana jej stabilna wersja.

</doc>
<doc id="702340" url="https://pl.wikipedia.org/wiki?curid=702340" title="Dejk (Reskowo)">
Dejk (Reskowo)

Dejk (dodatkowa nazwa w j. kaszub. Dejk) – część wsi Reskowo w Polsce, położona w województwie pomorskim, w powiecie kartuskim, w gminie Chmielno, na Pojezierzu Kaszubskim, na terenie Kaszubskiego Parku Krajobrazowego. Wchodzi w skład sołectwa Reskowo.
W latach 1975–1998 Dejk administracyjnie należał do województwa gdańskiego.

</doc>
<doc id="702343" url="https://pl.wikipedia.org/wiki?curid=702343" title="Związek Delficko-Termopilski">
Związek Delficko-Termopilski



</doc>
<doc id="702344" url="https://pl.wikipedia.org/wiki?curid=702344" title="Dobrocinek">
Dobrocinek



</doc>
<doc id="702346" url="https://pl.wikipedia.org/wiki?curid=702346" title="Josip Plemelj">
Josip Plemelj

Josip Plemelj (ur. 11 grudnia 1873 w Gradzie na Bledu, zm. 22 maja 1967 w Lublanie) – słoweński i jugosłowiański matematyk.
Życiorys.
Studiował w latach 1894-1898 w Wiedniu, następnie w Berlinie i Getyndze. 1907-1917 profesor na uniwersytecie Franciszka Józefa w Czerniowcach (Austro-Węgry, obecnie Ukraina). 1919-1920 pierwszy rektor Uniwersytetu i profesor matematyki w Lublanie. W 1957 przeszedł na emeryturę w wieku 83 lat. 
Plemelj zajmował się głównie rachunkiem różniczkowym i całkowym, m.in. teorią operatorów Fredholma. 
Jego imieniem były nazwane formuły Plemelja-Sokhotskiego. 
Do jego uczniów w Czerniowcach należał polski fizyk prof. Wojciech Rubinowicz.

</doc>
<doc id="702349" url="https://pl.wikipedia.org/wiki?curid=702349" title="Ivan Vidav">
Ivan Vidav

Ivan Vidav (ur. 17 stycznia 1918 koło Triestu, zm. 6 października 2015) – słoweński i jugosłowiański matematyk 
Prace badawcze prowadził w równaniu różniczkowym, analizie funkcjonalnej, i w algebrze. Był członkiem Słoweńskiej Akademii Nauk i Umiejętności, a od 1988 r. był członkiem Stowarzyszenia matematyków, fizyków, i astronomów Słowenii. 
Laureat Nagrody Kidriča.

</doc>
<doc id="702355" url="https://pl.wikipedia.org/wiki?curid=702355" title="Gismondyt">
Gismondyt

Gismondyt (gismondyn) – minerał z gromady krzemianów, zaliczany do grupy zeolitów. Należy do grupy minerałów rzadkich.
Nazwa pochodzi od nazwiska włoskiego mineraloga Carlo Gismondiego (1762-1824), który odkrył po raz pierwszy ten minerał w 1817 r.
Właściwości.
Zazwyczaj tworzy kryształy niemal zawsze zbliźniaczone (podwójna piramidy o kwadratowym przekroju – wyglądem zbliżonej do ośmiościanu). Czasami wykształca kryształy pseudorombowe o pokroju tabliczkowym. Charakterystyczna postać kryształów pozwala na identyfikację spośród innych minerałów paragenezy.
Występuje w skupieniach półkulistych i snopkowych. Jest kruchy, przezroczysty. Współwystępuje z chabazytem, phillipsytem, thomsonitem, analcymem, kalcytem.
Występowanie.
Produkt procesów hydrotermalnych, powstaje w pustkach skał wulkanicznych (w bazaltowych lawach).
Miejsca występowania: Włochy, Islandia, Niemcy, Czechy, USA – Hawaje, Australia.
W Polsce – został stwierdzony w okolicach Legnicy na Dolnym Śląsku.

</doc>
<doc id="702356" url="https://pl.wikipedia.org/wiki?curid=702356" title="Jelena Majorowa">
Jelena Majorowa

Jelena Majorowa (ros. "Елена Владимировна Майорова", ur. 30 maja 1958 w Jużnosachalińsku, zm. 23 sierpnia 1997 w Moskwie) – rosyjska aktorka.
Pochodziła z rodziny robotniczej. Już w dzieciństwie pasjonowało ją aktorstwo. Pierwsze kroki na scenie stawiała w studium teatralnym, działającym przy miejscowym Pałacu Pionierów. W 1975 przyjechała do Moskwy. Egzaminy do kilku szkół artystycznych zakończyły się niepowodzeniem i Majorowa zaczęła pracować w jednym ze stołecznych kombinatów, przygotowując się zarazem do kolejnych egzaminów.
W czasie kolejnego, nieudanego egzaminu do MChAT wypatrzył ją jeden z wykładowców Rosyjskiej Akademii Sztuki Teatralnej Tabakow, który umożliwił jej rozpoczęcie studiów w moskiewskiej akademii. Jeszcze w czasie studiów zadebiutowała na dużym ekranie rolą w melodramacie Ilji Freza – "Вам и не снилось".

</doc>
<doc id="702357" url="https://pl.wikipedia.org/wiki?curid=702357" title="Sonja Ziemann">
Sonja Ziemann

Sonja Ziemann (ur. 8 lutego 1926 w Eichwalde koło Berlina, zm. 17 lutego 2020 w Monachium) – niemiecka aktorka, piosenkarka i tancerka.
W latach 50. była gwiazdą zachodnioniemieckiego kina. Zagrała wówczas główne role w filmach „Schwarzwaldmädel” i „Grün ist die Heide”, które przyciągnęły do kin po szesnaście milionów widzów.
Wystąpiła też w roli Agnieszki w filmie "Ósmy dzień tygodnia" (1958) w reżyserii Aleksandra Forda.
W latach 1962–1967 była żoną Marka Hłaski.

</doc>
<doc id="702358" url="https://pl.wikipedia.org/wiki?curid=702358" title="María Julia Mantilla">
María Julia Mantilla

Maju Mantilla, właśc. María Julia Mantilla García de Salcedo (ur. 10 lipca 1984 w Trujillo) – peruwiańska aktorka, tancerka, modelka, nauczycielka. Zdobywczyni tytułu Miss World 2004.
5 grudnia 2004 roku została Miss World 2004 jako reprezentantka Peru, pokonując 106 kandydatki z całego świata podczas gali finałowej w Sanya.
Jej ciotką jest Maria Julia Mantilla Mayer, Miss Peru 1969. Jej mężem jest Gustavo Salcedo Ramírez-Gastón, z którym ma dwoje dzieci: córkę Lunę Maríę (ur. 23 marca 2016) i syna Gustavo.

</doc>
<doc id="702362" url="https://pl.wikipedia.org/wiki?curid=702362" title="Zamek w Górze">
Zamek w Górze

Zamek w Górze – pozostałości zamku w miejscowości w Góra w woj. dolnośląskim, w powiecie górowskim, w gminie Góra.
Zamek został prawdopodobnie wzniesiony na przełomie XIV i XV wieku. Wzmianki o nim pochodzą z 1409 roku. Budynek, który uznaje się za jego pozostałość, ma kształt czworokątny, wzniesiony jest z cegły; stanowi część południowo-zachodniego odcinka murów miejskich. W XIX w. został przebudowany na więzienie.

</doc>
<doc id="702363" url="https://pl.wikipedia.org/wiki?curid=702363" title="Yukta Mookhey">
Yukta Mookhey

Yukta Mookhey (ur. 7 października 1978) - indyjska modelka i aktorka, Miss World 1999.
W 1999 została wicemiss Indii, a następnie jak reprezentantka swojego kraju w grudniu tego roku została Miss World. W 2002 zadebiutowała w filmie "Pyaasa".

</doc>
<doc id="702364" url="https://pl.wikipedia.org/wiki?curid=702364" title="Phillipsyt">
Phillipsyt

Phillipsyt (Filipsyt) – minerał z gromady krzemianów, zaliczany do grupy zeolitów. Należy do grupy minerałów pospolitych, szeroko rozpowszechnionych.
Nazwa pochodzi od nazwiska angielskiego mineraloga W. Phillipsa. Minerał znany od 1825 r. – phillipsyt-K; (phillipsyt-Na od 1998 r.; phillipsyt-Ca od 1998 r.)
Właściwości.
Zazwyczaj tworzy kryształy o pokroju tabliczkowym, słupkowym igiełkowym. Bardzo rzadko tworzy pojedyncze kryształy, niemal zawsze występują zbliźniaczenia – naśladujące symetrię rombową, tetragonalną lub regularną (przyjmuje postacie pseudorombowe, pseudoregularne, czasami skomplikowane – krzyżowe). Kryształy najczęściej narosłe występują też w formie szczotek krystalicznych.
Występuje w skupieniach ziarnistych, kulistych, groniastych, sferolitycznych, kulistych, promienistych, włóknistych. Tworzy roztwór stały (kryształy mieszane) z harmotomem. Jest kruchy i przezroczysty. Współwystępuje z chabazytem, harmotomem, natrolitem, analcymem.
Występowanie.
W pustkach, po pęcherzach gazowych, w skałach bazaltowych; w jeziorach słonych i osadach głębokomorskich – tworzy konkrecje na dnie O. Spokojnego.
Miejsca występowania: Niemcy, Czechy, Irlandia, Islandia, Włochy, USA – Hawaje, Kalifornia.
W Polsce – stwierdzono jego występowanie na Dolnym Śląsku.
Zobacz też.
zeolit, krzemiany

</doc>
<doc id="702365" url="https://pl.wikipedia.org/wiki?curid=702365" title="Carlo Crivelli (malarz)">
Carlo Crivelli (malarz)

Carlo Crivelli (ur. między 1430 a 1435, zm. ok. 1495) – włoski malarz.
Jeden z przedstawicieli renesansu. Malarz tzw. szkoły weneckiej. Tworzył dzieła w Wenecji i w środkowych Włoszech. Malował wyłącznie obrazy religijne: małe przedstawienia Madonny oraz ogromne poliptyki. Artysta, wzorując się na Andrea Mantegni, konsekwentnie stosował perspektywę. Jednym z najbardziej znanych jego obrazów jest "Zwiastowanie ze św. Emidiuszem" (1486). To pełne dekoracyjności dzieło zostało wykonane dla kościoła Santa Annunziata w Ascoli Piceno.

</doc>
<doc id="702366" url="https://pl.wikipedia.org/wiki?curid=702366" title="Wspaniałość Ambersonów">
Wspaniałość Ambersonów



</doc>
<doc id="702377" url="https://pl.wikipedia.org/wiki?curid=702377" title="Harmotom">
Harmotom

Harmotom – minerał z gromady krzemianów, zaliczany do grupy zeolitów. Należy do grupy minerałów rzadkich.
Nazwa pochodzi od gr. "harmos" = szew i "temnein (tome)" = kroić, ciąć i nawiązuje do częstych zbliźniaczeń tego minerału. Znany jest od 1801 r. 
Właściwości.
Zazwyczaj tworzy kryształy o pokroju słupkowym, tabliczkowym, listewkowym. Przeważnie tworzy kryształy zbliźniaczone przyjmujące postać podobną powierzchownie do cech układu rombowego, tetragonalnego i regularnego lub mające charakter krzyżowy – utworzone z czterech przerastających się kryształów. Występuje w skupieniach sferolitycznych. Jest kruchy i przezroczysty, często zawiera potas.
Przy użyciu prostych metod nie da się odróżnić harmotomu od phillipsytu (phillipsyt nie występuje tylko w złożach kruszcowych). 
Występowanie.
Spotykany jest w pęcherzach pogazowych, pustkach skał wulkanicznych, w hydrotermalnych żyłach kruszcowych, w żwirach. W druzach zasadowych skał wylewnych. Współwystępuje ze stilbitem, heulandytem, brewsterytem, barytem. 
Miejsca występowania: Niemcy, Czechy, Norwegia, Szkocja, Kanada, USA.
W Polsce został stwierdzony na Dolnym Śląsku i w melafirch migdałowcowych w Kotlinie Kłodzkiej. 

</doc>
<doc id="702378" url="https://pl.wikipedia.org/wiki?curid=702378" title="Piotr Skrobowski">
Piotr Skrobowski

Piotr Skrobowski (ur. 16 października 1961 w Krakowie) – polski piłkarz grający na pozycji obrońcy, reprezentant kraju.
Kariera piłkarska.
Wychowanek Clepardii Kraków (1975-1977), następnie zawodnik Wisły Kraków (1977-1985), Lecha Poznań (1985-1988), Olimpii Poznań (1988-1990) i szwedzkiego klubu Hammarby IF (1990-1992).
Występował na pozycji obrońcy. Był prawdziwą rewelacją 1979 roku, grając wiosną w turnieju UEFA w Austrii, a jesienią w Pucharze Coca-Coli w Japonii, gdzie z powodzeniem radził sobie z samym Diego Maradoną. W 1980 roku grając, jako kapitan w młodzieżowej reprezentacji Polski wywalczył wicemistrzostwo Europy U-18. „Odkrycie Roku 1980” w plebiscycie redakcji „Piłka Nożna”.
W pierwszej reprezentacji Polski wystąpił 15 razy w latach 1980–1984. Zadebiutował w niej w wieku 18 lat w Warszawie w meczu z Irakiem. Uczestnik Mistrzostw Świata w 1982 w Hiszpanii, jednak z powodu kontuzji (pęknięta kość strzałkowa) nie zagrał w żadnym spotkaniu. Rekonwalescencja trwała wiele miesięcy, a po powrocie na boisko nigdy nie osiągnął formy sprzed lat. Zakończył występy w reprezentacji Polski na turnieju w Kalkucie w 1984 r.
Sukcesy.
Reprezentacja Polski U-18:
Reprezentacja Polski:
Lech Poznań:

</doc>
<doc id="702382" url="https://pl.wikipedia.org/wiki?curid=702382" title="William Smith (aktor)">
William Smith (aktor)

William Smith (ur. 24 marca 1933 w Columbii, zm. 5 lipca 2021 w Los Angeles) – amerykański aktor, producent filmowy i scenarzysta. Najbardziej jest znany z roli Anthony’ego Falconettiego w serialu "Pogoda dla bogaczy" (1976).
Życiorys.
Wczesne lata.
Urodził się w Columbia w Missouri. Potem rodzina przeniosła się do Kalifornii. Od 1942 roku, gdy miał osiem lat, pojawił się w wielu filmach jako niewymieniony w czołówce statysta, między innymi w "Duchu Frankensteina" ("The Ghost of Frankenstein", 1942), "Pieśni o Bernadette" ("The Song of Bernadette", 1943) Henry’ego Kinga z Jennifer Jones, musicalu "Spotkamy się w St. Louis" ("Meet Me in St. Louis", 1944) z Judy Garland.
Po ukończeniu szkoły średniej wstąpił do United States Air Force w czasie wojny koreańskiej, gdzie otrzymał Medal „Purpurowe Serce” za rany odniesione w boju. Uczestniczył też w tajnych misjach National Security Agency nad Rosją. Studiował na Sorbonie w Paryżu, Uniwersytecie Ludwika i Maksymiliana w Monachium i Syracuse University. Ukończył z wyróżnieniem UCLA na wydziale rusycystyki. Opanował pięć języków: angielski, rosyjski, niemiecki, francuski i serbsko-chorwacki. 
Trenował amatorsko kulturystykę, boks, lekkoatletykę, futbol amerykański oraz, pod kierunkiem Eda Parkera, sporty walki: kung-fu i kenpō. Grał także w piłkę nożną w Niemczech i brał udział zawodach narciarskich.
Kariera.
Wykładał język rosyjski na UCLA, zanim przerwał pisanie doktoratu na rzecz kariery aktorskiej. Podpisał kontrakt z Metro-Goldwyn-Mayer i był dublerem Lexa Barkera w dramacie kryminalnym "The Strange Awakening" (1958). Dorabiał jako model reklamując Marlboro, zanim reklamy papierosów przerwano w telewizji. Na planie filmowym pełnił funkcję kaskadera. 
Występował regularnie w serialu ABC "Asfaltowa dżungla" ("The Asphalt Jungle", 1961) jako sierżant policji Danny Keller. Jednym z jego pierwszych głównych ról był dobroduszny umięśniony stróż amerykańskiego prawa Joe Riley w seryjnym westernie NBC "Laredo" (1965-1967). Pojawiał się także gościnnie w seryjnych westernach: ABC "Custer" (1967) i CBS "Gunsmoke" (1972) jako zbrodniarz Jude Bonner oraz serialach, m.in.: "Columbo" (1972), "Kung Fu" (1973), "Hawaii Five-O" (1979-80) jako detektyw James „Kimo” Carew, "Drużyna A" ("The A-Team", 1983, 1986), "" (1986), "Airwolf" (1986), "Młodzi jeźdźcy" (1991) jako szeryf Ben Turner i "Strażnik Teksasu" (1995). 
Stał się gwiazdą licznych filmów klasy B, grając w komediowym westernie Roberta Aldricha "Frisco Kid" (1979), filmie sensacyjnym Davida Cronenberga "Szybka banda" ("Fast Company", 1979), komedii Clinta Eastwooda "Jak tylko potrafisz" (1980), "Conan Barbarzyńca" ("Conan the Barbarian", 1982) jako ojciec Conana czy "Czerwony świt" ("Red Dawn", 1984) jako pułkownik Strelnikov. 

</doc>
<doc id="702384" url="https://pl.wikipedia.org/wiki?curid=702384" title="Zamek w Żmigrodzie">
Zamek w Żmigrodzie

Zamek w Żmigrodzie – ruiny barokowego pałacu oraz dobrze zachowanej gotyckiej wieży mieszkalnej, znajdujące się w województwie dolnośląskim, w powiecie trzebnickim, w mieście Żmigród nad rzeką Barycz. Położony w parku, w którym znajduje się pomnik przyrody - dąb szypułkowy o obwodzie pnia 631 cm (w 2010). 
Historia.
Zamek w Żmigrodzie wspominano po raz pierwszy w 1296. Przypuszcza się, że była to jeszcze budowla drewniana. Następna informacja o "castrum" należącym do książąt oleśnickich pochodzi z 1375 r. Była to budowla na planie nieregularnym ze stojącą od północy wieżą i bramą wjazdową od południa, stojąca wśród rozlewisk rzeki Baryczy i otoczona fosą. Wśród właścicieli byli biskupi wrocławscy, książęta oleśniccy oraz rycerze.
Wraz ze śmiercią ostatniego Piasta oleśnickiego, Konrada Białego, w 1492 roku miasto wraz z zamkiem przeszło na własność króla czeskiego Władysława Jagiellończyka, który to przekazał miejscowe ziemie polskiemu feudałowi z Wielkopolski, Zygmuntowi Korcbokowi (Kurzbachowi) z Witkowa (Witkowskiemu). Wilhelm Kurzbach był w 1560 roku budowniczym drugiej, zachowanej wieży. Jest to budowla czworoboczna, czterokondygnacyjna o charakterze mieszkalno-obronnym.
Rodzina Kurzbachów władała zamkiem do 1592 r., kiedy to został sprzedany Adamowi Schaffgotschowi. Na przełomie XVI i XVII w. zamek był dwukrotnie niszczony przez pożary. Odbudowany i silnie umocniony zamek przez dwa lata skutecznie odpierał ataki wojsk szwedzkich. Zdobyty został w 1642 r. i odtąd służył przez 8 lat jako szwedzka baza wypadowa na Śląsk.
Od połowy XVII w. aż do końca II wojny światowej właścicielami była rodzina von Hattzfeld. Melchior von Hatzfeldt, feldmarszałek austriacki, dokonał przebudowy zamku na okazały barokowy pałac w II poł. XVII wieku lub na początku XVIII w. Średniowieczne budynki z wyjątkiem wieży zostały zburzone. Pałac zmodernizowano w XVIII w. Architektem nowego, klasycystycznego skrzydła, był Carl Gotthard Langhans.
W dniu 9 lipca 1813 roku pałac był miejscem spotkania cara Rosji Aleksandra I oraz króla pruski Fryderyka Wilhelm III, którzy wraz z posłami brytyjskim i austriackim opracowywali plan ostatecznego pokonania Napoleona. Ustalenia przeszły do historii jako tzw. protokół trachenberski lub protokół żmigrodzki. W XIX w. zdjęto z wieży czterospadowy dach i dobudowano górne partie ozdabiając je neogotyckim krenelażem.
Pałac został zniszczony w 1945 i nie został później odbudowany. Ocalała jedynie wieża, która została odrestaurowana na zewnątrz. W latach 70. XX wieku dokonano wyburzenia ogromnej części ruin pałacu. Gruz wywieziono, a pozostała część zachowanych ruin stanowi ułamek oryginalnej wielkości pałacu. W 2007 rozpoczęto odrestaurowywanie tejże zachowanej części ruin oraz wnętrza wieży, z wykorzystaniem środków unijnych. Od 2008 pozostałości zamku są zagospodarowane turystycznie.

</doc>
<doc id="702391" url="https://pl.wikipedia.org/wiki?curid=702391" title="Emma Mærsk">
Emma Mærsk



</doc>
<doc id="702394" url="https://pl.wikipedia.org/wiki?curid=702394" title="Banki spółdzielcze">
Banki spółdzielcze



</doc>
<doc id="702398" url="https://pl.wikipedia.org/wiki?curid=702398" title="Jerzy Szczygieł">
Jerzy Szczygieł

Jerzy Szczygieł (ur. 14 marca 1932 w Puławach, zm. 21 sierpnia 1983 w Warszawie) – polski pisarz, także dla młodzieży, prozaik.
Życiorys.
Jako nastolatek, w 1945 r., na polach minowych nad Wisłą stracił wzrok. W 1957 ukończył filologię polską na Uniwersytecie Warszawskim. Debiutował w 1954 na łamach „Sztandaru Młodych”. Od 1957 redaktor naczelny czasopisma „Nasz Świat”, a od 1964 także „Niewidomy Spółdzielca”. Członek i działacz Polskiego Związku Niewidomych. W 1976 otrzymał Nagrodę Prezesa Rady Ministrów za całokształt twórczości.
Twórczość.
W jego dorobku literackim na szczególną uwagę zasługuje cykl czterech powieści, których akcja rozgrywa się pod koniec wojny i tuż po wyzwoleniu. Były to wydane w latach 1960–1976: "Tarnina", "Ziemia bez słońca", "Nigdy cię nie opuszczę" i "Po kocich łbach". Ich bohaterem jest chłopiec Tadeusz Różański, który wyrwany ze świata dziecinnych zabaw, znajduje się nagle w brutalnym świecie dorosłych. Przedwcześnie osierocony, opiekujący się młodszym bratem, pozbawiony wzroku na skutek wypadku z niewypałem, musi stawić czoło problemom dnia codziennego, które niejednokrotnie przygniotłyby dojrzałego człowieka. Cykl ten wyróżnia się na tle licznie wydawanych ówcześnie pozycji ukazujących wojnę i powojenną rzeczywistość w aureoli bohaterskich czynów lub w kategoriach wielkiej przygody. Ukazuje surową prawdę o wojnie i zmaganiach jednostki w społeczeństwie, wzrusza i pobudza do refleksji.
Utwory.
Scenariusze.
Był autorem scenariuszy do filmów:

</doc>
<doc id="702399" url="https://pl.wikipedia.org/wiki?curid=702399" title="Faujasyt">
Faujasyt

Faujasyt – minerał z gromady krzemianów, zaliczany do grupy zeolitów. Należy do grupy minerałów dość rzadkich.
Znany jest od 1842 r. – faujasyt-Na; (a od 1998 r. – faujasyt-Ca i faujasyt-Mg).
Nazwa minerału upamiętnia B. Faujasa de Saint Fond (1741-1819), francuskiego geologa i wulkanologa. Została nadana w 1842 r. przez francuskiego mineraloga Alexisa Damour.
Właściwości.
Przezroczysty, optycznie izotropowy. Odmiany nieco odwodnione okazują bardzo słabą dwójłomność.
Występowanie.
Produkt pochodzenia procesów hydrotermalnych. 
Miejsca występowania: Niemcy - znaleziony w limburgitach w Baden. 
Zobacz też.
zeolit, krzemiany

</doc>
<doc id="702402" url="https://pl.wikipedia.org/wiki?curid=702402" title="Bos gaurus">
Bos gaurus



</doc>
<doc id="702406" url="https://pl.wikipedia.org/wiki?curid=702406" title="Rocawear">
Rocawear

Rocawear – firma odzieżowa, założona w 1999 roku przez Shawna „Jay-Z” Cartera, Damona Dasha i Kareema „Biggs” Burke’a.
Rocawear tworzy odzież, biżuterię, obuwie, a także dodatki: czapki, damskie torebki, okulary przeciwsłoneczne oraz bieliznę i skarpety. Produkty te przeznaczone są dla kobiet i mężczyzn, choć Rocawear sprzedaje także odzież dla dzieci. Większość produktów projektowana dla założonej przez rapera Jaya-Z jest utrzymana w stylu hip-hop, ale można również nabyć np. skórzane kurtki, koszulki polo, a także skórzane paski z logiem ROC na sprzączce. Wśród artykułów dla kobiet znajdują się m.in. bluzy, spódnice, spodnie, a także sukienki, biżuteria, bielizna.
Rocawear odniosła sukces sprzedając odzież „hip-hopową”, sprzedaż osiąga wartość ok. 700 milionów dolarów. 
Rocawear została w roku 2006 całkowicie przejęta przez Jaya-Z, gdy Damon Dash postanowił zrezygnować z udziału w firmie. W 2007 roku Jigga sprzedał markę Rocawear potentatowi odzieżowemu Iconix Brand Group za sumę 204 milionów dolarów. Mimo że oznacza to wiele zmian, to wciąż odpowiedzialny za sprzedaż i rozwój Rocawear będzie Jay-Z.

</doc>
<doc id="702408" url="https://pl.wikipedia.org/wiki?curid=702408" title="GSM900">
GSM900



</doc>
<doc id="702409" url="https://pl.wikipedia.org/wiki?curid=702409" title="GSM-900">
GSM-900



</doc>
<doc id="702410" url="https://pl.wikipedia.org/wiki?curid=702410" title="Blow (film)">
Blow (film)

Blow – amerykański film z 2001 roku w reżyserii Teda Demmego.
Fabuła.
W jednej z początkowych scen filmu bohater uczestniczy w rodzinnej kłótni. Matka wydziera się na ojca, że ten obiecywał jej złote góry, a tymczasem żyją prawie jak nędzarze. Pokorny ojciec prosi żonę by nie awanturowała się przy dziecku. Kamera obserwuje młodego bohatera, który teraz właśnie myśli: „moje życie będzie wyglądało inaczej”.
Sposobem na inne życie dla George’a Junga (Johnny Depp) stają się narkotyki. Na początek zajmuje się rozprowadzaniem trawki wśród kalifornijskiej młodzieży. Przyłapany przez policję trafia na krótko za kratki. W więzieniu poznaje człowieka, który zna lepszy sposób niż marihuana. Ten sposób to kokaina. George szybko wraz z Diego Delgado tworzą małe imperium. Podczas jednej z podróży do Kolumbii George poznaje samego Pabla Escobara, narkotykowego barona. Zyski z przerzutów kokainy do Ameryki są tak duże, że George i Diego nie są w stanie pomieścić zarobionej forsy w całkiem sporym mieszkaniu. Podczas jednej z imprez wśród narkotykowych bossów George poznaje piękną Mirthe (Penelope Cruz).
Problem polega tylko na tym, że FBI tylko czeka na fałszywy krok. George prawie cały czas jest naćpany więc na fałszywy krok nie trzeba czekać długo. Zaczynają się kłopoty i od razu drastycznie zmniejsza się liczba osób zainteresowanych znajomością z George’em. Najpierw opuszczają go kumple dealerzy, odwraca się od niego matka, na koniec zostawia go żona. George Jung zostaje sam.
Prace nad filmem.
Johnny Depp przed kręceniem filmu odwiedził George’a Junga w więzieniu.
Odbiór krytyczny.
Film otrzymał mieszane recenzje; serwis Rotten Tomatoes przyznał mu wynik 55%.

</doc>
<doc id="702413" url="https://pl.wikipedia.org/wiki?curid=702413" title="EGSM">
EGSM



</doc>
<doc id="702414" url="https://pl.wikipedia.org/wiki?curid=702414" title="Mistrzostwa Europy w Boksie 1939">
Mistrzostwa Europy w Boksie 1939

VI Mistrzostwa Europy w Boksie (mężczyzn) odbyły się w dniach 19-24 kwietnia 1939 w Dublinie (Irlandia). Startowało 71 uczestników z 12 państw, w tym ośmiu reprezentantów Polski. Walczono w 8 kategoriach wagowych. Polska reprezentacja bokserska zdobyła Puchar Narodów dla najlepszej drużyny Mistrzostw Europy.

</doc>
<doc id="702416" url="https://pl.wikipedia.org/wiki?curid=702416" title="Marta Argerich">
Marta Argerich



</doc>
<doc id="702417" url="https://pl.wikipedia.org/wiki?curid=702417" title="Gajal udomowiony">
Gajal udomowiony

Gajal udomowiony ("Bos frontalis") – ssak z rodziny wołowatych zaliczany do bawołów.
Wygląd.
Czarnobrunatna sierść z jasnymi nogami poniżej stawu skokowego. Waga do 1000 kg, długość do 280 cm, wysokość 1,6 m. Ma masywne zakrzywione rogi.
Występowanie.
Hodowany w południowej i południowo-wschodniej Azji dla mięsa.

</doc>
<doc id="702422" url="https://pl.wikipedia.org/wiki?curid=702422" title="Paulingit">
Paulingit

Paulingit – minerał z gromady krzemianów, zaliczany do grupy zeolitów. Należy do grupy minerałów dość rzadkich.
Znany jest od 1960 r. – paulingit-K; a od 1998 r. – paulingit-Ca.
Nazwa pochodzi od nazwiska Linusa Paulinga (1901-1994), profesora chemii w Pasadenie w Kalifornii (USA).
Występowanie.
Produkt procesów hydrotermalnych, występuje w bazaltach i piaskach.
Miejsca występowania: USA – Oregon, nad rzeką Kolumbia, Czechy – Vinaricka Hora

</doc>
<doc id="702424" url="https://pl.wikipedia.org/wiki?curid=702424" title="Leon Stanisław Pinecki">
Leon Stanisław Pinecki

Leon Stanisław Pinecki (ur. 6 kwietnia 1892 w Stołuniu zm. 26 lipca 1949 w Sulęcinie) - w latach 20. i 30. był jednym z czołowych zapaśników, 3-krotnym mistrzem świata i 5-krotnym mistrzem Europy w tej dyscyplinie. 
Życie.
Ojciec Jan Pinecki był murarzem i pochodził z pobliskiego Kuligowa. Leon posiadał szczególne warunki fizyczne, predysponujące go do zapasów. Mierzył 2,03 m wzrostu przy 128 kg wagi, a rozpiętość jego ramion wynosiła 2,45 m; z uwagi na to prasa nadała mu przydomki "Polskiego Mastodonta" lub "Olbrzyma z Wielkopolski". 
Sportową karierę rozpoczął w karczmie w Stołuniu, skąd pochodził. Pokonał tam zapaśnika, który przyjechał z trupą wędrownych cyrkowców. Walczył w Europie i w Ameryce w barwach Niemiec i Polski. W latach 30. zapaśnik musiał zmienić nazwisko na Leo Pinetzki.
Nie chciał jednak dalej walczyć w niemieckich barwach, dlatego zrezygnował ze sportowej kariery. Ślubował umierającej matce, że nigdy nie wyprze się polskich korzeni. Kupił hotel w Łagowie Lubuskim, gdzie od 1930 roku zamieszkał. W okresie przedwojennym (i później) był właścicielem hotelu "Am See" położonego nad Jeziorem Łagowskim (obecnie ośrodek "Defka"). Wciąż podkreślał polskie pochodzenie, narażając się hitlerowskim władzom. Przebywał w policyjnych aresztach w Schwiebus (obecnie Świebodzin) i w Zielenzig (Sulęcin). W czasie wojny został wywieziony do karnego obozu pod Poczdamem. Po zakończeniu wojny i powrocie musiał tłumaczyć Służbie Bezpieczeństwa, że jest Polakiem i nie kolaborował z faszystowskim reżimem. 
Pochowany został na łagowskim cmentarzu.
Jedna z ulic w Sulęcinie i Łagowie nazwana jest jego imieniem.

</doc>
<doc id="702425" url="https://pl.wikipedia.org/wiki?curid=702425" title="Rheinmünster">
Rheinmünster

Rheinmünster – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Rastatt, siedziba związku gmin Rheinmünster-Lichtenau. Leży nad Renem, ok. 17 km na południowy zachód od Rastatt, przy drodze krajowej B36 i granicy z Francją. Na terenie gminy zlokalizowany jest port lotniczy Karlsruhe/Baden-Baden.

</doc>
<doc id="702434" url="https://pl.wikipedia.org/wiki?curid=702434" title="Herat (prowincja)">
Herat (prowincja)

Herat () – prowincja w Afganistanie, razem z prowincjami Badghis, Farah i Ghor tworzy zachodni region kraju. Głównym miastem prowincji i administracyjną stolicą jest Herat, jego bliskie sąsiedztwo z Iranem czyni go drażliwym obszarem, ponieważ Iran usiłuje chronić swoje interesy w Afganistanie opanowanym przez talibów. W 2021 roku prowincja liczyła prawie 2,2 mln mieszkańców.
Prowincja była jednym z pierwszych ważnych pól bitewnych podczas radzieckiej interwencji w Afganistanie i do dziś pozostała obszarem aktywnych walk partyzanckich kierowanych przez miejscowego dowódcę i mudżahedina Ismaela Chana od roku 1979, aż do wycofania wojsk radzieckich w roku 1988.
Prowincja Herat graniczy z Iranem na zachodzie, z Turkmenistanem na północy, z prowincją Farah na południu, z prowincją Ghor na wschodzie i z prowincją Badghis na północnym wschodzie.
Dystrykty.
Prowincja Herat dzieli się na 15 dystryktów ("woluswali"):

</doc>
<doc id="702435" url="https://pl.wikipedia.org/wiki?curid=702435" title="Sinzheim (gmina)">
Sinzheim (gmina)

Sinzheim – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Rastatt, siedziba wspólnoty administracyjnej Sinzheim. Leży ok. 12 km na południe od Rastatt, przy drodze krajowej B3 i linii kolejowej InterCity (Mannheim–Bazylea).

</doc>
<doc id="702436" url="https://pl.wikipedia.org/wiki?curid=702436" title="Arabis caucasica">
Arabis caucasica



</doc>
<doc id="702437" url="https://pl.wikipedia.org/wiki?curid=702437" title="Hügelsheim">
Hügelsheim

Hügelsheim – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Rastatt, wchodzi w skład wspólnoty administracyjnej Sinzheim. Leży ok. 10 km na południowy zachód od Rastatt, przy drodze krajowej B36.

</doc>
<doc id="702438" url="https://pl.wikipedia.org/wiki?curid=702438" title="Hugelsheim">
Hugelsheim



</doc>
<doc id="702439" url="https://pl.wikipedia.org/wiki?curid=702439" title="Huegelsheim">
Huegelsheim



</doc>
<doc id="702440" url="https://pl.wikipedia.org/wiki?curid=702440" title="Rheinmunster">
Rheinmunster



</doc>
<doc id="702441" url="https://pl.wikipedia.org/wiki?curid=702441" title="Rheinmuenster">
Rheinmuenster



</doc>
<doc id="702442" url="https://pl.wikipedia.org/wiki?curid=702442" title="Darryl Stephens">
Darryl Stephens

Darryl Joseph Stephens (ur. 7 marca 1974 w Pasadenie, w stanie Kalifornia) – amerykański aktor telewizyjny i filmowy.
Życiorys.
Dorastał wokół Los Angeles, w okolicach Pasadeny. Studiował socjologię i kulturą etniczną razem z dramatem i tańcem na Uniwersytecie Kalifornijskim w Berkeley. Przez cztery lata był związany z kultową grupą teatralną Sassymouth w San Francisco, gdzie występował w widowiskach "Medea" ("Medea the Musical" na HBO Aspen Comedy Festival, "Radość (Joy"), "Napoleon, obóz ciągnie dyskotekowa muzyczna ekstrowagancja" ("Napoleon, the Camp Drag Disco Musical Extravaganza") i "Walka!: Amerykański melodramat" ("Combat!: An American Melodrama"). Potem przeniósł się do Los Angeles, by rozpocząć karierę telewizyjną. Występował także na scenie w Berkeley Black Theater Workshop i Beverly Hills Playhouse.
Wystąpił w serialu MTV "Undressed" (2000), CBS "That's Life" (2001) i VH1 "Czerwone oko" ("Red Eye"). Popularność przyniosła mu rola Noego Nicholsona w dramacie (2004) i serialu kanału LOGO pod tym samym tytułem "Arka Noego" ("Noah's Arc", 2005-2006). Znalazł się w obsadzie komedii satyrycznej pt. "Kolejny gejowski film" ("Another Gay Movie", 2006) o czwórce homoseksualnych przyjaciół ze szkoły średniej. Zagrał w gejowskim melodramacie pt. "Boy Culture" (2006), który dotyka zagadnień monogamii, wierności i natury miłości w związkach homoseksualistów w różnym wieku. Jak sam przyznaje, role w filmach często wybiera według kryterium swojej orientacji seksualnej.

</doc>
<doc id="702444" url="https://pl.wikipedia.org/wiki?curid=702444" title="Forbach (Niemcy)">
Forbach (Niemcy)

Forbach – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Rastatt. Leży w Schwarzwaldzie, nad rzeką Murg, ok. 25 km na południowy wschód od Rastatt, przy drodze krajowej B462.

</doc>
<doc id="702452" url="https://pl.wikipedia.org/wiki?curid=702452" title="American International">
American International

American International – budynek w Nowym Jorku w USA. 
Historia.
Budynek ten został zaprojektowany przez Clinton &amp; Russell, Holton &amp; George. Jego budowa zakończyła się w 1932. Ma 290 metrów wysokości i 66 pięter. Jest wykorzystywany w celach biurowych. Został on wykonany w stylu art déco. Jest to obecnie czwarty co do wysokości wieżowiec w Nowym Jorku, zaraz po Chrysler Building. W całych Stanach Zjednoczonych jest na miejscu 13. Budynek został wybudowany w latach trzydziestych, czyli w okresie, w którym trwał "wyścig wieżowców". Uzyskał też wtedy bardzo charakterystyczny wygląd jak większość budynków z tego okresu. Był najwyższym wieżowcem w centrum Manhattanu do lat siedemdziesiątych, gdy wybudowane zostały wieże World Trade Center. 
Początkowo budynek należał do Cities Service Company, która sprzedała go firmie American International, gdy przenosiła swoją siedzibę do Tulsa w Oklahomie w roku 1976. Od tamtej pory nazywany jest American International. Budynek jest światową siedzibą firmy AIG, chociaż część biur poprzedniego właściciela nadal się tutaj mieści. Na dachu 66. piętra znajduje się platforma obserwacyjna, z której rozciąga się lepszy widok na tę część miasta niż z innych budynków. Początkowo była ona ogólnodostępna, obecnie mają do niej wstęp tylko pracownicy biurowca. Budynek ten posiadał kiedyś dwupiętrowe windy, aby utrzymywać sprawną komunikację w wąskiej wieży. Zostały one jednak usunięte, dziś wieżowiec posiada 36 wind.
Po zniszczeniu World Trade Center budynek ponownie był najwyższym na dolnym Manhattanie. Taras widokowy na szczycie budynku jest nadal używany, aczkolwiek jedynie przez niektóre uprawnione osoby w porze lunchu.
Ranking.
Pod względem wysokości American International Building jest na miejscu:

</doc>
<doc id="702453" url="https://pl.wikipedia.org/wiki?curid=702453" title="Żyły wątrobowe">
Żyły wątrobowe

Żyły wątrobowe (łac. "venae hepaticae") – żyły (2-3) odprowadzające krew z wątroby (doprowadzoną tam przez żyłę wrotną i tętnicę wątrobową) do żyły głównej dolnej.
Zakrzepica żył wątrobowych jest nazywana zespołem Budda-Chiariego.
Przebieg.
Żyły wątrobowe położone są w całości w miąższu wątroby. Uchodzą skośnie do żyły głównej dolnej bezpośrednio przed jej przejściem przez przeponę.
Krew z prawego płata wątroby odprowadzana jest przez prawą żyłę wątrobową. Z płata lewego i czworobocznego przez 1 lub 2 żyły wątrobowe lewe.
Przypuszcza się, że żyły wątrobowe mogą regulować swoje światło (a co za tym idzie przepływ) poprzez skurcze zgrubień mięśniówki zlokalizowanych głównie w okolicach ujść do żyły głównej dolnej.
Odmiany.
Poszczególne żyły wątrobowe mogą uchodzić do piersiowej części żyły głównej dolnej a nawet bezpośrednio do prawego przedsionka serca.
Mogą także łączyć się w jeden wspólny pień.

</doc>
<doc id="702454" url="https://pl.wikipedia.org/wiki?curid=702454" title="Zalew Borki">
Zalew Borki

Zalew Borki – zbiornik wody w Radomiu, o powierzchni 9 ha. Mieści się na terenie dzielnicy Borki, przy ulicy Krasickiego. Zalew wybudowano w latach 70. XX w. – w dużej mierze w czynie społecznym.
Już w II połowie lat 80. pojawiły się problemy z napełnieniem akwenu wynikające z drastycznego obniżenia poziomu wód gruntowych w okolicach Radomia (lej depresyjny narastał kilkadziesiąt lat a jego apogeum przypadło właśnie na koniec lat 80.) a także nieszczelności dna zbiornika. Nieszczęściem okazała się także sieć kolektorów deszczowych wybudowanych w ten sposób, że skutecznie drenowana była zawartość zbiornika.
Zdewastowany w latach 90. zalew i otoczenie doczekały się poważnych inwestycji w latach 1999-2001. Odnowiono nieckę zalewu i uszczelniono dno, wyremontowano jaz czołowy i jaz kozłowy, oczyszczono stawy odmulające, wybudowano kładkę w południowej części akwenu. Zrealizowano nowe pomosty i ścieżkę rowerową wokół zalewu. Dokonano licznych nasadzeń i wytyczono alejki spacerowe. W wodzie występuje kilkanaście gatunków ryb takich jak szczupaki, karpie, okonie, liny, karasie, płocie, klenie, amury, sandacze, jazgarze, japońce, bassy oraz sumy.
Docelowo planowana jest przebudowa sieci kanalizacji deszczowej w ten sposób, by woda z południowych dzielnic miasta nie była wprowadzana do rzeki Mlecznej poniżej zalewu, ale do Potoku Malczewskiego powyżej zalewu.

</doc>
<doc id="702456" url="https://pl.wikipedia.org/wiki?curid=702456" title="Żyła wątrobowa">
Żyła wątrobowa



</doc>
<doc id="702460" url="https://pl.wikipedia.org/wiki?curid=702460" title="Renault Safrane (1992)">
Renault Safrane (1992)

Renault Safrane – samochód osobowy klasy wyższej produkowany pod francuską marką Renault w latach 1992 – 2000.
Historia i opis modelu.
Renault Safrane, podobnie jak poprzednik Renault 25, posiada pięciodrzwiowe nadwozie typu liftback. Mimo planów, nie wprowadzono do produkcji wersji kombi. Auto konkurowało w segmencie aut klasy średniej-wyższej z Audi 100/Audi A6, Mercedesem klasy E i BMW serii 5, jednak ze względu na brak nadwozia sedan i brak tradycji firmy Renault w tym segmencie, nie spotkało się, poza rodzimą Francją, ze zbyt dobrym przyjęciem i nie odniosło zakładanego sukcesu. W plebiscycie na Europejski Samochód Roku 1993 model zajął 3. pozycję (za Nissanem Micrą II i Fiatem Cinquecento).
Pierwsza wersja Safrane (Phase I) została wprowadzona do produkcji w 1992 roku. Do napędu samochodów wykorzystano własne rzędowe jednostki napędowe, a także silnik V6 PRV (powstały przy współpracy firm PSA, Renault i Volvo). Silnik wysokoprężny 2.5 dT, to konstrukcja firmy Iveco (SOFIM). Dużą wadą Safrane jest bardzo mała liczba schowków wewnątrz auta, szczególnie w pierwszej wersji tego modelu.
Lifting.
We wrześniu 1996 roku przeprowadzono głęboką modernizację Safrane (Phase II). Zmieniono wtedy tylną pokrywę bagażnika, światła tylne, zderzaki, reflektory, maskę silnika, oraz przeprojektowano niektóre detale wewnątrz (boczki drzwi, elementy deski rozdzielczej). W stosunku do wersji pierwszej zrezygnowano z elektrycznej regulacji foteli z tyłu, elektrycznej regulacji kolumny kierownicy, gniazdek słuchawek dla pasażerów tylnej kanapy, zawieszenia aktywnego (elektropneumatyczne), wersji quadra (4x4) oraz wersji biturbo.
Na życzenie można było otrzymać zintegrowany system audionawigacyjny, ze zmieniarką CD i osobnym czytnikiem map. W wyższych wersjach wyposażeniowych montowano reflektory ksenonowe.
Po faceliftingu w 1996 roku zmodernizowano paletę silników. Benzynowe silniki rzędowe o pojemności 2.0 i 2.5 pochodziły z magazynów firmy Volvo (były jednak nieco zmodernizowane na potrzeby Renault). Jednostka 3.0 V6, to owoc współpracy firm PSA i Renault. Silnik 2.2 dT jest konstrukcji Renault. Przy okazji wprowadzenia nowej palety silników przekonstruowano także mechanizm zmiany biegów, który często był krytykowany w pierwszej wersji Safrane. Zastąpiono też nieudane automatyczne skrzynie biegów, pochodzące z koncernu Volkswagen, modelami produkcji japońskiej firmy Aisin Warner - tylko w modelu 2.5, w modelu 3.0 zastosowano niemieckie skrzynie ZF.
Łącznie wyprodukowano około 310 tysięcy egzemplarzy Renault Safrane.
Wyposażenie.
W zależności od wersji samochód mógł być wyposażony w ciekawe dodatki, takie jak np.

</doc>
<doc id="702461" url="https://pl.wikipedia.org/wiki?curid=702461" title="Dipisi">
Dipisi

Dipisi (od ang. "displaced persons" – osoby przemieszczone, w skrócie "DPs") – określenie stosowane przez aliantów wobec osób, które w „wyniku wojny znalazły się poza swoim państwem i chcą albo wrócić do kraju, albo znaleźć nową ojczyznę, lecz bez pomocy uczynić tego nie mogą”.
W okresie bezpośrednio po zakończeniu II wojny światowej dipisami byli wcześniej wywiezieni na roboty przymusowe na teren III Rzeszy, przede wszystkim z terenów Europy Wschodniej, jeńcy wojenni oraz więźniowie uwolnieni z obozów koncentracyjnych.
Osoby te nie powróciły zaraz po wyzwoleniu do swoich krajów i zostały umieszczone w specjalnych obozach. Przeważnie były to dawne obozy koncentracyjne, karne lub jenieckie, czasem również zarekwirowane mieszkania. Ocenia się, że pod koniec 1945 roku w takich obozach przebywało ponad 7 mln osób, z czego w późniejszym okresie do swoich krajów ostatecznie powróciło ok. 90% z nich. Trzy lata po wojnie w brytyjskiej, francuskiej i amerykańskiej strefie okupacyjnej Niemiec było 370 obozów, w Austrii – 120, zaś we Włoszech – 25 obozów, w których w sumie żyło 800 000 uchodźców. Spośród nich 55% było wyznania katolickiego, 27% protestanckiego i prawosławnego, a 18% wyznawało judaizm.

</doc>
<doc id="702464" url="https://pl.wikipedia.org/wiki?curid=702464" title="Żeniszek meksykański">
Żeniszek meksykański

Żeniszek meksykański ("Ageratum houstonianum" Mill.) – gatunek rośliny zielnej z rodziny astrowatych. Pochodzi z Ameryki Środkowej i Karaibów. Jest uprawiany w wielu krajach świata jako roślina ozdobna.
Morfologia.
Silnie się krzewi. Kwiatostany w postaci kulistych koszyczków, ułożone w baldachach. Odmiany ozdobne różnią się od siebie wysokością i barwą koszyczków. W Polsce najczęściej uprawiana jest odmiana średniej wysokości (20-30 cm) oraz niska (15-20 cm), przeważnie sadzona w kwietnikach, ogródkach skalnych i doniczkach. Najczęściej uprawiane są odmiany karłowe o kwiatostanie fioletowym i różowym, bardzo rzadko białym.
Uprawa.
Najlepiej rośnie na słonecznym stanowisku, na stale wilgotnej i przepuszczalnej glebie. Rozmnaża się go przez wysiew nasion wiosną. Chcąc, by kwitł jak najdłużej, lepiej jest kupić sadzonki wyhodowane pod osłonami przez ogrodników. 

</doc>
<doc id="702482" url="https://pl.wikipedia.org/wiki?curid=702482" title="Język krywicki">
Język krywicki



</doc>
<doc id="702484" url="https://pl.wikipedia.org/wiki?curid=702484" title="Ratusz w Filadelfii">
Ratusz w Filadelfii

Ratusz w Filadelfii – siedziba władz Filadelfii w Stanach Zjednoczonych, zaprojektowana przez Johna McArthura, ukończona w 1901 roku.
Budowla ma 167 m wysokości, ale tylko 9 pięter (a także jedną kondygnację podziemną). Od 1901 do 1908 był najwyższym budynkiem na świecie, a do 1987 w mieście. Zainstalowano w nim dwadzieścia wind. Jego powierzchnia wynosi . Na wieży ratusza znajduje się zegar o średnicy prawie 8 metrów, zainstalowany na wysokości 110 metrów.

</doc>
<doc id="702494" url="https://pl.wikipedia.org/wiki?curid=702494" title="Który skrzywdziłeś">
Który skrzywdziłeś

Który skrzywdziłeś… – wiersz Czesława Miłosza pochodzący z tomu „Światło dzienne” wydanego w 1953 roku.
Podmiotem lirycznym jest w wierszu poeta, który występuje w roli świadka ludzkiej krzywdy i osoby zobowiązanej do przekazania prawdy o cierpieniu. Adresatem wiersza jest tyran – władca, który wymaga od swoich poddanych absolutnego posłuszeństwa i uległości. Jest to człowiek skłonny do krzywdzenia innych, często nawet bez powodu.
Ofiarami działań tego władcy są przede wszystkim „"ludzie prości”", którzy nie wyróżniają się niczym szczególnym i pozbawieni są możliwości samoobrony. Tyran nie boi się odpowiedzialności, ponieważ nie ma nikogo, kto mógłby go do niej pociągnąć. Jest otoczony przez ludzi bezwarunkowo mu oddanych z powodu strachu lub autentycznej wiary w jego działania, czuje się więc bezpieczny. Poeta informuje go jednak, że nikt nie może uniknąć odpowiedzialności wobec historii (rozumianej jako siła sprawcza i ostateczny sędzia). Adresat dowiaduje się także, że lepiej byłoby dla niego, gdyby został powieszony. Podmiot liryczny liczy się z możliwością śmierci, ale przypomina tyranowi, że zabicie poety nie oznacza jeszcze zabicia głoszonych przez niego tez: nowi „poeci” wciąż się rodzą.
Wiersz liczy 4 strofy, dwie pierwsze mają po cztery wersy, trzecia – trzy, czwarta – dwa. Każdy wers zawiera jedenaście zgłosek ze średniówką po piątej, zatem w całym utworze są dokładnie 143 sylaby. Mimo że nie spełnia normy czternastu wersów, jest uważany za sonet. Poeta zawarł w nim środki retoryczne, między innymi wykrzyknienia, przerzutnie, szyk przestawny.
Cytat z wiersza został umieszczony na Pomniku Poległych Stoczniowców w Gdańsku.

</doc>
<doc id="702501" url="https://pl.wikipedia.org/wiki?curid=702501" title="Dynastia Barakzai">
Dynastia Barakzai

Barakzai albo Barakzaj jest klanem Pasztunów należącym do Afganistanu i do Pakistanu. Dynastia Barakzai była linią władców w Afganistanie w XIX i XX stuleciu. Po upadku imperium Durrani w 1818, w dominiach Ahmeda Szaha Durrani zapanował chaos, kiedy synowie Painda Chana walczyli o zwierzchnictwo. Afganistan przestał istnieć jako pojedynczy kraj, rozpadając się wkrótce na wiele małych jednostek. Dost Mohammad Chan zyskał przewagę w 1826 i założył dynastię w roku 1837. Od tego czasu jego potomkowie panowali aż do roku 1929, kiedy po abdykacji Amanullaha Chana królem wybrany został jego kuzyn Nadir Szah.

</doc>
<doc id="702504" url="https://pl.wikipedia.org/wiki?curid=702504" title="Stanisław Morozenko">
Stanisław Morozenko

Stanisław Morozenko, według historiografii radzieckiej błędnie Nestor Morozenko (właściwie Stanisław Mrozowicki herbu Prus III, ukr. Станісла́в Морозе́нко/Мрозови́цький, zm. 28 lipca 1649) – kozacki działacz polityczny i wojskowy, oficer powstania Chmielnickiego.
Życiorys.
Pochodził ze szlachty halicko-podolskiej.
Według badacza ukraińskiego Tarasa Czuchliba, urodził się w rodzinie podstarościego trembowelskiego. Według Kaspra Niesieckiego, podstarościm trembowelskim był Paweł Mrozowicki, przed tym pisarz ostrzeszowski, którego żoną była Podlodowska, a jednym z braci Jerzy Mrozowicki, pisarz żydaczowski, potem pisarz ziemski halicki, w rzeczywistości Stanisław był bratankiem Jerzego. Zdaniem A. Mał..., matką Stanisława była Anna z Korycińskich, córka Adama, dziedzica dóbr Spas w województwie bełskim.
Studiował na Akademii Krakowskiej, uniwersytecie w Padwie oraz na "Academii Franekerensis" w Franeker, gdzie brał lekcje szermierki u "Magister Artis Gladiatorum” Pietera de Vries. 
Od 1638 roku był pułkownikiem rejestrowego wojska kozackiego, w latach 1645–1649 pułkownikiem korsuńskim (według innych danych, na mocy patentu króla Władysława IV Wazy z dnia 7 czerwca 1645 został pułkownikiem czehryńskim), od 1648 pułkownikiem oboźnym pułku kropiwniańskiego. Brał udział w walkach na Podolu, między innymi w bitwie pod Piławcami. Podczas oblężenia Zbaraża w 1649 roku dowodził konnicą wojsk zaporoskich. Zginął 28 lipca tego roku, podczas rozejmu ogłoszonego w celu umożliwienia swobodnego przejazdu Stanisławowi Janickiemu, polskiemu posłowi obrońców Zbaraża do chana tatarskiego. Wówczas przypadkowo został zabity przez Polaków, kiedy to hamował pułk białocerkiewski, który chciał zaatakować posła.
Jest bohaterem ukraińskiej historycznej pieśni "Oj, Moroze, Morozenku, ty sławnyj Kozacze" (Ой Морозе, Морозенку, ти славний козаче).

</doc>
<doc id="702505" url="https://pl.wikipedia.org/wiki?curid=702505" title="Rubisco">
Rubisco

RuBisCO, karboksylaza/oksygenaza rybulozo-1,5-bisfosforanu, karboksydysmutaza (ang. "ribulose bisphosphate carboxylase-oxygenase") – (EC 4.1.1.39) enzym występujący w komórkach roślin. Jest to niezwykle rozpowszechniony enzym katalizujący reakcję przyłączenia cząsteczki dwutlenku węgla do rybulozo-1,5-bisfosforanu (RuBP) w tak zwanej fazie ciemnej procesu fotosyntezy. In vivo enzym jest aktywny w obecności światła. Działanie enzymu związane jest też z fotooddychaniem gdzie RuBisCO funkcjonuje jako oksygenaza, katalizująca rozbicie cząsteczki r-1,5-bisfosforanu z udziałem tlenu cząsteczkowego na fosfoglicerynian i fosfoglikolan. RuBisCO jest białkiem, które stanowi ok. 50% wszystkich rozpuszczalnych białek występujących w liściach roślin.
Struktura enzymu.
U roślin, glonów, sinic i innych bakterii fotosyntetyzujących i chemosyntetyzujących enzym składa się z dwóch podjednostek: podjednostki dużej L (około 55 kDa) i podjednostki małej S (około 13 kDa). Centrum aktywne enzymu przyłączające rybulozo-1,5-bisfosforan znajduje się na podjednostce dużej, będącej dimerem, w którym każdy z polipeptydów posiada miejsce przyłączenia substratu. Cały enzym składa się z ośmiu podjednostek dużych i ośmiu małych o łącznej masie około 550 kDa. U części bakterii i bruzdnic enzym składa się tylko z dużych podjednostek.
Dla właściwego działania enzym wymaga aktywacji polegającej na przyłączeniu jonu magnezowego (Mg2+). Właściwe umiejscowienie jonu magnezu jest możliwe dzięki przyłączeniu dodatkowej cząsteczki CO2 niestanowiącej substratu do lizyny w centrum aktywnym. Tworzeniu karbaminianu sprzyja wyższe pH oraz wysokie stężenie jonów magnezu występujące na świetle w stromie chloroplastów lub cytoplazmie prokariotów.
Inżynieria genetyczna.
Wiadomo, że aktywność RuBisCO może wpływać ograniczająco na fotosyntezę u roślin. Dzięki rozwojowi genetyki staje się możliwe poprawienie fotosyntezy poprzez modyfikację genów kodujących enzym i poprawę jego aktywności lub obniżenie aktywności oksydacyjnej. Badania nad przenoszeniem pomiędzy organizmami i ekspresją genów poszczególnych podjednostek RuBisCO mogą umożliwić takie zmodyfikowanie genów aby zwiększyła się specyficzność enzymu wobec dwutlenku węgla lub zwiększyła szybkość wiązania węgla.
Jednym ze sposobów zwiększenia wydajności fotosyntezy jest możliwość przeniesienia do roślin enzymu RuBisCO z krasnorostu "Galdieria partita". Zwiększyłoby to wydajność fotosyntezy oraz ilość plonów z uprawianych roślin. Ważnym osiągnięciem jest zastąpienie enzymu tytoniu wersją pochodzącą z fotosyntetyzującej bakterii purpurowej "Rhodospirillum rubrum".
Badania wskazują, że istnieje względna równowaga między reakcją karboksylacji a reakcją oksygenacji, a RuBisCO jest niemal optymalny. Odkąd fotosynteza jest jedynym, najefektywniejszym z naturalnych procesów regulującym poziom CO2 w atmosferze ziemskiej, biochemiczny model reakcji katalizowanej przez RuBisCO używany jest jako kluczowy element modelów zmian klimatu. Poprawność modelu reakcji wiązania dwutlenku węgla jest niezbędna do podstawowego zrozumienia związków i interakcji w modelach środowiskowych.

</doc>
<doc id="702507" url="https://pl.wikipedia.org/wiki?curid=702507" title="Issyk-kul (miasto)">
Issyk-kul (miasto)



</doc>
<doc id="702511" url="https://pl.wikipedia.org/wiki?curid=702511" title="Loews Philadelphia Hotel">
Loews Philadelphia Hotel

Loews Philadelphia Hotel – budynek w Filadelfii w USA. Został zaprojektowany przez Howe and Lescaze. Budowa zakończyła się w 1932 roku. Ma 150 metrów wysokości i 38 pięter. Jest wykorzystywany jako hotel. Został wykonany w stylu międzynarodowym jako pierwszy wieżowiec w USA.

</doc>
<doc id="702514" url="https://pl.wikipedia.org/wiki?curid=702514" title="Cesarska Armia Japońska">
Cesarska Armia Japońska

 – nazwa japońskich sił lądowych, utworzonych w 1867 roku. Działalność armii kierowana była przez Cesarską Kwaterę Główną ("Dai-hon'ei") oraz Ministerstwo Wojny Japonii ("Rikugun-shō", dosł. Ministerstwo Armii).
Historia.
Cesarska Armia Japońska powstała w 1867 roku w czasie restauracji Meiji (lata 1868-1912). Zakończył się wówczas okres rządów siogunów rodu Tokugawa, przywrócono pełną władzę cesarzowi, nastąpił okres otwarcia i modernizacji na wzór zachodni. Wprowadzono powszechny i obowiązkowy pobór do wojska. 
Armię Cesarską utworzono przy współpracy Francji i Prus. Z czasem japońskie siły lądowe stały się najsilniejszą armią w Azji, doskonale wyszkoloną i uzbrojoną. Jednakże w porównaniu do ówczesnych europejskich armii, japońskie siły lądowe były słabiej wyposażone w artylerię, czołgi czy inne wozy bojowe. Wraz z rozwojem lotnictwa, utworzono także siły powietrzne. 
Przed przystąpieniem Japonii do II wojny światowej Japońska Armia Cesarska została użyta w:
W grudniu 1941 roku, atakiem na Pearl Harbor, Japonia przystąpiła do II wojny światowej po stronie państw Osi.
Wskutek nasilających się nastrojów nacjonalistycznych oraz imperialistycznych, w latach 30. XX wieku Cesarstwo Japonii uległo militaryzacji. Gospodarka była w pełni kontrolowana przez kręgi wojskowych. Sprzyjało to rozwojowi przemysłu zbrojeniowego na potrzeby wojska. Chciano dzięki temu uczynić z Japonii dalekowschodnie mocarstwo, a zadaniem armii i marynarki było wcielenie tych planów w życie.
Podczas II wojny chińsko-japońskiej oraz II wojny światowej wojska japońskie charakteryzowała wyjątkowa brutalność i fanatyzm. Na terytoriach okupowanych Japońska Cesarska Armia dopuszczała się masowych mordów, gwałtów i grabieży, a przynajmniej jeden przypadek (masakra nankińska) jest uznawany za ludobójstwo. Japonia nie uznawała żadnych międzynarodowych zobowiązań dotyczących humanitarnego traktowania ludności cywilnej i jeńców wojennych. Po wojnie wielu japońskich wojskowych (w tym premier Hideki Tōjō) zostało postawionych przed Międzynarodowym Trybunałem Wojskowym dla Dalekiego Wschodu pod zarzutem dopuszczenia się zbrodni wojennych. Sama Japońska Cesarska Armia została rozwiązana wraz z kapitulacją Japonii we wrześniu 1945 roku. W jej miejsce w 1954 roku powstały Japońskie Siły Samoobrony ("Jieitai").
Ideologia.
Japoński nacjonalizm kreował taką wizję Japonii, zgodnie z którą "bogate państwo powinno być potęgą militarną". Wierzono, że Japonia jest krajem objętym boską opatrznością i opieką shintoistycznych bóstw kami. Służbę wojskową utożsamiano ze służbą cesarzowi, uważanego za potomka bogów. Zaszczytem była śmierć za cesarza.
Idea "Yamato-damashii" (ducha Yamato, pradawnej Japonii) odgrywała istotną rolę w postępowaniu każdego żołnierza: nie poddawać się i nie tracić wiary w zwycięstwo. 
Teoretyk wojskowości, Sadao Araki stworzył unowocześnioną na potrzeby armii wersję "bushidō" pod nazwą "seishin-kyōiku" (duchowy trening). Zgodnie z tą doktryną, żołnierz powinien wszystko w życiu porzucić, gdyż nie potrzebuje nic więcej prócz honoru.

</doc>
<doc id="702515" url="https://pl.wikipedia.org/wiki?curid=702515" title="Mieszkowice (stacja kolejowa)">
Mieszkowice (stacja kolejowa)

Mieszkowice – stacja kolejowa w Mieszkowicach, w województwie zachodniopomorskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 200–299 pasażerów na dobę.

</doc>
<doc id="702516" url="https://pl.wikipedia.org/wiki?curid=702516" title="Typ 59">
Typ 59

Typ 59 – chiński czołg podstawowy, wersja licencyjna czołgu T-54.
Pod koniec lat 50. ZSRR przekazał ChRL licencję na produkcję czołgów T-54. Początkowo w ChRL produkowano czołgi identyczne z radzieckimi, ale z czasem zaczęto wprowadzać w nich zmiany powodujące, że coraz bardziej zaczęły się różnić od pojazdów produkcji ZSRR. Jednocześnie z produkcją coraz nowszych wersji czołgu Typ 59 trwała prawdopodobnie modernizacja wcześniej wyprodukowanych wozów. W wersji oznaczonej Typ 59-1 zainstalowano wyposażenie noktowizyjne, dalmierze laserowe i nowoczesne przyrządy obserwacyjne. Typ 59-1 produkowano w zakładach nr 617 w latach 1979-1987. Powstała także, wprowadzona do uzbrojenia armii chińskiej, wersja Typ 59-II uzbrojona w armatę czołgową kalibru 105 mm z dwupłaszczyznową stabilizacją, układem automatycznego ładowania oraz nowoczesnym SKO. W tej wersji czołgu zmieniono silnik na nowy o mocy 434 kW (590 KM) 
Czołgi Typu 59 eksportowano do Albanii, Bangladeszu, Kambodży, Konga, KRLD, Tanzanii, Wietnamu i Zimbabwe. W roku 1979 starły się ze sobą w trakcie konfliktu chińsko-wietnamskiego.

</doc>
<doc id="702517" url="https://pl.wikipedia.org/wiki?curid=702517" title="W tajnej służbie Jej Królewskiej Mości (film)">
W tajnej służbie Jej Królewskiej Mości (film)

W tajnej służbie Jej Królewskiej Mości (ang. "On Her Majesty’s Secret Service") – szósty film z cyklu przygód agenta brytyjskiego wywiadu Jamesa Bonda, zrealizowany w 1969 roku. Agent 007 z pomocą córki Marca-Ange Draco, hrabiny Tracy di Vicenzo toczy ostateczne starcie z organizacją WIDMO. Pierwszy i jedyny film George’a Lazenby’ego w roli Bonda. Jest to jedyny film z oficjalnej serii, w którym James Bond się ożenił.
Fabuła.
Na jednej z plaż portugalskiego wybrzeża James Bond ratuje kobietę chcącą popełnić samobójstwo, następnie w trakcie spektakularnej bójki unieszkodliwia kilku mężczyzn, którzy przyjechali za kobietą. Nieznajomą spotyka ponownie w kasynie, ratując ją z finansowych tarapatów. Dziewczyna grała w kasynie bez pokrycia finansowego. Kobieta przedstawia się jako hrabina Tracy di Vincenzo. Następnego dnia, rankiem kilku mężczyzn „proponuje” Bondowi przejażdżkę autem na spotkanie z pewnym mężczyzną. To Draco, szef jednej z najpotężniejszych organizacji przestępczych Europy, a przy okazji ojciec Tracy. Draco chce, aby James zbliżył się do jego córki i zaopiekował się nią. Bond wyraża zgodę, ale w zamian chce pomocy w odnalezieniu Ernsta Stavro Blofelda. Przełożony Bonda M nie zgadza się na taki układ. Bond chce zrezygnować ze służby. Na szczęście Moneypenny zmienia pismo z prośbą o rezygnację na prośbę o urlop. Związek między 007 a piękną Tracy rozwija się dynamicznie, między para rodzi się uczucie. Jednocześnie Draco dostarcza coraz to nowych informacji o Blofeldzie. Okazuje się, że Ernst Stavro Blofeld ubiega się o uzyskanie tytułu szlacheckiego, a na siedzibę wybrał sobie tajemnicze laboratorium w szwajcarskich Alpach, na szczycie Piz Gloria.
James Bond pod przykrywką tego, że jest genealogiem i przedstawicielem towarzystwa heraldycznego; Sir Hilarym, przyjeżdża do Blofelda aby potwierdzić jego szlachectwo. Alpejska baza to jednocześnie klinika w której Blofeld leczy z alergii piękne kobiety z całego świata. W trakcie pobytu w siedzibie Blofelda, Bond zostaje zdemaskowany. Ernst Stavro wyjawia mu swój najnowszy zbrodniczy plan. Jego laboratorium wytworzyło śmiercionośny wirus Omega, który powoduje bezpłodność. Piękne dziewczyny, które są pacjentkami kliniki po powrocie do swoich domów w przeróżnych zakątkach świata mają w odpowiednim momencie rozprzestrzenić wirus, wywołując światową epidemię bezpłodności. Istnienie ludzkości jest zagrożone, a celem Blofelda jest zaszantażowanie świata: w zamian za nie rozprzestrzenianie wirusa Blofeld zarząda od ONZ ogromnego okupu. Bondowi udaje się uciec z Piz Glorii. W szwajcarskim miasteczku spotyka Tracy. Razem z pomocą ojca Tracy; Draco postanawiają zniweczyć plan Blofelda. Helikoptery i najemnicy Draco wspólnie z Bondem niszczą Piz Glorię. Blofeldowi jednak udaje się przeżyć... Niedługo potem Bond i Tracy biorą ślub. Gdy jadą jedną z alpejskich tras, zatrzymują się w celu zdemontowania kwiatów z samochodu Aston Martin Bonda. W tym momencie pojawia się srebrny Mercedes-Benz 600 prowadzony ze znaczną prędkością przez Blofelda. Z pojazdu wychyla się Irma Bunt, podwładna Blofelda, i strzela z broni automatycznej. Nie udaje się jej trafić Bonda, ale od jednego z pocisków ginie Tracy Bond.
Produkcja.
Prace na planie filmu, ruszyły 21 października 1968 roku. Ekipa przyjechała do Szwajcarii. Kręcono tam wszystkie sceny zimowe, oraz sceny na zewnątrz kliniki Blofelda. Problemem, okazało się sfilmowanie scen pościgów narciarskich. Zrealizowano je dzięki pomocy olimpijczyka Willy Bognera. Pod koniec grudnia ekipa przeniosła się do Pinewood. Nakręcono tam sceny rozgrywające się wewnątrz kliniki Blofelda. Druga ekipa pozostała natomiast w Szwajcarii, by zrealizować scenę pościgu bobslejowego. Powstały one na nieczynnym torze, zamkniętym z powodu zdarzających się na nim wcześniej wypadków śmiertelnych. Kolejną sceną była ta w której Bond i Teresa uciekają przed lawiną. W tym celu ekipa wywołała prawdziwą lawinę zrzucając z helikoptera kilka bomb. Po zakończeniu zdjęć w Szwajcarii, ekipa wyruszyła na portugalskie wybrzeże, gdzie nakręcono sekwencję początkową, oraz scenę ślubu i wesela Bonda i Tracy. Zdjęcia zakończono latem 1969 roku. Premiera filmu odbyła się 18 grudnia 1969 roku. 

</doc>
<doc id="702520" url="https://pl.wikipedia.org/wiki?curid=702520" title="Legionovia Legionowo (piłka siatkowa kobiet)">
Legionovia Legionowo (piłka siatkowa kobiet)

Legionovia Legionowo – polska kobieca drużyna siatkarska z Legionowa utworzona w 1957 roku, będąc jedną z sekcji MKS Legionovia. Od 2010 do stycznia 2023 drużyna rozgrywała swoje spotkania w Arenie Legionowo.
Historia.
W 1957 roku w Legionowie założono sekcję piłki siatkowej kobiet. Pod koniec lat 50. w rozgrywkach na boisku przy ulicy Reymonta – róg PZPR, grały zawodniczki Spójni, a w później Sparty Legionowo, prowadzone przez trenera Sławomira Kośmickiego. W 1959 roku rozegrały one turniej o wejście do II ligi, który zakończyły na 2. miejscu. Uniemożliwiło to uzyskanie awansu i spowodowało przeniesienie drużyny do Warszawy.
Siatkówka wróciła do Legionowa w 1980 roku, kiedy to współpracę z młodzieżą w Liceum Ogólnokształcącym im. Marii Konopnickiej i Szkole Podstawowej Nr 3 rozpoczął instruktor tej dyscypliny Sławomir Supa. W 1984 r. odniósł on pierwszy sukces z dziewczętami z SP nr 3, którym było zajęcie 3. miejsca w Mistrzostwach Warszawy młodziczek. W 1987 roku nastąpiła kolejna przerwa w treningach. W roku 1997, po rezygnacji z pracy przez Jacka Jutrzenkę, młodzieżowe sekcje dziewcząt przejął Andrzej Doktorski. We wrześniu 1998 roku, ponieważ większość zawodniczek uczęszczało już do Liceum Marii Konopnickiej, działalność przeniesiono do nowo wybudowanej sali tej szkoły.
W sezonie 1999/2000 miały miejsce pierwsze występy w rozgrywkach seniorskich, które zakończyły się awansem do II ligi. W pierwszym sezonie w II lidze, dzięki bardzo dużej pomocy miasta i sponsorów, beniaminek zajmuje III miejsce w tabeli, co doskonale prognozuje na następny sezon. W sezonie 2001/2002 zespół z Legionowa był zdecydowanym faworytem rozgrywek (wzmocniony m.in. dwiema zawodniczkami Nafty Piła). Ostatecznie rozczarował i zajął II miejsce w tabeli przez co wielu sponsorów wycofało się z pomocy drużynie. Sezon 2002/2003 zespół rozpoczął bardzo osłabiony przede wszystkim po stracie głównego sponsora. W pierwszej rundzie play-off Legionovia odniosła łatwe zwycięstwo z drużyną Radomki Radom. Następnie po trzech ciężkich meczach legionowianki wyeliminowały AZS-AWF Warszawa. W ostatniej fazie rozgrywek o Serię B przeciwnikiem był Alpat Gdynia. Dwa mecze rozegrane w Legionowie, wygrane po 3:0 dały awans Legionovii.
Sezon 2003/2004 rozpoczęto od zmian organizacyjnych. Zespół odłączył się od MKS Legionovia. Powstało Legionowskie Towarzystwo Siatkówki „Legionovia”. Z nową nazwą i z nowym zarządem klub rozpoczął grę w rozgrywkach „Serii B”. W pierwszym sezonie pod wodzą Dariusza Gorgola, po zaskakująco dobrym początku, klub na zakończenie rozgrywek zajął 7. miejsce. W następnym sezonie po fatalnym początku, ale świetnej końcówce zespół prowadzony przez Albina Mojsę zajął 6. miejsce.
Przed sezonem 2010/2011 wymieniono prawie cały skład. Z poprzedniego składu pozostały tylko 2 seniorki i 2 juniorki. Sprowadzono zawodniczki z PlusLigi Kobiet oraz najmocniejszych zespołów I ligi. Trenerem został Wojciech Lalek – były trener m.in. PTPS Piła czy AZS AWF Poznań. Zarząd klubu oraz sponsorzy postawili jasny cel – w ciągu 2–3 lat zespół ma awansować do najwyższej klasy rozgrywek – PlusLigi Kobiet. W sezonie legionowianki całkowicie zdominowały rozgrywki. Awansowały z pierwszego miejsca do Turnieju Mistrzyń Grup II ligi, rozgrywanego w Legionowie. Wygrywając w imponującym stylu awansowały do pierwszej ligi. Przed sezonem 2011/2012 dokonano kilku wzmocnień. Odeszły tylko zawodniczki, które w poprzednim sezonie były zmienniczkami. Z Francji powróciła Justyna Łunkiewicz, natomiast z zespołu Stali Mielec przyszła Ilona Gierak. Przedostatnim transferem było ściągnięcie do drużyny Jolanty Studziennej grającej na pozycji środkowej. Jako ostatnia do drużyny dołączyła wychowanka Iga Chojnacka. Pozyskano także nowego sponsora tytularnego, firmę kurierską Siódemka S.A. Legionovia zdominowała rozgrywki ligowe (21 wygranych, 1 przegrana) i po zwycięstwach w fazie play-off, po raz pierwszy w historii awansowała do najwyższej klasy rozgrywek – PlusLigi Kobiet.
Po awansie do PlusLigi Kobiet klub został zreorganizowany. Utworzona została spółka akcyjna, zarządzająca drużynami Orlen Ligi i MłodejLigi Kobiet, a w LTS Legionovia działały zespoły juniorek, kadetek, młodziczek i minisiatkówki. W 2021 sponsorem tytularnym klubu została również firma IŁ Capital, Legionovia otrzymała nową nazwę – DPD IŁCapital Legionovia Legionowo. W tym samym roku, po wygaśnięciu umowy z DPD Polska, klub otrzymał nazwę IŁ Capital Legionovia Legionowo.
13 stycznia 2023 przedwcześnie rozwiązano umowę ze sponsorem tytularnym. 19 stycznia 2023 klub poinformował o wycofaniu się z rozgrywek Tauron Ligi ze względu na sytuację finansową. Tego samego dnia, Polska Liga Siatkówki wydała komunikat o wykluczeniu klubu z rozgrywek ligi.
Bilans sezon po sezonie.
Poziom rozgrywek:

</doc>
<doc id="702522" url="https://pl.wikipedia.org/wiki?curid=702522" title="Ishinomaki">
Ishinomaki

 – miasto w Japonii (prefektura Miyagi), na wyspie Honsiu ("Honshū"), nad Oceanem Spokojnym. 
Ma powierzchnię 554,55 km2 . W 2020 r. mieszkało w nim 140 237 osób, w 56 374 gospodarstwach domowych (w 2010 r. 160 704 osoby, w 57 812 gospodarstwach domowych).
Ishinomaki jest drugim co do wielkości miastem w prefekturze Miyagi. Składa się z dużego obszaru śródmieścia i rozległego obszaru wiosek rybackich i społeczności rolniczych, które tworzą miasto jako całość.
Położenie.
Miasto leży w południowej części prefektury nad Oceanem Spokojnym. Graniczy z miastami:
Gospodarka.
W mieście rozwinął się przemysł spożywczy, celulozowo-papierniczy, petrochemiczny oraz maszynowy.
Historia.
Miasto otrzymało rangę jednostki administracyjnej "-shi" (市) w 1933 roku.

</doc>
<doc id="702524" url="https://pl.wikipedia.org/wiki?curid=702524" title="Willemit">
Willemit

Willemit – minerał z gromady krzemianów, jest minerałem bardzo rzadkim. 
Nazwa pochodzi od imienia króla Niderlandów Wilhelma I (1772-1843). 
Charakterystyka.
Właściwości.
Tworzy kryształy izometryczne, krótkosłupowe, tabliczkowe przyjmujące postać romboedru. Występuje w skupieniach zbitych, ziarnistych, naciekowych, promienistych. Jest kruchy, przezroczysty, w świetle ultrafioletowym wykazuje intensywną fluorescencję (żółtawą, zieloną), i zieloną fosforescencję. Jest izostrukturalny z fenakitem. Zawiera domieszki żelaza, manganu. Po sproszkowaniu rozpuszcza się w kwasie solnym.
Występowanie.
Powstaje w strefie utleniania rud cynku. Współwystępuje z cynkitem, kalcytem, franklinitem, smithsonitem. 
Miejsca występowania: USA, Kanada, RPA, Namibia, Demokratyczna Republika Konga, Niemcy, Grenlandia.

</doc>
<doc id="702525" url="https://pl.wikipedia.org/wiki?curid=702525" title="Janusz Obodowski">
Janusz Obodowski

Janusz Obodowski (ur. 2 stycznia 1930 w Siedlcach, zm. 14 sierpnia 2011 w Warszawie) – polski ekonomista i polityk. minister pracy, płac i spraw socjalnych (1980–1981), przewodniczący Komisji Planowania przy Radzie Ministrów (1982–1983) i wiceprezes Rady Ministrów (1981–1985).
Życiorys.
Syn Antoniego i Stanisławy. W 1954 r. ukończył studia w Szkole Głównej Planowania i Statystyki w Warszawie, w 1973 r. otrzymał stopień doktora nauk ekonomicznych. W 1953 r. został radcą Państwowej Komisji Planowania Gospodarczego, tamże od 1954 do 1957 był naczelnikiem wydziału zatrudnienia. Następnie do 1960 był wicedyrektorem departamentu w Ministerstwie Pracy i Opieki Socjalnej, do 1968 wicedyrektorem i dyrektorem zespołu w Komitecie Pracy i Płac, a do 1972 dyrektorem Komisji Planowania przy Radzie Ministrów.
W latach 1947–1948 należał do Organizacji Młodzieży Towarzystwa Uniwersytetu Robotniczego, a następnie do 1950 do Związku Młodzieży Polskiej. W 1948 wstąpił do Polskiej Partii Socjalistycznej, a następnie do Polskiej Zjednoczonej Partii Robotniczej. Od 1972 był podsekretarzem stanu w resorcie pracy, płac i spraw socjalnych, a od 21 listopada 1980 do 31 lipca 1981 był ministrem tegoż resortu w rządzie Józefa Pińkowskiego i Wojciecha Jaruzelskiego. Od 31 lipca 1981 do 12 listopada 1985 był wicepremierem i od 9 października 1982 do 22 listopada 1983 był również przewodniczącym Komisji Planowania przy Radzie Ministrów. W latach 1981–1983 przewodniczył Komitetowi Gospodarczemu Rady Ministrów, a w 1981 Operacyjnym Sztabem Antykryzysowym.
W 1983 r. wybrany w skład Krajowej Rady Towarzystwa Przyjaźni Polsko-Radzieckiej. Od 1983 do 1985 stały przedstawiciel Polski w Radzie Wzajemnej Pomocy Gospodarczej i przewodniczący Komisji Koordynacji Współpracy Gospodarczej i Naukowo-Technicznej z Zagranicą. Od 1986 do 1990 był ambasadorem PRL/RP w Niemczech Wschodnich.
Jego żoną była Grażyna Obodowska z domu Rudzka (1930-2011). Pochowany na Cmentarzu ewangelicko-augsburskim w Warszawie (aleja 34, grób 32).

</doc>
<doc id="702526" url="https://pl.wikipedia.org/wiki?curid=702526" title="Prawo przedmiotowe">
Prawo przedmiotowe



</doc>
<doc id="702528" url="https://pl.wikipedia.org/wiki?curid=702528" title="Iset (rzeka)">
Iset (rzeka)

Iset (ros. "Исеть") – rzeka w Rosji. Lewy dopływ Tobołu. Przepływa przez terytorium obwodu swierdłowskiego, kurgańskiego i tiumeńskiego. Długość – 606 km. Zlewnia – 58,9 tys. km².
Miasta nad rzeką: Jekaterynburg, Kamieńsk Uralski, Katajsk, Dałmatowo i Szadrinsk.

</doc>
<doc id="702529" url="https://pl.wikipedia.org/wiki?curid=702529" title="Wieczór kuglarzy">
Wieczór kuglarzy

Wieczór kuglarzy (szw. "Gycklarnas afton") – szwedzki film fabularny z 1953 roku opowiadający historię wędrownej grupy cyrkowców. Film nie odniósł w kraju produkcji sukcesu kasowego, jego walory doceniono dopiero po latach.

</doc>
<doc id="702535" url="https://pl.wikipedia.org/wiki?curid=702535" title="Dagui Bakari">
Dagui Bakari

Dagui Bakari (ur. 6 września 1974 w Paryżu) – piłkarz z Wybrzeża Kości Słoniowej występujący na pozycji napastnika.
Kariera klubowa.
Bakari rozpoczynał karierę we francuskim trzecioligowym klubie Olympique Noisy-le-Sec, w którym spędził sezon 1994/1995. Następnie grał w drugoligowych zespołach Amiens SC, Le Mans UC72 oraz Lille OSC. W sezonie 1999/2000 wraz z Lille awansował do pierwszej ligi. Zadebiutował w niej 29 lipca 2000 w zremisowanym 1:1 meczu z AS Monaco FC, zaś 26 sierpnia 2000 w wygranym 2:1 spotkaniu z FC Metz strzelił swojego pierwszego gola w tych rozgrywkach. W sezonie 2000/2001 zajął z klubem 3. miejsce w lidze. W następnym rozegrał 4 spotkania w Lidze Mistrzów, a w meczu fazy grupowej z Olympiakosem (3:1) zdobył bramkę.
W 2002 roku odszedł do także pierwszoligowego RC Lens. W sezonie 2002/2003 zagrał w jego barwach w pięciu spotkaniach fazy grupowej Ligi Mistrzów, w których strzelił jednego gola, przeciwko Bayernowi Monachium (3:3). Po sezonie 2004/2005 odszedł do AS Nancy, również występującego w Ligue 1. Wystąpił tam w jednym ligowym spotkaniu, a w październiku 2005 zakończył karierę.
Kariera reprezentacyjna.
W reprezentacji Wybrzeża Kości Słoniowej Bakari zadebiutował 30 marca 2003 w wygranym 1:0 meczu el. do PNA 2004 z Burundi, w którym strzelił gola. W latach 2003–2004 w drużynie narodowej rozegrał 7 spotkań i zdobył 4 bramki.

</doc>
<doc id="702536" url="https://pl.wikipedia.org/wiki?curid=702536" title="Tawda">
Tawda



</doc>
<doc id="702537" url="https://pl.wikipedia.org/wiki?curid=702537" title="IDS Tower">
IDS Tower

IDS Tower – budynek w Minneapolis w USA. Budynek ten został zaprojektowany przez Johnson/Burgee Architects. Jego budowa zakończyła się w 1973 r. Ma 241 metrów wysokości i 55 pięter. Jest wykorzystywany w celach biurowych, telekomunikacyjnych i jak hotel. Jest to obecnie najwyższy wieżowiec w Minneapolis. Funkcje te pełni od roku swojego ukończenia. I jak na razie jego pozycji nie zagraża żaden inny budowany budynek w tym mieście. Budynek posiada 5 podziemnych kondygnacji. Wraz z anteną ma 270 metrów wysokości. Należy do kompleksu budynków IDS Center, na który składają się oprócz IDS Tower dwa budynki, 8-piętrowy budynek biurowy, oraz 19-piętrowy hotel. Pomiędzy nimi znajduje się przeszklony dach. Powstał on dla Diversified Service, które jest teraz częścią American Express.

</doc>
<doc id="702539" url="https://pl.wikipedia.org/wiki?curid=702539" title="Firanka">
Firanka

Firanka – ozdobna osłona na okno, najczęściej biała, zazwyczaj z delikatnej tkaniny (tiulu, batystu, koronki).
Stosowana jako osłona przed wlatującymi owadami, a także, podobnie jak zasłona, ma za zadanie chronić intymność mieszkańców przed spojrzeniami przechodniów.

</doc>
<doc id="702541" url="https://pl.wikipedia.org/wiki?curid=702541" title="Tadeusz Opolski">
Tadeusz Opolski

Tadeusz Opolski (ur. 11 października 1926 we Lwowie) – polski ekonomista i polityk, minister budownictwa i przemysłu materiałów budowlanych (1981–1982).
Życiorys.
Syn Romualda i Heleny. W 1952 ukończył studia magisterskie w Wyższej Szkole Ekonomicznej w Szczecinie. W latach 1941–1945 pracował jako księgowy w Fabryce Obuwia „Bata” w Chełmku, następnie od 1948 do 1952 na stanowisku kierownika działu Dyrekcji Budowy Osiedli Robotniczych w Szczecinie. Następnie do 1971 był dyrektorem Dyrekcji Inwestycji Miejskich we Wrocławiu, po czym został zastępcą i pełniącym obowiązki dyrektora Wrocławskiego Zjednoczenia Budownictwa (do 1979).
W latach 1973–1975 pełnił funkcję zastępcy przewodniczącego Wojewódzkiej Rady Narodowej we Wrocławiu. W 1979 został dyrektorem Departamentu Budownictwa Ogólnego Minister budownictwa i przemysłu materiałów budowlanych, w 1981 przeszedł na analogiczną funkcję w Departamencie Warunków Pracy. Od 31 października 1981 do 9 października 1982 był ministrem budownictwa i przemysłu materiałów budowlanych w rządzie Wojciecha Jaruzelskiego. Następnie do 31 sierpnia 1983 piastował stanowisko zastępcy ministra-podsekretarza stanu w Ministerstwie Budownictwa i Przemysłu Materiałów Budowlanych.
Odznaczony m. in. Krzyżem Oficerskim Orderu Odrodzenia Polski.

</doc>
<doc id="702545" url="https://pl.wikipedia.org/wiki?curid=702545" title="Obsadka">
Obsadka

Obsadka (w niektórych regionach Polski nazywana "rączką") – uchwyt do stalówki. Jest to okrągły, czasem spłaszczony na końcu kołek, z kilkumilimetrowym półokrągłym wyżłobieniem na końcu. Wyżłobienie to jest przeznaczone do wciśnięcia i w miarę trwałego obsadzenia w nim stalówki (stąd nazwa). Kształt obsadki bywa bardzo wymyślny i ozdobny, a materiały, z których jest wykonana bywają niekiedy kosztowne. Może być to np., prócz drewna najróżniejszych gatunków, również szkło, metal, róg i kość słoniowa. W XX wieku obsadki powszechnego użycia były wykonywane najczęściej z tworzyw sztucznych.
Pióra złożone z obsadki i stalówki weszły do użycia w XVIII lub XIX w. Później były stopniowo wypierane przez pióra wieczne, ale sporadycznie są używane również obecnie. W wielu szkołach nauczanie sztuki pisania zaczyna się od technik klasycznych z użyciem stalówki, obsadki i kałamarza. Dlatego obsadki ozdabiane są często w sposób zachęcający do ich używania przez kilkuletnie dzieci.

</doc>
<doc id="702551" url="https://pl.wikipedia.org/wiki?curid=702551" title="Irkut">
Irkut

Irkut – rzeka w Rosji, lewy dopływ Angary.
Długość 488 km, powierzchnia dorzecza 15 tys. km². Swoje źródła ma w Sajanie Wschodnim. U ujścia Irkutu do Angary leży Irkuck.
Dopływy:

</doc>
<doc id="702552" url="https://pl.wikipedia.org/wiki?curid=702552" title="You’re All Living in Cuckooland">
You’re All Living in Cuckooland

You’re All Living in Cuckooland – album walijskiej grupy hardrockowej Budgie z 2006 roku. Pierwsza płyta studyjna od "Deliver Us From Evil" z 1982 i ostatnia z dorobku grupy. Wszystkie utwory skomponowali Burke Shelley i Simon Lees z wyjątkiem "We're All Living in Cuckooland", "Love Is Enough" i "Captain" autorstwa samego Shelleya.

</doc>
<doc id="702553" url="https://pl.wikipedia.org/wiki?curid=702553" title="Majdan Gołogórski">
Majdan Gołogórski

Majdan Gołogórski (ukr. Майдан Гологірський) – wieś w kierunku południowo-zachodnim od Złoczowa, nad Złotą Lipą. Nazwa pochodzi od słowiańskiego słowa majdan. Powierzchnia: 2038 km². W roku 2005 zamieszkiwało ją 348 mieszkańców. Na północy znajduje się miejscowość Lackie Wielkie oraz wioska Zalesie; na południowym wschodzie leżą Remizowce; na południu Kondratów a na zachód od Majdanu znajduje się wieś Gołogóry. W południowej stronie wioski wznosi się wzgórze Horajec (Hracz) (ok. 430 m n.p.m.)
Położenie.
Według "Słownika geograficznego Królestwa Polskiego i innych krajów słowiańskich": Majdan Gołogórski to "wieś w powiecie złoczowskim, położona 13 km na południowy-zachód od sądu powiatowego w Złoczowie i 6 km na północny-wschód od Gołogóry. Właścicielem obszaru dworskiego jest konwent oo. dominikanów w Podkamieniu pod Brodami. We wsi jest szkoła filialna".
Ludność.
Według spisu z roku 1880 było 307 mieszkańców w gminie, w tym 32 wyznania rz.-kat., 17 izrael., reszta obrządku gr.-kat. Rzym.-kat. i gr.-kat. parafia znajdowały się w Gołogórach.
Historia.
Wieś założona w 1300 roku. W 1884 na wschodnim krańcu wsi znajdowała się karczma "Szarga".
Od 1991 na terytorium niepodległej Ukrainy, w obwodzie lwowskim. W latach 1918–1939 wieś i gmina w powiecie złoczowskim, województwa tarnopolskiego. W okresie od 1772 do 1918 w Królestwie Galicji i Lodomerii w Cesarstwie Austriackim.

</doc>
<doc id="702556" url="https://pl.wikipedia.org/wiki?curid=702556" title="Urszula Kielan">
Urszula Kielan

Urszula Kielan (ur. 10 października 1960 w Otwocku) – polska lekkoatletka, skoczkini wzwyż, medalistka olimpijska.
Życiorys.
Urszula Kielan przez blisko dwadzieścia lat (1974-1992) reprezentowała klub Gwardia Warszawa. Szczyt jej kariery przypadł na koniec lat 70. i początek 80. Zdobyła wówczas dwa tytuły mistrzyni kraju na otwartym stadionie (1978, 1980) i trzy w hali (1978, 1979, 1981). Osiem razy poprawiała wówczas rekord Polski w skoku wzwyż z 1,87 m w 1978 do 1,95 m w 1980.
Kielan dość niespodziewanie zdobyła srebrny medal Igrzysk Olimpijskich w 1980, przegrywając jedynie z Włoszką Sarą Simeoni. Kielan powtórzyła tym samym sukces Jarosławy Jóźwiakowskiej z 1960.
Poza medalem olimpijskim Kielan odnosiła sukcesy głównie podczas halowych mistrzostw Europy, zdobywając trzykrotnie brąz (1978, 1980 i 1981), a raz srebro (1979).
Wielokrotna medalistka i 2-krotna mistrzyni Polski (1978, 1980).
Postanowieniem prezydenta RP Aleksandra Kwaśniewskiego z 14 grudnia 1999 została odznaczona Złotym Krzyżem Zasługi "za zasługi dla rozwoju sportu, za osiągnięcia w działalności na rzecz Polskiego Związku Lekkiej Atletyki".

</doc>
<doc id="702558" url="https://pl.wikipedia.org/wiki?curid=702558" title="Tadeusz Nestorowicz">
Tadeusz Nestorowicz

Tadeusz Nestorowicz (ur. 27 października 1928 w Bedlnie, zm. 16 grudnia 1991) – polski ekonomista i polityk, minister handlu zagranicznego (1981–1985).
Życiorys.
Syn Czesława i Marianny. Ukończył w 1950 studia w Wyższej Szkole Ekonomicznej w Szczecinie.
Od 1948 był związany z resortem handlu zagranicznego, od 1956 do 1958 był naczelnikiem wydziału w Ministerstwie Handlu Zagranicznego, w latach 1962–1967 wicedyrektorem departamentu, dyrektorem departamentu (1972–1973). Od 1974 do 1981 pełnił funkcję podsekretarza stanu w ministerstwie (w tym po przemianach w Ministerstwie Handlu Zagranicznego i Gospodarki Morskiej, również jako I zastępca ministra).
W latach 1951–1956 pracował w Centrali Handlu Zagranicznego „Ciech”, od 1958 do 1962 był attaché handlowym w Biurze Radcy Handlowego w Budapeszcie. W okresie 1967–1972 radca handlowy Ambasady PRL w Belgradzie.
W 1962 wstąpił do Polskiej Zjednoczonej Partii Robotniczej. Od 31 października 1981 do 12 listopada 1985 był ministrem handlu zagranicznego w rządzie Wojciecha Jaruzelskiego. Po zakończeniu pracy w rządzie został ambasadorem PRL w Niemczech Zachodnich (1986–1987), po czym pełnił stanowisko zastępcy kierownika wydziału polityki kadrowej Komitetu Centralnego PZPR. Brał udział w obradach Okrągłego Stołu w grupie roboczej do spraw nowego ładu ekonomicznego.
W 1983 wybrany w skład Prezydium Krajowej Rady Towarzystwa Przyjaźni Polsko-Radzieckiej. Odznaczony m. in. Krzyżem Oficerskim Orderu Odrodzenia Polski.

</doc>
<doc id="702563" url="https://pl.wikipedia.org/wiki?curid=702563" title="Irgiz">
Irgiz

Irgiz (kaz.: Ырғыз, "Yrgyz"; ros.: Иргиз, "irgiz") – rzeka w zachodnim Kazachstanie, prawy dopływ Turgaju. Długość - 593 km, powierzchnia zlewni - 32 tys. km², średni przepływ - 8 m³/s. Reżim śnieżny z maksimum w kwietniu (4-5 m powyżej zwykłego poziomu) i minimum od lipca do października. Zamarza na czas od listopada do kwietnia. Grubość lodu pod koniec zimy sięga 1 m. Wody używane do nawadniania i do celów rolniczych. 
Irgiz wypływa na północ od Mugodżarów. Płynie na południe, zbierając prawe dopływy z Mugodżarów, po czym skręca na wschód i spływa do południowej części Bramy Turgajskiej, gdzie uchodzi do Turgaju. Szerokość koryta - 80-100 m, szerokość doliny - 0,3 do 2 km, brzegi wysokie na 5-8 m. Latem, zwłaszcza w dolnym biegu, woda opada na tyle, że rzeka rozpada się na łańcuch jeziorek. W górnym biegu woda słodka, w dolnym - słonawa.

</doc>
<doc id="702565" url="https://pl.wikipedia.org/wiki?curid=702565" title="Technik weterynarii">
Technik weterynarii

Technik weterynarii (tech. wet.) – osoba będąca absolwentem technikum weterynaryjnego, która zdała egzamin zawodowy oraz otrzymała świadectwo potwierdzające kwalifikacje w zawodzie technik weterynarii. Dodatkowo w celu świadczenia usług technik zobligowany jest posiadać prawo wykonywania zawodu technika weterynarii. Technik weterynarii w podmiotach leczniczych dla zwierząt stanowi personel pomocniczy i posiada znacznie mniejsze uprawnienia niż lekarz weterynarii.
Czynności do których świadczenia jest uprawniony technik weterynarii:
Czynności, o których mowa w pkt 2, 6 i 7, są wykonywane pod nadzorem lekarza weterynarii.
Czynności których nie może wykonywać technik weterynarii:

</doc>
<doc id="702568" url="https://pl.wikipedia.org/wiki?curid=702568" title="Pirahã">
Pirahã

Pirahã (nazwa własna: "Híaitíihí", dosłownie „prości” – to, co obce, jest według nich „krzywe”) – ludność indiańska mieszkająca w brazylijskiej części dżungli amazońskiej nad rzeką Maici. Obecnie plemię liczy – według różnych szacunków – od 200 do 360 osób, choć dawniej było ich o wiele więcej.
Pirahã są łowcami i zbieraczami. Ich religia przypomina wierzenia animistyczne – są przekonani o istnieniu świata duchów, zwanych przez nich "xigagaí", „istotami bez krwi”. Uważają też, podobnie jak inne plemiona południowoamerykańskie, że świat podzielony jest na wyższe i niższe strefy. Ich kultura nie posiada jednak wielu innych elementów typowych dla religii, takich, jak rytuały, wiara w życie pozagrobowe czy mitologia (w tym mit o stworzeniu świata).
Język pirahã, którego używają, stał się obiektem zainteresowań lingwistyki w związku z cechami nietypowymi dla innych języków, m.in. brakiem wyraźnego słownictwa związanego z barwami i liczbami.
Kultura Indian Pirahã wykazuje również inne cechy odmienne od pozostałych kultur ludzkich:

</doc>
<doc id="702569" url="https://pl.wikipedia.org/wiki?curid=702569" title="Edward Łukosz">
Edward Łukosz

Edward Łukosz (ur. 11 września 1929 w Czechowicach-Dziedzicach) – polski inżynier i polityk, minister hutnictwa i przemysłu maszynowego (1982–1984).
Życiorys.
Syn Andrzeja i Walerii. W 1956 ukończył Uralski Instytut Politechniczny uzyskując tytuł zawodowy magistra inżyniera mechanika. W latach 1956–1960 pracował w Fabryce Urządzeń Mechanicznych „Poręba”, między innymi, jako szef produkcji. Następnie jako główny inżynier pracował w Andrychowskiej Fabryce Maszyn od 1961 do 1963 roku. W latach 1963–64 był dyrektorem Biura Projektów KOPROTECH w Warszawie. Dyrektorem technicznym i naczelnym był w okresie od 1964 do 1973 roku w Zjednoczeniu Przemysłu Obrabiarek i Narzędzi w Warszawie. 
W 1954 wstąpił do Polskiej Zjednoczonej Partii Robotniczej. W latach 1973–1982 był dyrektorem Zespołu Przemysłu Maszynowego w Komisji Planowania przy Radzie Ministrów. W latach 1972–1980 pełnił społecznie funkcję stałego przewodniczącego międzynarodowej organizacji ekonomicznej krajów Rady Wzajemnej Pomocy Gospodarczej ds. systemów obrabiarkowych sterowanych numerycznie. Od 9 października 1982 do 30 maja 1984 był ministrem hutnictwa i przemysłu maszynowego w rządzie Wojciecha Jaruzelskiego. Następnie pełnił funkcję zastępcy przewoniczącego Komisji Planowania oraz Komitetu do Spraw Nauki i Postępu Technicznego przy Radzie Ministrów. Od 15 listopada 1986 skierowany do Moskwy na stanowisko Radcy Ministra Pełnomocnego Ambasady PRL.

</doc>
<doc id="702572" url="https://pl.wikipedia.org/wiki?curid=702572" title="Bawół wodny">
Bawół wodny



</doc>
<doc id="702579" url="https://pl.wikipedia.org/wiki?curid=702579" title="Dystrykt Kweta">
Dystrykt Kweta

Dystrykt Kweta (paszto: کوټه, urdu: کوئٹہ) – dystrykt w południowo-zachodnim Pakistanie w prowincji Beludżystan. W 1998 roku liczył 759 941 mieszkańców (z czego 54,22% stanowili mężczyźni) i obejmował 87 091 gospodarstw domowych. Siedzibą administracyjną dystryktu jest Kweta.

</doc>
<doc id="702585" url="https://pl.wikipedia.org/wiki?curid=702585" title="Zygmunt Najdowski">
Zygmunt Najdowski

Zygmunt Józef Najdowski (ur. 25 kwietnia 1932 w Cerekwicy, zm. 9 stycznia 1998) – polski doktor nauk historycznych i polityk. Minister kultury i sztuki (1978–1980), poseł na Sejm PRL VII kadencji.
Życiorys.
Syn Józefa i Heleny. Ukończył studia w kierunku filologia polska na Uniwersytecie Mikołaja Kopernika w Toruniu, został także doktorem historii w 1980 w Wyższej Szkole Nauk Społecznych przy KC PZPR.
Od 1954 należał do Polskiej Zjednoczonej Partii Robotniczej. W 1957 został sekretarzem w Zarządzie Wojewódzkim Związku Młodzieży Polskiej w Bydgoszczy. Od 1964 do 1969 pełnił funkcję wiceprzewodniczącego Zarządu Głównego Związku Młodzieży Socjalistycznej w Warszawie. Od 1957 do 1959 I sekretarz Komitetu Uczelnianego na UMK, był zastępcą kierownika wydziału Propagandy Komitetu Wojewódzkiego w Bydgoszczy (1959–1960), został instruktorem partyjnym w wydziałach Komitetu Centralnego PZPR (1960–1973). W 1973 został sekretarzem KW PZPR w Zielonej Górze, a w latach 1975–1978 i 1980–1981 był I sekretarzem KW PZPR w Toruniu. W 1975 był przewodniczącym Wojewódzkiej Rady Narodowej. Od 1975 do 1981 był członkiem KC PZPR. W latach 70. zasiadał w Radzie Redakcyjnej organu teoretycznego i politycznego KC PZPR „Nowe Drogi”.
W latach 1976–1980 był posłem na Sejm PRL VII kadencji. Od 20 lipca 1978 do 8 października 1980 był ministrem kultury i sztuki w rządach Piotra Jaroszewicza i Edwarda Babiucha oraz Edwarda Babiucha i Józefa Pińkowskiego (wcześniej był krótko podsekretarzem stanu w tym ministerstwie).
W czerwcu 1981 domagał się siłowych rozwiązań wobec „Solidarności”. Po 1989 był członkiem założycielem i pierwszym sekretarzem zarządu krajowego Stowarzyszenia Marksistów Polskich, a także współtworzył partię Związek Komunistów Polskich „Proletariat”.
Był odznaczony Krzyżem Kawalerskim Orderu Odrodzenia Polski.
Został pochowany na Cmentarzu Wojskowym na Powązkach w Warszawie (kwatera A 3 Tuje rz. 3 m. 40).

</doc>
<doc id="702586" url="https://pl.wikipedia.org/wiki?curid=702586" title="Żmerynka">
Żmerynka

Żmerynka (ukr. "Жмеринка") – miasto na Ukrainie, w obwodzie winnickim, siedziba władz rejonu żmeryńskiego.
Żmerynka leży na historycznym Podolu.
Węzeł kolejowy.
Historia.
Pierwsza pisemna wzmianka o osadzie pochodzi z XVIII wieku.
Do 1793 Żmerynka leżała w granicach województwa bracławskiego Korony Królestwa Polskiego, po czym została zagarnięta przez Rosję w II rozbiorze Polski.
Miasto od 1903.
W 1922 znalazła się w granicach Związku Radzieckiego.
W 1941 została zajęta przez Niemcy, a następnie przekazana w zarząd Rumunii jako część tzw. "Transnistrii". Od 1944 ponownie pod kontrolą ZSRR. Od 1991 w granicach Ukrainy.
Zabytki.
Jednym z zabytków Żmerynki jest dworzec kolejowy zbudowany pod koniec XIX wieku w stylu eklektycznym łączącym secesję z barokiem.

</doc>
<doc id="702590" url="https://pl.wikipedia.org/wiki?curid=702590" title="Keith Moon">
Keith Moon

Keith John Moon (ur. 23 sierpnia 1946 w Londynie, zm. 7 września 1978 tamże) – brytyjski muzyk, perkusista zespołu The Who. 
Dołączył do zespołu w 1964, kiedy to zastąpił Douga Sandoma. Moon, ze swoją maniakalną, szaloną stroną i życiem pełnym nadużywania alkoholu, imprezowania i innych przyjemności, prawdopodobnie reprezentował młodzieńczą, szaloną stronę rock &amp; rolla, a także jego autodestrukcyjną stronę; był duszą The Who, tak samo jak Pete Townshend był jego mózgiem, a Roger Daltrey jego sercem. Zagrał na wszystkich albumach zespołu od wydanego w 1965 roku "My Generation", do "Who Are You" z 1978. Zmarł dwa tygodnie po wydaniu tej płyty.
W 2007 muzyk został sklasyfikowany na 2. miejscu listy 50 najlepszych perkusistów rockowych według Stylus Magazine.
Życiorys.
Wczesne lata.
Urodził się w Central Middlesex Hospital w londyńskiej dzielnicy Wembley. Był pierwszym dzieckiem Alfreda “Alfa” i Kathleen “Kit” Moon. Miał dwie młodsze siostry, Lindę (ur. 1949) i Lesley (ur. 1958). Matka zajmowała się prowadzeniem domu, ojciec był mechanikiem silnikowym. Mieszkał nieopodal stadionu Wembley. W wieku 14 lat został wyrzucony ze szkoły.
Wczesna kariera muzyczna.
W wieku 12 lat dołączył do ogólnonarodowej organizacji młodzieżowej Sea Cadet Corps, gdzie ubrany w mundurek, stał się sygnałowym i trąbił. Potem grał na bębnie. W wieku 14 lat dostał od matki swój pierwszy zestaw perkusyjny, perłowo niebieski Premier. Rodzice chcieli, aby miał jakieś zajęcie po tym, jak w 1961 został wyrzucony ze szkoły. Początkowo sam uczył się gry, nie pobierał nauki.
Rok później, w 1962 w Music Club w hotelu Oldfield spotkał perkusistę Carlo Little’a, grającego dla Screaming Lord Sutch. Po tym spotkaniu, Little dawał mu lekcje gry na perkusji przez kilka miesięcy. Rozpoczął wtedy też grę w zespole The Escorts. Pod koniec 1962 dołączył do The Beachcombers, gdzie pozostał przez 18 miesięcy. Zespół grał głównie rock and roll, a Keith wciąż był upominany o głośne granie.
The Who.
W wieku 17 lat dołączył do The Who (kwiecień 1964). Keith wziął udział w przesłuchaniu, kiedy to grupa szukała perkusisty. Przesłuchanie odbyło się w The Old Hotel w Greenford. Muzyk pojawił się na przesłuchaniu ze swoją matką. Przesłuchanie zakończyło się prawie kompletnym zdewastowaniem perkusji. Moon eksperymentował na różnych zestawach perkusyjnych. Grupa słynęła z niszczenia swoich instrumentów podczas koncertów, co stało się bardzo modne i było naśladowane przez inne grupy muzyczne. Moon był zespołowym błaznem i uwielbiał robić przeróżne dowcipy. Był także entuzjastą śpiewania. Chciał, aby jego głos pojawiał się w piosenkach The Who, na co nie godzili się pozostali członkowie zespołu.
Życie prywatne.
17 marca 1966 ożenił się w sekrecie ze swoją ciężarną dziewczyną Kim Kerrigan (właściwie Maryse Elizabeth Patricia Kerrigan). Ich córka, Amanda, urodziła się cztery miesiące po ślubie, 12 lipca 1966 w londyńskim Central Middlesex Hospital. W 1973 po latach znoszenia przemocy domowej i zdrad małżeńskich, żona opuściła Keitha zabierając ze sobą córkę. Rozwiedli się w kwietniu 1975. W latach 1968–1969 związany był z groupie Pamelą Des Barres. W latach 1975–1978 był w związku z modelką Annette Walter-Lax.
Śmierć.
Keith został zaproszony wraz ze swoją dziewczyną, Annette Walter-Lax, na przyjęcie z okazji premiery filmu "The Buddy Holly Story" wydane przez Paula McCartneya. Przyjęcie miało miejsce 6 września 1978.
Keith walczył z uzależnieniem od alkoholu, pomimo to tego wieczoru nie stronił od niego. W środku nocy Keith wrócił z Annette do mieszkania należącego do Harry’ego Nilssona, gdzie poszli spać. Po przebudzeniu się rano i zjedzeniu śniadania oraz obejrzeniu filmu zasnął powtórnie. Annette także poszła spać. Obudziła się około godziny 15:40. Zaniepokoiła się tym, że Keith nie chrapie, natychmiast zadzwoniła po ambulans. Pobudzenie akcji serca nic nie dało. Ciało zabrano do Middlesex Hospital, gdzie natychmiast stwierdzono śmierć.
Policyjne śledztwo wykazało, że Keith Moon zmarł podczas snu po zażyciu 32 tabletek (z czego 26 nie zostało nawet wchłoniętych) klometiazolu (Heminevrin), leku, który był częścią programu wyjścia z alkoholizmu. Tabletki te miały osłabiać głód alkoholowy, Keith natomiast popił je alkoholem. Po długoletnim używaniu narkotyków i piciu alkoholu organizm nie wytrzymał. Zmarł późnym popołudniem 7 września 1978 w pokoju numer 9 na 12 Curzon Place, London. W tym samym pokoju zmarła w 1974 roku Cass Elliot.
Moon zmarł kilka tygodni po wydaniu "Who Are You", w wieku 32 lat.
Kontrowersje.
Moon był wysoce destrukcyjny. Niszczył pokoje hotelowe, domy przyjaciół, nawet swój dom. Często wyrzucał przez okna meble. Umieszczał w toaletach fajerwerki, po czym je wysadzał. Tego typu wydarzenia miały przeważnie miejsce po zażyciu alkoholu i narkotyków, od których był uzależniony. Uwielbiał szokować publiczność i być zawsze w centrum uwagi.
W dniu 4 stycznia 1970 Moon udawał się na otwarcie dyskoteki w Hatfield. Bentleya prowadził jego ochroniarz i zarazem kierowca Neil Boland. Po imprezie samochód Moona został zaatakowany przez grupę skinheadów. Boland wyszedł z samochodu, aby oczyścić drogę, zaś Moon usiadł za kierownicą samochodu. Boland był bity przez napastników i wylądował na ziemi przed samochodem. Keith nie widząc go, dodał gazu i przejechał kierowcę, który poniósł śmierć. Larry Smith z The Bonzo Dog Doodah Band, którego podwozili, był w samochodzie i twierdził, że Neil zostawił samochód na luzie, i ten zaczął powoli toczyć się. Keith chciał go zatrzymać i dlatego wskoczył za kółko. Dochodzenie oczyściło Keitha z winy.

</doc>
<doc id="702591" url="https://pl.wikipedia.org/wiki?curid=702591" title="Aleksandr Litwinienko">
Aleksandr Litwinienko

Aleksandr Walterowicz Litwinienko (; ur. 4 grudnia 1962 w Woroneżu, zm. 23 listopada 2006 w Londynie) – podpułkownik KGB/FSB, emigrant rosyjski, występował przeciw polityce prowadzonej przez prezydenta Rosji Władimira Putina, szczególnie w odniesieniu do Czeczenii.
Życiorys.
W 1988 rozpoczął pracę w kontrwywiadzie wojskowym (Trzeci Zarząd Główny KGB ZSRR), od 1991 służył w centrali FSB także w kontrwywiadzie wojskowym. Za skuteczną działalność w zwalczaniu przestępczości zorganizowanej został uhonorowany tytułem weterana MUR-u (Wydziału Kryminalnego milicji moskiewskiej). W 1997 został przeniesiony do najtajniejszego w FSB Zarządu ds. rozpracowania organizacji przestępczych na stanowisko starszego współpracownika operacyjnego i zastępcy naczelnika VII wydziału.
W listopadzie 1998 na konferencji prasowej ujawnił, że wydawano mu rozkazy sprzeczne z prawem (nakaz zamordowania Borisa Bieriezowskiego). W marcu 1999 został aresztowany i umieszczony w areszcie śledczym moskiewskiego więzienia Lefortowo. Sprawa sądowa zakończyła się uniewinnieniem, jednak, tuż po opuszczeniu sali sądowej, został ponownie aresztowany przez FSB z innego oskarżenia, które ostatecznie zostało zamknięte bez rozpoczęcia postępowania sądowego. W związku z tym, został zwolniony z aresztu. Musiał podpisać przy tym zobowiązanie do nieopuszczania kraju. Natychmiast rozpoczęto przeciwko niemu kolejne śledztwo. Działania władz Rosji skłoniły go do opuszczenia kraju, wbrew podpisanemu zobowiązaniu, przy pomocy prezesa Fundacji Swobód Obywatelskich Aleksandra Goldfarba. W maju 2001 uzyskał azyl polityczny w Wielkiej Brytanii. Litwinienko nie wyjechał z pustymi rękami, zabrał ze sobą dokumenty i nagrania, które kompromitowały zarówno FSB jak i ówczesnego prezydenta Rosji Władimira Putina. FSB od razu wpisało go na listę zbiegów, podwójnych agentów i zdrajców. W 2002 roku wydał książkę "Przestępcy z Łubianki" "( ros. Лубянская преступная группировка, ang. Criminal gang from Lubyanka)". Książka została wycofana ze sprzedaży w Rosji na polecenie FSB,ale trudno się temu dziwić gdyż Litwinienko pisał w niej o przekształceniu rosyjskich służb bezpieczeństwa w organizację przestępczą i terrorystyczną,  która parała się m.in. korupcją, uprowadzeniami dla okupu, zabójstwami na zlecenie.  
W napisanej z Jurijem Fielsztinskim książce "Wysadzić Rosję" (, , (w 2002 powstał film dokumentalny o tym samym tytule) podał wersję o tym, że zamachy terrorystyczne w 1999 r. na budynki mieszkalne w Moskwie i Wołgodońsku były przygotowane i przeprowadzone przez agentów FSB w celu zrzucenia odpowiedzialności na Czeczenów i uzyskania tym samym "casus belli" wznowienia wojny czeczeńskiej.
Otrucie.
1 listopada 2006, w okresie, kiedy prowadził dochodzenie w sprawie śmierci Anny Politkowskiej, nagle źle się poczuł. Objawy można było przypisywać zatruciu. Wcześniej, Litwinienko jadł lunch w londyńskiej restauracji serwującej sushi "Itsu" ze swoim włoskim znajomym Mario Scaramellą, członkiem Komisji Mitrochina, która starała się naświetlić infiltrację włoskiego życia politycznego przez KGB. Scaramella twierdził, że posiada ważne informacje dotyczące kulisów zabójstwa Politkowskiej, które przekazał Litwinience. Pojawiły się też informacje, że przed lunchem spotkał się ze znajomym z czasów pracy w FSB Andriejem Ługowojem i nieznanym mu osobnikiem przedstawionym jako Władimir, który był małomówny, ale nalegał na wypicie wspólnie herbaty.
Oleg Gordijewski, inny pułkownik KGB, który zbiegł do Wielkiej Brytanii, dobry znajomy Litwnienki, powiedział w wywiadzie dla BBC, że uważa, że na spotkaniu w mieszkaniu jego rosyjskiego przyjaciela, tuż przed spotkaniem w restauracji serwującej sushi, Litwinience została podana szklanka zatrutej herbaty.
Litwinienko, w ciężkim stanie, trafił do szpitala, z którego wyszedł po kilku dniach. Wrócił jednak do szpitala z objawami ciężkiego zatrucia nieznaną substancją.
Scotland Yard prowadził dochodzenie w sprawie otrucia Litwinienki. Początkowo lekarze podejrzewali infekcję, następnie zatrucie pokarmowe, a później (prof. John Henry), że użytą trucizną były związki talu, które bywały dawniej stosowane w trutkach na szczury. Do objawów zatrucia talem należą wyłysienie i uszkodzenie nerwów obwodowych. Litwinienko przebywał na leczeniu pod strażą w University College Hospital w Londynie. Zmarł w nocy z 23 na 24 listopada 2006.
24 listopada brytyjskie służby medyczne podały, że w organizmie Litwinienki nie znaleziono talu, ale silnie radioaktywny i toksyczny izotop polonu 210. Polon został mu podany w herbacie. W liście pożegnalnym, skierowanym do przyjaciela, Aleksandra Goldfarba, Litwinienko odpowiedzialnością za swoje otrucie obarczył ówczesnego prezydenta Rosji Władimira Putina. 7 grudnia 2006 został pochowany na cmentarzu Highgate Cemetery w Londynie.
W styczniu 2016 BBC podało wyniki brytyjskiego śledztwa, które stwierdziło, że „prezydent Putin prawdopodobnie zatwierdził morderstwo Litwinienki”, motywem miała być wzajemna niechęć na gruncie osobistym. Strona rosyjska odrzuciła i nie zaakceptowała wniosków płynących z przedmiotowego dochodzenia, twierdząc, że zostało ono upolitycznione.

</doc>
<doc id="702595" url="https://pl.wikipedia.org/wiki?curid=702595" title="Rybulozo-1,5-bisfosforan">
Rybulozo-1,5-bisfosforan

Rybulozo-1,5-bisfosforan – organiczny związek chemiczny z grupy estrów. Bierze udział w procesie fotosyntezy.
Rola w procesie fotosyntezy.
RuBP reaguje z dwutlenkiem węgla w procesie karboksylacji katalizowanym przez enzym RuBisCO. Produktem jest wysoce niestabilny sześciowęglowy związek pośredni znany jako 1,5-bisfosforan 3-keto-2-karboksyarabinitol. Niemal natychmiast rozpada się on na dwie cząsteczki 3-fosfoglicerynianu. Dzięki swoim właściwościom umożliwiającym mu zarówno prowadzenie karboksylacji, jak i oksygenacji, RuBisCO katalizuje również RuBP tlenem () w procesie zwanym fotooddychaniem, które jest faworyzowane w wysokich temperaturach. Podczas fotooddychania RuBP łączy się z O2, w wyniku czego powstaje 3-PGA oraz kwas fosfoglicerynowy. W cyklu Calvina RuBP jest odtwarzany wskutek fosforylacji rybulozo-5-fosforanu przez ATP.

</doc>
<doc id="702597" url="https://pl.wikipedia.org/wiki?curid=702597" title="RuBisCO">
RuBisCO



</doc>
<doc id="702600" url="https://pl.wikipedia.org/wiki?curid=702600" title="Elisa Togut">
Elisa Togut

Elisa Togut (ur. 15 maja 1978 w Gorycji) – włoska siatkarka grająca na pozycji atakującej. reprezentantka Włoch, mistrzyni świata z 2002.
Obecnie występuje w Serie A, w drużynie Crema Volley.
Wybrana najlepszą zawodniczką mistrzostw świata w 2002 rozegranych w Niemczech. W finale tego turnieju przeciwko drużynie Stanów Zjednoczonych zdobyła rekordową liczbę 32 punktów. Mecz zakończył się zwycięstwem Włoszek 3-2.
8 listopada 2002 roku została odznaczona Orderem Zasługi Republiki Włoskiej za złoty medal Mistrzostw Świata.

</doc>
<doc id="702601" url="https://pl.wikipedia.org/wiki?curid=702601" title="RuBP">
RuBP



</doc>
<doc id="702607" url="https://pl.wikipedia.org/wiki?curid=702607" title="Kryterium Dirichleta zbieżności jednostajnej szeregów funkcyjnych">
Kryterium Dirichleta zbieżności jednostajnej szeregów funkcyjnych

Kryterium Dirichleta – warunek wystarczający zbieżności jednostajnej szeregu funkcyjnego postaci
Nazwa pochodzi od nazwiska Petera Gustawa Dirichleta.
Kryterium.
Niech formula_2 i formula_3 będą takimi ciągami funkcji skalarnych określonych na wspólnej dziedzinie formula_4 że
Wówczas szereg funkcyjny
jest zbieżny jednostajnie w zbiorze formula_15
Istnieje wersja powyższego kryterium dla całek niewłaściwych, mianowicie kryterium Dirichleta zbieżności całek niewłaściwych.
W przypadku, gdy formula_16 jest monotonicznym ciągiem liczbowym zbieżnym do formula_17 kryterium Dirichleta można uogólnić na szeregi w przestrzeniach Banacha. Szczególnym przypadkiem powyższego kryterium jest kryterium Dirichleta dla szeregów liczbowym (tj. przypadek, gdy formula_11 jest zbiorem jednoelementowym).
Kryterium Dirichleta o zbieżności szeregów liczbowych.
Jeżeli ciąg sum częściowych
szeregu liczbowego
jest ograniczony, a formula_21 jest ciągiem liczb rzeczywistych, który jest monotoniczny i zbieżny do formula_17 to szereg
jest zbieżny.

</doc>
<doc id="702609" url="https://pl.wikipedia.org/wiki?curid=702609" title="Jerzy Korzonek">
Jerzy Korzonek

Jerzy Korzonek (ur. 1 kwietnia 1928 w Lublinie, zm. 22 września 2007) – polski ekonomista i polityk. Minister-kierownik Urzędu Gospodarki Morskiej (1982–1985), poseł na Sejm PRL VIII kadencji.
Życiorys.
Syn Stanisława i Janiny. W młodości uprawiał lekką atletykę. W 1955 ukończył studia na Wydziale Handlu Zagranicznego Szkoły Głównej Planowania i Statystyki w Warszawie, a w 1965 Uniwersytet Warszawski. W 1972 uzyskał tytuł doktora nauk ekonomicznych na Wydziale Inżynieryjno-Ekonomicznym Politechniki Szczecińskiej. Od 1948 do 1958 pracował w Centrali Produktów Naftowych w Warszawie, a w latach 1958–1965 był dyrektorem Przedsiębiorstwa Obrotu Produktami Naftowymi w Szczecinie. Od 1965 do 1975 był zastępcą dyrektora ds. ekonomicznych, a w latach 1975–1981 dyrektorem naczelnym portu w Szczecinie. Przez kilka lat pełnił funkcję przewodniczącego rady społecznej MKS Pogoń Szczecin, a w 1982 został wybrany prezesem Polskiego Związku Żeglarskiego.
Od 1943 do 1944 należał do organizacji harcerskiej, a w latach 1948–1949 do Związku Młodzieży Polskiej. W czerwcu 1948 przystąpił do Polskiej Partii Socjalistycznej, a w grudniu tego samego roku wraz z nią do Polskiej Zjednoczonej Partii Robotniczej. Przez wiele lat zasiadał w plenum oraz w komisji rewizyjnej Komitetu Wojewódzkiego PZPR. W latach 1980–1985 był posłem na Sejm PRL VIII kadencji. W latach 1981–1982 pełnił funkcję podsekretarza stanu w Urzędzie Gospodarki Morskiej. Od 26 stycznia 1982 do 12 listopada 1985 był ministrem-kierownikiem Urzędu Gospodarki Morskiej w rządzie Wojciecha Jaruzelskiego.

</doc>
<doc id="702615" url="https://pl.wikipedia.org/wiki?curid=702615" title="Nowiny (Babidół)">
Nowiny (Babidół)

Nowiny (kaszb. "Nowinë", niem. "Neuheit") – przysiółek wsi Babidół w Polsce położony w województwie pomorskim, w powiecie gdańskim, w gminie Kolbudy. 
Przysiółek wchodzi w skład sołectwa Babidół.
W latach 1975–1998 miejscowość administracyjnie należała do województwa gdańskiego. Do 1918 r. wieś była częścią powiatu kartuskiego.

</doc>
<doc id="702624" url="https://pl.wikipedia.org/wiki?curid=702624" title="Bubalus bubalis">
Bubalus bubalis



</doc>
<doc id="702626" url="https://pl.wikipedia.org/wiki?curid=702626" title="Stanisław Kukuryka">
Stanisław Kukuryka

Stanisław Edward Kukuryka (ur. 14 czerwca 1928 w Zemborzycach, zm. 12 maja 2010 w Warszawie) – polski polityk, minister budownictwa i przemysłu materiałów budowlanych, poseł na Sejm PRL VII i VIII kadencji, ambasador PRL/RP w Libii w latach 1986–1990.
Życiorys.
Syn Stanisława i Marianny. Na Uniwersytecie Marii Curie-Skłodowskiej w Lublinie uzyskał tytuł magistra prawa.
W 1962 został członkiem Polskiej Zjednoczonej Partii Robotniczej i radnym Miejskiej Rady Narodowej w Lublinie (pełnił mandat do 1967). Był współzałożycielem i pierwszym prezesem Lubelskiej Spółdzielni Mieszkaniowej. W latach 1964–1966 zasiadał w egzekutywie Komitetu Miejskiego partii w Lublinie. Był także członkiem plenum Komitetu Warszawskiego. W okresie od 1980 do 1981 był zastępcą członka Komitetu Centralnego PZPR.
W latach 1972–1982 był prezesem Zarządu Centralnego Związku Spółdzielni Budownictwa Mieszkalnego, a od 9 października 1982 do 12 listopada 1985 był ministrem budownictwa i przemysłu materiałów budowlanych w rządzie Wojciecha Jaruzelskiego. Od 1973 do 1983 zasiadał w prezydium Ogólnopolskiego Komitetu Frontu Jedności Narodu. W latach 1976–1985 był posłem na Sejm PRL VII i VIII kadencji. Był także ambasadorem PRL/RP w Libii (1986–1990).
W latach 1983–1988 zasiadał prezydium Rady Obywatelskiej Budowy Pomnika Szpitala Centrum Zdrowia Matki Polki. W latach 1988–1990 był członkiem Rady Ochrony Pamięci Walk i Męczeństwa. Honorowy Prezes Polskiego Towarzystwa Mieszkaniowego, współzałożyciel Stowarzyszenia Spółdzielców Mieszkaniowych i Zarządców Nieruchomości "Konfederacja Warszawska", działacz Towarzystwa Przyjaciół Dzieci.
Zmarł 12 maja 2010 w Warszawie po ciężkiej chorobie. Został pochowany 17 maja 2010 w grobie rodzinnym na cmentarzu Powązkowskim w Warszawie (kwatera 18-1-7).

</doc>
<doc id="702638" url="https://pl.wikipedia.org/wiki?curid=702638" title="Miejsca pamięci narodowej w Kielcach">
Miejsca pamięci narodowej w Kielcach

Miejsca pamięci narodowej w Kielcach
Kielce to miasto, które w trakcie swojej kilkusetletniej historii było miejscem wielu tragicznych i historycznych wydarzeń związanych z walką o wolność i niepodległość ojczyzny oraz mające związki ze znanymi, historycznymi postaciami, które w trakcie swego życia przebywały na tej ziemi. Znajduje się tutaj wiele miejsc upamiętniających te osoby oraz wydarzenia.

</doc>
<doc id="702639" url="https://pl.wikipedia.org/wiki?curid=702639" title="Uzdrowiska świata">
Uzdrowiska świata



</doc>
<doc id="702642" url="https://pl.wikipedia.org/wiki?curid=702642" title="Żmijewo (województwo pomorskie)">
Żmijewo (województwo pomorskie)

Żmijewo – nieistniejąca osada w Polsce położona w województwie pomorskim, w powiecie gdańskim, w gminie Kolbudy
Leży na trasie linii kolejowej Pruszcz Gdański-Żukowo (obecnie zawieszonej). Wieś wchodziła w skład sołectwa Bielkówko.
Miejscowość została zniesiona z dniem 1 stycznia 2015. Teren włączono do miejscowości Bielkówko.
W latach 1975–1998 miejscowość administracyjnie należała do województwa gdańskiego.
Inne miejscowości o nazwie Żmijewo.

</doc>
<doc id="702654" url="https://pl.wikipedia.org/wiki?curid=702654" title="Andersen Consulting">
Andersen Consulting

Andersen Consulting – dawniej departament przedsiębiorstwa doradczego Arthur Andersen, powstał na potrzeby zlecenia od GE w 1953 roku, które to dotyczyło stworzenia studium wykonalności na temat wykorzystywania komputerów do automatyzacji wypłat. Jako pionierzy doradztwa w zakresie nowych technologii i komputeryzacji przedsiębiorstw po dziś dzień zachowali tę specjalizację. Departament ten oddzielił się od Arthur Andersen dopiero w 1989 roku na podstawie umowy, na mocy której 15% dochodów przekazywano Arthur Andersen. W 1998 roku rozpoczęła się prawna batalia o uwolnienie się od umowy z AA. W wyniku werdyktu Międzynarodowej Izby Handlu (2001) uwolniono się od wszelkich zobowiązań wobec AA, zapłacono 1,2 mld $ odszkodowania oraz zmieniono nazwę na Accenture, zaś 19 lipca 2001 Accenture stała się spółką giełdową notowaną na nowojorskiej giełdzie (New York Stock Exchange – NYSE).
Po roku 2001, Arthur Andersen ponownie odbudował dział konsultingu (zwany "Business Consulting") w ramach swojej organizacji .
Po upadku sieci Arthur Andersen w 2002 roku (w międzyczasie spółka zmieniła nazwę na "Andersen") firmy działające w jej ramach (w tym również odbudowany dział konsultingu) zostały przejęte przez inne firmy Wielkiej Czwórki.
W Polsce połączenie nastąpiło z Ernst &amp; Young, niemniej dział konsultingu jeszcze przez kilka lat działał samodzielnie na polskim rynku pod nazwą Andersen Business Consulting. Ostatecznie połączył się z polską filią Deloitte w 2006 roku.

</doc>
<doc id="702662" url="https://pl.wikipedia.org/wiki?curid=702662" title="1,5-bisfosforybuloza">
1,5-bisfosforybuloza



</doc>
<doc id="702663" url="https://pl.wikipedia.org/wiki?curid=702663" title="Karboksylaza oksygenaza 1,5-bisfosforybulozy">
Karboksylaza oksygenaza 1,5-bisfosforybulozy



</doc>
<doc id="702665" url="https://pl.wikipedia.org/wiki?curid=702665" title="Tomcio Grubasek">
Tomcio Grubasek

Tomcio Grubasek (ang. "Tommy Boy") – amerykański film komediowy z 1995 w reżyserii Petera Segala.
Fabuła.
Thomas 'Duży Tom' Callahan jest właścicielem firmy, która zajmuje się produkcją części samochodowych. Duży Tom żeni się z kobietą, która wykańcza go. Po śmierci Thomasa połowę akcji przejmuje syn, a następną jego macocha. Jednak macocha chce przejąć pieniądze po sprzedaży firmy. Sympatyczny grubasek wraz z Richardem jadą w poszukiwaniu klientów. Po jakimś czasie udaje się mu przejąć firmę.

</doc>
<doc id="702666" url="https://pl.wikipedia.org/wiki?curid=702666" title="Kentarō Minagawa">
Kentarō Minagawa

 – japoński narciarz alpejski, slalomista.
Kariera.
Po raz pierwszy na arenie międzynarodowej Kentarō Minagawa pojawił się 10 sierpnia 1994 roku w Coronet Peak, gdzie w lokalnych zawodach zajął piętnaste miejsce w gigancie. W 1995 roku wystąpił na mistrzostwach świata juniorów w Voss, zajmując dwunaste miejsce w slalomie i 36. miejsce w gigancie. Podczas rozgrywanych rok później mistrzostw świata juniorów w Schwyz był między innymi piąty w slalomie i dziewiąty w gigancie. W zawodach Pucharu Świata zadebiutował w 26 października 1997 roku w Tignes, gdzie nie zakwalifikował się do drugiego przejazdu w gigancie. Pierwsze pucharowe punkty wywalczył 23 stycznia 2000 roku w Kitzbühel, zajmując szóste miejsce w slalomie. Najwyższą lokatę w zawodach tego cyklu uzyskał 15 stycznia 2006 roku w Wengen, gdzie w slalomie był czwarty. Walkę o podium przegrał tam z Niemcem Aloisem Voglem o 0,11 sekundy. Najlepsze wyniki osiągał w sezonie 2005/2006, kiedy zajął 37. miejsce w klasyfikacji generalnej, a wśród slalomistów był jedenasty.
Minagawa kilkukrotnie startował na mistrzostwach świata, najlepszy wynik osiągając podczas rozgrywanych w 2001 roku mistrzostw świata w St. Anton, gdzie w slalomie zajął dziesiąte miejsce. Był też między innymi czwarty w tej konkurencji na igrzyskach olimpijskich w Turynie. Walkę o brązowy medal przegrał tam z Austriakiem Rainerem Schönfelderem o 0,03 sekundy. Wielokrotnie zdobywał medale mistrzostw Japonii, w tym złote w slalomie w latach 1997, 2003 i 2009 oraz gigancie w latach 1998-1999. W 2014 roku zakończył karierę.
Jego żoną jest narciarka dowolna, Aiko Uemura.
Osiągnięcia.
Puchar Świata.
Miejsca na podium.
Minagawa nie stawał na podium zawodów PŚ.

</doc>
<doc id="702667" url="https://pl.wikipedia.org/wiki?curid=702667" title="Kazus">
Kazus

Kazus – przypadek będący przedmiotem rozstrzygnięcia, np. sądu, postępowania administracyjnego. Zagadnienie, problem prawny, którego rozwiązaniem zajmuje się powołany do tego organ, np. kazusem będzie całokształt okoliczności wraz z rozstrzygnięciem sprawy o zabójstwo, która toczyła się przed sądem i w której zapadł wyrok.
Według André Jollesa kazus jest jednym z morfologicznych archetypów leżących u podstaw współczesnych gatunków literackich.

</doc>
<doc id="702669" url="https://pl.wikipedia.org/wiki?curid=702669" title="Michael Janyk">
Michael Janyk

Michael Janyk (ur. 22 marca 1982 w North Vancouver) – kanadyjski narciarz alpejski, brązowy medalista mistrzostw świata.
Kariera.
Po raz pierwszy na arenie międzynarodowej pojawił się 21 listopada 1997 roku w Mount Norquay, gdzie w zawodach FIS Race zajął 48. miejsce w gigancie. W 2001 roku wystartował na mistrzostwach świata juniorów w Verbier, zajmując 46. miejsce w gigancie. Podczas rozgrywanych rok później mistrzostw świata juniorów w Tarvisio jego najlepszym wynikiem było szóste miejsce w supergigancie.
W zawodach Pucharu Świata zadebiutował 20 stycznia 2002 roku w Kitzbühel, nie kwalifikując się do pierwszego przejazdu slalomu. Pierwsze pucharowe punkty wywalczył 13 grudnia 2004 roku w Sestriere, zajmując szesnaste miejsce w slalomie. Na podium zawodów tego cyklu jedyny raz stanął 3 grudnia 2006 roku w Beaver Creek, kończąc slalom na trzeciej pozycji. W zawodach tych rozdzielił André Myhrera ze Szwecji i Niemca Felixa Neureuthera. Najlepsze wyniki osiągnął w sezonie 2009/2010, kiedy zajął 25. miejsce w klasyfikacji generalnej.
Na mistrzostwach świata w Val d’Isère w 2009 roku zdobył brązowy medal w slalomie, przegrywając jedynie z Austriakiem Manfredem Prangerem i Francuzem Julienem Lizeroux. Był też między innymi szósty w tej samej konkurencji podczas mistrzostw świata w Åre w 2007 roku. W 2006 roku wystartował na igrzyskach olimpijskich w Turynie, zajmując 17. miejsce w slalomie. Podczas rozgrywanych cztery lata później igrzysk w Vancouver był trzynasty w tej konkurencji. Brał też udział w igrzyskach olimpijskich w Soczi w 2014 roku, kończąc slalom na szesnastej pozycji.
W 2015 roku zakończył karierę.

</doc>
<doc id="702672" url="https://pl.wikipedia.org/wiki?curid=702672" title="Poznań Game Arena">
Poznań Game Arena

Poznań Game Arena (PGA) – targi gier komputerowych, rozrywki multimedialnej oraz technologii wykorzystywanych w grach wideo, odbywające się corocznie na Międzynarodowych Targach Poznańskich w Poznaniu w latach 2004-2009 oraz od 2012. Według statystyk potwierdzonych audytem organizacji Centrex – International Exhibition Statistics Union, Poznań Game Arena są największymi w Europie Środkowo-Wschodniej targami gier komputerowych pod względem liczby uczestników, powierzchni targowej oraz liczby wystawców.
Historia.
Pierwsze targi Poznań Game Arena odbyły się w 2004 roku w dniach 20-23 kwietnia i były połączone z Infosystem – najstarszymi targami informatycznymi w Polsce.
Podczas pierwszej edycji PGA odbyły się turnieje w takie gry jak: "", "Star Wars Jedi Academy", "Far Cry".
Wśród prezentacji i premier gier pojawiły się: "Rise to Honour", "This is Football 2004", "Formula One 2003", "WRC3", "SingStar", "Shrek 2", ', "Call of Duty", "Prince of Persia", ' oraz "Moto GP 2".
W ofercie targowej pojawiły się także gry fabularne, gry figurkowe, gry planszowe, komputery, hardware, peryferia i software dla graczy.
Druga edycja Poznań Game Arena była o jeden dzień krótsza od poprzedniej i odbyła się 25-27 lutego w 2005 r.
Dawniej struktura Poznań Game Arena była podzielona na trzy części:
Projekt PGA został zawieszony w maju 2010 roku na rzecz targów elektroniki użytkowej i gier video ON/OFF, które odbyły się w dniach 22-24 października 2010 w Warszawie.
W roku 2012 targi PGA powróciły. Impreza ta odbyła się między 26 i 28 października 2012 r. na terenie Międzynarodowych Targów Poznańskich. Imprezą towarzyszącą od tej edycji stał się Zjazd Twórców Gier (edycja 5.), znany dzisiaj pod nazwą Game Industry Conference.
Kolejne edycje odbywały się corocznie na terenie Międzynarodowych Targów Poznańskich.
Edycję PGA z 2015 roku zorganizowano w dwa razy większej ilości hal niż poprzednio (tj. w 8 halach pomieszczono 800 stanowisk do gry), co miało zagwarantować uczestnikom większy komfort. W sumie na targach tych wystawiło się 130 wystawców, a organizatorzy w tej edycji wydali 850 akredytacji dla dziennikarzy i twórców internetowych.
Edycje.
Od kilku lat imprezie towarzyszą również inne targi: Aqua&amp;Zoo, Baby i HOBBY. Od 2016 roku bilety na PGA i pozostałe targi są dostępne oddzielnie.

</doc>
<doc id="702673" url="https://pl.wikipedia.org/wiki?curid=702673" title="Manfred Pranger">
Manfred Pranger

Manfred Pranger (ur. 25 stycznia 1978 w Hall in Tirol) – austriacki narciarz alpejski, mistrz świata.
Kariera.
Po raz pierwszy na arenie międzynarodowej pojawił się 17 grudnia 1994 roku w Neustift im Stubaital, gdzie w zawodach FIS Race nie ukończył giganta. Nigdy nie wystąpił na mistrzostwach świata juniorów.
W zawodach Pucharu Świata zadebiutował 11 grudnia 2000 roku w Sestriere, gdzie nie zakwalifikował się do drugiego przejazdu slalomu. Pierwsze pucharowe punkty wywalczył 14 stycznia 2001 roku w Wengen, zajmując 23. miejsce w slalomie. Na podium zawodów tego cyklu po raz pierwszy stanął 16 marca 2003 roku w Lillehammer, kończąc slalom na trzeciej pozycji. W zawodach tych wyprzedzili go tylko Włoch Giorgio Rocca i Kalle Palander z Finlandii. Łącznie trzynaście razy stawał na podium, odnosząc trzy zwycięstwa: 23 stycznia 2005 roku w Kitzbühel, 25 stycznia 2005 roku w Schladming i 18 stycznia 2009 roku w Wengen był najlepszy w slalomach. Najlepsze wyniki osiągnął w sezonie 2004/2005, kiedy zajął 20. miejsce w klasyfikacji generalnej, a w klasyfikacji slalomu był trzeci.
Na mistrzostwach świata w Val d’Isère w 2009 roku wywalczył złoty medal w slalomie. Wyprzedził tam Francuza Juliena Lizeroux i Michaela Janyka z Kanady. Był też między innymi piąty w tej konkurencji podczas mistrzostw świata w Sankt Moritz w 2003 roku i rozgrywanych cztery lata później mistrzostw świata w Åre. W 2002 roku wystartował w slalomie na igrzyskach olimpijskich w Salt Lake City, jednak nie ukończył rywalizacji. Brał też udział w igrzyskach w Vancouver w 2010 roku, ponownie nie kończąc zawodów.
Karierę sportową postanowił zakończyć dwa miesiące po sezonie 2013/2014, decyzję tą ogłosił 9 maja 2014 roku na konferencji prasowej.

</doc>
<doc id="702674" url="https://pl.wikipedia.org/wiki?curid=702674" title="Gry fabularne">
Gry fabularne



</doc>
<doc id="702679" url="https://pl.wikipedia.org/wiki?curid=702679" title="Rainer Schönfelder">
Rainer Schönfelder

Rainer Schönfelder (ur. 30 czerwca 1977 w Bleiburgu) – austriacki narciarz alpejski, dwukrotny medalista igrzysk olimpijskich i mistrzostw świata, trzykrotny medalista mistrzostw świata juniorów, a także zdobywca Małej Kryształowej Kuli w klasyfikacji slalomu Pucharu Świata.
Kariera.
Po raz pierwszy na arenie międzynarodowej Rainer Schönfelder pojawił się 17 grudnia 1994 roku w Neustift im Stubaital, gdzie w zawodach FIS Race w gigancie zajął dziewiąte miejsce. W 1995 roku wystartował na mistrzostwach świata juniorów w Voss, gdzie jego najlepszym wynikiem było jedenaste miejsce w slalomie. Na rozgrywanych rok później mistrzostwach świata juniorów w Schwyz zwyciężył w gigancie i kombinacji, a w slalomie zdobył srebrny medal.
W zawodach Pucharu Świata zadebiutował 9 marca 1996 roku w Hafjell, zajmując dwunaste miejsce w slalomie gigancie. Tym samym już w swoim debiucie wywalczył pierwsze pucharowe punkty. Na podium zawodów tego cyklu po raz pierwszy stanął 6 lutego 2000 roku w Todtnau, zwyciężając w slalomie. Łącznie Schönfelder 22. razy stawał na podium, w tym odniósł jeszcze cztery zwycięstwa w slalomie: 20 lutego 2002 roku w Kitzbühel, 24 listopada 2002 roku w Park City, 8 marca 2003 roku w Shiga Kōgen oraz 8 lutego 2004 roku w Adelboden. Ostatni raz w najlepszej trójce zawodów pucharowych znalazł się 27 stycznia 2008 roku w Chamonix, gdzie superkombinację ukończył na trzeciej pozycji. Najlepsze wyniki osiągnął w sezonie 2003/2004, kiedy był dziesiąty w klasyfikacji generalnej, a w klasyfikacji slalomu wywalczył Małą Kryształową Kulę. W klasyfikacji slalomistów był również drugi w sezonie 2004/2005, trzeci w sezonie 2002/2003 oraz piąty w sezonie 2001/2002. Zajął także czwarte miejsce w klasyfikacji kombinacji w sezonie 2005/2006.
W 2001 roku wystartował na mistrzostwach świata w St. Anton, gdzie był szósty w slalomie i czwarty w kombinacji, przegrywając walkę o medal ze Szwajcarem Paulem Accolą o 0,36 sekundy. Na rozgrywanych rok później igrzyskach olimpijskich w Salt Lake City nie ukończył rywalizacji w slalomie, a w kombinacji ponownie był czwarty. Tym razem w walce o podium zwyciężył jego rodak, Benjamin Raich, który był lepszy o 0,46 sekundy. Pierwsze medale wywalczył podczas mistrzostw świata w Bormio w 2005 roku. Najpierw zajął drugie miejsce w slalomie, rozdzielając na podium Raicha oraz Włocha Giorgio Roccę. Następnie razem z Renate Götschl, Benjaminem Raichem, Kathrin Zettel, Michaelem Walchhoferem i Nicole Hosp drugie miejsce zajął także w zawodach drużynowych. Kolejne sukcesy osiągał na igrzyskach olimpijskich w Turynie w 2006 roku, skąd wrócił z dwoma medalami. W swoim pierwszym stracie, kombinacji alpejskiej, osiągnął dziewiąty czas zjazdu i trzynasty w slalomie, co dało mu trzeci łączny wynik i brązowy medal. Wyprzedzili go tylko Ted Ligety z USA i Chorwat Ivica Kostelić. Następnie był ósmy w gigancie, a kolejne pięć dni później zdobył brązowy medal w slalomie. W zawodach tych lepsi okazali się dwaj inni Austriacy: Benjamin Raich, który był szybszy o 1,01 sekundy oraz Reinfried Herbst, który wyprzedził Schönfeldera o 0,18 sekundy. Był to piąty przypadek w historii narciarstwa alpejskiego na igrzyskach olimpijskich, w którym całe podium zajęli reprezentanci jednego kraju. Brał także udział w mistrzostwach świata w Åre w 2007 roku, jednak plasował się poza najlepszą dziesiątką.
Dwukrotnie zdobywał mistrzostwo Austrii: w 1996 roku był najlepszy w kombinacji, a w 2008 roku zwyciężył w supergigancie. Tuż przed inauguracją sezonu 2013/2014 w Sölden ogłosił, że kończy przygodę z wyczynowym sportem. Przed rozpoczęciem zawodów odbył swój pożegnalny przejazd na trasie giganta, używając sprzętu z lat 70'.
W 2013 roku w parze z Manuelą Stöckl zwyciężył w programie Dancing Stars.

</doc>
<doc id="702681" url="https://pl.wikipedia.org/wiki?curid=702681" title="Stopaż">
Stopaż

Stopaż – fabryczna numeracja klatek na filmowych taśmach negatywowych. Dzięki niej można zidentyfikować potrzebny (np. podczas montażu) zakres klatek filmowych. Umożliwia on m.in. ścięcie oryginalnego negatywu na podstawie kopii reżyserskiej.
Stopaż jest przekopiowywany na taśmę pozytywową, celem późniejszej identyfikacji ujęć.
Stopaż pojawia się na taśmie filmowej w równych odstępach:
Oprócz typowej, czytelnej dla człowieka, numeracji te same informacje mogą być też naniesione na filmie w postaci kodu kreskowego, co znacząco ułatwia automatyczną identyfikację klatek w systemach elektronicznych.

</doc>
<doc id="702683" url="https://pl.wikipedia.org/wiki?curid=702683" title="André Myhrer">
André Myhrer

Per André Myhrer (ur. 11 stycznia 1983 w Bergsjö) – szwedzki narciarz alpejski, dwukrotny medalista olimpijski i trzykrotny medalista mistrzostw świata.
Kariera.
Po raz pierwszy na arenie międzynarodowej André Myhrer pojawił się 16 stycznia 1999 roku w Branäs, gdzie w zawodach FIS Race w gigancie zajął 43. miejsce. W 2002 roku wystartował w slalomie na mistrzostwach świata juniorów w Tarvisio, jednak nie ukończył rywalizacji. Wystąpił także w gigancie i slalomie na rozgrywanych rok później mistrzostwach świata juniorów w Briançonnais, jednak obu zawodów nie ukończył.
W zawodach Pucharu Świata zadebiutował 25 stycznia 2004 roku w Kitzbühel, gdzie nie ukończył pierwszego przejazdu w slalomie. Pierwsze pucharowe punkty wywalczył dwa dni później w Schladming, zajmując 13. miejsce w tej samej konkurencji. Blisko rok później, 25 stycznia 2005 roku w Schladming, po raz pierwszy stanął na podium zawodów tego cyklu, zajmując trzecie miejsce w slalomie. W zawodach tych wyprzedzili go jedynie dwaj Austriacy: Manfred Pranger i Benjamin Raich. W kolejnych latach wielokrotnie stawał na podium, odnosząc przy tym pięć zwycięstw: 3 grudnia 2006 roku w Beaver Creek, 6 stycznia 2011 roku w Zagrzebiu, 11 marca 2012 roku w Kranjskiej Gorze, 18 marca 2012 roku w Schladming oraz 11 listopada 2012 roku w Levi. Najlepsze wyniki osiągnął w sezonie 2011/2012, kiedy zdobył Małą Kryształową Kulę w klasyfikacji slalomu. W tej samej klasyfikacji był też trzeci w sezonie 2010/2011, kiedy wyprzedzili go tylko Chorwat Ivica Kostelić oraz Francuz Jean-Baptiste Grange.
Największy indywidualny sukces osiągnął w 2010 roku, kiedy podczas igrzysk olimpijskich w Vancouver wywalczył brązowy medal w slalomie. Po pierwszym przejeździe zajmował dziesiąte miejsce, tracąc do prowadzącego Włocha Giuliano Razzolego 2,24 sekundy. W drugim przejeździe osiągnął jednak najlepszy wynik, jako jedyny zawodnik uzyskując czas poniżej 48 sekund. Pozwoliło mu to przesunąć się na trzecie miejsce, 0,44 sekundy za Razzolim i 0,28 sekundy za Kosteliciem. W tej samej konkurencji był też czwarty na rozgrywanych cztery lata wcześniej igrzyskach w Turynie, przegrywając walkę o podium 0,03 sekundy z Austriakiem Rainerem Schönfelderem. Brał także udział w igrzyskach olimpijskich w Soczi w 2014 roku, jednak nie ukończył zawodów. Kilkukrotnie startował na mistrzostwach świata, jednak indywidualnie stawał na podium. Najlepszy wynik osiągnął podczas mistrzostw świata w Schladming w 2013 roku, gdzie był czwarty. W walce o brązowy medal lepszy okazał się Mario Matt z Austrii. Na tej samej imprezie zdobył za to srebrny medal w zawodach drużynowych, wspólnie z Nathalie Eklund, Fridą Hansdotter, Marią Pietilą-Holmner, Jensem Byggmarkiem i Mattiasem Harginem. Myhrer zdobył również brązowy medal w zawodach drużynowych na mistrzostwach świata w Vail/Beaver Creek w 2015 roku. Obok niego w drużynie tej znaleźli się: Pietilä-Holmner, Hargin, Sara Hector, Anna Swenn-Larsson i Markus Larsson. W 2017 roku wspólnie z kolegami i koleżankami z reprezentacji zdobył kolejny brązowy medal w drużynie podczas mistrzostw świata w Sankt Moritz. Rok później zdobył złoty medal na igrzyskach w Pjongczangu, wyprzedzając Szwajcara Ramona Zenhäuserna i Austriaka Michaela Matta. W 2019 roku wziął udział na mistrzostwach świata w Åre. W zawodach drużynowych zajął z zespołem 5. miejsce, natomiast slalom ukończył na 13. pozycji.

</doc>
<doc id="702685" url="https://pl.wikipedia.org/wiki?curid=702685" title="Kyryło Ośmak">
Kyryło Ośmak

Kyryło Ośmak (; ur. 9 maja 1890 we wsi Szyszaky, zm. 16 maja 1960 we Włodzimierzu) – ukraiński agronom, działacz Organizacji Ukraińskich Nacjonalistów (OUN), prezydent UHWR.
Życiorys.
Wyższe wykształcenie uzyskał w Moskiewskim Instytucie Rolniczym w latach 1910-1916. Praktyki studenckie odbył na Wołyniu, Kubaniu i Syberii.
Był członkiem Ukraińskiej Centralnej Rady. Był organizatorem kooperatyw. Aresztowany w Charkowie w 1928, skazany na 5 lat więzienia, zwolniony przedterminowo.
W latach 1932–1938 pracował w sektorze państwowym. W latach 1938–1940 został powtórnie uwięziony. Po wyjściu na wolność, w latach 1940–1941 mieszkał w Kijowie.
Współpracował z OUN, przeprowadził się do Lwowa, pracował w UCK. Był uczestnikiem założycielskiego zjazdu UHWR, na którym został wybrany prezydentem (1944), współpracował też z UPA, potem zamieszkał i pracował w Stryju.
13 września 1944 został aresztowany. Uwięziony w latach 1944–1947 w więzieniu w Drohobyczu, w latach 1948–1960 w więzieniu we Włodzimierzu, gdzie zmarł.

</doc>
<doc id="702687" url="https://pl.wikipedia.org/wiki?curid=702687" title="Megaman">
Megaman



</doc>
<doc id="702688" url="https://pl.wikipedia.org/wiki?curid=702688" title="Stéphane Tissot">
Stéphane Tissot

Stéphane Tissot (ur. 30 maja 1979 w Megève) – francuski narciarz alpejski, specjalista konkurencji technicznych.
Kariera.
Po raz pierwszy na arenie międzynarodowej pojawił się 6 stycznia 1995 roku we Flaine, gdzie na mistrzostwach kraju zajął 68. miejsce w supergigancie. Nigdy nie startował na mistrzostwach świata juniorów.
W zawodach Pucharu Świata zadebiutował 10 grudnia 2001 roku w Madonna di Campiglio, zajmując jedenaste miejsce w supergigancie. Tym samym już w swoim debiucie wywalczył pierwsze pucharowe punkty. Na podium zawodów tego cyklu po raz pierwszy stanął 4 grudnia 2005 roku w Beaver Creek, kończąc slalom na drugiej pozycji. W zawodach tych rozdzielił Włocha Giorgio Roccę i Teda Ligety'ego z USA. W kolejnych startach jeszcze jeden raz uplasował się w czołowej trójce: 18 marca 2006 roku w Åre ponownie był drugi w slalomie. Tym razem rozdzielił Szweda Markusa Larssona i Thomasa Grandiego z Kanady. Najlepsze wyniki osiągnął w sezonie 2005/2006, kiedy zajął 24. miejsce w klasyfikacji generalnej, a w klasyfikacji slalomu był szósty.
Na igrzyskach olimpijskich w Turynie w 2006 roku wystartował w slalomie, jednak nie ukończył pierwszego przejazdu i nie był klasyfikowany. Startował także na mistrzostwach świata w Bormio w 2005 roku, zajmując dziesiątą pozycję.
W 2010 roku zakończył karierę.

</doc>
<doc id="702689" url="https://pl.wikipedia.org/wiki?curid=702689" title="Rockman">
Rockman



</doc>
<doc id="702690" url="https://pl.wikipedia.org/wiki?curid=702690" title="Megaman NT Warrior">
Megaman NT Warrior



</doc>
<doc id="702691" url="https://pl.wikipedia.org/wiki?curid=702691" title="Markus Larsson">
Markus Larsson

Lars Markus Larsson (ur. 9 stycznia 1979 w Kil) – szwedzki narciarz alpejski, dwukrotny medalista mistrzostw świata i trzykrotny medalista mistrzostw świata juniorów.
Kariera.
Po raz pierwszy na arenie międzynarodowej Markus Larsson pojawił się 25 listopada 1994 roku w Hemsedal, gdzie w zawodach juniorskich zajął 97. miejsce w supergigancie. W 1995 roku wystartował na mistrzostwach świata juniorów w Voss, gdzie zajął 27. miejsce w slalomie i 30. miejsce w gigancie. Jeszcze czterokrotnie startował na imprezach tego cyklu, najlepsze wyniki osiągając podczas mistrzostw świata juniorów w Schladming w 1997 roku, gdzie zdobył trzy medale. Szwed zajął tam trzecie miejsce w gigancie i supergigancie, a w kombinacji okazał się najlepszy.
W zawodach Pucharu Świata zadebiutował 23 listopada 1999 roku w Vail, gdzie nie ukończył pierwszego przejazdu w slalomie. Pierwsze pucharowe punkty wywalczył blisko rok później, 19 listopada 2000 roku w Park City, zajmując 24. miejsce w slalomie. Na podium zawodów tego cyklu po raz pierwszy stanął 9 stycznia 2005 roku w Chamonix, zajmując trzecie miejsce w swej koronnej konkurencji. W zawodach tych wyprzedzili go tylko Włoch Giorgio Rocca oraz Austriak Benjamin Raich. W kolejnych latach trzykrotnie stawał na podium zawodów pucharowych, w tym odnosząc dwa zwycięstwa: 18 marca 2006 roku w Åre oraz 18 grudnia 2006 roku w Alta Badia był najlepszy w slalomie. Najlepsze wyniki osiągał w sezonie 2006/2007, kiedy zajął 22. miejsce w klasyfikacji generalnej, a w klasyfikacji slalomu był czwarty. Zajął ponadto dziewiąte miejsce w klasyfikacji slalomu w sezonie 2005/2006 oraz w klasyfikacji kombinacji w sezonie 2004/2005.
Wielokrotnie startował na mistrzostwach świata, jednak indywidualnie nie zdobył medalu. Najlepszy wynik osiągnął na mistrzostwach świata w Bormio w 2005 roku, gdzie w slalomie zajął czwarte miejsce. Walkę o brązowy medal przegrał tam z Giorgio Roccą o 0,40 sekundy. Był też między innymi szósty w kombinacji na rozgrywanych dwa lata wcześniej mistrzostwach świata w Sankt Moritz. Larsson wywalczył za to dwa medale w rywalizacji drużynowej: srebrny na mistrzostwach świata w Åre w 2007 roku oraz brązowy na rozgrywanych osiem lat później mistrzostwach świata w Vail/Beaver Creek. Najlepsze wyniki olimpijskie osiągnął podczas igrzysk w Salt Lake City w 2002 roku oraz igrzysk w Soczi w 2014 roku, w obu przypadkach kończąc rywalizację w slalomie na siódmej pozycji.

</doc>
<doc id="702694" url="https://pl.wikipedia.org/wiki?curid=702694" title="Zadania brzegowe">
Zadania brzegowe

Zadania brzegowe – uogólnienie zadań początkowych, w których poszukuje się rozwiązania formula_1 układu formula_2 zwyczajnych równań różniczkowych
spełniającego warunki brzegowe dane w postaci
gdzie liczby formula_7 są dane, formula_8 i formula_9 są macierzami kwadratowymi rzędu formula_10 a formula_11 jest wektorem w formula_12

</doc>
<doc id="702695" url="https://pl.wikipedia.org/wiki?curid=702695" title="Benjamin Raich">
Benjamin Raich

Benjamin Raich (ur. 28 lutego 1978 r. w Arzl im Pitztal) – austriacki narciarz alpejski, czterokrotny medalista olimpijski, wielokrotny medalista mistrzostw świata seniorów i juniorów, a także zdobywca Pucharu Świata.
Kariera.
Po raz pierwszy na arenie międzynarodowej Benjamin Raich pojawił się 17 grudnia 1994 roku w Neustift im Stubaital, gdzie w zawodach FIS Race w gigancie zajął 22. miejsce. W marcu 1996 roku wystartował na mistrzostwach świata juniorów w Schwyz, gdzie nie ukończył rywalizacji w gigancie, jednak w slalomie wywalczył złoty medal. Na rozgrywanych rok później mistrzostwach świata juniorów w Schladming nie ukończył drugiego przejazdu w slalomie, był za to najlepszy w gigancie. Najlepsze wynik w tej kategorii wiekowej osiągnął jednak podczas mistrzostw świata juniorów w Megève w 1998 roku, gdzie zwyciężał w slalomie, gigancie oraz kombinacji. W międzyczasie, 10 marca 1996 roku w Kvitfjell, zadebiutował w zawodach Pucharu Świata, jednak nie ukończył zawodów w slalomie. Pierwsze punkty zdobył nieco ponad rok później 15 marca 1997 roku w Vail, zajmując osiemnaste miejsce w gigancie.
Regularne starty w zawodach pucharowych rozpoczął w sezonie 1998/1999. W swoim ósmym starcie tego sezonu, 6 stycznia 1999 roku w Kranjskiej Gorze po raz pierwszy stanął na podium, zajmując trzecie miejsce w slalomie. W zawodach tych wyprzedzili go jedynie Słoweniec Jure Košir oraz kolejny Austriak, Thomas Stangassinger. W kolejnych startach jeszcze cztery razy stawał na podium, w tym trzykrotnie zwyciężał: 7 stycznia w Schladming w slalomie, 10 stycznia we Flachau w gigancie oraz 17 stycznia 1999 roku w Wengen, ponownie w slalomie. W klasyfikacji generalnej dało mu to dziesiąte miejsce, w klasyfikacji giganta był siódmy, a wśród slalomistów zajął szóste miejsce. W lutym 1999 roku wystartował na mistrzostwach świata w Vail, gdzie był szósty w slalomie, a giganta nie ukończył. Podobne wyniki osiągał w sezonie 1999/2000, który ukończył na dziewiątym miejscu w klasyfikacji generalnej oraz czwartym w klasyfikacji giganta. Na podium stawał siedmiokrotnie, przy czym 26 lutego w Yongpyong i 18 marca 2000 roku w Bormio wygrywał giganta.
Pierwszy medal wśród seniorów wywalczył na mistrzostwach świata w St. Anton, gdzie zdobył srebrny medal w slalomie. Na podium rozdzielił tam swego rodaka Mario Matta oraz Mitję Kunca ze Słowenii. Do zwycięzcy stracił zaledwie 0,15 sekundy. Wystąpił także w gigancie, jednak nie ukończył drugiego przejazdu. W zawodach pucharowych ośmiokrotnie plasował się w najlepszej trójce, odnosząc cztery zwycięstwa w slalomie: 14 stycznia w Wengen, 21 stycznia w Kitzbühel, 23 stycznia w Schladming oraz 11 marca 2001 roku w Åre. Wyniki te pozwoliły mu zająć czwarte miejsce w klasyfikacji generalnej i giganta, a w klasyfikacji slalomu wywalczył pierwszą w karierze Małą Kryształową Kulę. W kolejnym sezonie na podium stanął trzy razy: 20 grudnia 2001 roku w Kranjskiej Gorze był drugi, dzień później zwyciężył, a 10 marca 2002 roku w Altenmarkt ponownie był drugi w slalomie gigancie. W klasyfikacji generalnej zajął ostatecznie dziewiąte miejsce, a wśród gigancistów był drugi za Francuzem, Frédérikiem Covilim. W lutym 2002 roku startował na igrzysk olimpijskich w Salt Lake City, gdzie wywalczył dwa medale. Najpierw wystąpił w kombinacji, osiągając trzynasty czas zjazdu i trzeci w slalomie, co dało mu ostatecznie brązowy medal. W zawodach tych wyprzedzili go tylko Norweg Kjetil André Aamodt i Bode Miller z USA. Trzecie miejsce zajął także w rozgrywanym dziesięć dni później slalomie, plasując się za dwoma Francuzami: Jean-Pierre'em Vidalem i Sébastienem Amiezem. Był ponadto czwarty w gigancie, przegrywając walkę o podium z Norwegiem Lasse Kjusem o 0,08 sekundy.
Starty w sezonie 2002/2003 rozpoczął od występu w slalomie 27 października w Sölden, jednak nie ukończył rywalizacji. W dwóch kolejnych startach, 22 i 24 listopada w Park City zajmował trzecie miejsce, kolejno w gigancie i slalomie. W pozostałej części sezonu lepsze występy przeplatał słabszymi, na podium stając jeszcze trzy razy: 28 stycznia w Schladming był drugi w slalomie, 2 marca w Yongpyong trzeci w tej konkurencji, a 15 marca 2003 roku w Lillehammer był drugi w gigancie. Po raz pierwszy od czterech lat nie odniósł żadnego pucharowego zwycięstwa. Dało mu to ósme miejsce w klasyfikacji generalnej i giganta oraz szóste w klasyfikacji slalomu. Z rozgrywanych w lutym 2003 roku mistrzostw świata w Sankt Moritz wrócił bez medalu. Kombinacji nie ukończył, w gigancie był dziewiąty, a w slalomie czwarty, przegrywając walkę o brązowy medal z Włochem Giorgio Roccą o 0,10 sekundy. Pierwszy raz na podium klasyfikacji generalnej PŚ stanął w sezonie 2003/2004, zajmując trzecie miejsce za dwoma innymi Austriakami: Hermannem Maierem i Stephanem Eberharterem. Był także drugi w klasyfikacji kombinacji, trzeci w klasyfikacji slalomu i czwarty w gigancie. Na podium stawał sześć razy, z czego trzy na najwyższym stopniu: 3 stycznia we Flachau był najlepszy w gigancie, a 18 stycznia w Wengen i 27 stycznia 2004 roku w Schladming zwyciężał w slalomie.
W przeciągu swych startów w Pucharze Świata najwięcej punktów Austriak zgromadził w sezonie 2004/2005. W sumie jedenaście razy plasował się w najlepszej trójce, odnosząc trzy zwycięstwa: 5 grudnia w Beaver Creek wygrał slalom, 14 stycznia w Wengen był najlepszy w kombinacji, a 26 lutego 2005 roku w Kranjskiej Gorze zwyciężył w gigancie. Łącznie zebrał 1454 punkty, co dało mu drugie miejsce w klasyfikacji generalnej, 194 punkty za zwycięzcą, Bode Millerem. W tym samym sezonie Raich zwyciężył ponadto w klasyfikacjach kombinacji, slalomu i giganta, a w klasyfikacji supergiganta był szósty. Mistrzostwa świata w Bormio w 2005 roku okazały się dla Raicha najbardziej udaną imprezą w karierze; Austriak w pięciu startach wywalczył pięć medali. Najpierw wystąpił w supergigancie, w którym startował po raz pierwszy w zawodach tej rangi. Zajął w nim trzecie miejsce, ulegając tylko Millerowi i swemu rodakowi, Michaelowi Walchhoferowi. Cztery dni później wystartował w kombinacji, uzyskując trzeci czas zjazdu i najlepszy w slalomie. Dało mu to najlepszy łączny czas i zwycięstwo z przewagą 0,91 sekundy nad Norwegiem Akselem Lundem Svindalem. Następnie wywalczył srebrny medal w gigancie, rozdzielając Hermanna Maiera i Darona Rahlvesa z USA. Ponadto okazał się najlepszy w slalomie, a wspólnie z Renate Götschl, Kathrin Zettel, Michaelem Walchhoferem, Nicole Hosp i Rainerem Schönfelderem zdobył srebrny medal w zawodach drużynowych.
Swoją jedyną Kryształową Kulę za zwycięstwo w klasyfikacji generalnej zdobył w sezonie 2005/2006. Dziewiętnaście zawodów kończył w najlepszej dziesiątce, z czego na podium stawał aż dwunastokrotnie. Trzykrotnie był trzeci, dwukrotnie drugi, a siedem razy zwyciężał: 21 grudnia w Kranjskiej Gorze, 7 stycznia w Adelboden i 17 marca w Åre wygrywał giganta, 13 stycznia w Wengen, 22 stycznia w Kitzbühel i 3 lutego w Chamonix był najlepszy w superkombinacji, a 10 marca 2006 roku w Shiga Kōgen zwyciężył w slalomie. W efekcie zwyciężył w klasyfikacjach giganta i kombinacji, a wśród slalomistów był trzeci za Giorgio Roccą i Kalle Palanderem z Finlandii. W lutym 2006 roku wystartował na igrzyskach olimpijskich w Turynie, gdzie zwyciężył w slalomie oraz gigancie. Zajął tam również 21. miejsce w supergigancie, a rywalizacji w kombinacji nie ukończył.
W czterech kolejnych sezonach zajmował drugie miejsce w klasyfikacji generalnej. W tym czasie wielokrotnie stawał na podium zawodów Pucharu Świata, zwyciężając dwanaście razy. W sezonie 2006/2007 wygrywał 12 listopada w Levi, 30 stycznia w Schladming i 18 marca 2007 roku w Lenzerheide (slalom), 6 stycznia w Adelboden i 3 marca w Kranjskiej Gorze (gigant) oraz 9 marca 2007 roku w Kvitfjell (superkombinacja). W sezonach 2007/2008 i 2009/2010 odniósł po jednym zwycięstwie, odpowiednio 9 grudnia 2008 roku w Bad Kleinkirchheim (slalom) i 11 grudnia 2009 roku w Val d’Isère (superkombinacja). Kolejne cztery zwycięstwa zanotował w sezonie 2008/2009: 7 grudnia w Beaver Creek, 10 stycznia w Adelboden i 13 marca 2009 roku w Åre był najlepszy w gigancie, a 12 grudnia w Val d’Isère wygrał superkombinację. Zdobył Małą Kryształową Kulę w slalomie w sezonie 2006/2007 oraz w kombinacji w sezonie 2009/2010, a w klasyfikacji giganta był drugi w sezonach 2007/2008 i 2008/2009 oraz trzeci w sezonach 2006/2007 i 2009/2010.
W 2007 roku wystąpił na mistrzostwach świata w Åre, wspólnie z Renate Götschl, Fritzem Stroblem, Michaelą Kirchgasser, Marlies Schild i Mario Mattem zdobywając złoty medal w zawodach drużynowych. Indywidualnie wywalczył drugie miejsce w superkombinacji, w której uplasował się o 0,08 sekundy za Danielem Albrechtem, a o 0,16 sekundy przed jego rodakiem, Markiem Berthodem. Był też między innymi piąty w supergigancie i czwarty w slalomie, w którym w walce o medal lepszy o 0,03 sekundy okazał się Francuz Jean-Baptiste Grange. Na rozgrywanych dwa lata później mistrzostwach świata w Val d’Isère zdobył srebrny medal w gigancie, rozdzielając Szwajcara Carlo Jankę i Teda Ligety'ego z USA. Brał także udział w igrzyskach olimpijskich w Vancouver, gdzie jego najlepszym wynikiem było czwarte miejsce w slalomie. Po pierwszym przejeździe zajmował trzecie miejsce, jednak w drugim uzyskał szósty wynik, dzięki czemu wyprzedził go bezpośrednio Szwed André Myhrer. Zajął tam także szóste miejsce w superkombinacji i gigancie.
Ostatni medal zdobył w 2011 roku, kiedy podczas mistrzostw świata w Garmisch-Partenkirchen razem z Romedem Baumannem, Anną Fenninger, Michaelą Kirchgasser, Marlies Schild i Philippem Schörghoferem zajął drugie miejsce w zawodach drużynowych. Indywidualnie był piąty w supergigancie i czwarty w superkombinacji, w której walkę o podium przegrał z Włochem Peterem Fillem. W zawodach pucharowych tylko dwa razy znalazł się na podium, nie odnosząc zwycięstwa. W klasyfikacji generalnej, podobnie jak w kolejnych sezonach, plasował się poza najlepszą dziesiątką klasyfikacji generalnej. Ostatnie zwycięstwo odniósł 25 lutego 2012 roku w Crans Montana, gdzie był najlepszy w supergigancie. W sezonie 2012/2013 ani razu nie stanął na podium, a w sezonie 2013/2014 dokonał tego tylko raz, 8 marca 2014 roku w Kranjskiej Gorze zajmując drugie miejsce w gigancie. W 2013 roku wystąpił na mistrzostwach świata w Schladming, gdzie jego najlepszym wynikiem było dziewiąte miejsce w gigancie. Brał również udział w igrzyskach w Soczi w 2014 roku, gdzie był siódmy w gigancie, a rywalizacji w slalomie nie ukończył.
W 2006 roku otrzymał nagrodę Skieur d’Or, przyznawaną przez Międzynarodowe Stowarzyszenie Dziennikarzy Narciarskich. W tym samym roku został również sportowcem roku w Austrii oraz otrzymał Odznakę Honorową za Zasługi dla Republiki Austrii. Kilkukrotnie zdobywał medale mistrzostw kraju, w tym złoty w gigancie w 2000 roku.
Jego siostra, Carina Raich, również uprawiała narciarstwo alpejskie, a szwagier, Mario Stecher reprezentował Austrię w kombinacji norweskiej.

</doc>
<doc id="702699" url="https://pl.wikipedia.org/wiki?curid=702699" title="Żyła śledzionowa">
Żyła śledzionowa

Żyła śledzionowa (ang. "splenic vein", łac. "vena splenica s. lienalis") – jeden z dopływów żyły wrotnej odprowadzający krew ze śledziony, a także z żołądka i trzustki.
Przebieg.
Tworzy się z połączenia kilku żył (5-6) wychodzących z wnęki śledziony. Dalej biegnie poziomo ze strony lewej na prawo do tyłu od trzustki poniżej tętnicy śledzionowej. Krzyżuje aortę między pniem trzewnym a tętnicą krezkową górną. Ku tyłowi od szyjki trzustki łączy się z żyłą krezkową górną.

</doc>
<doc id="702700" url="https://pl.wikipedia.org/wiki?curid=702700" title="Chobham">
Chobham

Chobham - wieś położona w południowo-wschodniej Anglii, w hrabstwie Surrey, ok. 15 minut drogi od Londynu.

</doc>
<doc id="702701" url="https://pl.wikipedia.org/wiki?curid=702701" title="Jens Byggmark">
Jens Byggmark

Jens Pontus Byggmark (ur. 22 sierpnia 1985 w Örebro) – szwedzki narciarz alpejski, trzykrotny medalista mistrzostw świata.
Kariera.
Po raz pierwszy na arenie międzynarodowej Jens Byggmark pojawił się 19 grudnia 2000 roku w Tärnaby, gdzie w zawodach FIS Race w slalomie nie ukończył pierwszego przejazdu. W 2005 roku wystartował na mistrzostwach świata juniorów w Bardonecchii, gdzie był między innymi szósty w gigancie i kombinacji oraz siódmy w slalomie.
W zawodach Pucharu Świata zadebiutował 23 stycznia 2005 roku w Kitzbühel, gdzie nie ukończył pierwszego przejazdu slalomu. Pierwsze pucharowe punkty wywalczył 12 listopada 2006 roku w Levi, zajmując szóste miejsce w tej samej konkurencji. Na podium zawodów tego cyklu po raz pierwszy stanął 27 stycznia 2007 roku w Kitzbühel, gdzie zwyciężył w slalomie. W zawodach tych wyprzedził bezpośrednio Austriaka Mario Matta oraz Niemca Aloisa Vogla. Wynik ten powtórzył dzień później, pokonując Mario Matta i Włocha Manfreda Mölgga. Najlepsze wyniki osiągnął w sezonie 2006/2007, który ukończył na piętnastej pozycji w klasyfikacji generalnej oraz trzeciej w klasyfikacji slalomu. Wyprzedzili go tylko Austriacy Benjamin Raich i Mario Matt.
W 2007 roku wystartował na mistrzostwach świata w Åre, jednak nie ukończył żadnej indywidualnej konkurencji. Wspólnie z Anją Pärson, Anną Ottosson, Patrikiem Järbynem, Hansem Olssonem i Markusem Larssonem zdobył jednak srebrny medal w rywalizacji drużynowej. Reprezentacja Szwecji z Byggmarkiem w składzie powtórzyła ten wynik podczas rozgrywanych sześć lat później mistrzostw świata w Schladming. Srebrny medal wywalczył także w slalomie na mistrzostwach świata w Garmisch-Partenkirchen w 2011 roku. W zawodach tych rozdzielił na podium Francuza Jean-Baptiste'a Grange'a oraz Manfreda Mölgga. W 2010 roku wystartował w slalomie na igrzyskach olimpijskich w Vancouver, kończąc rywalizację na 22. pozycji.

</doc>
<doc id="702703" url="https://pl.wikipedia.org/wiki?curid=702703" title="John Nunn">
John Nunn

John Denis Martin Nunn (ur. 25 kwietnia 1955 w Londynie) – angielski szachista i matematyk, arcymistrz od 1978 roku.
Kariera szachowa.
Pierwszy międzynarodowy sukces odniósł w 1975 r., zdobywając w Groningen tytuł mistrza Europy juniorów do 20 lat. W 1980 r. w Brighton zdobył tytuł mistrza Wielkiej Brytanii. W kolejnych latach zwyciężył bądź podzielił I miejsca w wielu międzynarodowych turniejach, m.in. w Helsinkach (1981, I-II), Wiesbaden (1981), Wijk aan Zee (trzykrotnie w latach 1982 [I-II], 1990 oraz 1991), Biel (1983, I-II), Gjøvik (1983, I-III), Brighton (1983), Zurychu (1984), Hastings (1994) oraz Paignton (2000, I-II).
Dwukrotnie startował w międzystrefowych rozgrywkach o tytuł mistrza świata, ale ani razu nie udało mu się awansować do grona pretendentów do tego tytułu. Najbliżej osiągnięcia tego sukcesu był w roku 1987, zajmując w Sziraku III-IV miejsce. W rozegranym w Budapeszcie dodatkowym meczu o jedno miejsce premiowane awansem uległ jednak Lajosowi Portischowi.
Wielokrotnie reprezentował Anglię w turniejach drużynowych, m.in.:
W 2014 r. zdobył w Katerini brązowy medal mistrzostw świata seniorów (w kategorii powyżej 50 lat).
Najwyższy ranking w karierze osiągnął 1 stycznia 1995 r., z wynikiem 2630 punktów dzielił wówczas 26-32. miejsce na światowej liście FIDE, jednocześnie zajmując 3. miejsce (za Michaelem Adamsem i Nigelem Shortem) wśród angielskich szachistów).
Od 1999 r. występuje sporadycznie w turniejach, koncentrując się głównie na rozgrywkach drużynowych w Anglii i Niemczech oraz na startach w turniejach rozwiązywania zadań szachowych (ang. "solving"), w których osiągnął wybitne sukcesy. W 2004 r. zdobył w Chalkidiki tytuł mistrza świata tej odmiany szachów oraz jako trzeci arcymistrz gry praktycznej (po Jonathanie Mestelu i Ramie Sofferze) otrzymał tytuł arcymistrza. W 2007 r. zdobył drugi, a w 2010 r. – trzeci tytuł mistrza świata. Na liście rankingowej w dniu 1 kwietnia 2014 r. dotyczącej rozgrywek w rozwiązywaniu zadań zajmował 3. miejsce na świecie z wynikiem 2734 punktów.
Jest również uznanym szachowym publicystą, jego książki poświęcone grze końcowej należą do najlepszych z tego gatunku.
Życie prywatne.
W roku 1978 ukończył studia na Uniwersytecie Oksfordzkim, posiada tytuł doktora matematyki (praca doktorska dotyczyła topologii algebraicznej).
Jego małżonką jest Petra Fink, pochodząca z Niemiec szachistka z tytułem mistrzyni FIDE.

</doc>
<doc id="702708" url="https://pl.wikipedia.org/wiki?curid=702708" title="Mateczny">
Mateczny

Mateczny – niewielki obszar wchodzący w skład Dzielnicy XIII Podgórze miasta Krakowa.
Nazwa wzięła się od nazwiska architekta Antoniego Matecznego, który w 1898 r. podczas poszukiwań wody pitnej na własnej posesji, odkrył źródła wód mineralnych o dużej zawartości siarki i jej związków. W 1905 r. Mateczny wybudował Zakład Kąpielowy Wody Siarczano-Solankowej, który czynny był do II wojny światowej. Podczas wojny Niemcy urządzili tutaj fabrykę odzieżową, później krótko zajmowała go Armia Czerwona. Po wojnie znajdowała się tutaj mała fabryka gumy. Po jej zamknięciu miejscu przywrócono pierwotny charakter, upaństwowiony został w 1952.
Zespół Uzdrowisk Krakowskich oferował tutaj szereg zabiegów leczniczych opartych na dobroczynnych właściwościach siarczkowo-solankowej wody mineralnej. Na terenie parku uruchomiono również w 1970 r. rozlewnię wody mineralnej "Krakowianka".
Obecnie w zabytkowych obiektach wzniesionych przez Antoniego Matecznego oferowane są przez przedsiębiorstwo Relax Care zabiegi odnowy biologicznej i balneologii. Można skorzystać z krioterapii oraz szeregu zabiegów relaksacyjnych. Nadal leczy się schorzenia reumatologiczne i choroby pourazowe narządów ruchu.

</doc>
<doc id="702709" url="https://pl.wikipedia.org/wiki?curid=702709" title="Breed">
Breed

Breed – inspirowana Xboxowym hitem gra FPP firmy Brat Designs. Gracz jest w niej dowódcą czteroosobowej drużyny żołnierzy, walczącej przeciw najeźdźcom z kosmosu – zmechanizowanej rasie zwanej Breed.
Fabuła.
W 2160 roku kosmici zaatakowali daleko wysunięte kosmiczne posterunki ludzi. W odpowiedzi bez zastanowienia rzucono do walki całą flotę. Ziemianie zwyciężyli za cenę ogromnych strat. Zniszczenia uniknął tylko jeden, potężnych rozmiarów statek bojowy – UNSC Darwin. Po powrocie na ocalałych czekała niespodzianka – okazało się, że zaatakowanie kosmicznych kolonii miało tylko odwrócić uwagę. Kiedy ludzie wykrwawiali się w odległych galaktykach, Breed zajęli ich rodzinną planetę. Zdziesiątkowane oddziały zmodyfikowanych genetycznie żołnierzy muszą stanąć do nierównej walki o planetę.
Rozgrywka.
W "Breed" gracz przejmuje kontrolę nad czteroosobową grupą żołnierzy reprezentujących różne klasy (np. snajper, medyk, cekaemista). W każdej chwili może wcielać się w każdego z członków zespołu, a pozostałym wydać kilka prostych rozkazów ("wróć do mnie", "zostań", "wstrzymaj ogień" itp.). 
Podczas wykonywania misji, mających na celu odzyskiwanie danych, infiltrację czy ratowanie jeńców, można korzystać z napotkanych pojazdów i broni stacjonarnej. Wśród zadań znajdują się też takie, które wykonuje się wyłącznie z użyciem pojazdów (eskorta myśliwcem, atak czołgiem, ale także obrona statku ze stanowiska bocznego strzelca). 
Poszczególne etapy rozgrywane są nie tylko na powierzchni planety (w rozległych otwartych terenach i we wnętrzach budowli), ale także w przestrzeni kosmicznej oraz na pokładzie orbitującego wokół Ziemi Darwina.
Uzbrojenie.
Bronie dzielą się na dwie kategorie – uzbrojenie Ziemian oraz nietypowe urządzenia Breed. Wszystkie zaś podzielone są na uzbrojenie standardowe (wymagające amunicji) i energetyczne, pobierające energię z kombinezonu żołnierza. Do pierwszej kategorii należą m.in. karabin maszynowy, rakietnica i snajperka, zaś do drugiej miotacze różnych rodzajów energii. Podobnie jak w konsolowym Halo, gracz może nieść naraz tylko dwie bronie, ma też możliwość korzystania z uzbrojenia przeciwnika.
Klasy postaci.
Piechociarz (Light Grunt) – podstawowa jednostka ludzi, uzbrojona w karabin maszynowy. Jest najbardziej zrównoważoną pod względem szybkości i siły ognia postacią.
Snajper (USC Sniper) – klasa reprezentowana wyłącznie przez kobiety. Słabsza niż pozostałe jednostki, ale jej broń idealnie nadaje się do likwidowania wroga z dużych odległości.
Technik (USC Engineer) – średnio uzbrojony, ale opancerzony nieco lepiej niż piechociarz, potrafi naprawiać uszkodzone pojazdy i broń.
Medyk (USC Medic) – niezbyt szybka i wytrzymała jednostka, jednak niezastąpiona ze względu na pełnioną funkcję.
Cekaemista (USC Heavy Gunner) – powolny, jednak silnie opancerzony. Używa broni o dużej sile rażenia.
Pilot (USC Pilot) – praktycznie bez pancerza. Ma tylko jedną, nie za silną broń, za to potrafi pilotować myśliwiec, minimyśliwiec oraz statek desantowy.
Partyzant (USC Part) – Człowiek ruchu oporu najczęściej rasy azjatyckiej. Ratujemy ich w piątej misji.
Grafika.
Silnik graficzny Breed pozwala na generowanie dużych przestrzeni bez przymusu ograniczania widoczności, który to efekt porównywano z możliwościami silnika gry Far Cry. Użycie technologii pixel shader sprawia, że pewne elementy krajobrazu, np. woda, wyglądają niemal fotorealistycznie, lecz w niektórych miejscach sceneria jest pozbawiona szczegółów i uboga.
Odbiór gry.
Breed nie odniósł sukcesu. Po długim oczekiwaniu wydany został produkt, który nie spełniał oczekiwań. Rozgrywkę uznano za nieemocjonującą i zbyt prostą, grafika nie prezentowała poziomu konkurencji (wspomniany Far Cry), a w grze dopatrywano się wielu błędów. Mimo tego niektórzy nie zwrócili uwagi na niedoróbki techniczne i docenili niewątpliwe zalety gry – rozbudowane mapy, różnorodne misje, ciekawy klimat oraz lekkość rozgrywki.

</doc>
<doc id="702710" url="https://pl.wikipedia.org/wiki?curid=702710" title="Rubp">
Rubp



</doc>
<doc id="702712" url="https://pl.wikipedia.org/wiki?curid=702712" title="Ormianin">
Ormianin



</doc>
<doc id="702716" url="https://pl.wikipedia.org/wiki?curid=702716" title="NADH">
NADH



</doc>
<doc id="702719" url="https://pl.wikipedia.org/wiki?curid=702719" title="Krymki (Lisewiec)">
Krymki (Lisewiec)

Krymki (kaszb. "Krénczi", niem. "Krönken", dawniej "Krimki") – nieoficjalny przysiółek wsi Lisewiec w Polsce położony w województwie pomorskim, w powiecie gdańskim, w gminie Kolbudy.
Miejscowość wchodzi w skład sołectwa Lisewiec.
W latach 1975–1998 miejscowość administracyjnie należała do województwa gdańskiego.

</doc>
<doc id="702726" url="https://pl.wikipedia.org/wiki?curid=702726" title="Kozacy (ujednoznacznienie)">
Kozacy (ujednoznacznienie)



</doc>
<doc id="702734" url="https://pl.wikipedia.org/wiki?curid=702734" title="Bühlertal">
Bühlertal

Bühlertal – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Rastatt. Leży ok. 20 km na południe od Rastatt, przy drodze krajowej B500.
&lt;br&gt;

</doc>
<doc id="702735" url="https://pl.wikipedia.org/wiki?curid=702735" title="Buehlertal">
Buehlertal



</doc>
<doc id="702737" url="https://pl.wikipedia.org/wiki?curid=702737" title="Buhlertal">
Buhlertal



</doc>
<doc id="702738" url="https://pl.wikipedia.org/wiki?curid=702738" title="Yarmouth (Kanada)">
Yarmouth (Kanada)

Yarmouth (do 1759 "Cape Fourchu"/"Forked Harbour") – miasto ("town") w kanadyjskiej prowincji Nowa Szkocja, ośrodek hrabstwa Yarmouth, podjednostka podziału statystycznego ("census subdivision"), przy drodze dalekobieżnej Highway 103. Według spisu powszechnego z 2016 obszar miasta to: 10,57 km², a zamieszkiwało wówczas ten obszar 6518 osób, a cały obszar miejski ("population centre") – 7217 osób.
Miejscowość, która pierwotnie była określana mianem "Port Fourchu" albo "Forked Harbour" (będących dokonanym przez Samuela de Champlaina tłumaczeniem określenia "Maligeak" z języka mikmak), była od 1759 nazywana współczesnym mianem przeniesionym przez tamtejszych osadników z nowoangielskiego Yarmouth i do schyłku XIX wieku stanowiła główny ośrodek szkutniczy Nowej Szkocji (w 1870 największy tonaż wybudowanych żaglowych jednostek pływających w przeliczeniu na jednego mieszkańca na świecie), w 1890 otrzymała status miasta ("town"), siedziba muzeów: Yarmouth County Museum i Firefighters Museum of Nova Scotia, przystań promowa komunikacji przez zatokę Maine (z Bar Harbor i Portland).
Według spisu powszechnego z 2006 obszar miasta zamieszkiwało 7162 mieszkańców, język angielski jest językiem ojczystym dla 87,2%, francuski - dla 10,1% mieszkańców. W mieście funkcjonuje port lotniczy Yarmouth.

</doc>
<doc id="702740" url="https://pl.wikipedia.org/wiki?curid=702740" title="Komorowo (powiat nidzicki)">
Komorowo (powiat nidzicki)

Komorowo (niem. "Camerau", w latach 1938–1945 "Großmuckenhausen") – wieś w Polsce położona w województwie warmińsko-mazurskim, w powiecie nidzickim, w gminie Janowo.
W latach 1975–1998 miejscowość należała administracyjnie do województwa olsztyńskiego.

</doc>
<doc id="702742" url="https://pl.wikipedia.org/wiki?curid=702742" title="Izaak Deutscher">
Izaak Deutscher

Izaak Deutscher ("Isaac Deutscher", ur. 3 kwietnia 1907 w Chrzanowie, zm. 19 sierpnia 1967 w Rzymie) – polsko-brytyjski publicysta, historyk i aktywista marksistowski. Autor biografii Józefa Stalina i Lwa Trockiego, a także tłumacz literatury żydowskiej na język polski.
Młodość.
Urodzony w religijnej chrzanowskiej rodzinie żydowskiej, studiował literaturę, historię i filozofię na Uniwersytecie Jagiellońskim. W dzieciństwie przeszedł tradycyjną żydowską edukację, poznawał także Torę i Talmud, uznawany był za zdolnego ucznia. Jeszcze jako nastolatek stracił jednak wiarę, sam twierdził, że ostatecznie został ateistą po tym, kiedy w święto Jom Kipur zjadł na grobie cadyka porcję niekoszernego jedzenia, nie wywołując tym żadnej nadprzyrodzonej reakcji. Również w wieku 16 lat zaczął publikować swoje wiersze, inspirowane mitologią i kulturą polską i żydowską.
Komunista i trockista.
W 1927 wstąpił do Komunistycznej Partii Polski. Poglądy marksistowskie pojawiły się u niego w czasie studiów w Warszawie, gdzie kontynuował naukę filozofii. Jako działacz KPP zajmował się redagowaniem podziemnej prasy komunistycznej. W 1931 odwiedził ZSRR, gdzie zaoferowano mu pracę profesora historii teorii marksistowskiej. Deutscher odmówił i wrócił do swojej nielegalnej pracy w Polsce.
W 1933 opublikował artykuł "Niebezpieczeństwo barbarzyństwa w Europie", w którym argumentował, że konieczna jest współpraca socjaldemokratów i komunistów w walce z faszyzmem. Było to całkowicie niezgodne z ówczesną oficjalną taktyką Kominternu, który zabraniał komunistom wszelkich sojuszy z lewicą parlamentarną. Deutscher został wyrzucony z partii za sianie niepotrzebnej paniki. Wówczas zwrócił się ku studiowaniu myśli trockistowskiej, nielegalnej w Polsce i wyklętej w ZSRR. Odtąd całe życie deklarował się jako trockista, chociaż w 1938 uznał decyzję o zawiązaniu IV Międzynarodówki za przedwczesną.
Emigracja, II wojna światowa.
W 1939 wyemigrował do Londynu. Pisał do gazet polsko-żydowskich oraz działał w trockistowskiej Rewolucyjnej Lidze Robotniczej. W 1940 wstąpił do Wojska Polskiego w Szkocji, ale został internowany. Nauczył się angielskiego i w 1942 zaczął pisać do gazet brytyjskich, w tym do „The Economist”, gdzie został ekspertem ds. radzieckich, zagadnień militarnych i jej głównym korespondentem europejskim, pisał również dla „The Observer”. Jako publicysta zajmował w czasie II wojny światowej otwarcie wrogie stanowisko wobec Rządu RP na uchodźstwie i stanowiska Polski wobec ZSRR. Komentarze Deutschera deprecjonowały wizerunek II Rzeczypospolitej i wysiłek żołnierzy Polskich Sił Zbrojnych na Zachodzie wobec brytyjskiej opinii publicznej.
Pierwszą poważniejszą publikacją Deutschera była biografia Stalina ("Stalin. A Political Biography"), opublikowana w 1949. Książka została szybko uznana za kontrowersyjną, jako że jej celem była raczej polemika, a nie czysto akademicki wykład biograficzny. Deutscher napisał pracę z pozycji trockistowskich, chociaż w odróżnieniu od wielu przedstawicieli tego nurtu uznał rolę osobistą Stalina w wydarzeniach w ZSRR, a nie redukował go do roli „wyraziciela interesów biurokracji”. Jeszcze większy rozgłos przyniosła mu trzytomowa biografia Trockiego, złożona z tomów "The Prophet Armed" (1954), "The Prophet Unarmed" (1959) i "The Prophet Outcast" (1963). W swoich czasach biografia ta była pod wieloma względami przełomowa. Deutscher korzystał, za specjalną zgodą Natalii Siedowej, z zamkniętych archiwów Trockiego przechowywanych na Uniwersytecie Harvarda.
Lata 60..
W latach 60. Deutscher często dawał odczyty na uniwersytetach Wielkiej Brytanii i USA. Wykładał głównie historię ZSRR oraz analizował przebieg zimnej wojny oraz wojny w Wietnamie. Swoje wykłady poświęcone przemianom w Związku Radzieckim wydał w ostatniej większej pracy, "The Unfinished Revolution". W tym czasie jego światopogląd był bliższy marksizmowi humanistycznemu niż trockizmowi, jednak Deutscher zawsze podkreślał inspiracje trockistowskie w swoim życiu i twórczości.
Zmarł nieoczekiwanie w Rzymie w 1967. Jego imię nosi Deutscher Memorial Prize, coroczna nagroda przyznawana najlepszej pracy akademickiej wydanej w krajach anglojęzycznych poświęconej marksizmowi lub napisanej z marksistowskiego punktu widzenia.

</doc>
<doc id="702743" url="https://pl.wikipedia.org/wiki?curid=702743" title="Euskadi Ta Askatasuna">
Euskadi Ta Askatasuna



</doc>
<doc id="702744" url="https://pl.wikipedia.org/wiki?curid=702744" title="Svensk Filmindustri">
Svensk Filmindustri

Svensk Filmindustri (pełna nazwa AB Svensk Filmindustri) – działająca do dziś, szwedzka wytwórnia filmowa, powstała 27 grudnia 1919 roku z połączenia dwóch innych przedsiębiorstw Skandii i Svenska Bio. Podczas swego istnienia wyprodukowała ok. 1200 filmów współpracując z najważniejszymi reżyserami skandynawskimi takimi jak: Victor Sjöström, Mauritz Stiller, Alf Sjöberg, Carl Theodor Dreyer, Ingmar Bergman, Lasse Hallström, Jan Troell, Bo Widerberg. "Svensk Filmindustri" obecnie jest największym koncernem filmowym w Skandynawii, posiadającym filie we wszystkich krajach regionu. Zajmuje się produkcją i dystrybucją filmową, teatralną oraz telewizyjną.

</doc>
<doc id="702746" url="https://pl.wikipedia.org/wiki?curid=702746" title="Soczewki kontaktowe">
Soczewki kontaktowe



</doc>
<doc id="702747" url="https://pl.wikipedia.org/wiki?curid=702747" title="Warszawa Główna">
Warszawa Główna

Warszawa Główna (do 2021 Warszawa Główna Osobowa) – stacja kolejowa Polskich Linii Kolejowych znajdująca się w dzielnicy Wola w Warszawie, przy ul. Towarowej 3. 
W latach 1945–1965 pełniła funkcję głównego dworca kolejowego w Warszawie. Ruch pasażerski został przywrócony w 2021 roku. Znajduje się tam również Stacja Muzeum (do marca 2016 Muzeum Kolejnictwa), która posiada ekspozycje stałe i czasowe w salach wystawowych oraz kolekcję zabytkowego taboru normalnotorowego na wydzielonych torach. 
Historia.
Podczas obrony Warszawy we wrześniu 1939 na stację Warszawa Główna Osobowa wprowadzano (do 19 września) pociągi z amunicją z magazynów w Palmirach. 
Do 1944 roku najważniejszym dworcem Warszawy był Dworzec Główny, który został zniszczony przez Niemców po upadku powstania warszawskiego.
W 1945 do funkcji centralnego dworca dla stolicy postanowiono zaadaptować dawny dworzec towarowy Kolei Warszawsko-Wiedeńskiej, obsługujący m.in. zakłady przemysłowe na Woli. 2 lipca 1945 oddano do użytku prowizorycznie zaadaptowany na tymczasowy dworzec budynek dawnych magazynów. Posiadał on jeden peron z dwoma torami. W pierwszej hali umieszczono 10 kas, w drugiej poczekalnię dla pasażerów wraz z punktem PCK i ambulatorium, bufet oraz jadłodajnię Stołecznego Komitetu Opieki Społecznej. Obiekt przystosowano do funkcji czołowego dworca pasażerskiego, budując perony i wiaty oraz wznosząc w latach 1945–1946 budynek dworcowy według projektu Wiktora Ballogha. Został on oddany do użytku 12 lipca 1946. Kończył on linię zbierającą, za pośrednictwem Dworca Warszawa Zachodnia, ruch dalekobieżny i podmiejski z kierunku Poznania, Katowic i Krakowa. Od strony miasta do budynku dworca prowadziły dwa wejścia: główne od strony południowej i pomocnicze od strony północnej. Na perony prowadziły dwa wyjścia w zachodniej części hali. Kilka lat później do hali dobudowano dwa pawilony, pomiędzy którymi powstały trzy grupy torów. Na dworcu mieściły się m.in. Biuro Obsługi Podróżnych, Izba Matki z Dzieckiem, świetlica dla młodzieży szkolnej, zakład fryzjerski oraz punkt sanitarny.
Rozwiązanie to było planowane jako tymczasowe, jednak Warszawa Główna pełniła funkcję głównego dworca kolejowego stolicy przez ponad 20 lat, do uruchomienia Dworca Centralnego. W 1967 roku, dzięki rozbudowie warszawskiej linii średnicowej, część pociągów dalekobieżnych zaczęła ponownie kursować z pominięciem Warszawy Głównej.
W 1972 utworzono Muzeum Kolejnictwa, wyznaczając na jego siedzibę dworzec Warszawa Główna Osobowa. Zbiory prezentowano w dwóch salach, a tabor w wydzielonych miejscach na terenie stacji.
Dworzec został zamknięty dla ruchu osobowego 29 maja 1976, kilka miesięcy po oddaniu do użytku Warszawy Centralnej. Od tej pory Warszawa Główna obsługiwała jedynie pociągi elektryczne w kierunku Warki, Radomia, Skarżyska-Kamiennej i Kielc. Ruch pasażerski ostatecznie wstrzymano w 1997, a w ciągu kilku następnych lat rozebrano większość peronów i torów stacyjnych. Ruch towarowy został już wcześniej przeniesiony na stację na Odolanach, a większość bocznic została rozebrana.
Nocny Market.
W 2016 na dawnych peronach pocztowych stacji uruchomiono "Nocny Market" – pierwszy w Warszawie nocny targ typu street food. Funkcjonował w sezonie letnim również w kolejnych latach, odbywały się tam również koncerty. Industrialna przestrzeń dworca tworzyła klimat miejskiej ulicy, a parasole grzewcze zwiększały komfort jedzenia na świeżym powietrzu. 
W związku z planowaną w 2018 roku odbudową Warszawy Głównej, na której Polskie Linie Kolejowe chciały przywrócić ruch kolejowy i obsługę pasażerów, Nocny Market miał zostać zlikwidowany z powodu braku alternatywnej lokalizacji. Ostatecznie do tego nie doszło i w 2021 ruszył jego szósty sezon.
Odbudowa stacji.
W marcu 2018 roku PKP PLK w ramach projektu „Prace na linii średnicowej w Warszawie na odcinku Warszawa Wschodnia – Warszawa Zachodnia” w trybie „projektuj i buduj” zawarła umowę z Trakcją PRKiL na budowę stacji kolejowej Warszawa Główna. Projekt o wartości 87 mln zł zakładał oddanie stacji do eksploatacji jesienią 2019 roku. Budowa napotkała jednak na opóźnienia spowodowane wydłużonym procesem relokacji zabytkowego asortymentu (40 pojazdów szynowych) mieszczącej się w tym miejscu Stacji Muzeum. Proces relokacji obejmował przeniesienie zabytków na równoległe tory, znajdujące się bliżej siedziby muzeum. W 2020 r. w miejscu robót rozpoczęły się budowy nad wiaduktem, który umożliwi bezkolizyjny przejazd nad linią średnicową. Na początku czerwca 2020 roku PKP PLK podpisała dodatkową umowę z Trakcją PRKiI na budowę nowego wiaduktu kolejowego nad dalekobieżną linią średnicową, który umożliwi bezkolizyjny przejazd pociągów między Warszawą Główną a linią podmiejską. Projektantem odbudowy został Torprojekt Sp. z o.o.
Ostatecznie otwarcie stacji dla podróżnych (oprócz kładki pieszo-rowerowej po stronie zachodniej stacji mającej połączyć Ochotę i Wolę, gdzie roboty będą jeszcze trwały) zaplanowano na 14 marca 2021.
Z nowej stacji mają odjeżdżać pociągi w kierunku Łowicza, Sochaczewa, Dobieszyna, Skierniewic oraz Łodzi Fabrycznej. Stacja ma być również wykorzystana podczas remontu linii średnicowej jako końcowa dla pociągów dalekobieżnych.
Pierwszym pociągiem na ponownie otwartej Warszawie Głównej dnia 14 marca 2021 r. był pociąg Łódzkiej Kolei Aglomeracyjnej nr 91101 relacji Łódź Fabryczna – Warszawa Główna.
W lipcu 2022 roku oddano do użytku czteroprzęsłową, 193,25-metrową zadaszoną kładkę nad stacją, łączącą Aleje Jerozolimskie i ulicę Kolejową, umożliwiającą dostęp na perony. Jej projektantami byli Andrzej Kasprzak i Tomasz Michnowicz. Kładka ma konstrukcję stalową, kratownicową, z kształtowników zamkniętych, prostokątnych. Zaprojektowano kratownicę o zmiennej wysokości (od 3,0 do 5,0 m w osi pasów) i szerokości 7,24 m (przy szerokości chodników 6 m). Pomost jest żelbetowy, zespolony z poprzecznicami, betonowany na traconej blasze trapezowej. Konstrukcję przęseł wykonano w układzie ciągłym, czteroprzęsłowym, opartym na żelbetowych podporach słupowych. Największe przęsło (zlokalizowane od strony Al. Jerozolimskich) ma 51 m, a pozostałe trzy odpowiednio 2 x 46,7 m oraz 47,5 m. Dostęp do poziomu pomostu odbywa się poprzez schody i windy, zlokalizowane na obu jej końcach oraz na peronach stacji . Ze względu na koszty zamknięć ruchu kolejowego zdecydowano o montażu konstrukcji stalowej z wykorzystaniem metody nasuwania wzdłużnego. Konstrukcję scalano „segment po segmencie” od jednej strony, ze stanowiska zlokalizowanego za podporą przy ul. Towarowej. Po nasunięciu konstrukcji zamontowano blachę trapezową i zabetonowano pomost, a także zamontowano wyposażenie, w tym dach.
Kładka została oddana do użytku w lipcu 2022. 
Dalsze plany.
Na miejscu dawnego Dworca Głównego planowana jest nowoczesna przestrzeń handlowo-biurowa z terenami rekreacyjnymi na dachu. Według założeń z 2018 roku obiekt ma być odrestaurowany i wkomponowany w nowoczesną koncepcję okolicy Woli.
Dojazd.
Do budynku stacji Warszawa Główna można dojechać autobusami i tramwajami. Można do niego dotrzeć również pociągami Szybkiej Kolei Miejskiej, Kolei Mazowieckich i Warszawskiej Kolei Dojazdowej wysiadając na przystanku Warszawa Ochota. 

</doc>
<doc id="702749" url="https://pl.wikipedia.org/wiki?curid=702749" title="Hydrotropizm">
Hydrotropizm

Hydrotropizm – tropizm wywołany działaniem wody na rośliny. Rodzaj chemotropizmu. Polega na wygięciu i kierunkowym wzroście części roślin wrażliwych na nasycenie wodą (parą wodną) – korzeni, ryzoidów itp. Hydrotropizm dodatni skutkuje przesuwaniem i dalszym wzrostem narządu w kierunku źródła wody. Podstawowym miejscem odbierania bodźca jest wierzchołek korzenia.

</doc>
<doc id="702750" url="https://pl.wikipedia.org/wiki?curid=702750" title="Heimsheim">
Heimsheim

Heimsheim – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz, wchodzi w skład związku gmin Heckengäu. Leży w Heckengäu, ok. 15 km na południowy wschód od Pforzheim.

</doc>
<doc id="702754" url="https://pl.wikipedia.org/wiki?curid=702754" title="Cavendish (krater księżycowy)">
Cavendish (krater księżycowy)

Cavendish – krater uderzeniowy, którym znajduje się w południowo-zachodniej części widzianej z Ziemi strony Księżyca, położony na południowy zachód od większego krateru Mersenius. Leży pomiędzy mniejszymi kraterami Henry i de Gasparis na południowym wschodzie.
Brzeg krateru Cavendish jest mocno zniszczony i krater "Cavendish E" leży w południowo-zachodnim brzegu, mniejszy "Cavendish A" w północno-wschodniej ścianie. Wokół i wewnątrz znajduje się mnóstwo maleńkich kraterów.
Do wschodniego brzegu Cavendish dochodzi formacja Rimae de Gasparis.

</doc>
<doc id="702770" url="https://pl.wikipedia.org/wiki?curid=702770" title="Testudo (szyk)">
Testudo (szyk)

Testudo, acies testudo (szyk żółwi) – obronny szyk legionów rzymskich stosowany dla ochrony przed ostrzałem przeciwnika. 
Polegał na utworzeniu zwartej prostokątnej kolumny, w której legioniści (zwykle 27) z pierwszego szeregu i z boków formacji trzymali tarcze pionowo przed sobą lub od strony swego odsłoniętego boku, a legioniści z szeregów wewnętrznych trzymali tarcze poziomo nad sobą i nad legionistami pierwszego i bocznych szeregów, tworząc w ten sposób osłonę całego szyku przed pociskami przeciwnika. Poruszający się w takiej kolumnie legioniści przypominali osłoniętego skorupą żółwia (łac. "testudo"). 
Do wad tego szyku należały:
Współcześnie podobną formację stosują czasami policyjne siły porządkowe, tworząc osłonę z tarcz przed rzucanymi przez uczestników zamieszek kamieniami i petardami.

</doc>
<doc id="702777" url="https://pl.wikipedia.org/wiki?curid=702777" title="Beczka Danaid">
Beczka Danaid

Beczka Danaid – w mitologii greckiej beczka pozbawiona dna (bądź z dnem podziurawionym), którą Danaidy po śmierci zmuszone były bezustannie napełniać w Tartarze jako karę za zabicie w noc poślubną swych mężów. Kara dodatkowo polegała na czerpaniu i przenoszeniu wody sitem. 
W przenośni beczka (albo praca) Danaid to określenie ciężkiego, lecz bezowocnego i niekończącego się trudu.

</doc>
<doc id="702781" url="https://pl.wikipedia.org/wiki?curid=702781" title="Brodaczka kędzierzawa">
Brodaczka kędzierzawa

Brodaczka kędzierzawa ("Usnea subfloridana" Stirt.) – gatunek grzybów z rodziny tarczownicowatych ("Parmeliaceae"). Ze względu na współżycie z glonami zaliczany jest do porostów.
Systematyka i nazewnictwo.
Pozycja w klasyfikacji według Index Fungorum: "Usnea, Parmeliaceae, Lecanorales, Lecanoromycetidae, Lecanoromycetes, Pezizomycotina, Ascomycota, Fungi".
Niektóre synonimy naukowe:
Nazwa polska według "Krytycznej listy porostów i grzybów naporostowych Polski".
Morfologia.
Zwisająca lub odstająca plecha o budowie krzaczkowatej, osiąga długość i szerokość do 5-7, wyjątkowo 10 cm. Zawiera glony protokokkoidalne. Jest silnie rozgałęziona. Do podłoża przyczepia się dobrze widoczną, dość grubą, sztywną, czarniawą nasadą. Główne gałązki plechy obłe, dość sztywne, najgrubsze mają średnicę 0,6-1,5 mm, cienieją stopniowo lub nagle. Gałązki boczne są liczne, proste, lub łukowato zgięte. Końce mają ostro zakończone. Powierzchnia gałązek jest matowa, jasnozielona, szarozielona lub słomkowożółta.
Na grubszych gałązkach występują liczne, drobne brodaweczkowate soralia z gwiazdkowato ułożonymi izydiami (tzw. soredium izydowe). Owocniki pojawiają się bardzo rzadko. Mają średnicę 5-10 mm i liczne boczne gałązeczki różnej długości/ Ich tarczki mają powierzchnię cielistej barwy, lekko przyprószoną. W jednym worku powstaje po 8 bezbarwnych, jednokomórkowych askospor o rozmiarach 100 × 6 μm.
Występowanie i siedlisko.
Występuje głównie na półkuli północnej: w Ameryce Północnej i Środkowej, Europie oraz Azji, ale odnotowana została także w północnej części Ameryki Południowej oraz wschodniej części Afryki. W opracowaniu Czerwona lista roślin i grzybów Polski jest zaliczona do kategorii gatunków wymierających (kategoria EN). Należał do gatunków podlegających w Polsce ochronie ścisłej, w 2014 r. skreślony z listy.
Rośnie na korze drzew liściastych i iglastych, rzadko na drewnie. Dawniej była pospolita zarówno na niżu, jak i w górach, obecnie jest dość rzadka.

</doc>
<doc id="702782" url="https://pl.wikipedia.org/wiki?curid=702782" title="Sean Biggerstaff">
Sean Biggerstaff

Sean Biggerstaff (ur. 15 marca 1983, w Glasgow, Szkocja) – brytyjski aktor i muzyk, wcielający się w rolę Olivera Wooda w filmach o Harrym Potterze.
Życiorys.
Sean urodził się w Glasgow w Szkocji, lecz dorastał w Maryhill. Jego ojciec jest strażakiem, a matka pracownikiem socjalnym. Większa część jego rodziny pochodzi z Wielkiej Brytanii. W wieku 7 lat Sean postanowił zostać aktorem. Dołączył do grupy teatralnej w Maryhill. Należał do niej przez pięć lat. Jedną z ważniejszych ról otrzymał w wieku dziesięciu lat. Zagrał postać syna Makdufa w „Makbecie”. Przedstawienie zostało wystawione w Tron Theatre, w Glasgow. Następne sześć lat spędził w Scottish Youth Theatre. Jako aktor zadebiutował filmie „Zimowy Gość” w 1997 roku. W 2001 roku zagrał Olivera Wooda w filmie "Harry Potter i Kamień Filozoficzny", a rok później zagrał tę postać w filmie "Harry Potter i Komnata Tajemnic". W 2011 roku powtórzył rolę Wooda w filmie , lecz ze względu na bardzo krótki występ tej postaci nie został wymieniony ani w czołówce ani w napisach końcowych.
Ma 175 cm wzrostu.

</doc>
<doc id="702793" url="https://pl.wikipedia.org/wiki?curid=702793" title="The Amityville Horror">
The Amityville Horror



</doc>
<doc id="702796" url="https://pl.wikipedia.org/wiki?curid=702796" title="Mascha Kaléko">
Mascha Kaléko

Mascha Kaléko (ur. 7 czerwca 1907 w Chrzanowie jako "Golda Malka Aufen", zm. 21 stycznia 1975 w Zurychu) – niemiecka poetka.
Życiorys.
Mascha Kaléko urodziła się jako Golda Malka Aufen – nieślubne dziecko żydowskiego kupca rosyjskiego pochodzenia Fischela Engela (1884–1956) i pochodzącej z Moraw Rozalii Chaji Reisel Aufen (1883–1975). Rodzice pobrali się w roku 1922, ojciec uznał wówczas córkę, która przyjęła także jego nazwisko (Engel).
Z obawy przed pogromami Golda z matką przeniosły się na początku I wojny światowej do Frankfurtu nad Menem, ojciec został internowany jako obywatel rosyjski. W 1916 roku rodzina przeprowadziła się do Marburga, a w 1918 roku do Berlina. Tam Golda uczęszczała do szkoły. Z woli ojca zaniechała studiów i w 1925 roku podjęła pracę biurową, studiując filozofię i psychologię na kursach wieczorowych na Lessing-Hochschule i Uniwersytecie Fryderyka Wilhelma w Berlinie.
31 lipca 1928 roku poślubiła starszego o prawie 10 lat nauczyciela języka hebrajskiego Saula Aarona Kaléko. W końcu lat dwudziestych weszła w środowisko berlińskiej awangardy, poznała m.in. Else Lasker-Schüler, Ericha Kästnera i Joachima Ringelnatza.
W 1929 roku ogłosiła drukiem pierwsze wiersze w piśmie „Der Querschnitt”. W styczniu 1933 roku ukazał się jej „Liryczny zeszyt stenogramów”.
W grudniu 1936 roku urodziła syna Stevena, którego ojcem był dyrygent i muzykolog Chemjo Vinaver. W 1938 roku rozwiodła się z Saulem Kaléko, ale zachowała jego nazwisko jako pseudonim literacki. Sześć dni po rozwodzie została żoną Vinavera, razem wyemigrowali do USA. Kaléko utrzymywała tam rodzinę pisaniem tekstów reklamowych. W 1944 roku otrzymała amerykańskie obywatelstwo.
Po wojnie powróciła do Niemiec. Wydawnictwo Rowohlta wznowiło „Liryczny zeszyt stenogramów” w 1956 roku. Za namową męża wyjechała w 1960 roku do Jerozolimy, gdzie cierpiała osamotnienie wskutek językowej i kulturalnej izolacji. Po śmierci syna (1968) i męża (1973) zamierzała powrócić do Berlina.
Ostatni raz odwiedziła Niemcy we wrześniu 1974 roku. Podczas podróży powrotnej do Jerozolimy pogorszył się jej stan zdrowia. Trafiła do szpitala w Zurychu, gdzie zmarła wskutek komplikacji raka żołądka. Spoczęła na żydowskim cmentarzu Oberer Friesenberg w Zurychu.
W 1995 roku jedna z berlińskich ulic w dzielnicy Kladow została nazwana jej imieniem. W 2018 roku została patronką szkoły podstawowej w Berlinie-Mariendorf.

</doc>
<doc id="702801" url="https://pl.wikipedia.org/wiki?curid=702801" title="Liczby automorficzne">
Liczby automorficzne

Liczby automorficzne – liczby, które podniesione do kwadratu zawierają w końcówce same siebie. Liczby automorficzne w zapisie dziesiętnym kończą się 5 lub 6.
Oto dwa przykłady:
Oto kilka początkowych liczb automorficznych: 
Liczby te zawierają same siebie tworząc dwie nieokresowe 'liczby nieskończone':

</doc>
<doc id="702803" url="https://pl.wikipedia.org/wiki?curid=702803" title="Śmiertny Dąb">
Śmiertny Dąb

Śmiertny Dąb – wieś w Polsce położona w województwie śląskim, w powiecie częstochowskim, w gminie Janów.
W latach 1975–1998 miejscowość administracyjnie należała do województwa częstochowskiego.

</doc>
<doc id="702805" url="https://pl.wikipedia.org/wiki?curid=702805" title="Digital Subscriber Line Access Multiplexer">
Digital Subscriber Line Access Multiplexer

Digital Subscriber Line Access Multiplexer (DSLAM) – koncentrator cyfrowych linii abonenckich pracujących w technologii xDSL.
Jest to urządzenie multipleksujące dane przesyłane od użytkowników linii DSL w kierunku sieci oraz demultipleksujące dane przesyłane w kierunku przeciwnym. Realizuje przyłączenie lokalnych użytkowników linii DSL-owej do szerokopasmowej sieci szkieletowej. Coraz rzadziej wykorzystywaną metodą multipleksacji w tych urządzeniach jest multipleksacja w dziedzinie czasu TDM (ang. "Time Division Multiplexing"). Jej miejsce zajmuje jej modyfikacja, czyli statystyczna multipleksacja w dziedzinie czasu STDM (ang. "statistical" TDM). Obecnie DSLAMy posiadają możliwość obsługi ruchu priorytetowego, kształtowania ruchu w sieci lub realizowania funkcji przełączających. Mogą pełnić funkcje mostujące jak i trasujące. Można je wyposażyć we wbudowane na stałe routery IP lub przełączniki ATM-owe.
Strona pętli abonenckiej.
DSLAM po stronie klienta, czyli po stronie pętli abonenckiej może obsługiwać tylko jeden, jak również kilka rodzajów DSL-u jednocześnie. Może to być ADSL (ang. "Asymmetric" DSL), HDSL (ang. "High-bit-rate" DSL), SDSL (ang. "Symmetric" DSL), IDSL (ang. "Integrated services digital network" DSL) lub VDSL (ang. "Very high bit rate" DSL).
Pętle abonenckie są obsługiwane za pomocą kart zawierających oprogramowanie, czyli mikrokod oraz sprzęt komputerowy odpowiedni do rodzaju obsługiwanego typu DSL. Karty umieszczone są w półkach do których doprowadza się napięcie zasilające. Półki znajdują się w stojakach, które są główną częścią DSLAM. DSLAM znajduje się najczęściej wewnątrz centrali firmy telefonicznej – "central office" (CO). Liczba pętli abonenckich obsługiwanych w jednym stojaku mieści się w granicach od kilkudziesięciu do ponad tysiąca. Zwiększanie tej liczby wiąże się z utrudnieniami funkcji zarządzających, jak również powoduje większy pobór mocy przez stojak, wzrost temperatury wewnątrz CO oraz zwiększa zajętość powierzchni.
Strona usługowa sieci.
Po stronie usługowej sieci DSLAM może współpracować z takimi urządzeniami jak rutery IP, przełączniki ATM lub innymi pozwalającymi na skorzystanie z usług oferowanych w sieci szerokopasmowej. DSLAM można połączyć tylko z jednym typem tych urządzeń lub z wszystkimi. DSLAM może zostać przyłączony do sieci na przykład za pomocą interfejsu ATM pod SDH/SONET jak również 100 Mb/s Ethernet (100Base-T LAN). Może być także wyposażony w szybki interfejs szeregowy HSSI (ang. "High-Speed Serial Interface") przeznaczony dla sieci typu Frame Relay lub posiadać interfejsy T1, T3.
Oprócz obsługi ATM oraz powszechnie stosowanego protokołu IP, DSLAM może obsługiwać inne protokoły jak wspomniany wyżej Frame Relay, IPX (ang. Internetwork Packet Exchange ), PPP (ang. "Point-to-Point Protocol") oraz SDLC (ang. "Synchronous Data Link Control") dla sieci SNA.
Prawie wszystkie DSLAM-y obsługują protokół zarządzający SNMP (ang. "Simple Network Management Protocol"), nieliczne natomiast wspierają protokół CMIP (ang. "Common Management Interface Protocol").
Spliter.
"Spliter" jest to urządzenie, które oddziela analogowy głos od danych przesyłanych w pętli abonenckiej. Może być wbudowany wewnątrz DSLAM, jak również wewnątrz modemu DSL znajdującego się bezpośrednio u użytkownika. Rozwiązanie to powoduje zmniejszenie elastyczności systemu jak również może wprowadzać dodatkowe zakłócenia. Dlatego najlepiej jest umieszczać splitter poza DSLAM. Dane ze splittera są dalej multipleksowane w DSLAM, natomiast analogowy głos trafia do przełącznika PSTN (ang. "Public Switched Telephone Network").
PG.
Pętla abonencka zanim dotrze do karty znajdującej się wewnątrz DSLAM przechodzi przez tzw. PG (Przełącznica Główna, ang. "Main Distribution Frame"). PG tak jak DSLAM znajduje się wewnątrz CO. PG pełni rolę zabezpieczenia wewnętrznej sieci centrali przed przepięciami pochodzącymi z zewnątrz. Wewnątrz PG wyróżnić można bloki końcowe (ang. "terminal blocks"), których zadaniem jest realizacja połączenia między aktywną pętlą abonencką a przełącznikiem PSTN. Dla użytkownika DSL połączenie takie wymaga uprzedniego przejścia przez splitter. Do PG pętle abonenckie najczęściej są przyłączone poprzez 100 lub 200 par skrętki nieekranowanej podzielonych na grupy zawierające po 50 par.
Remote DSLAM i RAM DSLAM.
Dla użytkowników systemu DLC realizacja DSL wymaga użycia tzw. Remote DSLAM lub RAM DSLAM. Są to urządzenia, które montuje się wewnątrz szafy DLC. Znajdują się więc poza CO. Jest to spowodowane faktem obsługi przez DLC tylko kanałów o przepływności nie przekraczającej 64 Kb/s. Zatem zadaniem splittera umieszczonego w Remote DSLAM oraz RAM DSLAM jest m.in. oddzielenie danych DSL od głosu, który zostaje następnie odesłany do urządzenia DLC.
Remote DSLAM może obsłużyć stosunkowo dużą liczbę użytkowników DSL, na przykład dla ADSL jest to od 60 do 100 linii. Jego instalacja może natomiast okazać się skomplikowana i kosztowna.
Mniej problemów pod tym względem powinien sprawiać RAM DSLAM, który jest urządzeniem stworzonym specjalnie do montażu w szafach DLC. Mniejsze rozmiary w stosunku do Remote DSLAM oznaczają jednak możliwość obsługi mniejszej liczby użytkowników. Ze względu na swój kształt i rozmiary RAM DSLAM często bywa nazywany „pudełkiem po pizzy” lub „pudełkiem po cygarach”.

</doc>
<doc id="702809" url="https://pl.wikipedia.org/wiki?curid=702809" title="Wasyl Sydor">
Wasyl Sydor

Wasyl Sydor, pseudonim „Szełest”, „Konrad”', „Krawc”, „Zow”, „Lisowyk”, „Rostysław Wyszytyj”, ukr. Василь Сидор (ur. 24 lutego 1910 w Spasowie, zm. 14 kwietnia 1949 w obwodzie iwanofrankowskim w Ukraińskiej SRR) – ukraiński wojskowy (pułkownik) i działacz narodowy, żołnierz batalionu „Nachtigall”, a następnie dowódca sotni 201 batalionu Schutzmannschaft podczas II wojny światowej, zastępca komendanta głównego Ukraińskiej Armii Powstańczej (UPA) i dowódca UPA-Zachód. Bezpośrednio kierował mordami Polaków w Małopolsce Wschodniej.
Życiorys.
Urodził się we wsi Spasów koło Sokala w rodzinie chłopskiej. Kształcił się w Państwowym Gimnazjum w Sokalu (jako Bazyli Sydor), będąc uczniem IV klasy wystąpią ze szkoły 14 stycznia 1927. W 1931 r. ukończył ukraińskie gimnazjum w Przemyślu. Był członkiem Płastu, a następnie Organizacji Ukraińskich Nacjonalistów (OUN). Uczył się w polskiej szkole podchorążych, lecz jej nie ukończył z powodów politycznych i w 1932 r. został wyrzucony z Wojska Polskiego. Przebywał w więzieniu w 1935 r. oraz w latach 1937–1939. Od 1936 r. pełnił funkcję wojskowego referenta OUN. Był organizatorem grupy bojowej OUN „Wowky”. Pod koniec 1939 przedostał się do niemieckiej strefy okupacyjnej. W 1940 r. został wykładowcą na wojskowych kursach OUN w Krakowie. Uczestniczył w II wielkim zjeździe OUN w Krakowie. Wstąpił do batalionu „Nachtigall” złożonego z Ukraińców. Do 1942 r. w stopniu porucznika dowodził sotnią 201 batalionu Schutzmannschaft (Schuma).
Od pocz. 1943 r. był kierownikiem krajowego sztabu wojskowego UPA na Wołyniu. 8 lipca tego roku został awansowany do stopnia majora UPA. Od sierpnia był członkiem Rady Głównej OUN i Głównego Sztabu Wojskowego UPA. W latach 1944–1949 był krajowym dowódcą UPA-Zachód. W 1945 r. został odznaczony Srebrnym Krzyżem Bojowej Zasługi II klasy. W 1946 r. dostał stopień pułkownika UPA. Wchodził w skład Prowydu OUN na ziemie zachodnioukraińskie i Prowydu OUN-B. Sprawował funkcję krajowego kierownika OUN na karpacki kraj, generalnego sędziego OUN, a od 1947 r. jednocześnie zastępcy komendanta głównego UPA. Zginął w 1949 r. w walce z wojskami MWD nad rzeką Łomnica w rejonie perehińskim obwodu iwanofrankiwskiego.
Udział w ludobójstwie Polaków.
W grudniu 1943 r. Szełest został mianowany na dowódcę UNS/UPA na terenie Małopolski Wschodniej. Od lutego 1944 r. jego oddziały rozpoczęły realizowanie planu OUN-B dotyczącego oczyszczenia ziem uznawanych za OUN-B za ukraińskie z polskiej ludności. W konsekwencji według ustaleń historyków zostało zamordowanych od 20–25 do 70 tys. Polaków. Około 300–400 tys. Polaków uciekło z terenów Małopolski Wschodniej wiosną i latem 1944 r.
10 lipca 1944 r. Wasyl Sydor wydał rozkaz do wypędzenia Polaków i zabijania mężczyzn, którzy nie podporządkują się temu rozkazowi. W praktyce ograniczenie to najczęściej nie było w ogóle przestrzegane i oddziały UPA mordowały także kobiety i dzieci, nieznany jest przypadek choćby upomnienia któregoś członka UPA z tego powodu.

</doc>
<doc id="702811" url="https://pl.wikipedia.org/wiki?curid=702811" title="Konstytucja pisana">
Konstytucja pisana

Konstytucja pisana ("konstytucja formalna") – ustawa zasadnicza w formie jednego lub kilku aktów prawnych o szczególnej mocy prawnej, szczególnej treści oraz specjalnym trybie uchwalania i zmiany. Do konstytucji pisanych zalicza się większość współczesnych konstytucji.
Historycznie pierwszą konstytucją pisaną była Konstytucja Stanów Zjednoczonych z 1787 roku, z kolei pierwszą tego rodzaju konstytucją w Europie była Konstytucja 3 maja z 1791.

</doc>
<doc id="702822" url="https://pl.wikipedia.org/wiki?curid=702822" title="Konstytucja niepisana">
Konstytucja niepisana

Konstytucja niepisana (konstytucja materialna) – forma ustawy zasadniczej, w której całość prawa konstytucyjnego (całokształt norm prawnych mających za przedmiot ustrój polityczny państwa) obejmuje liczne osobne akty prawne. Do konstytucji materialnej zalicza się również normy niepisane występujące w postaci zwyczajów, konwenansów i precedensów sądowych. 
Karl Loewenstein wymienił 3 rodzaje konstytucji materialnej:
Przykładami państw, w których ta forma konstytucji obowiązuje są: Wielka Brytania, Nowa Zelandia, czy Szwecja.

</doc>
<doc id="702824" url="https://pl.wikipedia.org/wiki?curid=702824" title="Olchowce (Sanok)">
Olchowce (Sanok)

Olchowce – dzielnica miasta Sanoka przy drodze krajowej nr 28, niegdyś samodzielna wieś.
Historia.
Jako wieś zostały wspomniane w dokumencie z 18 sierpnia 1444 w którym Władysław III Warneńczyk król Polski i Węgier nadaje Piotrowi Czeszykowi z Ryterowic pusty łan we wsi królewskiej Olchowce w ziemi sanockiej, na której siedzieli kmiecie Subal i Szymko, a który był uprzednio uprawiany przez starostę sanockiego na potrzeby zamku, .. Datum per manus Iohannis Rey s. Michaelis in castro Crac(oviencis) praepositi suae maiestatis sigilliferi. Była to zapewne królewska wieś służebna zamku sanockiego. W dokumencie z roku 1699 występuje jako "Posada Olchowska". Termin ten obowiązuje potocznie do dnia dzisiejszego.
Wieś królewska położona na przełomie XVI i XVII wieku w ziemi sanockiej województwa ruskiego, w drugiej połowie XVII wieku wieś "Olchowcze" należała do folwarku zasańskiego starostwa krośnieńskiego.
W 1812 władze austriackie ustanowiły w Olchowcach „Beschäl- und Remontierungsdepartament”, który w 1822 przeniesiono do Drohowyża. Podczas swojej podroży po Galicji cesarz Austrii Franciszek Józef I zbliżając się do Sanoka od strony wschodniej 31 października 1851 wyraził życzenie odwiedzenia stadniny w Olchowcach; w tym celu przekroczył postawiony naprędce most na rzece San, wizytował olchowiecką stadninę, prowadzoną przez rtm. Kaspra Müllera, obejrzał stado i sam wykonał kilka ewolucji konnych, po czym powrócił na drugą stronę rzeki i powozem ruszył w stronę pobliskiego Sanoka.
W drugiej połowie XIX wieku (lata 50. i 60.) posiadłości tabularne (czyli dawne dobra szlacheckie, ziemskie) Olchowce z Międzybrodziem i Olchowce Posada stanowiły własność rządową. W latach 70. i 80. właścicielami tamtejszych dóbr byli sanoccy bankierzy Abisch i Sosie (wzgl. Zosie lub Zofia) Kanner. W 1886 podano, że "W lustracyi (l. c. str. 44) czytamy: „Dwór w Olchowcach. We wszystkiem starostwie (krośnieńskiem) dworu nie masz, tylko w Olchowcach jest dwór dawno zbudowany, lecz dotychczas nie dokończony, z osovna rożne budynki, folwark, stajnie, obory i gumna”". 9 sierpnia 1889 poinformowano, że dobra w Olchowcach i przyległościami o powierzchni 5000 morgów nabyli Józef i Stanisław Nowakowie za cenę 350 tys. złr.. Mimo tego w ewidencji z 1890 A. i S. Kannerowie nadal figurowali jako właściciele własności tabularnej w Olchowcach. Potem w latach 90. jako właściciel dóbr w Olchowcach figurował ww. Józef Nowak. Zmarł on w 1901, po czym na początku XX wieku własność przejęli jego spadkobiercy. Według stanu z 1911 właścicielami Olchowiec byli synowie Józefa, Tadeusz i Eugeniusz Nowakowie. Potem, w latach 1914 i 1918 dobrami władali spadkobiercy Józefa Nowaka. W latach niepodległej II Rzeczypospolitej przed 1930 własność Józefa i Antoniego Nowaków. Do 1939 właścicielem tamtejszych dóbr był Roman Nowak.
W 1910 w Olchowcach otwarto urząd pocztowy. Na początku drugiej dekady XX wieku Olchowce uchodziły za letnisko, a domy do wynajęcia posiadał tam Karol Niedzielski z Krosna.
Po 1914 na terenie Posady znajdowała się stadnina koni dla garnizonu ułanów ("K.k. Hengsten Depot"). 
W okresie II Rzeczypospolitej do 1939 w Olchowcach działały: oddział Związku Strzeleckiego, koło Obozu Zjednoczenia Narodowego, czytelnia Kaczkowskiego.
W okresie od września 1939 do czerwca 1941 Olchowce znalazły się pod okupacją sowiecką, oddzielone od reszty miasta Linią Mołotowa. Po ataku Niemiec na ZSRR z połowy 1941 hitlerowcy utworzyli w Sanoku–Olchowcach obóz dla jeńców sowieckich. Obóz zlokalizowany był na terenie tamtejszych koszar wojskowych. Funkcjonował do lipca 1944, przebywało w nim 20000 jeńców sowieckich
Olchowce zostały spalone przez UPA wiosną 1946. Obecnie w tym miejscu pomiędzy zabudowaniami osiedla mieszkaniowego znajduje się cmentarz jeńców radzieckich.
Po II wojnie światowej miejsce stadniny i koszar zajęła jednostka wojsk pancernych WP (26 Pułk Czołgów). Od 8 lutego 1990 obiekty byłych koszar zostały zaadaptowane na potrzeby Wojskowej Komendy Uzupełnień w Sanoku przy ulicy Przemyskiej 1, od 2006 komendy powiatowej policji przy ul. Witkiewicza.
W 1972 Olchowce zostały przyłączone do Sanoka.
W 1976 w Olchowcach powstał jeden z najnowocześniejszych zakładów przetwórstwa chemicznego – Sanockie Zakłady Przemysłu Gumowego Stomil Sanok.
W Olchowcach w latach PRL utworzono Rolniczą Spółdzielnię Produkcyjną (RSP), zaniechaną po kilku miesiącach działania, Spółdzielnię Kółek Rolniczych (SKR), a obok Olchowieckie Przedsiębiorstwo Obrotu Zwierzętami Hodowlanymi (OPOZH), które w przeciwieństwie do spółdzielni działały przez długie lata.
21 sierpnia 1993 w Olchowcach uroczyście otwarto schronisko dla bezdomnych, które poświęcił arcybiskup Józef Michalik, które pod auspicjami sanockiego koła Towarzystwa Pomocy im. Św. Brata Alberta podjęło działalność przy ulicy Hetmańskiej 11.
W Olchowcach znajduje się Sala Królestwa dla trzech miejscowych zborów Świadków Jehowy: Sanok-Centrum, Sanok-Południe, Sanok-Zachód (w tym grupy polskiego j. migowego).

</doc>
<doc id="702829" url="https://pl.wikipedia.org/wiki?curid=702829" title="Wyspy Żółwie">
Wyspy Żółwie



</doc>
<doc id="702832" url="https://pl.wikipedia.org/wiki?curid=702832" title="Kazimierz Ostrowski (malarz)">
Kazimierz Ostrowski (malarz)

Kazimierz Ostrowski (ur. 14 lutego 1917 w Berlinie, zm. 12 lipca 1999 w Gdyni) – polski malarz, pedagog. Profesor sztuk plastycznych.
Życiorys.
W 1920 roku powrócił wraz z rodziną do Poznania. W 1934 roku przyjechał do Gdyni; wraz z bratem malował szyldy i nazwy statków (m.in. Kościuszko, Batory). Po zakończeniu wojny w 1945 roku zgłosił się wraz z ojcem i dwoma braćmi do Urzędu Miejskiego w Gdyni, gdzie otrzymali zadanie zmian nazw ulic i szyldów na budynkach urzędów i instytucji. W 1946 roku rozpoczął studia malarskie w Państwowej Wyższej Szkole Sztuk Plastycznych w Sopocie w pracowni prof. Artura Nachta-Samborskiego i prof. Jacka Żuławskiego (dyplom uzyskał w 1952 r.). W 1949 roku otrzymał stypendium rządu francuskiego na studia w Paryżu i został uczniem słynnego malarza francuskiego Fernanda Legera. W 1950 roku wrócił do Gdyni i wziął ślub z Haliną Krywald, z którą miał dwójkę dzieci. W latach 1964-1987 roku był wykładowcą
w pracowni malarstwa sztalugowego w Państwowej Wyższej Szkoły Sztuk Plastycznych w Gdańsku. W październiku 1981 roku otrzymał tytuł profesora nadzwyczajnego. W latach 1981-1984 był prodziekanem Wydziału Malarstwa i Grafiki. Swoje obrazy prezentował na 60 wystawach indywidualnych i zbiorowych. Umarł 12 lipca 1999 r. w swoim mieszkaniu i pracowni przy ulicy Abrahama 62 w Gdyni. Pochowany na Cmentarzu Witomińskim (kwatera 52-5-18).
W lutym 2000 roku w Galerii 78 w Gdyni zorganizowana została przez przyjaciół i uczniów artysty wystawa; "Bez tytułu – pamięci profesora Kazimierza Ostrowskiego".
W 2002 r. Zarząd Okręgu Gdańskiego ZPAP podjął uchwałę o przyznawaniu rokrocznie "Nagrody im. Kazimierza Ostrowskiego" za wybitne osiągnięcia w dziedzinie malarstwa. Nagroda ma charakter ogólnopolski. Decyzją Kapituły, w skład której wchodzą wybitni przedstawiciele świata sztuki i nauki, nagradzani są najwybitniejsi polscy malarze.
Na fasadzie domu, w którym mieszkał 26 października 2006 roku została odsłonięta pamiątkowa płyta z brązu.
Nagrody.
Został laureatem około 20 różnych nagród, m.in.

</doc>
<doc id="702833" url="https://pl.wikipedia.org/wiki?curid=702833" title="Mała konstytucja">
Mała konstytucja

Niepełna konstytucja (tzw. mała) – konstytucja regulująca tylko ustrój naczelnych organów państwa. Przeważnie ma charakter tymczasowy. Przykładem są polskie konstytucje z lat 1919, 1947 oraz 1992.

</doc>
<doc id="702836" url="https://pl.wikipedia.org/wiki?curid=702836" title="Narządy bębenkowe">
Narządy bębenkowe



</doc>
<doc id="702838" url="https://pl.wikipedia.org/wiki?curid=702838" title="Adrian Bumbescu">
Adrian Bumbescu

Adrian Bumbescu (ur. 23 lutego 1960 w Krajowie) – rumuński piłkarz, występujący na pozycji środkowego obrońcy, i trener piłkarski.
Jest jedynym zawodnikiem w historii, który zdobył tytuły mistrza Rumunii z trzema różnymi klubami - w 1980 z Universitateą Craiova, w 1982 z Dinamem Bukareszt oraz pięciokrotnie ze Steauą Bukareszt. Ponadto był podstawowym zawodnikiem Steauy, kiedy ta w drugiej połowie lat 80. triumfowała w Pucharze Mistrzów oraz Superpucharze Europy, a także awansowała do półfinału i - ponownie - do finału Pucharu Mistrzów. W 1992 roku po tym, jak władze klubu odmówiły przedłużenia kontraktu, odszedł do drugoligowej Steauy Mizil.
Obecnie pracuje jako trener młodzieży w Steaule Bukareszt.
Sukcesy piłkarskie.
W I lidze rumuńskiej rozegrał 316 meczów i strzelił 4 gole. 

</doc>
<doc id="702841" url="https://pl.wikipedia.org/wiki?curid=702841" title="Rocznik Statystyczny">
Rocznik Statystyczny



</doc>
<doc id="702842" url="https://pl.wikipedia.org/wiki?curid=702842" title="Rip-stop">
Rip-stop

Rip-Stop - technika wzmacniania tkaniny poprzez dodanie w stałych odstępach dodatkowego, mocniejszego włókna. Tkaninę tego typu można łatwo rozpoznać, ze względu na wypukłą kratkę. Zapobiega ona rozdzieraniu się materiału.

</doc>
<doc id="702852" url="https://pl.wikipedia.org/wiki?curid=702852" title="Konstytucja pełna">
Konstytucja pełna

 
Konstytucja pełna – ustawa zasadnicza regulująca wszystkie zagadnienia ustroju państwa, zwykle posiada charakter trwały. Do konstytucji pełnych zalicza się większość współczesnych konstytucji.

</doc>
<doc id="702855" url="https://pl.wikipedia.org/wiki?curid=702855" title="Obróbka ścierna">
Obróbka ścierna

Obróbka ścierna – rodzaj obróbki skrawaniem, w której narzędziem skrawającym są ziarna ścierne luźne albo w postaci pasty, tarczy, osełki, papieru lub płótna ściernego. Liczba ostrzy skrawających i ich geometria są niezdefiniowane. Naddatek materiału usuwany jest w postaci drobnych wiórów oraz cząsteczek wyrywanych siłą tarcia.
Obróbka ścierna charakteryzuje się najczęściej bardzo małą głębokością skrawania.

</doc>
<doc id="702864" url="https://pl.wikipedia.org/wiki?curid=702864" title="Ștefan Iovan">
Ștefan Iovan

Ștefan Iovan (ur. 23 sierpnia 1960 roku w Moțăței), rumuński piłkarz, występujący na pozycji prawego lub środkowego obrońcy, oraz trener piłkarski.
Kariera piłkarska.
Kariera klubowa.
Jest wychowankiem małego klubu FCM Reșița, jednak już w wieku dwudziestu lat przeniósł się do znacznie bardziej utytułowanej Steauy Bukareszt. Grał w tej drużynie przez całe lata 80. Szczególnie owocna okazała się druga ich połowa; Iovan, wraz z Adrianem Bumbescu, Miodragiem Belodedici i Ilie Bărbulescu, tworzył linię defensywną zespołu, który od 1985 do 1989 nie przegrał żadnych rozgrywek o mistrzostwo Rumunii, a w sezonie 1985–1986 zdobył - jako pierwsza (i jedyna) drużyna z tego kraju - Puchar Europejskich Mistrzów Krajowych. Iovan grał we wszystkich meczach od pierwszej do ostatniej minuty. Pod koniec lat 80. zastąpił także Tudorela Stoikę na stanowisku kapitana zespołu, jednak niedługo później stracił miejsce w pierwszym składzie na rzecz młodszego o siedem lat Dana Petrescu. Przez to, kiedy Steaua po raz drugi awansował do finału PEMK (1988–1989), Iovan był już tylko rezerwowym.
Niepewna sytuacja w klubie i upadek komunizmu sprawiły, że w 1990 zdecydował się na zagraniczny transfer. Wybrał grający w angielskiej drugiej lidze Brighton &amp; Hove Albion. W pierwszym sezonie zajął z nim szóste miejsce w tabeli, dzięki czemu klub mógł walczyć w barażach o grę w First Division. Jednak przegrał w nim 1:3 z Notts County F.C. Po roku zaś spadł do trzeciej ligi. Iovan przyglądał się tym wszystkim wydarzeniom głównie z ławki rezerwowych; w ciągu całego pobytu w Anglii rozegrał tylko sześć meczów.
Po powrocie do kraju grał krótko ponownie w Steaule, a także Rapidzie Bukareszt i Electroputere Craiova. Karierę piłkarską zakończył w FCM Reșița.
Kariera reprezentacyjna.
W reprezentacji Rumunii zadebiutował 1 czerwca 1983 w towarzyskim meczu z Jugosławią (0:1). Jednak miejsce w pierwszym składzie kadry wywalczył kilka lat później, pod koniec eliminacji do Mundialu 1986. Grał także w kwalifikacjach do kolejnego turnieju, Euro 1988, kiedy zespół prowadził już Emeric Jenei, trener, który z nim współpracował w Steaule. Jednak te eliminacje, podobnie jak poprzednie, zakończyły się przegraną i brakiem awansu na mistrzostwa. Po raz ostatni w reprezentacji Iovan wystąpił 4 lutego 1990 w spotkaniu z Algierią (0:0). Jego miejsce, podobnie jak w Steaule, zajął Dan Petrescu.
Kariera szkoleniowa.
Po zakończeniu kariery piłkarskiej został włączony do sztabu szkoleniowego Steauy Bukareszt. Początkowo pracował z juniorami, później był asystentem pierwszego trenera, Victora Pițurcă. Po jego zwolnieniu krótko w 2002 roku był tymczasowym dyrektorem sportowym.
Z Pițurcă współpracował także wtedy, kiedy ten w grudniu 2004 został selekcjonerem reprezentacji Rumunii. Wspólnie wywalczyli awans do Euro 2008, który był pierwszym od ośmiu lat wielkich turniejem, na którym zagrała drużyna narodowa. Kiedy w kwietniu 2009 po serii słabym występów w eliminacjach do Mundialu 2010 Pițurcă został zwolniony, Iovan zachował swoje stanowisko i przez kolejne dwa lata pomagał kolejnemu selekcjonerowi, Răzvanowi Lucescu. Po jego niespodziewanej dymisji w połowie eliminacji do Euro 2012 Iovan przejął tymczasowo wraz z trenerem reprezentacji młodzieżowej Emilem Săndoiem obowiązki pierwszego trenera. Prowadzili kadrę w towarzyskich spotkaniach z Brazylią (0:1) i Paragwajem (0:2).
Sukcesy.
Kariera piłkarska

</doc>
<doc id="702866" url="https://pl.wikipedia.org/wiki?curid=702866" title="Stefan Iovan">
Stefan Iovan



</doc>
<doc id="702868" url="https://pl.wikipedia.org/wiki?curid=702868" title="Synagoga w Sarajewie">
Synagoga w Sarajewie

Synagoga w Sarajewie (boś. "Sinagoga u Sarajevu") – synagoga znajdująca się w Sarajewie, stolicy Bośni i Hercegowiny, na południe od rzeki Miljacki. Jest obecnie jedną z dwóch czynnych synagog w mieście.
Historia.
Synagoga została zbudowana w 1902 roku, według projektu architekta Karla Pařika dla Aszkenazyjczyków skupionych w sarajewskiej gminie żydowskiej. Podczas II wojny światowej została znacznie zdewastowana. Po zakończeniu wojny odnowiona i ponownie otwarta dla celów kultu religijnego. Kolejnym tragicznym momentem dla synagogi była wojna w Bośni, podczas której została uszkodzona, a większość sarajewskich Żydów opuściła kraj, pozostawiając budynek na pastwę losu. Po zakończeniu wojny wielu Żydów powróciło, a w synagodze ponownie zaczęły odbywać się regularnie nabożeństwa.
W 2007 roku synagogę gruntownie odnowiono, a elewacji nadano nowy kolor – kremowy, który zastąpił dotychczasowy różowy. Obecnie modlą się w niej zarówno Żydzi aszkenazyjscy jak i sefardyjscy.
Architektura.
Murowany budynek synagogi wzniesiono na planie prostokąta w stylu neomauretańskim. W jej narożnikach znajdują się cztery kwadratowe wieżyczki przykryte kopułami z iglicami, na których znajdują się gwiazdy Dawida. Nad wejściem głównym znajduje się rozeta z małą gwiazdą Dawida pośrodku. Przy wejściu znajduje się kamienny pomnik w kształcie menory, upamiętniający 400-lecie osadnictwa Żydów w Bośni i Hercegowinie.
Obecnie wnętrze synagogi jest podzielone stropem na dwie kondygnacje, gdzie na pierwszym piętrze, na wysokości dawnych galerii dla kobiet odbywają się nabożeństwa. Jego wnętrze jest bogato dekorowane, m.in. ornamentowany sufit, polichromie o motywach geometrycznych na ścianach czy łuki.

</doc>
<doc id="702870" url="https://pl.wikipedia.org/wiki?curid=702870" title="Aleksandra z Potockich Potocka">
Aleksandra z Potockich Potocka

Aleksandra z Potockich Potocka herbu Pilawa (ur. 26 marca 1818 w Petersburgu, zm. 6 stycznia 1892 w Warszawie) – właścicielka dóbr wilanowskich, działaczka charytatywna.
Życiorys.
Była córką Stanisława Septyma Potockiego i Katarzyny z Branickich.
Osierocona w dzieciństwie, była wychowywana przez swoją ciotkę Zofię z Branickich Potocką. Około roku 1836 została damą dworu cesarskiego w Petersburgu, a w 1840 poślubiła Augusta Potockiego, właściciela Wilanowa. Wspólnie z mężem dbali o odnowienie rezydencji wilanowskiej i wzbogacenie tamtejszych zbiorów sztuki. W latach 1857–1870 polecili przebudować w stylu neorenesansowym według projektu Henryka Marconiego kościół parafialny w Wilanowie.
Wspierała finansowo akcje Warszawskiego Towarzystwa Dobroczynności. Opracowała "Rodowód Pilawitów Potockich w męskim pogłowiu z opuszczeniem niewiast i linii wygasłych od Macieja aż do 15 stycznia 1879 żyjących" (Kraków 1879). Wspierała finansowo wydanie tzw. "Albumu wilanowskiego". Była członkiem trzeciego zakonu św. Franciszka pod imieniem Salomei.
Podobno w czasie remontu pałacu w latach siedemdziesiątych XIX wieku kazała usunąć ze ścian galerii południowej freski skąpo odzianych muz. Miała osobiście spalić pochodzące ze zbiorów Szczęsnego Potockiego ryciny i książki, które uznała za obsceniczne.
Została pochowana w kaplicy kościoła wilanowskiego nad kryptą Potockich. Wilanów przekazała w testamencie Ksaweremu Branickiemu, mężowi Anny Potockiej z Krzeszowic. Dobra Międzyrzec przekazała Potockim z Krzeszowic, a utworzoną przez siebie ordynację teplicką Konstantemu Józefowi Potockiemu.

</doc>
<doc id="702875" url="https://pl.wikipedia.org/wiki?curid=702875" title="Konstytucja uchwalana">
Konstytucja uchwalana

Konstytucja uchwalana – ustawa zasadnicza uchwalana przez organ przedstawicielski: zwykły parlament lub specjalnie powołaną konstytuantę. Do konstytucji uchwalanych zalicza się większość współczesnych konstytucji.

</doc>
<doc id="702878" url="https://pl.wikipedia.org/wiki?curid=702878" title="Masterton (miasto)">
Masterton (miasto)

Masterton (maor. "Whakaoriori") – miasto w Nowej Zelandii nad rzeką Ruamahanga, położone w regionie Wellington w południowo-wschodniej części Wyspy Północnej. Siedziba lokalnych władz dystryktu. Liczba mieszkańców około 20 000 według danych z 2011.

</doc>
<doc id="702879" url="https://pl.wikipedia.org/wiki?curid=702879" title="Jacek Krenz">
Jacek Krenz

 Jacek Krenz (ur. 11 maja 1948 w Poznaniu) – polski architekt, malarz, profesor Wydziału Architektury Politechniki Gdańskiej, Wydziału Architektury, Inżynierii i Sztuki Sopockiej Akademii Nauk Stosowanych, Akademii Sztuk Pięknych w Poznaniu oraz Universidade da Beira Interior w Covilhã w Portugalii.
Życiorys, działalność naukowa i artystyczna.
W latach 70. członek Grupy Kadyńskiej, skupiającej plastyków i architektów związanych z Międzynarodowymi Plenerami „Ceramika dla architektury” w Kadynach. W roku 1980 uzyskał stopień doktora, a w 1997 – doktora habilitowanego. Prowadzi badania na temat warstwy znaczeniowej współczesnej architektury.
Jest współzałożycielem Wioski Artystycznej Wdzydze, członkiem SARP oraz International Society of Visual Arts „WetCanvas”. Jego twórczość w dziedzinie rzeźby, ceramiki i malarstwa była prezentowana na wystawach w kraju i za granicą m.in. w Royal Watercolour Society w Londynie. Założyciel Stowarzyszenia Akwarelistów Polskich. Instruktor międzynarodowego stowarzyszenia Urban Sketchers.
Mąż Katarzyny Boguckiej-Krenz, dziennikarki, pisarki i poetki.

</doc>
<doc id="702884" url="https://pl.wikipedia.org/wiki?curid=702884" title="XIII Księga Pana Tadeusza">
XIII Księga Pana Tadeusza

XIII Księga Pana Tadeusza – erotyczna trawestacja "Pana Tadeusza" Adama Mickiewicza.
Utwór napisany jest bardzo sprawnie, więc mógł być napisany przez któregoś ze znakomitych poetów. Jego autorstwo przypisuje się Aleksandrowi Fredrze, XIX-wiecznemu satyrykowi Włodzimierzowi Zagórskiemu lub Tadeuszowi Boyowi-Żeleńskiemu, mógł też powstać w XX wieku. Poemat nasycony jest erotycznymi obscenicznościami i wulgaryzmami. Ma jednocześnie formalnie styl mickiewiczowski (trzynastozgłoskowiec, porównania homeryckie, itp). Utwór opowiada o nocy poślubnej Zosi i Tadeusza, pokonywanie oporów Zosi i sposobach stosowanych przez Tadeusza do przekonania Zosi.
Jako "XIII księga" określany jest też erotyczny wiersz Antoniego Orłowskiego "Mrówki", rozwijający epizod Telimeny i Tadeusza w Świątyni Dumania z księgi V. W odróżnieniu od powyższego utworu, nie zawiera wulgarnego słownictwa.

</doc>
<doc id="702887" url="https://pl.wikipedia.org/wiki?curid=702887" title="William S. Cohen">
William S. Cohen



</doc>
<doc id="702894" url="https://pl.wikipedia.org/wiki?curid=702894" title="Konstytucja sztywna">
Konstytucja sztywna

Konstytucja sztywna – ustawa zasadnicza wymagająca specjalnej procedury w przypadku przeprowadzania zmian, np. kwalifikowanej większości głosów. W konsekwencji tego zwykłe ustawy nie mogą jej zmieniać i muszą być z nią zgodne. Wymóg zgodności ustaw z konstytucją sztywną doprowadził do wytworzenia się sądownictwa konstytucyjnego.
Do konstytucji sztywnych należą m.in. konstytucje Austrii, Belgii, Grecji, Hiszpanii, Holandii, Irlandii oraz Polski.

</doc>
<doc id="702902" url="https://pl.wikipedia.org/wiki?curid=702902" title="Gryf (gitara)">
Gryf (gitara)



</doc>
<doc id="702904" url="https://pl.wikipedia.org/wiki?curid=702904" title="Bukowiec Wielki">
Bukowiec Wielki

Bukowiec Wielki – osada w Polsce położona w województwie warmińsko-mazurskim, w powiecie nidzickim, w gminie Janowiec Kościelny.
W latach 1975–1998 miejscowość administracyjnie należała do województwa olsztyńskiego.

</doc>
<doc id="702908" url="https://pl.wikipedia.org/wiki?curid=702908" title="Airco DH.5">
Airco DH.5

Airco DH.5 – jednomiejscowy, dwupłatowy samolot myśliwski i rozpoznawczy z okresu I wojny światowej z silnikiem umieszczonym z przodu, o ramie prostej wykonanej z drewna i poszyciem z płótna i sklejki.
Skonstruowany przez Geoffreya de Havillanda – głównego konstruktora wytwórni Airco, DH.5 powstał jako następca myśliwca ze śmigłem pchającym Airco DH.2. Pojawienie się takiej konstrukcji umożliwiło opracowanie synchronizatora karabinu maszynowego umożliwiającego strzelanie przez płaszczyznę śmigła, a DH.5 był pierwszą brytyjską maszyną wyposażoną w to urządzenie. W DH.5 zastosowano synchronizator Constantinescu, a dla poprawienia widoczności z kabiny maszyna została zbudowana w taki sposób, że górny płat był cofnięty w porównaniu do dolnego, odsłaniając górną półsferę nad kabiną pilota. Chociaż nowy samolot miał lepsze parametry niż DH.2, to mimo wszystko ze względu na zbyt słaby silnik nie cieszył się popularnością wśród pilotów. Dobra widoczność z kabiny czyniła DH.5 znakomitą maszyną do ataków na cele naziemne, zwłaszcza na piechotę ukrytą w okopach i gniazda karabinów maszynowych, ale jego uzbrojenie w postaci tylko jednego karabinu maszynowego Vickers kalibru 7,7 mm było zbyt słabe.
W styczniu 1918 samoloty DH.5 zostały wycofane z frontu i przeznaczone do zadań szkoleniowych, natomiast ich miejsce zajęły znacznie doskonalsze maszyny SE.5.
Użytkownikami samolotów Airco DH.5 były następujące formacje:

</doc>
<doc id="702911" url="https://pl.wikipedia.org/wiki?curid=702911" title="Konstytucja elastyczna">
Konstytucja elastyczna

Konstytucja elastyczna (inaczej: "konstytucja giętka") – ustawa zasadnicza, której stopień trudności zmiany jest taki sam, jak w przypadku zwykłych ustaw. Sztywność konstytucji należy rozpatrywać w danym kontekście - np. zmiana Konstytucji Polskiej Rzeczypospolitej Ludowej wymagała większości 2/3 głosów w Sejmie, ale w praktyce - z uwagi na ówczesny układ sił - była wielokrotnie nowelizowana.

</doc>
<doc id="702913" url="https://pl.wikipedia.org/wiki?curid=702913" title="Anna Teresa Potocka">
Anna Teresa Potocka

Anna Teresa z Ossolińskich Potocka (ur. 1746, zm. 1810 w Baranowie Sandomierskim) – krajczyna koronna, polska księżna, masonka, filantropka.
Życiorys.
Córka Józefa Kantego Ossolińskiego i Teresy Stadnickiej, siostra Józefa Salezego. Z siostrą Marianną w dzieciństwie przebywała w Lotaryngii na dworze swojego dziadka Franciszka Maksymiliana Ossolińskiego w Lunéville oraz na dworze króla Stanisława Leszczyńskiego w Nancy, praktycznie nie mówiła po polsku. Po powrocie około roku 1758, matka Teresy i Konstancja Poniatowska planowały wydać ją za Stanisława Poniatowskiego, co nie doszło do skutku. W grudniu 1760 roku Anna Teresapoślubiła Józefa Potockiego, krajczego koronnego. Miała synów: Jana Nepomucena, autora „Rękopisu znalezionego w Saragossie”, Seweryna i córkę Annę Marię.
Podczas bezkrólewia po śmierci Augusta III Potocka należała razem z rodzicami i z mężem do stronnictwa saskiego. Dn. 3 V 1764 została damą Krzyża Gwiaździstego. Była pierwszą przewodniczącą i jedną z założycielek masońskiej loży adopcyjnej przy „Cnotliwym Sarmacie”, utworzonej wiosną 1768 roku. Razem z mężem wspierała konfederację barską. Na przełomie lutego i marca 1769 para konferowała z Josephem Gérardem de Rayneval i Janem Ponińskim. W 1771 Potocka darowała Ponińskiemu 500 dukatów na cele konfederacji, razem z mężem przekazała konfederacji jeszcze 500 dukatów.
Około 1775 przeniosła się do Paryża i tam pozostała co najmniej dwa lata. Odniosła we Francji wiele sukcesów towarzyskich, została sportretowana przez Élisabeth Vigée-Lebrun, zaprzyjaźniła się z pisarką Stéphanie Félicité de Genlis. 
Z pomocą Michała Brzostowskiego, pani de Genlis i markiza L.J.B. Seignelaya założyła stowarzyszenie filantropijne „Zakon Kawalerów i Dam Wytrwałości” ("Ordre des chevaliers et des dames de la Persévérance"), nawiązujące do istniejącego rzekomo kiedyś w Polsce zakonu rycerskiego, wznowionego przez konfederatów. Do organizacji należało ok. 90 członków, m.in. Claude Carloman de Rulhière i Józef Maissonevue; po opuszczeniu przez Potocką Paryża stowarzyszenie przestało istnieć.
W Warszawie wstąpiła do loży adopcyjnej przy loży „Katarzyny pod Gwiazdą Północną” (utworzonej w lipcu 1779). W 1781 zabiegała o przyjęcie syna Jana do Wielkiej Loży. Po Teresie Tyszkiewiczowej objęła przewodnictwo w utworzonej w 1783 loży adopcyjnej „de la Bienfaisance”.
Potocka prowadziła bujne życie towarzyskie, była otoczona wielkim rozgłosem i często niepochlebnymi plotkami. W Warszawie bywała u króla i u Adama Czartoryskiego, gdzie spotkał ją „w 45 roku do zadziwienia piękną” Julian Ursyn Niemcewicz. Była muzą Wojciecha Miera, który napisał dla niej bajkę „Kraska młoda i sroka stara”, Stanisława Kostka Potockiego, Wojciecha Turskiego. Po pobycie w gronie pań w Grodnie w czasie obrad ostatniego sejmu Rzeczypospolitej 1793, wraz z synową Anną Teofilą z Sapiehów, „gorszyła patriotów swym rusofilstwem”. We wrześniu 1793 wydała córkę Annę za Jana Krasickiego. W kwietniu 1794 przed wybuchem powstania w Warszawie, szykowała się do wyjazdu ze stolicy do Królewca, ale zezwolenie na opuszczenie miasta otrzymała od władz powstańczych dopiero 16 lipca. O dalszych losach Potockiej mało wiadomo. Podobno straciwszy nagle urodę, przestała bywać w towarzystwie i zamieszkała z córką w Baranowie, gdzie zmarła w roku 1810.
Anna Teresa była wspominana w wielu pamiętnikach z epoki, do literatury wprowadził ją Zygmunt Kaczkowski w powieści „Ostatni z Nieczujów” (1853–5, w opowiadaniu „Kasztelanice lubaczowscy”).

</doc>
<doc id="702915" url="https://pl.wikipedia.org/wiki?curid=702915" title="Konstytucja stała">
Konstytucja stała

Konstytucja stała – ustawa zasadnicza, która nie posiada wyznaczonego terminu obowiązywania. Do konstytucji stałych zalicza się większość współcześnie występujących konstytucji.

</doc>
<doc id="702917" url="https://pl.wikipedia.org/wiki?curid=702917" title="Kawaleria narodowa">
Kawaleria narodowa



</doc>
<doc id="702920" url="https://pl.wikipedia.org/wiki?curid=702920" title="Konstytucja czasowa">
Konstytucja czasowa

Konstytucja czasowa – ustawa zasadnicza, której okres obowiązywania jest ograniczony. Do konstytucji czasowych zalicza się m.in. dawne konstytucje Sudanu oraz Jemeńskiej Republiki Arabskiej.
Pojęcie stosowane jest również w odniesieniu do uchwał Sejmu dawnej Rzeczypospolitej, których czas obowiązywania - w odróżnieniu od konstytucji wieczystych - był z góry określony.

</doc>
<doc id="702925" url="https://pl.wikipedia.org/wiki?curid=702925" title="Republika Komańczańska">
Republika Komańczańska

Republika Komańczańska, inne spotykane nazwy: Republika Wisłocka, Republika Łemkowska, Republika Wschodnio-Łemkowska (ukr. Команча́нська Респу́бліка, łem. Комане́цька Респу́бліка, Ви́слоцька Респу́бліка, Лемківська Република, Східно-Ле́мківська Респу́бліка) – ukraińsko-łemkowski twór państwowy ze stolicą w Komańczy, istniejący od 4 listopada 1918 r. do 27 stycznia 1919 r.; na czele republiki stanął, jako prezydent, miejscowy kupiec Andrij Kyr.
Powstanie Republiki.
W nocy z 31 października na 1 listopada 1918 r. w wyniku przewrotu wojskowego oddziały ukraińskich Strzelców Siczowych przejęły od Austriaków kontrolę nad Lwowem. Uchwałą Ukraińskiej Rady Narodowej została utworzona Zachodnioukraińska Republika Ludowa (ZURL). Podkarpaccy Łemkowie z tzw. Łemkowszczyzny wschodniej opowiedzieli się po stronie Ukraińców, a "Republika Komańczańska" zgłosiła akces do ZURL-u. W tym celu 4 listopada utworzono Ukraińską Radę Narodową dla powiatu sanockiego, za siedzibę Rady obrano początkowo Wisłok Wielki. Wystąpienie to zapoczątkował greckokatolicki proboszcz Wisłoka Wielkiego, ks. Pantełejmon Szpylka oraz proboszcz Wisłoka Niżnego, ks. Mychajło Tesla.
4 listopada obaj księża zwołali wiec w Wisłoku Wielkim, na którym publicznie odczytano zamieszczoną w ukraińskiej gazecie „Dil” odezwę Ukraińskiej Rady Narodowej we Lwowie, proklamującą powstanie państwa zachodnioukraińskiego (ZURL). 5 listopada podczas wiejskiego spotkania w Wisłoku Niżnym uczestniczyło już 70 przedstawicieli okolicznych wsi, tego samego dnia wybrano skład tzw. "Rady Wisłockiej", która do końca 1918 r. objęła ponad 35 wsi powiatu sanockiego. Podobne zebrania odbyły się w Lutowiskach, Baligrodzie i Ustrzykach Dolnych.
Walki i likwidacja.
W ostatnich dniach listopada 1918 rozpoczęły się starcia pomiędzy ochotniczymi ukraińskimi oddziałami z Komańczy i okolic, a podobnymi polskimi formacjami z Zagórza. Koncentrowały się one głównie w rejonie Wysoczany – Mokre – Szczawne, przy czym Polacy dokonywali kolejowych wypadów aż po Komańczę. Główną ukraińską placówką obronną było Szczawne. Rada Wisłocka wystawiła 800-1000 ludzi, z których mniej niż połowa miała broń palną. Amunicji było niewiele, broni maszynowej, granatów i materiałów wybuchowych nie było wcale. „Republika Komańczańska” nie dysponowała też ani jednym oficerem, a nielicznym podoficerom nie udało się zaprowadzić wojskowej dyscypliny. Wyjątek stanowił wytrwały w boju i bitny oddział ochotników z Prełuków. W Komańczy przygotowano „pociąg pancerny”, w którym ściany wagonu obmurowano cegłą. Nie odegrał on jednak w walkach żadnej roli.
22 stycznia 1919 r. ruszyła polska ofensywa przeciw Komańczy i Baligrodowi. Była to operacja bardziej policyjno-represyjna, niż wojskowa. Wzięło w niej udział po stronie polskiej około 300 ludzi. Z początku praktycznie nie napotkano oporu. W Wisłoku w ogóle nie doszło do starcia, a o. Szpyłka dał się łatwo aresztować. Dopiero w Komańczy doszło do walki. Po opanowaniu wsi przez Polaków, rozproszeni Ukraińcy zebrali się na grzbiecie Sokolisk. Było ich około 350, z których 120 miało karabiny, pozostali – widły, kosy i siekiery. Po przybyciu pociągu z Sanoka z oddziałem wojsk polskich, oddział ukraiński rozbiegł się w panice. Przybyły pociągiem oddział polski rozpoczął palenie zagród we wsi. Na widok pożarów ochotnicy z Komańczy pobiegli ratować swój dobytek, a prełuczanie, widząc to, przerwali walkę i nie niepokojeni wycofali się do swej wsi.
Następnego dnia polskie formacje bez oporu obsadziły Łupków wraz z graniczną stacją kolejową – główny cel operacji, a dopiero 27 stycznia, po zajęciu Komańczy, wkroczyli do Prełuk. Po serii aresztowań i niewielkich potyczkach, Republika Komańczańska przestała istnieć.
W okresie walk polsko-ukraińskich w listopadzie 1918 r. w Zagórzu zorganizował się samorzutnie polski Komitet Obrońców Węzła Zagórskiego, składający się z kolejarzy oraz członków Sokoła. W tym też okresie zagórscy kolejarze we własnym zakresie zbudowali pociąg pancerny „Gromobój”, który utrzymywał „porządek” na odcinku linii kolejowej Zagórz – Szczawne – Komańcza – Łupków. W Sanoku 2 listopada sformowano również polski obywatelski 3 Baon Strzelców Sanockich, który rozpoczął systematyczną walkę z Ukraińską Armią Galicyjską, w tym ze Strzelcami Siczowymi. Natomiast Sanocka Fabryka Wagonów zorganizowała zbrojne pogotowie z robotników fabrycznych, którzy zbudowali drugi pociąg pancerny o nazwie "Kozak". Pociąg ten walczył na odcinku linii kolejowej Zagórz – Olszanica – Ustrzyki Dolne – Krościenko – Chyrów. W walkach o Komańczę brała również udział młodzież z sanockich gimnazjów.
3 lutego 1919 r. do Maniowa przybył z Cisnej czterdziestoosobowy oddział ukraiński, który rozpoczął w okolicznych wsiach pobór do armii ukraińskiej, jednak zakończył się on niepowodzeniem. Mieszkańcy Woli Michowej stawili nawet czynny opór, którym kierował proboszcz greckokatolicki. Po nieudanym ataku na polski posterunek w Łupkowie większość zmobilizowanych rozbiegła się do domów. Następnego dnia oddział z Cisnej zjawił się ponownie, w większej sile, aresztował proboszcza Woli Michowej, a na noc stanął w Maniowie. Tu został zaatakowany przez chłopów: żołnierzy rozbrojono, ich dowódcę zabito, a jeńców wraz z bronią odstawiono do Łupkowa, wydając ich w ręce polskie.
Lista miejscowości.
Spis miejscowości na wschodniej Łemkowszczyźnie, które zadeklarowały przystąpienie do ZURL:
Baligród, Cisna, Czystogarb, Przybyszów, Darów, Karlików, Płonna, Jawornik, Komańcza, Kulaszne, Kalnica, Rzepedź, Turzańsk, Duszatyn, Prełuki, Maniów, Morochów, Moszczaniec, Balnica, Smolnik, Wola Michowa, Łupków, Osławica, Radoszyce, Dołżyca, Mików, Surowica, Sukowate, Szczawne, Wysoczany, Mokre, Puławy, Wisłok Wielki,
Skład Rady.
Skład Rady Wisłockiej z 5 listopada 1918 roku:

</doc>
<doc id="702926" url="https://pl.wikipedia.org/wiki?curid=702926" title="Gavril Balint">
Gavril Balint

Gavril Pelé Balint (ur. 3 stycznia 1963 roku w Sângeorz-Băi), rumuński piłkarz występujący na pozycji ofensywnego pomocnika lub napastnika, i trener piłkarski. Jest wychowankiem klubu Hebe Sângeorz-Băi. Od 1980 do 1990 roku był zawodnikiem Steauy Bukareszt, z którą pięciokrotnie zdobył mistrzostwo kraju, ponadto triumfował w Pucharze Mistrzów oraz Superpucharze Europy, i awansował do półfinału i - ponownie - do finału Pucharu Mistrzów. Był jednym z najskuteczniejszych piłkarzy Steauy, w której zwykle występował jako cofnięty napastnik, za Victorem Piţurką i Mariusem Lăcătuşem. W 1990 roku, po rewolucji rumuńskiej wyjechał do hiszpańskiego Burgos CF, gdzie w 1993 roku zakończył karierę. Z reprezentacją Rumunii brał udział w Mundialu 1990.
W 1994 roku rozpoczął pracę szkoleniową. Był asystentem kolejnych selekcjonerów drużyny narodowej - Anghela Iordănescu, Emerica Ienei i Gheorghe Hagiego, z którym następnie współpracował w Galatasaray SK i Politehnice Timişoara. Samodzielnie prowadził reprezentację tylko w jednym, towarzyskim meczu w sierpniu 2001 roku po niespodziewanej dymisji Ladislau Bölöniego. Ponadto był trenerem kilku klubów w Rumunii i Mołdawii. 21 stycznia 2010 roku został mianowany nowym selekcjonerem reprezentacji Mołdawii.
Sukcesy piłkarskie.
W I lidze rumuńskiej rozegrał 264 mecze i strzelił 69 goli.

</doc>
<doc id="702932" url="https://pl.wikipedia.org/wiki?curid=702932" title="Międzynarodowy Festiwal Performance „Zamek Wyobraźni”">
Międzynarodowy Festiwal Performance „Zamek Wyobraźni”

Międzynarodowy Festiwal Performance „Zamek Wyobraźni” – międzynarodowy festiwal sztuki performance odbywający się corocznie od 1993. Początkowo związany z zamkiem krzyżackim w Bytowie i Muzeum Zachodniokaszubskim. Festiwal po 7 latach, wskutek niesprzyjających okoliczności opuścił zamek i lokalną publiczność zachowując pierwotną nazwę. Stał się festiwalem wędrownym szukając co roku nowych przyjaznych miejsc. 
Od roku 2000 „Zamek Wyobraźni” prezentował performance w takich miejscach jak: pub „Underground 2” i Teatr „Rondo” (Słupsk), kino „Delfin” (Ustka), Państwowa Galeria Sztuki (Sopot), Centrum Sztuki Współczesnej „Łaźnia” i Modelarnia / Stocznia (Gdańsk), Galeria Bielska BWA (Bielsko-Biała), BWA (Zielona Góra), Collier Point Park (Providence / USA), School of the Museum of Fine Arts (Boston / USA), Teatr (Nowy Jork), Fabryka Schindlera i Teatr Łaźnia Nowa (Kraków), Tullie House Gallery (Carlisle, Wielka Brytania), Teatr „Wiczy” i Ruiny Miasta (Toruń), Schloss Bröllin (Bröllin/Niemcy), Galeria OFFicyna (Szczecin).
"Zamek Wyobraźni” (1993 – 2006) zaprezentował 381 artystów z 33 krajów: Austria, Białoruś, Czechy, Dania, Egipt, Ekwador, Estonia, Finlandia, Francja, Hiszpania, Holandia, Hongkong, Irlandia, Izrael, Japonia, Jugosławia, Kanada, Korea, Litwa, Łotwa, Meksyk, Niemcy, Polska, Portugalia, Rosja, Singapur, Słowacja, Szwecja, Ukraina, USA, Węgry, Wielka Brytania, Włochy.
Kurator festiwalu: Władysław Kaźmierczak. 
"Zamek Wyobraźni” dał polskim i zagranicznym performerom możliwość indywidualnego zaistnienia w międzynarodowej cyrkulacji sztuki performance. Stał się szansą na szybkie przełamanie artystycznej izolacji polskiej sztuki w świecie po roku 1989. 
Dzisiaj festiwal jest dobrą formą promocji młodych artystów i odkrywania, nowych, nieznanych performerów. Festiwal ma swój wkład w rozwój europejskiego i światowego performance'u. 
Festiwal sztuki performance jest festiwalem sztuki otwartej, nieprzewidywalnej, przełamującej indywidualne pojmowanie sztuki oraz wszelkie reguły i podziały w sztuce. Sztuka performance nie jest uwikłana w zależności rynkowe a podczas festiwalu staje się platformą wymiany poglądów, prezentacją osobistych postaw wobec świata, emisją indywidualnej wrażliwości.
Forma festiwalowa prezentacji performance jest podyktowana przede wszystkim: 
"Zamek Wyobraźni” największym powodzeniem cieszy się wśród młodzieży, studentów oraz wśród otwartej i tolerancyjnej publiczności. Festiwal ma też spore uznanie wśród krytyków sztuki, kuratorów i artystów z Polski i z zagranicy, którzy towarzyszą mu od samego początku. Publikacje na temat w festiwalu: Magazyn Sztuki Nowej Exit, Art &amp; Business, Arteon. 
Autorami nazwy festiwalu są Andrzej Kara, Grzegorz Borkowski, Władysław Kaźmierczak i Zbigniew Hein. 
Organizatorzy festiwalu: 
Kalendarium 1993 – 2006.
I Zamek Wyobraźni, 17 – 19 czerwca, 1993. 
Miejsce: Zamek Krzyżacki Muzeum Zachodniokaszubskie.
Performerzy: Grzegorz Borkowski – Warszawa, Clock Live Art – Michael Cummins – Cardiff, Wielka Brytania, Luke Mc Keown – Cardiff, Wielka Brytania, Jason Walsh – Cardiff, Wielka Brytania, Brian Connolly – Dublin, Irlandia, Geert Duintjer – Gorredijk, Holandia, Mirosław Filonik – Warszawa, Giovanni Fontana – Alatri, Włochy, Grupa „Księżyc” – Warszawa, Kazimierz Jałowczyk – Słupsk, Władysław Kaźmierczak – Kraków, Henryk Klaja – Słupsk, Krzysztof Knittel – Warszawa, Raoul Kurvitz – Tallinn, Estonia, Alastair MacLennan – Belfast, Irlandia Północna, Kees Mol – Breda, Holandia, Urmas Muuru – Tallinn, Estonia, Boris Nieslony – Kolonia, Niemcy, Jan Pieniążek – Warszawa, Jürgen Schneider – Berlin, Niemcy, Hiroyuki Shimizu – Tokio, Japonia, Seiji Shimoda – Tokio, Japonia, Nick Stewart – Sheffield, Anglia, Artur Tajber – Kraków, Ryo Takahashi – Tokio, Japonia, Katharina Wilczek – Kassel, Niemcy, Volker Wilczek – Kassel, Niemcy, kuratorzy: Grzegorz Borkowski i Władysław Kaźmierczak
II Zamek Wyobraźni, 21- 23 lipca 1994
Miejsce: Zamek Krzyżacki Muzeum Zachodniokaszubskie
Performerzy: Waldemar Bochniarz – Lublin, Grzegorz Borkowski – Warszawa, Dariusz Fodczuk – Bielsko-Biała, Anatolij Gankevitch – Odessa, Ukraina, Eiko Hanaoka – Nagano, Japonia, Mike Hentz – Hamburg, Niemcy, Dziugas Katinas – Wilno, Litwa, Władysław Kaźmierczak – Kraków, Lise Kjaer – Warszawa, Piotr Krajewski – Wrocław, Paweł Kwaśniewski – Warszawa, Przemysław Kwiek – Łomianki, Linas Liandzbergis – Wilno, Litwa, Alastair MacLennan – Belfast, Irlandia Północna, „MANDRAGORA” – Belisa Almeida e Sousa – Cascais, Portugalia, Manuel Almeida e Sousa – Cascais, Portugalia, Nuno Miguel Henrigues – Cascais, Portugalia, Victor Salgueiro – Cascais, Portugalia, Otto Meszarosz – Nowe Zamki, Słowacja, Oleg Migas – Odessa, Ukraina, „Mutus Liber” – Turyn, Włochy, Hiroko Nagatomo – Tokio, Japonia, Cecile Noldus – Amsterdam, Holandia, Takashi Ogawa – Tokio, Japonia, Paul Panhuysen – Eindhoven, Holandia, Theodor di Ricco – Berlin, Niemcy, Mirosław Rogala – Chicago, USA, Lee Sang Jin – Pusan, Korea Południowa, Sewer Hrehorowicz – Bytów, Seiji Shimoda – Nagano, Japonia, Fumiko Takahashi – Tokio, Japonia, Sean Taylor – Glasgow, Szkocja, Cristian Vanderborght – Paryż, Francja, Veit Lup – Berlin, Niemcy, Piotr Wyrzykowski – Gdańsk, Miguel Yeco – Portela de Sintra, Portugalia, Yeun-Hi Pan – Pusan, Korea Południowa, kuratorzy: Grzegorz Borkowski i Władysław Kaźmierczak
III Zamek Wyobraźni, 1- 3 czerwca 1995
Miejsce: Zamek Krzyżacki Muzeum Zachodniokaszubskie 
Performerzy: Włodzimierz Borowski – Brwinów, Colette Cameron – Sheffield, Anglia, Shirley Cameron – Sheffield, Anglia, Władysław Kaźmierczak – Kraków, István Kovács – Monor, Węgry, Zdzisław Kwiatkowski – Lublin, Piotr Krajewski – Wrocław, Sum Po Law – Hongkong, Alastair MacLennan – Belfast, Irlandia Północna, Anthony Leung – Hongkong, Roland Miller – Sheffield, Anglia, Wojciech Stefanik – Wrocław, Antoni Szoska – Kraków, Do Wha Yu – Seul, Korea Południowa, Lee Wen – Singapur, Roi Vaara – Helsinki, Finlandia, Jerzy Truszkowski – Łomianki, Ik Son Yong – Korea Południowa, Kuratorzy: Grzegorz Borkowski i Władysław Kaźmierczak
IV Zamek Wyobraźni, 26 – 29 czerwca 1996
Miejsce: Zamek Krzyżacki Muzeum Zachodniokaszubskie
Performerzy: Iliana Alvarado – Warszawa, Waldemar Bochniarz – Lublin, Grzegorz Borkowski – Warszawa, Jens Brand – Dortmund, Niemcy, C.U.K.T. – Gdańsk, Bartolome Fernando – Walencja, Hiszpania, Giovanni Fontana – Alatri, Włochy, Josef R. Juhasz – Nowe Zamki, Słowacja, Władysław Kaźmierczak – Kraków, Hitoshi Kimura – Nagano, Japonia, Wojciech Kowalczyk – Bydgoszcz, Marcin Krzyżanowski – Warszawa, Zbigniew Kupisz – Wrocław, Marcos Kurtycz – Meksyk, Meksyk, Paweł Kwaśniewski – Warszawa, Ray Langenbach – Singapur, Gianni Piacentini – Rzym, Włochy, Jan Pieniążek – Warszawa, Waldo Riedl – Dortmund, Niemcy, Tomáš Ruller – Brno, Czechy, Elvira Santamaría – Meksyk, Meksyk, André Stitt – Londyn, Wielka Brytania, Tanya Ury – Kolonia, Niemcy, kurator: Władysław Kaźmierczak, współpraca: Grzegorz Borkowski, Amanda Dunsmore.
V Zamek Wyobraźni, 25 – 28 czerwca 1997
Miejsce: Zamek Krzyżacki Muzeum Zachodniokaszubskie
Performerzy: Władysław Kaźmierczak – Słupsk, Jan Świdziński – Warszawa, Łukasz Napolski – Warszawa, Pia Lindman – Helsinki, Finlandia, Anna Seagrave – Dublin, Irlandia, ‘Sin Sin’ – Dublin, Irlandia, Jens Brand i Waldo Riedl – Dortmund, Niemcy, Oscar McLennan – Dublin, Irlandia, Sakkiko Yamaoka – Tokio, Japonia, Fumiko Takahashi – Tokio, Japonia, Amanda Dunsmore – Belfast, Irlandia Północna, István Kovács – Monor, Węgry, Hong O-Bong – Inczun, Korea Południowa, Jozsef R. Juhasz – Nowe Zamki, Słowacja, Paweł Kwaśniewski – Warszawa, – Nowy Jork, USA – Gandawa, Belgia, Jan Pieniążek – Warszawa, Andrzej Urbański – Szczecin, Grzegorz Borkowski – Warszawa, Kees Mol – Breda, Holandia, Waldemar Bochniarz – Lublin, Marek Chołoniewski – Kraków, Roney Frazer-Munro – Londyn, Wielka Brytania, kurator: Władysław Kaźmierczak, współpraca: Amanda Dunsmore, Małgorzata Kaźmierczak
VI Zamek Wyobraźni, 24 – 27 czerwca 1998
Miejsce: Zamek Krzyżacki Muzeum Zachodniokaszubskie
Performerzy: Paul Panhuysen – Eindhoven, Holandia, Ewa Rybska i Władysław Kaźmierczak – Słupsk, Victor Martínez – Meksyk, Meksyk, Hortensia Ramírez – Meksyk, Meksyk, Linas Liandzbergis – Wilno, Litwa, Young – Ja Bang – Cho, Hamburg, Korea – Niemcy, Alastair MacLennan – Belfast, Irlandia Północna i Zygmunt Piotrowski – Warszawa, Victor Petrov – Chrucki – Mińsk, Białoruś, Lee Sang – Jin – Pusan, Korea, Hercus Kuncius – Wilno, Litwa i Małgorzata Kaźmierczak – Kraków, Norbert Walczak – Gdańsk, Wojciech Stefanik – Wrocław, Tokyo Maruyama – Tokio, Japonia, Milan Kozelka i Silvie Milková – Karlove Vary, Czechy, Przemysław Kwiek – Łomianki, Janusz Bałdyga – Warszawa, Andrzej Dudek-Duerer – Wrocław, Hector Ruiz Sepulveda „Sakino” – Meksyk, Meksyk, Yoshiko Maruyama – Tokio, Japonia, Dziugas Katinas – Wilno, Litwa, Eva Ursprung – Graz, Austria, John Sturgeon – Pittsburg, USA, Krzysztof Zarębski – Nowy Jork, USA, Rolf Langebartels i Vera Preis – Berlin, Niemcy, Piotr Krajewski – Wrocław, Grzegorz Borkowski – Warszawa, kurator: Władysław Kaźmierczak, współpraca: Małgorzata Kaźmierczak. 
VII Zamek Wyobraźni, 24 – 27 czerwca 1999
Miejsce: Zamek Krzyżacki Muzeum Zachodniokaszubskie
Performerzy: Władysław Kaźmierczak i Ewa Rybska – Słupsk, Noor Effendy Ibrahim – Singapore – Chicago, USA, Dan McKereghan – Nowy Jork, USA, Michael Fortune – Limerick, Irlandia, Jae Rhee – Seul, Korea Południowa – Chicago, USA, Nenad Bogdanović – Odzaci, Jugosławia, Dorte Holbek – Kopenhaga, Dania, Aileen Lambert – Limerick, Irlandia, Łukasz Skąpski – Kraków, Julien Blaine – Ventabren, Francja, Amanda Dunsmore – Belfast, Irlandia Północna i Sean Taylor – Irlandia, István Kovács – Monor, Węgry i współpraca: Małgorzata Kaźmierczak – Kraków, Louise Liliefeldt – Toronto, Kanada, Dorota Miron – Poznań, Nenad Bogdanović – Odzaci, Jugosławia i Władysław Kaźmierczak – Słupsk, kurator: Władysław Kaźmierczak, współpraca: Małgorzata Kaźmierczak.
VIII Zamek Wyobraźni, 31 sierpnia – 10 września 2000
Miejsca: Bałtycka Galeria Sztuki – Ustka, Kino „Delfin” – Ustka, Teatr „Rondo” – Słupsk, Państwowa Galeria Sztuki, Sopot, Centrum Sztuki Współczesnej „Łaźnia” – Gdańsk, Galeria Bielska BWA.
Performerzy: Jason Lim – Singapur, Adina Bar-On – Tel Awiw, Izrael, Mimi Nakajima – Tokio, Japonia, Władysław Kaźmierczak i Ewa Rybska – Słupsk, Antoni Szoska – Kraków, Paul Couillard i Ed Johnson – Toronto, Kanada, Jens Brand – Dortmund, Niemcy i Sam Ashley – Kalifornia, USA, Dariusz Fodczuk – Bielsko-Biała, Irma Oprimist – Helsinki, Finlandia, Wojciech Kowalczyk – Bydgoszcz, Roney Frazer-Munro – Londyn, Wielka Brytania, Per Hüttner – Sztokholm, Szwecja, Eva Ursprung – Graz, Austria, Peter Grzybowski – Nowy Jork, USA, Alastair MacLennan – Belfast, Wielka Brytania, Anet van de Elzen – Hertogenbosch, Holland i Tada Masami – Tokio, Japonia, Lea i Pekka Kantonen – Helsinki, Finlandia, Jozef Cseres – Nowe Zamki, Słowacja, Jozsef Juhasz – Nowe Zamki, Słowacja, hans koch – Kolonia, Niemcy, kurator: Władysław Kaźmierczak, współpraca: Małgorzata Kaźmierczak. 
IX Zamek Wyobraźni, 31 sierpnia – 4 września 2001
Miejsca: Bałtycka Galeria Sztuki i Kino „Delfin” – Ustka, Galeria BWA – Zielona Góra 
Performerzy: Ewa Rybska i Władysław Kaźmierczak – Słupsk, Ryszard Piegza – Paryż, Francja, Petra Dubach i Mario van Horrik – Eindhoven, Holandia, Sylvette Babin – Quebec, Kanada, Oskar Dawicki – Kraków, Fumiko Takahashi – Tokio, Japonia, Jiří Surůvka – Ostrawa, Czechy, Artur Grabowski – Kraków, Kyokos – Kyoko Sawanobori – Osaka, Japonia, Mike Hentz – Berlin, Niemcy, kurator: Władysław Kaźmierczak
X Zamek Wyobraźni, 30 sierpnia – 4 września 2002
Miejsca: Bałtycka Galeria Sztuki i kino „Delfin” Ustka, Pub „Underground 2” – Słupsk
Performerzy: Ewa Rybska i Władysław Kaźmierczak – Słupsk, Jamie McMurry – Los Angeles, USA, Artur Grabowski – Kraków, Małgorzata Kubiak – Warszawa, Wojciech Kowalczyk – Bydgoszcz, Angel Pastor – Barcelona, Hiszpania, Paweł Kwaśniewski – Warszawa, Marilyn Arsem – Boston, USA, Brian Connolly – Belfast, Wielka Brytania, Małgorzata Stach – Słupsk, Marcin Rudziński – Słupsk, Paweł Buksakowski – Buksi – Ustka, Kuba – Jakub Waluchowski – Warszawa, Kenny McBride – Glasgow, Wielka Brytania, Jed Speare – Boston, USA i Alice Cox – Boston, USA, Jakub Bielawski – Gdańsk, Dariusz Fodczuk – Bielsko-Biała, Antoni Szoska – Kraków, Beata Rzeźnikiewicz – Poznań, Aleksandra Kubiak – Zielona Góra, Paweł Jaworski Toruń i Ludomir Franczak – Słupsk, kurator: Władysław Kaźmierczak
XI Zamek Wyobraźni, 29 – 30 sierpnia Ustka – 1 – 2 września, 2003 – Gdańsk
Polsko-amerykański projekt „Juliett 484”
20 – 21 września 2003 – Providence, 
25 września 2003 – Boston Fine Art. of Museum School, 
26 – 27 września 2003 – Nowy Jork, 
Miejsca: Bałtycka Galeria Sztuki i Ustka Kino „Delfin” – Ustka, Modelarnia – Gdańsk, Collier Point Park – Providence, School of the Museum of Fine Arts – Boston, Teatr – Nowy Jork.
Performerzy: Ewa Rybska i Władysław Kaźmierczak – Słupsk (+ Juliett 484), Artur Grabowski – Kraków, (+ Juliett 484), Aleksandra Kubiak – Zielona Góra, (+ Juliett 484), Paweł Kwaśniewski – Warszawa, (Juliett 484 only), Grzegorz Klaman – Gdańsk, (Juliett 484 only), Antoni Szoska – Kraków, (+ Juliett 484), Marilyn Arsem – Boston, USA, (Juliett 484), Mari Novotny-Jones – Boston, USA (+ Juliett 484), Milan Kohout – Boston, USA (+ Juliett 484), Yin Peet – Boston, USA (+ Juliett 484), Jed Speare – Boston, USA (+ Juliett 484), Vannessa Gilbert – Providence, USA (Juliett 484), Marta Małgorzata Migula, Grupa KKO – Poznań, Emilia Musial, Grupa KKO – Poznań, Marta Jurkowska, Grupa KKO – Poznań, Tomasz Kitliński, Lublin (tylko Ustka), Nicola Frangione, Monza, Włochy, John Boehme – Victoria, Kanada, Paweł Leszkowicz – Poznań, Christian Schmidt-Chemnitzer – Berlin, Niemcy, Ángel Pastor – Barcelona, Hiszpania, Magda Sowierszenko – Słupsk, Kamil Złotkowski, – Zielona Góra, Marek Chołoniewski, Kraków, kuratorzy: Władysław Kaźmierczak, Jed Speare
XII Zamek Wyobraźni, 26 – 28 sierpnia Słupsk – Ustka, 30 – 31 sierpnia 2004, Kraków
Miejsca: Bałtycka Galeria Sztuki i Ustka Kino „Delfin” – Ustka, Teatr „Rondo” – Słupsk, Fabryka Schindlera – Kraków, Galeria Bielska BWA – Bielsko-Biała
Performerzy: Ewa Rybska i Władysław Kaźmierczak – Słupsk, Jose Torres Tama, New Orleans – USA, Karolina Stępniowska, Toruń, Artur Grabowski i Maciej Adamczyk, Kraków, Adva Drori, Tel Awiw – Izrael, Juniper Perlis, Boston – USA, Christopher Hewitt, Berlin – UK, Angel Pastor, Barcelona – Hiszpania, Danilo Casti i Alessandro Carboni OOFF.ODURO, Sardynia – Włochy, Antoni Karwowski, Szczecin, Andrzej Pawełczyk, Świnoujście, Roberto Rossini Genua – Włochy, Massimo Arrigoni, Monza – Włochy, Jeffery Byrd, Iowa – USA, Joan Casellas, Barcelona – Hiszpania, Jeff Huckleberry, Boston – USA, BBB Johannes Deimling, Berlin – Niemcy, Tamar Raban, Tel Awiw – Izrael, Magda Sowierszenko, Bochum – Niemcy, Anthony Padgett, Wlk. Brytania, Clare Charnley, Leeds – Wlk. Brytania, Ilana Michell, Newcastle – Wlk. Brytania, Di Clay, Carlisle – Wlk. Brytania. Kurator: Władysław Kaźmierczak
Appendix: 
Cumbria – Live Art Exchange, Cumbria, 1 – 4 lipca 2004
Tullie House Gallery, Carlisle, Wlk. Brytania
Performerzy: Marek Chołoniewski Kraków, Magda Sowierszenko Bochum – Niemcy, Karolina Stępniowska – Toruń, Ewa Rybska – Słupsk, Władysław Kaźmierczak – Słupsk, Di Clay – Carlisle, Jane Dundman – Carlisle, Ilana Michell, Newcastle – Wlk. Brytania, Anthony Padgett, Wlk. Brytania, Clare Charnley, Leeds – Wlk. Brytania
XIII Zamek Wyobraźni, Ustka – Słupsk – Toruń – Kraków, 25 sierpnia – 3 września 2005
Miejsca: Ustka: Bałtycka Galeria Sztuki i Ustka Kino „Delfin” – Ustka, Teatr „Rondo” – Słupsk, Toruń: Pub Wiczy, Ruiny miejskie, Kraków – Nowa Huta: Teatr Łaźnia Nowa
Performerzy: Peter Baren, Amsterdam – Holandia, Kuba Bielawski, Gdańsk, Shannon Cochrane, Toronto – Kanada, Yaacov Chefetz, Hajfa – Izrael, Yaron David, Tel Awiw – Izrael, Dariusz Fodczuk, Bielsko-Biała, Giovanni Fontana, Alatri – Włochy, Patrycja German, Karlsruhe – Niemcy, Omar Ghayat, Kair – Egipt, Alexandra Gneissl, Kilonia – Niemcy, Peter Grzybowski, Nowy Jork – USA, Rose Hill, Seattle – USA, Patric Jambon, Berlin – Niemcy, Władysław Kaźmierczak i Ewa Rybska, Słupsk, Leena Kela, Helsinki – Finlandia, Beni Kori, Tel Awiw – Izrael, Wojtek Kowalczyk i Danuta Nawrocka, Bydgoszcz, Aleksandra Kubiak i Karolina Wiktor, Zielona Góra, Maria Legault, Toronto – Kanada, Aiga Ozoliņa i Gatis Vectirāns i Matule Zane, Ryga, Łotwa, Anne Seagrave, Dublin – Irlandia, Karolina Stępniowska, Toruń, Anna Syczewska, Kraków, Greg Walloch, (Nowy Jork – USA), Wicza, Toruń, Kurator: Władysław Kaźmierczak i współpraca: TOOTHSYSTEM: Arti Grabowski i Anna Syczewska
Appendix: 
Długa Noc Performerów
BWA Zielona Góra, 5 września 2005. 
Performerzy: Władysław Kaźmierczak i Ewa Rybska, Słupsk, Anne Seagrave, Dublin – Irlandia, Karolina Stępniowska, Toruń, Patrycja German, Karlsruhe – Niemcy, Patrick Jambon, Berlin – Niemcy – Francja
XIV Zamek Wyobraźni, 2-3 września 2006 / Fahrenwalde, Bröllin, Niemcy, 4-5 września 2006, Szczecin. 
Miejsca: schloss bröllin e.V., www.broellin.de – Niemcy i OFFicyna www.officyna.art.pl – Szczecin, .
Performerzy: Adva Drori, Tel Awiw – Izrael, Josef Sprinzak, Tel Awiw – Izrael, Danuta Nawrocka i Wojtek Kowalczyk, Bydgoszcz, Ewa Rybska i Władysław Kaźmierczak, Wlk. Brytania, Edwige Mandrou i Franz Hugo, Marsylia – Berlin – Francja – Niemcy, István Kovács Monor – Węgry, Imre Dénes Monor – Węgry, Hilario Álvarez, Madryt – Hiszpania, Joszef Juhasz, Nowe Zamki – Słowacja, Irma Optimist, Helsinki – Finlandia, Patrycja German, Berlin – Niemcy, Patric Jambon, Berlin – Niemcy, BBB Johannes Demling, Gdynia – Berlin – Niemcy, Theo di Ricco i Helmut Seifert, Berlin – Niemcy, Dariusz Fodczuk i Artur Paliga, Bielsko-Biała, Liza Morozowa, Moskwa – Rosja. Kurator: Władysław Kaźmierczak
Uwaga:
Festiwal w 2006 roku był zagrożony stworzeniem swojej repliki. Bałtycka Galeria Sztuki Współczesnej w Słupsku planowała organizację 14. „Zamku Wyobraźni” przypisując sobie wszelkie prawa do tej imprezy. Zgodę na bycie kuratorem festiwalu wyraził Zbigniew Warpechowski. Wskutek nacisków opinii międzynarodowej społeczności performerów galeria i Z. Warpechowski wycofali się z tego zamiaru. Patrz: Art Interventions.

</doc>
<doc id="702938" url="https://pl.wikipedia.org/wiki?curid=702938" title="Maja Berezowska">
Maja Berezowska

Maja Berezowska, właśc. Maria Berezowska, pseudonim „Ditto” (ur. 13 kwietnia 1892 lub 1893 w Baranowiczach, zm. 31 maja 1978 w Warszawie) – polska malarka, graficzka, karykaturzystka i scenografka.
Życiorys.
Była córką inżyniera Edmunda Berezowskiego i Janiny z Przecławskich. Edmund Berezowski był podpułkownikiem armii rosyjskiej i budowniczym kolei transsyberyjskiej, a w Wojsku Polskim tytularnym generałem brygady.
Uczyła się w prywatnej szkole plastycznej w Petersburgu (1908−1909), w Szkole Sztuk Pięknych dla Kobiet Marii Niedzielskiej w Krakowie (1911–1913) u Józefa Pankiewicza i Monachium (1913).
Twórczość.
Już przed wojną zyskała sławę jako autorka subtelnych grafik o tematyce erotycznej. Wzniosłość ludzkich uczuć oraz miłosny akt były stałymi motywami jej twórczości przez całe życie. Wydanie w 1956 "Piórek" Jana Sztaudyngera z jej ilustracjami, ówcześnie śmiałymi obyczajowo, było jednym z symptomów politycznej odwilży i nadchodzących zmian. W 1977 roku deklarowała: 
Prasa, publikacje, wystawy.
Pierwsza indywidualna wystawa artystki miała miejsce w Kijowie w 1916. Do 1939 jej karykatury, rysunki i ilustracje zamieszczały poczytne tygodniki satyryczne: „Cyrulik Warszawski”, „Szpilki”, czy wydawany we Lwowie „Szczutek”. Brała udział w polskiej akcji propagandowej w czasie akcji plebiscytowej na Górnym Śląsku. W latach przedwojennych opublikowała też wiele agresywnie antysemickich karykatur. Niektóre z nich pokazano w 2013 roku w Żydowskim Instytucie Historycznym w Warszawie.
Współpracę ze „Szpilkami” kontynuowała również po wojnie. W tym tygodniku jej rysunki najczęściej prezentowano w latach 60., jednak już tylko sporadycznie po usunięciu na fali antysemickich czystek w 1968 ze stanowiska redaktora naczelnego Arnolda Mostowicza. Jej prace prezentowały też swoim czytelnikom m.in. „Teatr”, „Nowa Kultura” i „Przekrój”.
W czasach PRL zilustrowała kilkanaście książek, głównie tomików poetyckich i zbiorów satyr, ale także np. książek o tematyce szachowej, do nowel Ludwika Niemojowskiego "Szach i mat" i "Lancelot i królowa za szachownicą", oraz do powieści Wacława Berenta "Żywe kamienie". Katalogi wystaw jej prac ukazały się jako osobne wydawnictwa m.in. w 1947 i 1950. Dopiero pośmiertnie zaczęły się ukazywać monograficzne wydawnictwa jej akwarel i rysunków, m.in. "Piórkiem przez stulecia" (1985) i "Maja Berezowska: Antologia twórczości" (1994). 
Po powrocie z obozu koncentracyjnego i rekonwalescencji w Szwecji w 1946 r. zamieszkała w Warszawie przy ul. Komarowa 82/86 m. 48 (obecna ul. Wołoska), gdzie po jej śmierci znajdowało się muzeum artystki. Leżące nieopodal ogródki działkowe przy ul. Boboli zostały nazwane jej imieniem.
Pochowana na cmentarzu Wojskowym na Powązkach w Warszawie (kwatera 12A-10-1). 
Scena.
Pierwszym kontaktem zawodowym ze sceną było współtworzenie oprawy plastycznej występów kabaretu literacko-artystycznego „Czwórka” we Lwowie w 1919 r. W latach 30. projektowała kostiumy m.in. dla gwiazd scen rewiowych Zuli Pogorzelskiej i Hanki Ordonówny oraz operetek i kabaretów (w Warszawie i Poznaniu). Po powrocie z Paryża, w sezonie 1936/1937 była etatowym scenografem kabaretu „Teatr 13 Rzędów”.
Po wojnie scenografia i projektowanie kostiumów stało się jej głównym zajęciem. Pracowała dla: Opery Łódzkiej, warszawskich teatrów: Kameralnego i Komedia, Teatru Polskiego w Poznaniu, Teatru Ziemi Łódzkiej w Łodzi, Zespołu Artystycznego Wojska Polskiego, Zjednoczonych Przedsiębiorstw Artystycznych „Estrada” (w latach 1964–1977).
Życie prywatne.
Od 1918 żona malarza, karykaturzysty i scenografa Kazimierza Grusa, z którym rozwiodła się ok. 1926 roku.
Sprawa karykatur Hitlera.
W latach 1933–1936 mieszkała w Paryżu, współpracując jako rysowniczka i karykaturzystka z pismami „Le Figaro”, „Le Rire”, „Ici Paris”. W tej ostatniej gazecie w 1935 Berezowska opublikowała serię karykatur pt. "Miłostki słodkiego Adolfa", dotyczącą Hitlera. Wkrótce po wydaniu tego numeru gazety z powództwa urzędowego wystąpiła przeciwko Berezowskiej ambasada niemiecka w Paryżu, dowodząc, że rysunki były karalną obrazą głowy państwa. W czasie procesu Berezowskiej bronił prawnik i polityk Albert Sarrault. Wyrok grzywny zasądzony przez pierwszą instancję (500 franków), został zaskarżony przez Sarraulta, który przed sądem apelacyjnym wygłosił płomienne przemówienie, dowodząc m.in., że „to wstyd dla Ville Lumiere! W mieście artystów skazywać artystkę za jej dzieło!”. Grzywna została zmniejszona do symbolicznej kwoty.
Porażkę przed francuskim sądem naziści powetowali sobie po rozpoczęciu wojny. Berezowska, wiedząc o zagrożeniu, ukrywała się na prowincji. W styczniu 1942, rok po powrocie do Warszawy, w wyniku donosu została pojmana przez gestapo i osadzona na Pawiaku. W maju tego roku, oficjalnie za znieważenie Hitlera uwięziona w obozie koncentracyjnym Ravensbrück, z wyrokiem kary śmierci.
W Ravensbrück nadal, w miarę możliwości, tworzyła. Wykonywała portrety współwięźniarek i utrwalała sceny z życia obozowego, kukiełki i stroje dla aktorów do obozowych szopek bożonarodzeniowych. Wspominała te zdarzenia:
Po wyzwoleniu obozu przez wojska radzieckie, w maju 1945 wraz z grupą Polek wyjechała z Ravensbrück do Sztokholmu, na rehabilitację zorganizowaną przez Szwedzki Czerwony Krzyż. Stworzone w tym okresie prace wystawiała w Szwecji i Danii. Do Polski wróciła w czerwcu 1946.

</doc>
<doc id="702939" url="https://pl.wikipedia.org/wiki?curid=702939" title="Fuþork">
Fuþork

Fuþork lub fuþorc – odmiana alfabetu runicznego wywodząca się z fuþarku starszego, używana na Wyspach Brytyjskich.
Powstanie fuþorku związane było bezpośrednio z potrzebą dostosowania pisma do zmian fonetycznych zachodzących w procesie wyodrębniania się z języka pragermańskiego języka staroangielskiego. Pierwotne 24 litery fuþarku starszego zostały uzupełnione najpierw o 4 nowe litery służące do zapisu samogłosek: ᚪ ("a"), ᚩ ("ō") ᚣ ("y"), ᛠ ("ea"). Runa ᚨ została w fuþorku użyta do zapisu samogłoski "æ", zaś ᛟ "œ". Nastąpiło także ujednolicenie wielkości run, poprzez uzupełnienie ᛜ, ᛃ i ᚲ o tzw. pień. W późniejszym okresie fuþork rozwinął się do postaci 31-literowej, poprzez dodanie nowych znaków spółgłoskowych ᛣ ("k"), ᚸ ("ḡ") i ᛤ ("ḵ").
Zachowało się zaledwie około 100 inskrypcji zapisanych fuþorkiem. Wraz z chrystianizacją Wysp Brytyjskich alfabet ten został wyparty przez pismo łacińskie.
Runy.
Runy fuþorku wraz z wartością fonetyczną:

</doc>
<doc id="702941" url="https://pl.wikipedia.org/wiki?curid=702941" title="Połcie Młode">
Połcie Młode

Połcie Młode – część wsi Stare Połcie w Polsce położona w województwie warmińsko-mazurskim, w powiecie nidzickim, w gminie Janowiec Kościelny.
Historycznie wieś położona na północnym Mazowszu, na obszarze ziemi zawkrzeńskiej, kraina Poborze. Przez wieś przepływa rzeka Borowianka, która wpada do rzeki Orzyc. Miejscowość położona jest na terenie Obszaru Chronionego Krajobrazu Doliny Rzeki Orzyc. W okresie I RP i II RP była to wieś przygraniczna, położona w odległości około 2,5 km od granicy z Prusami.
W latach 1975–1998 miejscowość administracyjnie należała do województwa olsztyńskiego. Pierwotna nazwa wsi używana do momentu wybuchu I Wojny Światowej brzmiała Moszczony-Młode (alternatywnie Moszczony-Połcie-Młode). W latach 1795-1807 wieś została przyłączona do zaboru pruskiego. W latach 1807-1815 administracyjnie należała do Księstwa Warszawskiego, a w latach 1815-1832 do Królestwa Polskiego. W latach 1832-1918 podlegała pod zabór rosyjski. W latach 1918 -1954 wieś należała do gminy Szczepkowo (z siedzibą w Janowcu Kościelnym), w powiecie mławskim. 
Inne miejscowości o nazwie Połcie: Stare Połcie

</doc>
<doc id="702943" url="https://pl.wikipedia.org/wiki?curid=702943" title="Futhorc">
Futhorc



</doc>
<doc id="702944" url="https://pl.wikipedia.org/wiki?curid=702944" title="Futhork">
Futhork



</doc>
<doc id="702950" url="https://pl.wikipedia.org/wiki?curid=702950" title="Tomasz Olbratowski">
Tomasz Olbratowski

Tomasz Olbratowski (ur. 23 października 1961 w Tomaszowie Mazowieckim) – polski dziennikarz radiowy, satyryk i felietonista.
Życiorys.
Tomasz Olbratowski uczęszczał do Szkoły Podstawowej nr 16 im. gen. Karola Świerczewskiego w Tarnowie. W 1980 ukończył klasę z poszerzonym programem nauczania języka angielskiego w IV Liceum Ogólnokształcącym w Tarnowie. Absolwent Uniwersytetu Jagiellońskiego.
Od 1992 pracownik radia RMF FM. Początkowo pracował w redakcji informacyjnej, później był sekretarzem redakcji. Od 1998 pracuje przy porannym programie krakowskiej stacji. Codziennie ok. 7:50 prezentuje swoje satyryczne felietony w audycji "Wstawaj szkoda dnia" (pierwszy felieton został wyemitowany 13 października 1997).
Wraz z Przemysławem Skowronem był gospodarzem "Wolnych Żartów" w RMF FM.
W 2005 wydał książkę "Wstawaj, szkoda DN(i)A", w której zebrał najlepsze swoje felietony. Współtworzył program Europa da się lubić, emitowany w TVP2. W 2007 wybrany Dziennikarzem Roku Małopolski.
Olbratowski współpracował także z Kabaretem pod Wyrwigroszem. Wraz z członkami kabaretu stworzył cykl „Między Bugiem, a prawdą”, emitowany w RMF FM do 2012.
13 września 2016 roku ukazał się felieton, w którym Tomasz Olbratowski odniósł się do zagadnienia Bartłomieja Misiewicza rozpatrywanego przez społeczność wikipedystów w dniach 8–12 września 2016.
Od 2013 roku jest członkiem Hokejowej Reprezentacji Artystów Polskich.

</doc>
<doc id="702951" url="https://pl.wikipedia.org/wiki?curid=702951" title="Trirytualista">
Trirytualista

Trirytualista – pojęcie liturgiczne oznaczające duchownego katolickiego, mającego prawo sprawować sakramenty w trzech obrządkach. 
Termin "trirytualista" używany jest rzadko. Częściej można się spotkać z pojęciem birytualisty, czyli kapłana lub diakona, mogącego sprawować sakramenty i inne nabożeństwa w dwóch obrządkach. Natomiast duchowny mający pozwolenie na kilka obrządków (więcej niż trzy) mógłby zostać nazwany multirytualista. Podobnego terminu jednak nie używa się w praktyce, ponieważ bardzo rzadko zdarza się, aby duchowny otrzymał pozwolenie na więcej niż trzy obrządki. Birytualizm lub trirytualizm polega na tym, że duchowny obrządku łacińskiego otrzymuje pozwolenie na jeden lub dwa obrządki wschodnie, a duchowny obrządku wschodniego otrzymuje pozwolenie na jeden lub dwa obrządki: albo łaciński, albo wschodni. Pozwolenia na birytualizm i trirytualizm udziela Kongregacja ds. Kościołów Wschodnich w Rzymie. W przypadku jezuitów takiego pozwolenia udziela generał zakonu.

</doc>
<doc id="702954" url="https://pl.wikipedia.org/wiki?curid=702954" title="Mięsień najszerszy grzbietu człowieka">
Mięsień najszerszy grzbietu człowieka

Mięsień najszerszy grzbietu (łac. "musculus latissimus dorsi") – część układu mięśniowego człowieka, cienki, płaski, trójkątny mięsień o największej powierzchni. Oprócz przywodzenia, obracania do wewnątrz i prostowania ramienia, jest on także pomocniczym mięśniem wdechowym oraz wydechowym.
Początkowymi punktami przyczepu tego mięśnia są: wyrostki kolczyste 6 dolnych kręgów kręgów piersiowych, wyrostki kolczyste kręgów lędźwiowych, grzebień krzyżowy pośrodkowy, warga zewnętrzna grzebienia biodrowego (w jego tylnej trzeciej części), powierzchnia zewnętrzna 9 lub 10-12 żebra. Bywa, że część mięśnia przyczepia się również na dolnym kącie łopatki, przy przyczepie m. obłego większego.
Przyczepem końcowym jest grzebień guzka mniejszego kości ramiennej ("crista tuberculi minoris humeri"), do przodu od m. obłego większego.
Czynność: przy ustalonym kręgosłupie prostuje, przywodzi i obraca ramię do wewnątrz (ruch nawracania), a więc zbliża je do pośladka (z tego powodu Wesaliusz nazwał go "aniscalptor", tj. "mięsień drapacz odbytu"). Przy ustalonym stawie ramiennym jest pomocniczym mięśniem wdechowym (dźwiga dolne żebra) oraz pomocniczym mięśniem wydechowym (jego boczny brzeg napina się podczas kaszlu – stąd jego nazwa kliniczna "mięsień kaszlu").
Unaczynienie:
Unerwienie:

</doc>
<doc id="702956" url="https://pl.wikipedia.org/wiki?curid=702956" title="William Carr Beresford">
William Carr Beresford



</doc>
<doc id="702959" url="https://pl.wikipedia.org/wiki?curid=702959" title="Irving Wallace">
Irving Wallace

Irving Wallace (ur. 19 marca 1916, zm. 29 czerwca 1990) amerykański pisarz i scenarzysta; autor tłumaczonych na kilkanaście języków powieści obyczajowych, thrillerów i (jako współautor) książek niebeletrystycznych. W swojej twórczości lubił poruszać tematy kontrowersyjne, związane z seksem, pornografią, religią i wolnością słowa. Karierę pisarską rozpoczął w wieku 15 lat jako dziennikarz. W latach 1948 - 1958 pisał scenariusze do hollywoodzkich filmów, m.in. "The West Point Story", "The Big Circus". Literacko debiutował w 1959 roku. Sławę przyniosła mu druga, sfilmowana przez George'a Cukora powieść "The Chapman Report" (1962).
Bibliografia.
Utwory oznaczone (*) zostały sfilmowane.

</doc>
<doc id="702960" url="https://pl.wikipedia.org/wiki?curid=702960" title="Birytualista">
Birytualista

Birytualista – duchowny katolicki, który ma prawo celebrować sakramenty i inne nabożeństwa w dwóch obrządkach – najczęściej jest to ryt łaciński i jeden z obrządków wschodnich.
Przykładowo: duchowny obrządku łacińskiego otrzymuje pozwolenie na posługę liturgiczną w jednym konkretnym obrządku wschodnim, lub też duchowny obrządku wschodniego otrzymuje pozwolenie albo na posługę liturgiczną w obrządku łacińskim, albo w innym obrządku wschodnim. Pozwolenia na birytualizm udziela Kongregacja ds. Kościołów Wschodnich w Rzymie.

</doc>
<doc id="702964" url="https://pl.wikipedia.org/wiki?curid=702964" title="Kawaleria Narodowa">
Kawaleria Narodowa

Kawaleria Narodowa – formacja polskiej jazdy narodowego autoramentu, powstałej w XVIII wieku na bazie starszych formacji jazdy jak husaria i pancerni (pozostałych po konfederacji barskiej).
Historia.
W 1775, uchwałą Sejmu rozwiązano husarię, jako formację bojową, a istniejące oddziały husarii i pancernych, pozbawione uzbrojenia ochronnego, zostały przekształcone w Kawalerię Narodową. Zanikła wraz z upadkiem I Rzeczypospolitej, by posłużyć m.in. jako wzór umundurowania w okresie późniejszym (np. kawaleria Legionów, a także pierwowzór munduru ułańskiego).
Organizacja.
Kawalerię Narodową formalnie powołano decyzją rozbiorowego sejmu warszawskiego w 1775 roku. Liczba czterech nowo tworzonych brygad KN wskazuje, iż brygady miały wejść po jednej do każdej z nowo utworzonych dywizji ogólnowojskowych. Faktyczną jej organizację rozpoczęto dopiero z końcem 1776 roku. Jedynie organizacja brygady KN w nowej Dywizji Wielkopolskiej została wcześniej rozpoczęta przez Jana Lipskiego, który to komenderował nią już od 12 stycznia 1776 roku. Zgodnie z etatem brygada KN miała liczyć po 737 „głów”, podzielonych na sześć szwadronów po cztery chorągwie każdy.
Aby osiągnąć przewidzianą etatem liczbę 96 chorągwi, należało do istniejących faktycznie 85 chorągwi husarskich i pancernych dodać 11 kolejnych. Departament Wojskowy polecił skompletować 8 chorągwi i utworzyć trzy nowe.
Początkowo utworzono brygady Kawalerii Narodowej w Koronie i na Litwie, powołując 3 brygady Ukraińskie, jedną Wielkopolską i 2 Litewskie, związane z podziałem na chorągwie, niemniej nadal zwyczajowo rozróżniało się chorągwie pancerne i husarskie. Podział ten obowiązywał też początkowo w mundurach, dopiero pierwsze przepisy ujednolicające ukazały się w 1785 (już po konfederacji barskiej). Ze starej organizacji zachował się też podział na towarzyszy i pocztowych, co widoczne było nie tylko w umundurowaniu.
Początkowo Dywizji Małopolskiej nie przydzielono brygady KN. Już w kwietniu 1777 roku przesunięto dwie chorągwie z 3 Brygady w Dywizji Ukraińskiej i Podolskiej, aby docelowo wyodrębnić ich 12, tworząc półbrygadę w Dywizji Małopolskiej pod dowództwem Józefa Golejewskiego. Lustracją przeprowadzona w 1778 roku wykazała, że stan etatowy brygad wynosi 2948 żołnierzy, a faktyczny 1936 zorganizowanych w 96 chorągwiach.
Rozkazem z dnia 12 listopada 1788 podwyższono stany liczbowe wszystkich 96 Koronnych chorągwi Kawalerii Narodowej z 35 szabel do 150, przez co siła każdej z brygad miała wynosić teraz 3600 szabel (wobec poprzednich 867) z podziałem na 24 szwadrony (dawniej chorągwie). W ramach tego rozkazu zlikwidowano także jazdę obcego autoramentu, z 3 pułków dragonii tworząc Pułki Straży Przedniej w ramach Jazdy Narodowej.
30 listopada 1789 Sejm nakazał podzielić 4 tak rozbudowane koronne brygady kawalerii (trzy Ukraińskie i Wielkopolską) na 8 z podziałem na 12 szwadronów. Według regulaminu z 30 kwietnia 1790 szwadron Kawalerii Narodowej dzieli się na 4 "cugi": 1-y z 32 towarzyszy i 3 po 32 pocztowych (razem 32 towarzyszy i 96 pocztowych), zaś "szwadron straży przedniej" składa się z 2 cugów towarzyskich po 29 koni i 2 cugów pocztowych po 29 koni (razem 58 towarzyszy i 58 pocztowych).
Prowadzący lustrację kawalerii narodowej w 1791 roku pisarz polny koronny Kazimierz Rzewuski podsumował ją następująco:
W czasie insurekcji kościuszkowskiej w 1794 siły powstańcze liczyły 12 brygad kawalerii narodowej, 2 regimenty gwardii konnej i 16 pułków straży przedniej, choć przy niepełnych stanach liczebnych.
Struktura organizacyjna brygady kawalerii narodowej.
Nowy etat brygady wprowadzony 8 października 1789 roku dla stutysięczny etat wojska Obojga Narodów wyglądał następująco:
Sztab wyższy:
Razem –5
Sztab średni i niższy:
Razem – 14
Chorągwie:
Razem – 1800
Ogółem – 1819
Umundurowanie.
W 1746 hetman wielki litewski Michał Kazimierz Radziwiłł wydał uniwersał, ustalający mundury dla formacji husarskich i pancernych, zarówno koronnych i litewskich. Wzór ten praktycznie obowiązywał aż do 1785, po drobnych zmianach w okresie konfederacji barskiej. I tak:
W 1785 Departament Wojskowy ustalił wygląd munduru dla: pocztowego, towarzysza, oficera, audytora, kwatermistrza, trębacza, paukiera, profosa i podprofosa, felczera oraz rzemieślników: siodlarza, konowała, kowala, puszkarza. Przepisy te ustalały rząd koński i ujednolicały umundurowanie, i tak karmazynowe rogatywki pochodzą z munduru husarskiego, a granatowe kurtki z munduru chorągwi pancernych.
11 marca 1791 Departament Wojskowy wydał nowy przepis dla oddziałów Kawalerii Narodowej i Pułków Straży Przedniej, gdzie zubożono ozdoby munduru (obniżając jego koszt), lecz utrzymano podział na pocztowych i towarzyszy (pocztowi nosili na głowie giwery, towarzysze – rogatywki). Zmieniono także: proporcje nakryć głowy, towarzyszom spodnie z karmazynowych z podwójną białą listwą na granatowe z karmazynowymi listwami, wymieniono ładownice na mniej ozdobne, zniesiono orły i frędzle na czaprakach towarzyszy i oficerów, pocztowi dostali wygodne czapraki kryte czarnym baranim futrem i inne drobne zmiany.
Niemniej przepis powyższy nie został wprowadzony z dnia na dzień i ze źródeł ikonograficznych wynika, że zarówno w bitwach w 1792 i w 1794 część żołnierzy donaszała stare sorty mundurowe.
Ważniejsze bitwy.
Ważniejsze bitwy, w których brały udział oddziały Kawalerii Narodowej:

</doc>
<doc id="702967" url="https://pl.wikipedia.org/wiki?curid=702967" title="Paola Cardullo">
Paola Cardullo

Paola Cardullo (ur. 18 marca 1982 roku w Omegna) – włoska siatkarka, reprezentantka Włoch. Gra na pozycji libero. W 2002 roku zdobyła złoty medal Mistrzostw Świata, rozgrywanych w Niemczech. Dwukrotnie zdobyła mistrzostwo Europy w 2007 r. w Belgii i Luksemburgu oraz w 2009 r. w Polsce, na obu imprezach została wybrana jako najlepsza zawodniczka na pozycji libero. Zdobyła także dwa srebrne medale Mistrzostw Europy w 2001 r. w Bułgarii i 2005 r. w Chorwacji. Od sezonu 2019/2020 występuje w drużynie Savino Del Bene Scandicci.
Sukcesy klubowe.
Puchar CEV: 
Mistrzostwo Włoch:
Superpuchar Włoch:
Puchar Włoch:
Liga Mistrzyń:
Puchar Top Teams:
Puchar Francji:
Mistrzostwo Francji:
Sukcesy reprezentacyjne.
Igrzyska Śródziemnomorskie:
Mistrzostwa Europy:
Mistrzostwa Świata:
Grand Prix:
Puchar Świata: 
Puchar Wielkich Mistrzyń:

</doc>
<doc id="702968" url="https://pl.wikipedia.org/wiki?curid=702968" title="Człowiek z Cherchen">
Człowiek z Cherchen

Człowiek z Cherchen – mumia, licząca 3000 lat. Została znaleziona w chińskiej wiosce Zhagunluke w regionie autonomicznym Xinjiang. Zachował się w doskonałym stanie dzięki warunkom panującym na pustyni Takla Makan. Jego twarz na pewno nie jest twarzą Chińczyka ani Mongoła. Mumia była ubrana w czerwoną suknię oraz buty ze skóry jelenia.

</doc>
<doc id="702969" url="https://pl.wikipedia.org/wiki?curid=702969" title="Strajk szkolny">
Strajk szkolny

Strajk szkolny – wystąpienie młodzieży szkolnej, gimnazjalnej (i akademickiej), wspierane niekiedy przez ich rodziców, a czasem także nauczycieli.
Najbardziej znane strajki szkolne (na ziemiach polskich):

</doc>
<doc id="702970" url="https://pl.wikipedia.org/wiki?curid=702970" title="Szczepkowo-Skrody">
Szczepkowo-Skrody

Szczepkowo-Skrody – kolonia w Polsce położona w województwie warmińsko-mazurskim, w powiecie nidzickim, w gminie Janowiec Kościelny.
W latach 1975–1998 miejscowość administracyjnie należała do województwa olsztyńskiego.

</doc>
<doc id="702974" url="https://pl.wikipedia.org/wiki?curid=702974" title="Efa piaskowa">
Efa piaskowa

Efa piaskowa, korbacz pospolity ("Echis carinatus") – gatunek jadowitego węża z rodziny żmijowatych.
Występowanie.
Ma największy zasięg występowania spośród żmijowatych. Występuje w północnej Afryce po Ghanę, Kamerun, Ugandę i płn. Kenię na płd., oraz na Półwyspie Arabskim i w płd. - zach. Azji aż po Sri Lankę, Indie i Nepal na wsch. oraz Azję Środkową na płn.
Budowa ciała.
Osiąga długość 70–90 cm.
Ubarwienie grzbietu brązowe z rzędem jasnych, poprzecznie wydłużonych plam z czerwonymi obwódkami. Na bokach tułowia występują falisto-zygzakowate, szerokie czarne wstęgi, jasno obrzeżone od strony grzbietowej. Na głowie znajduje się charakterystyczny znak w kształcie białego krzyża.
Biologia i ekologia.
Tryb życia.
Przeważnie występuje na piaszczystych lub piaszczysto-kamienistych i porośniętych skąpą roślinnością półpustyniach, jednak spotykana też jest na pustyniach, stepach i sawannach. Na niektórych obszarach występuje masowo.
Jest aktywna nocą, w dzień kryje się w norach, szczelinach skalnych lub pod kamieniami. Na piasku sposób poruszania się jest charakterystyczny dla węży piaskowych, mianowicie porusza się bokiem do podłużnej osi ciała. Często zagrzebuje się w podłożu. W razie zagrożenia efa paskowa zwija się w kłębek, chowa głowę oraz pociera ciasno splecionymi bokami o siebie. W czasie pocierania łuski, posiadające poprzeczne rogowe żeberka wydają odstraszający szelest.
Odżywianie.
Jest drapieżnikiem. Żywi się głównie jaszczurkami i drobnymi ssakami (głównie gryzoniami), a także płazami oraz wężami (w tym własnego gatunku).
Rozród.
Przeważnie jest jajożyworodna, jedynie populacje z płn. Afryki są jajorodne. W sierpniu samica rodzi 5 do 15 młodych od długości 10-16 cm.
Zagrożenie dla człowieka.
Jest gatunkiem bardzo agresywnym, a jej jad zagraża życiu człowieka - śmiertelność wynosi około 5%. Jad efy zawiera ekarynę, proteazę wywołującą zaburzenia krzepnięcia.

</doc>
<doc id="702976" url="https://pl.wikipedia.org/wiki?curid=702976" title="Pelecus cultratus">
Pelecus cultratus



</doc>
<doc id="702979" url="https://pl.wikipedia.org/wiki?curid=702979" title="Piękność z Loulan">
Piękność z Loulan

Piękność z Loulan – mumia odkryta w pobliżu starożytnego miasta Loulan. Liczy około 4 tysiące lat i jest jedną z najstarszych mumii. Jej futrzane mokasyny, wełniany kaptur i taca do odsiewania ziarna (leżąca przy jej prawym ramieniu) sugerują, że żyła w osiadłej, rolniczej społeczności.

</doc>
<doc id="702981" url="https://pl.wikipedia.org/wiki?curid=702981" title="Park Schopenhauera">
Park Schopenhauera

Park Schopenhauera – park znajdujący się w Gdańsku, w dzielnicy Orunia.
Znanym zabytkiem parku jest topola, która metr nad powierzchnią ziemi mierzy w obwodzie 410 cm.
Historia.
Park założony został przez Andrzeja Schopenhauera, dziadka Artura Schopenhauera w XVIII w., przy nieistniejącym już rodzinnym dworku.
Park pierwotnie był urządzony w stylu francuskim.
W połowie XVIII wieku park funkcjonował jako miejsce dostępne dla wszystkich. Była to rzecz na tyle niezwykła, że przebywający w 1777 roku na Oruni podróżnik, Johann Bernoulli, fakt ten poczytywał jako dowód dobroci i szlachetności właściciela. W swoim diariuszu Bernoulli pisał o Schopenhauerze: „chce on, żeby jego ogród uważano za publiczny i każdemu, bez wyjątku wolno się w nim przechadzać (...) w parku spotkać można mnóstwo najprostszych nawet ludzi”.
W 1845, po sprzedaniu posiadłości, w dworku została urządzona restauracja, którą przed II wojną światową prowadził Kurt Mathesius, późniejszy hitlerowski zbrodniarz.
W 1850 przez Orunię została przeprowadzona linia kolejowa Gdańsk-Tczew, co przyczyniło się do degradacji parku.
Obecnie na miejscu nieistniejącego dworku stoi budynek miejskiego domu kultury. Sam park jest silnie zdegradowany, istnieje projekt jego rewitalizacji.
W latach dwutysięcznych w parku, niedaleko miejsca gdzie stał dwór Schopenhauerów odnaleziono fragment granitowego przedproża z wyrytą datą "1701", który służył jako podkład kolejowy. Najprawdopodobniej był on częścią dawnej rezydencji Schopenhauerów. Obecnie znajduje się on w lapidarium przy ul. Gościnnej 3 na Oruni.
Położenie.
Park Schopenhauera jest położony pomiędzy Traktem św. Wojciecha i przystankiem kolejowym Gdańsk Orunia, a ul. Dworcową (od południa).

</doc>
<doc id="702982" url="https://pl.wikipedia.org/wiki?curid=702982" title="Omelan Senyk">
Omelan Senyk

Omelan Senyk, ukr. Омеля́н Се́ник (ur. 19 stycznia 1891 w Jaworowie, zm. 30 sierpnia 1941 w Żytomierzu) – ukraiński polityk nacjonalistyczny i żołnierz, dowódca UWO, członek Prowodu OUN.
Na początku I wojny światowej wstąpił do armii austro-węgierskiej. Później był sotnikiem w UHA.
Od 1921 był członkiem UWO, piastował stanowiska w Głównej i Krajowej Komendzie UWO. Przez pewien czas był redaktorem naczelnym organu UWO „Surma”.
W latach 1928-1929 był komendantem UWO. W 1929 był delegatem na I Kongres Ukraińskich Nacjonalistów w Wiedniu. W latach 30. był członkiem czteroosobowego zarządu OUN. W 1930 odbył wiele podróży służbowych do USA, Kanady, Argentyny, Brazylii – prawdopodobnie w celu zdobywania funduszy na działalność organizacji.
W 1934 w Czechosłowacji policja przechwyciła tzw. "Archiwum Senyka", które zawierało informacje o podziemnej działalności UWO/OUN, było to 418 oryginałów i 2055 fotografii dokumentów (maszynopisów i rękopisów). Stało się to przyczyną wielu aresztowań ukraińskich działaczy nacjonalistycznych, a samo archiwum jednym z głównych dowodów na "procesie warszawskim" Stepana Bandery, Mykoły Łebedia i in. (1935/1936). Senyk był podejrzany przez współtowarzyszy o zdradę, ale trybunał OUN tego nie potwierdził. Po śmierci Jewhena Konowalca z pomocą Jarosława Baranowskiego Senyk skupił w swoim ręku całe kierownictwo OUN, aktywnie wpływając na politykę Andrija Melnyka. W 1940 grupa głównych działaczy OUN zaczęła domagać się odsunięcia Senyka i Baranowskiego od władzy, co przyczyniło się do rozłamu w OUN.
Na początku 1941 Senyk został wyznaczony dowódcą głównej „grupy pochodnej” OUN-M, która miała dostać się do Kijowa i ogłosić powstanie państwa ukraińskiego. Zginął w Żytomierzu, zastrzelony przez banderowską Służbę Bezpeky, i tam został pochowany.
Używał pseudonimów: "Hrybiwśkyj" oraz "Kancłer".

</doc>
<doc id="702985" url="https://pl.wikipedia.org/wiki?curid=702985" title="Kontrrewolucja">
Kontrrewolucja

Kontrrewolucja – określenie działań stanowiących reakcję w stosunku do rewolucji. Pierwszy raz użyte podczas rewolucji francuskiej, rozpowszechnione także podczas rewolucji w Rosji.
Najczęściej kontrrewolucja jest utożsamiana z prawicą oraz ruchami konserwatywnymi czy też monarchistycznymi, często określanymi przez samych rewolucjonistów i ich zwolenników jako reakcja. Często jednak odnoszony jest do wszystkich grup wrogich, (bądź też uznanych za wrogie) danej rewolucji, starających się ją zwalczyć - przykładem może być tu określanie jako kontrrewolucyjnego Rządu Białych, który był rządem stworzonym przez rewolucję lutową, reprezentującym w sporej części socjalistów i demokratów. Jako kontrrewolucyjne określano też m.in. powstanie w Kronsztadzie, którego głównymi postulatami była realizacji postulatów rewolucji lutowej.
Ruchy kontrrewolucyjne trudno określać jako grupę jednolitą – były to różne rodzaje ruchów i organizacji, skierowane przeciwko danej rewolucji, często jedynie przez ten cel zjednoczone, bądź wręcz wzajemnie się zwalczające. W niektórych kręgach politycznych, szczególnie tych najbardziej radykalnych, popularne jest samookreślanie jako kontrrewolucjonistów, w opozycji do samej idei rewolucji, która jest dla nich zjawiskiem zdecydowanie negatywnym. Przykładem tego typu organizacji w Polsce jest Klub Zachowawczo-Monarchistyczny oraz Organizacja Monarchistów Polskich.
Pojęcie kontrrewolucji było często używane w nomenklaturze lewicy rewolucyjnej, obok reakcji. Przykładem użycia tego terminu jest nazwa radzieckiego organu bezpieczeństwa wewnętrznego, Wszechrosyjskiej Komisji Nadzwyczajnej do Walki z Kontrrewolucją i Sabotażem (zwanej popularnie Czeka).

</doc>
<doc id="702993" url="https://pl.wikipedia.org/wiki?curid=702993" title="Jabłonowo-Dyby">
Jabłonowo-Dyby

Jabłonowo-Dyby – wieś w Polsce położona w województwie warmińsko-mazurskim, w powiecie nidzickim, w gminie Janowiec Kościelny.
W latach 1975–1998 miejscowość administracyjnie należała do województwa olsztyńskiego.
Inne miejscowości o nazwie Jabłonowo: Jabłonowo

</doc>
<doc id="702994" url="https://pl.wikipedia.org/wiki?curid=702994" title="Skandia (wytwórnia filmowa)">
Skandia (wytwórnia filmowa)

Skandia (pełna nazwa Filmindustri AB Skandia) – szwedzka wytwórnia filmowa, powstała 17 maja 1918 dzięki porozumienie pomiędzy firmą fotograficzną Hasselblad z Göteborgu, szwedzką filią francuskiego producenta Pathé oraz biurem wynajmu Victoria Film AB. Wytwórnia przestała istnieć z dniem 27 grudnia 1919, kiedy to po połączeniu ze Svenska Bio zapoczątkowała istnienie Svensk Filmindustri.

</doc>
<doc id="702995" url="https://pl.wikipedia.org/wiki?curid=702995" title="Kościół Najświętszej Marii Panny w Budapeszcie">
Kościół Najświętszej Marii Panny w Budapeszcie

Kościół Najświętszej Marii Panny albo kościół Macieja (węg. "Mátyás templom"), nazywany też "Budzińską Świątynią Koronacyjną" ("Budavári Koronázó Főtemplom") – znajduje się w Budapeszcie i jest to jeden z najważniejszych i najbardziej znanych kościołów węgierskich. Kościół parafialny parafii Wniebowzięcia Najświętszej Maryi Panny w Budapeszcie.
Oficjalnie nosi wezwanie "Wniebowzięcia Najświętszej Maryi Panny", jednak zarówno przez miejscowych, jak i przez turystów, zwany jest popularnie kościołem Macieja (określenie pochodzi od króla Macieja Korwina).
Początki świątyni sięgają XIII w., kiedy służyła niemieckim mieszczanom jako kościół parafialny. Szybko rosło jego znacznie – koronował się w nim król Karol Robert, a Maciej Korwin brał ślub z księżniczką neapolitańską Beatrycze.
Do dzisiaj pozostało kilka elementów pierwotnej budowli gotyckiej: główny portal z 1370 r., oratorium w południowej kaplicy oraz wieża południowa.
Kościół uległ poważnym zniszczeniom podczas okupacji tureckiej, urządzono też w nim meczet. Podczas odbijania Budy przez wojska chrześcijańskie nastąpiły kolejne straty, a w XVIII w. dzieła zniszczenia dopełnił pożar, powstały od uderzenia pioruna. Średniowieczna świątynia była w tak złym stanie, że mury i sklepienie groziły zawaleniem.
Dzisiejsza konstrukcja powstała w XIX w. i jest w dużej części rekonstrukcją lub całkowicie nową. Prace rekonstrukcyjne rozpoczęto w 1874 r. z polecenia króla Franciszka Józefa i trwały one do 1896 r.; zdołano je zakończyć przed uroczystościami 1000-lecia Państwa Węgierskiego. Budowli nadano styl neogotycki, starając się przywrócić dawny wygląd, dodano też nowe, bardziej współczesne elementy. Od ponownej konsekracji upowszechniła się nazwa związana z królem Maciejem.
Wnętrze wypełniają piękne freski autorstwa XIX-wiecznych artystów węgierskich (przedstawiają m.in. herb i postać Macieja Korwina, a także ceremonię koronacyjną Franciszka Józefa i jego żony, Elżbiety). Wewnątrz znajduje się też grobowiec króla Béli III, przeniesiony z Székesfehérvár, natomiast w tzw. Oratorium Królewskim prezentowane są szaty i ozdoby liturgiczne.
W grudniu 1916 r. w kościele Macieja odbyła się ostatnia koronacja królewska na Węgrzech – Karola IV Habsburga i jego żony, Zyty. Pamiątki związane z tą ceremonią (m.in. fotele, na których zasiadała królewska para) podziwiać można nad zakrystią.
W okresie międzywojennym XX w. świątynia uchodziła za najbardziej prestiżową w mieście - odbywały się tutaj uroczyste obchody Bożego Ciała, msze za zmarłą królewską parę - Franciszka Józefa i Elżbietę, oraz ceremonie z udziałem rządu.
W czasie oblężenia Budapesztu w latach 1944-45 kościół mocno ucierpiał - spłonął dach, część ścian zawaliła się. Niemieckie wojska używały wnętrz jako kuchni polowej, a zdobyczna Armia Czerwona jako stajnię i latrynę. Powojenny stan obiektu był tak zły, że nowy, komunistyczny rząd rozważał jego rozbiórkę - ostatecznie jednak w 1946 r. ruiny zabezpieczono, a w 1951 r. rozpoczęto odbudowę. Mimo ciężkiej sytuacji kościoła katolickiego na Węgrzech prace sfinansowało państwo. W 1960 r. zakończono rekonstrukcję ścian zewnętrznych, a dziesięć lat później wnętrza.

</doc>
<doc id="702996" url="https://pl.wikipedia.org/wiki?curid=702996" title="Desmosomy">
Desmosomy

Desmosomy (ang. "macula adherens", łac. "maculae adherentes") – połączenie międzykomórkowe ściśle łączące sąsiednie komórki ze sobą na zasadzie zatrzasków za pośrednictwem filamentów pośrednich. W połączeniu tym uczestniczą białka adhezyjne należące do kadheryn (desmogleiny i desmokoliny), cytoplazmatyczna płytka łącząca (desmoplakina) oraz filamenty pośrednie. Odległość pomiędzy błonami komórkowymi sąsiednich komórek w obrębie desmosomu może wynosić od ok. 20 nm do ok. 50 nm. Są szczególnie liczne w tkankach poddawanych stresowi mechanicznemu jak mięsień sercowy (występują tu filamenty desminowe) i tkanki nabłonkowe (filamenty keratynowe, tzw. tonofilamenty).
W przypadku pęcherzycy zwykłej, autoimmunologicznej choroby, organizm wytwarza przeciwciała skierowane przeciw jednej z desmoglein w desmosomach, co skutkuje utratą właściwości przylegania komórki do komórki, wyciekiem płynu do rozluźnonego nabłonka i pojawianiem się pęcherzy na skórze.
Półdesmosomy (hemidesmosomy), przypominające połowę desmosomu (choć jej nie stanowią), łączą komórki z błoną podstawną.

</doc>
<doc id="702997" url="https://pl.wikipedia.org/wiki?curid=702997" title="Jabłonowo-Maćkowięta">
Jabłonowo-Maćkowięta

Jabłonowo-Maćkowięta – część wsi Jabłonowo-Adamy w Polsce położona w województwie warmińsko-mazurskim, w powiecie nidzickim, w gminie Janowiec Kościelny.
W latach 1975–1998 miejscowość administracyjnie należała do województwa olsztyńskiego.
Inne miejscowości o nazwie Jabłonowo: Jabłonowo

</doc>
<doc id="702998" url="https://pl.wikipedia.org/wiki?curid=702998" title="Discovery HD (2006–2010)">
Discovery HD (2006–2010)

Discovery HD – kanał dokumentalny nie dostępny już w Europie. W jego ofercie emitowane były programy tworzone w wysokiej rozdzielczości (HDTV) albo uprzednio przekonwertowane. W Polsce kanał dostępny był na platformie n, Cyfrowy Polsat, a także w wybranych sieciach telewizji kablowej.
Od 3 stycznia 2010 roku kanał ten został wycofany z rynków w całej Europie i został zastąpiony przez nowy kanał Discovery HD Showcase, którego cała ramówka programowa jest produkowana w najwyższej rozdzielczości HDTV. Od 17 stycznia 2013 roku nadawanie kanału zostało wznowione, zastąpił on Discovery HD Showcase.

</doc>
<doc id="702999" url="https://pl.wikipedia.org/wiki?curid=702999" title="Henry Hardinge">
Henry Hardinge

Henry Hardinge (ur. 30 marca 1785 we Wrotham, zm. 24 września 1856 w South Park niedaleko Tunbridge Wells) – brytyjski arystokrata, wojskowy i polityk, generał artylerii, naczelny dowódca Sił Zbrojnych, sekretarz ds. wojny, główny sekretarz Irlandii, wicekról Indii.
Życiorys.
Młodość i wykształcenie.
Urodził się 30 marca 1785 we Wrotham jako syn Henry’ego Hardinge’a i Frances Best, córki Jamesa Besta. Wykształcenie odebrał w Eton College, Sevenoaks School oraz w Durham School.
Kariera wojskowa.
Po ukończeniu nauki wstąpił w 1799 r. do armii, do regimentu Queen’s Rangers, który stacjonował w Górnej Kanadzie. Podczas wojen napoleońskich brał udział w walkach na pólwyspie Iberyjskim. Swój chrzeszt bojowy przeszedł w bitwie pod Vimierą. Podczas bitwy pod La Coruną znajdował się u boku generała Johna Moore’a, gdy ten odniósł śmiertelną ranę. Niedługo później Hardinge został mianowany przez sir Williama Beresforda zastępcą kwatermistrza generalnego armii portugalskiej. Hardinge uczestniczy we wszystkich bitwach podczas wojny na półwyspie Iberyjskim, odnosząc ranę w bitwie pod Vitorią. Brał udział również w bitwie pod Albuerą.
Po zakończeniu wojny w Hiszpanii opuścił armię, ale wstąpił do niej ponownie w 1815 r. po powrocie Napoleona z Elby. Został wtedy przydzielony do sztabu generalnego armii pruskiej. Brał udział w bitwie pod Ligny 16 czerwca 1815 r., gdzie stracił lewą rękę. Z tego powodu nie wziął udziału w stoczonej dwa dni później bitwie pod Waterloo. Za utratę ręki otrzymał rentę w wysokości 300 funtów i został odznaczony Krzyżem Komandorskim Orderu Łaźni. Książę Wellington podarował mu natomiast miecz należący do Napoleona.
Kariera polityczna.
W 1820 r. został wybrany do Izby Gmin jako reprezentant okręgu Durham. W niższej izbie brytyjskiego parlamentu zasiadał do 1844 r., kilkakrotnie zmieniając okręgi wyborcze (od 1830 r. reprezentował St Germans, od 1831 r. Newport w Kornwalii, zaś od 1832 r. Launceston). W 1828 r. został sekretarzem ds. wojny w gabinecie Wellingtona. Sprawował to stanowisko do 1830 r. i otrzymał ją ponownie od Roberta Peela w 1841 r. Sprawował je do 1844 r. W 1830 r. i w latach 1834–1835 był głównym sekretarzem Irlandii. W 1844 r. został gubernatorem generalnym Indii. Podczas jego urzędowania wybuchła wojna z sikhami. Początkowo oddał się wspaniałomyślnie pod rozkazy Hugh Gougha, ale nie zgadzając się z jego planami wojennym osobiście przejął dowodzenie. Po zakończonej sukcesem kampanii w Sobraon został mianowany wicehrabią Hardinge i otrzymał pensję od Korony w wysokości 3000 funtów. Brytyjska Kompania Wschodnioindyjska zaoferowała mu dodatkowe 5000 funtów, ale Hardinge odmówił przyjęcia tych pieniędzy.
Okres urzędowania Hardinge’a na stanowisku gubernatora zaznaczył się wieloma reformami społecznymi i ekonomicznymi. W 1848 r. lord Hardinge wrócił do kraju. Został tam członkiem Tajnej Rady i został odznaczony Krzyżem Wielkim Orderu Łaźni. W 1852 r. został generałem artylerii, a następnie Naczelnym Dowódcą British Army. Zrezygnował z tego stanowiska w1856 r., niedługo przed swoją śmiercią.
Życie prywatne.
10 grudnia 1821 r. poślubił lady Emily Jane Stewart (zm. 1865), córkę Roberta Stewarta, 1. markiza Londonderry, i lady Frances Pratt, córki 1. hrabiego Camden. Henry i Emily mieli razem dwóch synów:

</doc>
<doc id="703001" url="https://pl.wikipedia.org/wiki?curid=703001" title="Ilie Bărbulescu">
Ilie Bărbulescu

Ilie Bărbulescu (ur. 24 czerwca 1957 w Pitești, zm. 1 lutego 2020 tamże) – rumuński piłkarz, występował na pozycji lewego obrońcy, i trener piłkarski. Jest wychowankiem klubu Argeș Pitești, w którym spędził jedenaście lat. W tym czasie zdobył dwa tytuły mistrza kraju (1972 i 1979). Później grał w FC Olt Scornicești i Petrolulu Ploiești. Od 1984 do 1987 roku był zawodnikiem Steauy Bukareszt, z którą trzykrotnie wywalczył mistrzostwo Rumunii, ponadto triumfował w Pucharze Mistrzów oraz Superpucharze Europy. Był podstawowym zawodnikiem bloku defensywnego, który – oprócz niego – tworzyli Ștefan Iovan, Miodrag Belodedici i Adrian Bumbescu. Po rozstaniu ze Steauą grał jeszcze przez cztery lata w klubach niższych ligi. Piłkarską karierę zakończył w 1991 roku. Po zakończeniu kariery był trenerem młodzieży w Steaule.

</doc>
<doc id="703002" url="https://pl.wikipedia.org/wiki?curid=703002" title="ZSO nr 1 im. Mikołaja Kopernika w Katowicach">
ZSO nr 1 im. Mikołaja Kopernika w Katowicach

Zespół Szkół Ogólnokształcących nr 1 im. Mikołaja Kopernika w Katowicach – zespół szkół w skład którego wchodzą: I Liceum Ogólnokształcące z Oddziałami Dwujęzycznymi im. Mikołaja Kopernika w Katowicach, Szkoła Podstawowa nr 37 z Oddziałami Dwujęzycznymi im. ks. Jana Twardowskiego w Katowicach oraz Miejskie Przedszkole nr 35. I Liceum Ogólnokształcące z Oddziałami Dwujęzycznymi im. Mikołaja Kopernika jest szkołą publiczną o 4-letnim cyklu kształcenia, opartą na podbudowie ośmioletniej szkoły podstawowej. Szkoła podstawowa jest szkołą publiczną, o ośmioletnim cyklu kształcenia. Do szkoły podstawowej uczęszczają uczniowie z jej obwodu zgodnie z aktem założycielskim. Siedzibą szkoły jest budynek przy ulicy Sienkiewicza 74 w Katowicach, budynek przy ulicy Lompy 17 w Katowicach oraz przy ul Rybnickiej 1 w Katowicach.
Historia szkoły.
Liceum Kopernika powstało na bazie komunalnej, niemieckiej “Wyższej Szkoły Realnej“, którą prowadził i finansował magistrat miasta Katowice. Istniały duże problemy z przejęciem szkoły, ponieważ niemieccy nauczyciele (z dożywotnimi mianowaniami) oraz dyrektor Bürger jawnie bojkotowali zarządzenia Wydziału Oświecenia Publicznego, niechętnie, a nawet wrogo traktowali wszelkie przejawy polskości, szczególnie wyraźne w czasie obchodów świąt państwowych. Dlatego władze zadecydowały o zwolnieniu wszystkich nauczycieli szkoły komunalnej i ponownym zatrudnieniu tych, którzy wnieśli podanie do Wydziału Oświecenia Publicznego. Pierwszym dyrektorem komunalnej Wyższej Szkoły został dr Edward Czernichowski mianowany przez wizytatora i naczelnika oddziału szkół średnich Wydziału Oświecenia Publicznego Województwa śląskiego Władysława Miedniaka. Dr E. Czernichowski ogłosił dla młodzieży polskiej nowe zapisy do szkoły. Równocześnie otwarto klasy dla mniejszości niemieckiej. Rok szkolny 1923-1924 był więc pierwszym rokiem normalnej pracy szkoły w klasach polskich i niemieckich. Z upływem lat liczba uczniów niemieckich malała i w 1932 r. przeniesiono tych, którzy zostali, do niemieckiego, prywatnego gimnazjum w Królewskiej Hucie (dziś Chorzów). Ponieważ wpływy Niemców na władze Katowic były bardzo duże, w maju 1925 r. ogłoszono konkurs na stanowisko dyrektora Gimnazjum Matematyczno-Przyrodniczego. Tak więc dr Edward Czernichowski (komisaryczny dyrektor) opiekun polskich nauczycieli, rzecznik polskości szkoły, kierował gimnazjum tylko do 1 września 1925 r. W wyniku przeprowadzonego konkursu nominację na stanowisko dyrektora otrzymał dr Feliks Steuer, który kierował szkołą do 1946 r. (z przerwą wojenną).
Po roku 1922 liczba młodzieży przygotowanej do realizacji polskiego programu była niewielka, potem rosła z każdym rokiem. Do pierwszej matury w 1926 r. przystąpiło 12 abiturientów i wszyscy zdali egzamin. W skład komisji maturalnej wchodzili: wizytator W. Miedniak – przewodniczący, dyrektor F. Steuer – wiceprzewodniczący i egzaminator z języka angielskiego i francuskiego, dr W. Bryniarski – egzaminator z języka polskiego, K. Grządziel – egzaminator z nauki o Polsce współczesnej, K. Stańczyk – egzaminator z historii, A. Spendel – egzaminator z matematyki i fizyki, dr W. Gębik – egzaminator z biologii oraz ksiądz P. Pawleta – katecheta. Do 1939 r. szkołę opuściło 511 absolwentów. Młodzież w tych czasach traktowana była surowo, obowiązywały ją liczne rygory dotyczące stroju, sposobu bycia w miejscach publicznych, ale jednocześnie szkoła oferowała liczne formy dodatkowego kształcenia. Uczniowie mieli możliwość rozwijania swoich zainteresowań naukowych w ramach kół przedmiotowych: języka polskiego, biologii, fizyki, geografii, astronomii i chemii. Dla uzdolnionej artystycznie młodzieży istniała możliwość błyśnięcia talentem w międzyszkolnym pisemku “Kuźnia Młodych“. Rozwojowi fizycznemu poświęcone był dodatkowe zajęcia sportowe w różnych sekcjach oraz wycieczki organizowane w góry, najczęściej w Beskidy. Pracę nad własnym charakterem łączono z wychowaniem patriotycznym i fizycznym w ramach organizacji harcerskiej.
Okres II wojny światowej to ponad pięcioletnia przerwa w historii szkoły oraz egzamin z patriotycznej postawy zarówno pedagogów jak i ich wychowanków. 27 stycznia 1945 r. Katowice zostały wyzwolone, a już 1 lutego w budynku szkolnym "Kopernika" zgłosili się do pracy przedwojenny dyrektor F. Steuer oraz grupa nauczycieli. Ogłoszono nabór do poszczególnych klas, usuwano z sal lekcyjnych gruz, starano się o zabezpieczenie terenu, wprawienie okien, uruchomienie ogrzewania. Likwidowano pozostałości wojny. Normalna nauka rozpoczęła się w dniu 6 marca 1945 r. Pierwszy rok szkolny trwał krótko, bo tylko do 17 lipca. Krótkie też były wakacje, bo kolejny rok szkolny rozpoczął się już 3 września 1945 r.
Dążono do ujednolicenia systemu kształcenia, powstały tzw. jedenastolatki (7 klas szkoły podstawowej i 4 klasy liceum). Po roku 1956 zaczęto nawiązywać w większym stopniu do tradycji szkoły sprzed 1939 r.
“Nowy” Kopernik rozpoczął się od podjęcia eksperymentu pedagogicznego w 1963 r., polegającego na nauczaniu języka francuskiego w takim stopniu, by po dwóch, trzech latach uczniowie mogli uczyć się niektórych przedmiotów w tym języku. Kandydaci do klasy eksperymentalnej musieli zdać egzamin, który miał określić ich predyspozycje do nauki języka (dobry słuch, dobra wymowa, dobra pamięć). Lingwistyczną przydatność oceniała komisja romanistów, której przewodniczyła nauczycielka języka francuskiego Izabella Markiewicz. Przyszłym kandydatom pomocne w tym zakresie były bezpłatne kursy podstaw języka francuskiego, jakie (w ilości dwóch godzin tygodniowo) organizowała dla chętnych uczniów klas VI-VII (później również VIII) mieszcząca się początkowo w tym samym budynku Szkoła Podstawowa nr 37.
Eksperyment zaowocował licznymi konsekwencjami. Przyczynił się do zatwierdzenia przez ówczesne Ministerstwo Oświaty programu nauczania w tzw. klasach językowych (w innych liceach język angielski, niemiecki). Prowadzony eksperyment pozwolił przystąpić liceum do szkół stowarzyszonych w UNESCO, co umożliwiło uczniom wyjazdy na obozy wakacyjne, prowadzone przez francuskich instruktorów (fr. "moniteurs"). Od 1970 r. w szkole przebywał corocznie "profesor wizytujący" z Francji, prowadzący – oprócz zajęć z języka francuskiego – również ogólnodostępne zajęcia pozalekcyjne z zakresu geografii i historii Francji oraz francuskiej kultury i sztuki. Efekty nauczania dały szybko o sobie znać licznymi laureatami i finalistami Olimpiady Literatury i Języka Francuskiego, laureatami Europejskich Konkursów Języka Francuskiego, Ogólnopolskich Konkursów Poezji i Prozy Francuskiej. Inną korzyścią, a także atrakcją dla uczniów były organizowane od 1976 r. wyjazdy do zaprzyjaźnionych liceów we Francji czy wymiana młodzieży.
Na języku francuskim nie kończyły się sukcesy i próby poszukiwań własnego oblicza. Przykładem eksperymentu było w latach 1977-79 prowadzenie klas VI-VIII dla najzdolniejszych uczniów o zainteresowaniach językowych. Niestety, szczupłość pomieszczeń szkoły i niechęć dyrektorów szkół podstawowych do oddawania najzdolniejszych dzieci, zakończyła ciekawie zapowiadający się eksperyment (wszyscy uczniowie tych klas kończyli liceum z bardzo dobrymi wynikami).
Od 1980 r. I LO im. M. Kopernika jest szkołą ćwiczeń dla Uniwersytetu Śląskiego. Wieloletnia współpraca z pracownikami dydaktyki Uniwersytetu Śląskiego zaowocowała korzystną wymianą doświadczeń w zakresie metodyki nauczania matematyki, biologii, języka polskiego, fizyki, języka angielskiego, geografii. Szkoła stale współpracuje z filologią polską i fizyką oraz jest miejscem praktyk studentów tego kierunku. Przez wiele lat romaniści z “Kopernika” prowadzili lekcje otwarte lub zajęcia dla kolegów romanistów z innych liceów (w ramach “klubu nauczycieli języka francuskiego” zorganizowanego przez TPPF) oraz wielu delegacji francuskich poszukujących kontaktów z polską szkołą.
W 1990 r. wspólnie z MEN i Ambasadą Francji uruchomiony został eksperyment klas dwujęzycznych, który zakończył się pierwszą maturą francuską w roku 1996 i uzyskaniem przez uczniów certyfikatów potwierdzających bardzo dobrą znajomość języka francuskiego i dających możliwość podjęcia studiów bez egzaminów w obszarze frankofońskim całego świata.
Liceum Kopernika nawiązało do swych korzeni i w roku szkolnym 1993/94 otwarto klasę matematyczno-przyrodniczą w oparciu o autorskie programy z biologii, geografii, matematyki, fizyki i chemii, w których uwzględnia się dużą korelację między przedmiotami a także ich szczególną rolę w rozwoju wiedzy i kultury współczesnej. Od roku szkolnego 1997/98 w szkole funkcjonuje również klasa dziennikarska.
Kolejna reforma oświaty spowodowała w 1999 r. przekształcenie szkoły w Zespół Szkół Ogólnokształcących nr 1 im. M. Kopernika, w skład którego weszło I Liceum Ogólnokształcące im. Mikołaja Kopernika oraz Gimnazjum nr 24 z językiem nauczania francuskim. Gimnazjum Dwujęzyczne o 3-letnim cyklu kształcenia, prowadzi nauczanie w języku polskim i francuskim.
Rok szkolny 2002/2003 przyniósł kolejne zmiany. Uczniowie podjęli naukę w trzyletnim Liceum Ogólnokształcącym im. M. Kopernika. W szkole funkcjonowały dwie klasy dwujęzyczne (naukę w nich kontynuowali absolwenci Gimnazjum Dwujęzycznego), klasa „dziennikarska” z rozszerzonym programem z języka polskiego, historii oraz wiedzy o społeczeństwie i klasa „matematyczno-przyrodnicza” z rozszerzonym programem nauczania z matematyki, biologii, chemii i fizyki.
1 września 2017 r. to początek wdrażania kolejnej reformy edukacji. Następuje stopniowe wygaszanie gimnazjów. W roku szkolnym 2017/2018 nie ma już naboru do klas pierwszych Gimnazjum nr 24 z językiem nauczania francuskim, nadal w starym systemie funkcjonują klasy drugie i trzecie gimnazjalne. Poszukiwanie nowych form dla dwujęzyczności, zaowocowało w roku szkolnym 2018/19 współpracą ze Szkołą Podstawową nr 37 im. Jana Twardowskiego w Katowicach. Została tam utworzona klasa dwujęzyczna, w której zajęcia prowadzili nauczyciele z Kopernika. Jednocześnie rozpoczął się program wsparcia edukacyjnego. Każdy z uczniów dwujęzycznej klasy 7c otrzymał opiekuna naukowego - mentora - ucznia dwujęzycznej klasy liceum, który miał wesprzeć swojego podopiecznego w nauce. Rok 2018/19 to utworzenie klasy językowo – biznesowej. Nową nazwę przybierają również klasy: matematyczno-medyczno-politechniczna (wcześniej matematyczno – przyrodnicza), medialno – prawna (wcześniej dziennikarska). W roku 2019/20 następuje połączenie I Liceum Ogólnokształcącego im. Mikołaja Kopernika ze Szkołą Podstawową nr 37 im. Jana Twardowskiego w Katowicach w Zespół Szkół Ogólnokształcących nr 1 im. Mikołaja Kopernika.
Budynki szkoły.
Pierwszym, macierzystym budynkiem szkoły był gmach na rogu ul. Jagiellońskiej i Lompy. Okazały – trzypiętrowy budynek z podwórkiem i boiskiem, dwoma wejściami (główne od ul. Jagiellońskiej i boczne od ul. Dąbrowskiego), ogródkiem szkolnym, aulą, salą gimnastyczną, gabinetami przedmiotowymi i obszernym podpiwniczeniem, z mieszkaniem służbowym dla woźnego i własną kotłownią. Wydarzenia wojenne nie oszczędziły szkoły – gabinety przedmiotowe, zbiory biblioteczne, wyposażenie sali gimnastycznej uległy kompletnej dewastacji. Rok szkolny 1945/1946 upływał pod znakiem ciągłej troski o zdobycie elementarnego wyposażenia klas szkolnych, oszklenie gmachu, ogrzanie – a co najistotniejsze – zdobycie polskich podręczników i lektur dla nowego pokolenia uczniów. Gdy w trudnych latach powojennych dyrekcji i gronu pedagogicznemu wraz z rodzicami udało się uporać z trudnościami, władze partyjne i oświatowe zdecydowały przenieść szkołę.
W grudniu 1950 r. nastąpiła przeprowadzka do nowych pomieszczeń przy ul. Wita Stwosza 17, budynku będącego formalnie własnością kurii biskupiej, którego budowę rozpoczęto przed wojną z myślą o umieszczeniu w nim zespołu szkół katolickich. Budynek liceum przy ulicy Jagiellońskiej został zajęty przez Liceum Pedagogiczne, które zostało wkrótce przekształcone na Studium Nauczycielskie. Po jego likwidacji budynek ten przejął Uniwersytet Śląski – Wydział Nauk o Ziemi, użytkujący go do dnia dzisiejszego. Obecnie mieści się w nim Wydział Biologii i Ochrony Środowiska.
Warunki pracy przy ul. Wita Stwosza były trudne. W budynku mieściło się pięć szkół różnego typu (m.in. Prywatne Gimnazjum im. Św. Jacka, Liceum Sztuk Plastycznych, podstawowa i średnia szkoła muzyczna oraz Szkoła Podstawowa nr 37) oraz kilka innych instytucji. "Kopernik" otrzymał tylko 8 sal lekcyjnych, co było niewystarczające na potrzeby szkoły w tamtym czasie. Niezwykle cennym pomieszczeniem była natomiast duża aula z dobrze wyposażoną sceną, w której pierwsze kroki stawiał znany później teatr szkolny "Kopernika".
Perspektywa poprawy warunków pojawiła się po 1960 r., kiedy to z okazji obchodów Tysiąclecia Państwa Polskiego rozpoczęto projekt "Tysiąc szkół na Tysiąclecie”. W jego ramach zaprojektowano i zbudowano budynek, w którym mieści się dziś „Kopernik”. 4 lutego 1966 r. nastąpiło uroczyste otwarcie pierwszego „Liceum Tysiąclecia” w Polsce i przeprowadzono szkołę ulicę Sienkiewicza 74. Szkoła była w znacznej części wybudowana w ramach tzw. „czynów społecznych”, czyli obowiązkowej bezpłatnej pracy społeczeństwa. Fundatorem szkoły była Milicja Obywatelska, stąd liczny udział milicjantów w pracach budowlanych. „Kopernik” był siódmą Tysiąclatką w Katowicach, a 1111 w kraju.
Szkoła w momencie oddania do użytku była nowoczesna i funkcjonalna. Składała się z trzykondygnacyjnej części dydaktycznej z pracowniami przedmiotowymi (pracownia fizyczna, chemiczna, biologiczna), połączonej przewiązką (tutaj mieściła się biblioteka i pokój nauczycielski) z częścią administracyjną, świetlicą, kuchnią oraz salą gimnastyczną z zapleczem i pracownią techniczną. Posiadała własną kotłownię, a także mały budynek z trzema mieszkaniami służbowymi. Wokół szkoły pozostawiono dużo miejsca na ewentualną rozbudowę i tereny sportowe. Z czasem dobudowano dla potrzeb szkoły garaże (ze względu na posiadane samochody i motocykle do prowadzenia kursów jazdy), przebudowano (1977) kotłownię na wymiennikownię ciepła podłączoną do sieci miejskiej, a w 1979 roku odnowiono i przebudowano boiska sportowe. Oprócz "Kopernika" przez szereg lat mieściło się w nim również Liceum Pielęgniarskie, którego uczennice w godzinach dopołudniowych odbywały praktyki w szpitalach, a zajęcia lekcyjne miały w godzinach popołudniowych.
W następnych dziesięcioleciach w szkole zaszły kolejne zmiany: powstała siłownia; harcówka i zaplecze techniczne zostały przerobione na sale lekcyjne (sale nr 33,29,28); w czytelni otwarto centrum multimedialne z dostępem do Internetu; szkoła otrzymała także dwa tartanowe boiska.
Szkoła jest sukcesywnie remontowana i wyposażana w nowoczesny sprzęt: komputery, rzutniki multimedialne, tablice interaktywne. Posiada także skomputeryzowaną księgowość, sekretariat i bibliotekę. Od 2012 r. funkcjonuje w „Koperniku” dziennik elektroniczny.
Klasy dwujęzyczne.
W czerwcu 1990 r. Ministerstwo Edukacji Narodowej przedstawiło dyrekcji I LO, Teresie Wierzbickiej i Zofii Czech propozycję Ambasady Francji, aby utworzyć w szkole klasę dwujęzyczną z językiem nauczania francuskim. Dwa licea w Warszawie oraz licea w Krakowie i Poznaniu także podjęły się tego zadania. Przedstawiciele szkół wyjechali na Węgry, żeby zapoznać się z systemem nauczania panującym w tamtejszych liceach dwujęzycznych. 
W 1991 r. miał miejsce pierwszy w dziejach naszej szkoły, mającej długoletnie doświadczenia w nauczaniu języka francuskiego w programie rozszerzonym, nabór do klas "bilingues". Zainteresowanie klasą dwujęzyczną było bardzo duże, o jedno miejsce ubiegało się siedem osób. Test badający predyspozycje do nauki języka, który obejmował umiejętność definiowania pojęć abstrakcyjnych, logicznego myślenia i tzw. słuch językowy, wyeliminował dwustu chętnych. Nauczyciele Zofia Czech (matematyka), Iwona Kwapiszewska (geografia), Marek Goszczyński (fizyka), Aleksander Szydło (chemia), Irmina Kuśnierz (biologia) i Witold Terlecki (historia) przeszli intensywny kurs języka francuskiego i wyjechali na czteromiesięczny staż do Francji, dzięki czemu już od września 1992 r. prowadzili lekcje dwujęzycznie: po polsku i po francusku. Wspomagali ich francuscy nauczyciele. Brakowało jednak podręczników, nasi nauczyciele napisali więc podręczniki w języku francuskim do matematyki (Zofia Czech) i chemii (Aleksander Szydło).
Czteroletni program licealny poprzedzony był edukacją w klasie zerowej, w której uczniowie tygodniowo odbywali 18 lekcji języka francuskiego, 2 lekcje języka polskiego i historii sztuki, godzinę matematyki, historii, religii, natomiast biologia, geografia, chemia i fizyka nauczane były w wymiarze jednogodzinnym raz na dwa tygodnie.
W 1994 r. utworzona została polsko-francuska komisja maturalna, której przewodził Pierre Alain, attaché linguistique Ambasady Francji w Polsce. Komisja ta, w skład której weszła nauczycielka języka francuskiego Małgorzata Poprawska, będąca również koordynatorem sekcji dwujęzycznej, ustaliła wymagania egzaminu maturalnego z języka francuskiego i warunki uzyskania certyfikatu wystawianego przez Ambasadę Francji, potwierdzającego biegłą znajomość języka. Egzamin ten był wzorowany na ówczesnej maturze francuskiej „baccalauréat” i w części pisemnej zawierał analizę tekstu argumentacyjnego, streszczenie „résumé” i rozprawkę logiczną „discussion”, a w części ustnej analizę tekstu literackiego „lecture méthodique’. Były to techniki całkowicie nowe dla młodzieży, a także dla nauczycieli. Sytuacja wymagała więc wprowadzenia przez francuską nauczycielkę Sylviane Fourmont i Małgorzatę Poprawską zupełnie nowych metod nauczania. W maju 1996 r. cały cykl nauczania zakończyła pierwsza klasa dwujęzyczna. Wszyscy jej absolwenci otrzymali z rąk Pana Pierre’a Alain certyfikat Ambasady Francji potwierdzający biegłą znajomość języka francuskiego. Sukces ten, tak, jak i kolejne był wynikiem ogromnego wysiłku młodzieży oraz nauczycieli przedmiotów i romanistów, do których dołączył, po wyjeździe Sylviane Fourmont we wrześniu 1996 r., francuski nauczyciel Jean-Claude Hauptmann.
Praca sekcji dwujęzycznej została dwukrotnie uhonorowana przez stronę francuską. Z rąk konsula Republiki Francuskiej Order Kawalera Palm Akademickich otrzymały dyrektor Teresa Wierzbicka w roku 2001 i romanistka Małgorzata Poprawska w roku 2005.
W roku 1999 "Kopernik" przekształcił się w Zespół Szkół Ogólnokształcących nr 1, w skład którego weszło Gimnazjum nr 24 z Językiem Nauczania Francuskim. Od roku 2002/2003 uczniowie tych klas mogą kontynuować naukę w I Liceum Ogólnokształcącym z Oddziałami Dwujęzycznymi.
Cykl dwujęzyczny w naszej szkole trwał 6 lat: 3 lata gimnazjum i 3 lata liceum, z 6 godzinami nauki języka francuskiego w każdej klasie. Nauka odbywała się w grupach 15–18 osobowych. O przyjęciu do pierwszej klasy dwujęzycznej w gimnazjum decydował test predyspozycji językowych, przygotowany przez pracowników naukowych Instytutu Lingwistyki Stosowanej Uniwersytetu Warszawskiego, sprawdzający pamięć wzrokową i słuchową oraz umiejętność logicznego myślenia kandydata. Pozytywne zaliczenie tego testu było jedynym kryterium przyjęcia ucznia do klasy pierwszej dwujęzycznego gimnazjum. Nie była wymagana znajomość języka francuskiego.
Zgodnie z obowiązującym prawem, sekcja dwujęzyczna mogła powstać, jeżeli przynajmniej dwa przedmioty niejęzykowe były wykładane dwujęzycznie. Wszystkie przedmioty niejęzykowe mogły być wykładane dwujęzycznie (z wyjątkiem historii Polski i geografii Polski), ale egzamin maturalny na poziomie dwujęzycznym można było zdawać jedynie z matematyki, fizyki, chemii, biologii, geografii i historii.
W naszej szkole od 2 klasy gimnazjum nauczana dwujęzycznie była matematyka, od klasy trzeciej gimnazjum – historia. Na poziomie liceum od klasy 1.: matematyka, historia, biologia i chemia. Nauczanie przedmiotów niejęzykowych odbywało się według obowiązującej podstawy programowej każdego przedmiotu. W klasach gimnazjalnych język francuski wykładany był jako język obcy: uczeń opanowywał podstawowe kompetencje, tzn. rozumienie ze słuchu, rozumienie tekstu pisanego, wypowiedź pisemną i wypowiedź ustną, jak również zasady gramatyki i składni. Aby uczeń mógł kontynuować naukę w liceum dwujęzycznym, powinien zdać pisemny egzamin zewnętrzny na poziomie rozszerzonym, przygotowywany przez Centralną Komisję Egzaminacyjną albo pisemny egzamin końcowy dla gimnazjum dwujęzycznego, koordynowany przez Ambasadę Francji w Polsce. Wszyscy uczniowie byli także zobowiązani do zdania egzaminu ustnego z tego języka. W liceum w klasie dwujęzycznej mogli więc kontynuować naukę uczniowie, którzy spełnili powyższe warunki.
W klasach licealnych uczniowie poznawali język francuski jako język ojczysty. Oznaczało to, że od klasy pierwszej liceum na lekcjach tego języka stosowało się te same techniki pracy, co w szkołach francuskich: analizę wszystkich typów tekstu, w tym argumentacyjnego, tworzenie tekstu polemicznego, analizę tekstu literackiego oraz ćwiczenie umiejętności rozumienia debat, dyskusji, prowadzonych przez rodzimych użytkowników języka. Był to ostatni etap nauczania, przygotowujący uczniów do egzaminu maturalnego. Absolwent, który zdał egzamin maturalny na poziomie dwujęzycznym, uzyskiwał następujące dyplomy: polski dyplom matury dwujęzycznej oraz certyfikat znajomości języka francuskiego na druku Ministerstwa Spraw Zagranicznych Francji, podpisany przez Ambasadora Francji w Polsce.
W 2017 r. nowa reforma edukacji rozpoczęła proces wygaszania gimnazjów; nie było już naboru do klas pierwszych gimnazjum dwujęzycznego. Poszukiwanie nowych form dla dwujęzyczności, zaowocowało w roku szkolnym 2018/19 współpracą ze Szkołą Podstawową nr 37 im. Jana Twardowskiego w Katowicach. Została tam utworzona klasa dwujęzyczna, w której zajęcia prowadzili nauczyciele z Kopernika. Jednocześnie rozpoczął się program wsparcia edukacyjnego. Każdy z uczniów dwujęzycznej klasy 7c otrzymał opiekuna naukowego - mentora - ucznia dwujęzycznej klasy liceum, który miał wesprzeć swojego podopiecznego w nauce. 
Obecnie w Koperniku istnieją:
- Klasa wstępna dwujęzyczna – aby zostać jej uczniem należy przedstawić świadectwo ukończenia szkoły podstawowej oraz zdać sprawdzian predyspozycji językowych, który sprawdza zdolności uczenia się języka obcego. Do klasy tej nie jest wymagana znajomość języka francuskiego. Klasa wstępna przygotowuje do podjęcia nauki w klasie pierwszej dwujęzycznej z językiem nauczania francuskim. Cykl kształcenia trwa cztery lata i kończy się maturą dwujęzyczną. Tygodniowa liczba godzin języka francuskiego wynosi 18. Oprócz tego uczniowie mają zajęcia z: języka polskiego, matematyki, języka angielskiego, historii, biologii, chemii, fizyki, geografii, wychowania fizycznego, zajęcia z wychowawcą i religii. W trakcie nauki uczniowie mogą przystąpić do egzaminów językowych Delf, a po zdaniu matury dwujęzycznej, otrzymują Certyfikat Ambasady Francji, potwierdzający biegłą znajomość języka francuskiego.
- Klasa dwujęzyczna z językiem francuskim – warunkiem przyjęcia do tej klasy jest zdanie egzaminu pisemnego i ustnego potwierdzającego znajomość języka francuskiego. Przedmioty na poziomie rozszerzonym to: grupa 1 (biologia, chemia), grupa 2 (historia, język polski), grupa 3 (matematyka, geografia). Drugim językiem obcym jest język angielski. Zajęcia są będą z zastosowaniem narzędzi krytycznego myślenia (criticalthinking) przez wyszkolonych nauczycieli.
Obecnie 18 polskich szkół oferuje naukę w oddziałach dwujęzycznych z językiem francuskim. Są to szkoły podstawowe i licea. 
Klasa matematyczno-medyczna.
Klasa ta powstała w roku szkolnym 2021/2022. Wywodzi się ona z klasy matematyczno – przyrodniczej, która została utworzona roku szkolnym 1993/1994. Miała ona wtedy nawiązywać do przedwojennego profilu kształcenia. Na jej potrzeby stworzone zostały autorskie programy nauczania z matematyki, biologii, chemii, fizyki, geografii. Po dwóch latach uczniowie mieli możliwość profilowania w kierunkach: ekonomicznym, medycznym, ekologicznym, politechnicznym. Wraz z kolejną reformą klasy te zmieniły nieco swój charakter, chociaż główne założenia programowe pozostały. 
Obecnie w klasie tej, każdy uczeń, w zależności od swoich zainteresowań, wybiera wersję rozszerzoną programu z następujących przedmiotów: matematyki, fizyki, chemii, (dla tych, którzy chcą kontynuować naukę na studiach politechnicznych, ekonomicznych lub pokrewnych) lub biologii, fizyki, chemii (realizacja ich daje możliwość podjęcia studiów medycznych, farmaceutycznych, przyrodniczych). W klasie matematyczno-medycznej językiem obowiązkowym jest język angielski. Do wyboru jako drugi język jest: niemiecki, francuski lub rosyjski.
Swoje zainteresowania uczniowie mogą rozwijać w kołach przedmiotowych z matematyki, biologii i chemii oraz biorąc udział w warsztatach ekologicznych. Przez kilka lat uczestniczyli w obozach matematycznych Z wizytą u Królowej Nauk organizowanych we współpracy z Fundacją ING Dzieciom” dla uzdolnionych matematycznie uczniów naszej szkoły. W latach 2009 – 2012 zaangażowali się w unijny projekt edukacyjny Partnerzy w nauce prowadzony we współpracy z Uniwersytetem Śląskim. Jego głównym celem było kształtowanie u uczniów szkół ponadgimnazjalnych kompetencji kluczowych: matematycznych, naukowo-technicznych, informatycznych oraz przedsiębiorczości i inicjatywności. Uczniowie tych klas włączyli się również w projekty edukacyjne finansowane ze środków Unii Europejskiej. Były to m.in.: Program „Comenius – Partnerskie Projekty Szkół” (kilka edycji), Projekt Archipelag Matematyki, czyli kurs matematyki na platformie e-learningowej, „Zajęcia pozalekcyjne dla uczniów szkół gimnazjalnych i ponadgimnazjalnych” oferującym dodatkowe zajęcia z matematyki, języka francuskiego, języka niemieckiego i przedsiębiorczości, zajęcia w ramach projektu Matematyka-Reaktywacja, czyli kursu matematyki na platformie e-learningowej. Uczestniczyli w warsztatach lingwistyki i matematyki stosowanej prowadzonych przez nauczycieli naszej szkoły oraz studentów i pracowników Uniwersytetu Śląskiego i Jagiellońskiego a także w międzynarodowym projekcie Radiowe Obserwacje Drogi Mlecznej.
Obecnie we współpracy z UŚ, uczniowie tych klas biorą udział w organizacji: Święta Liczby Pi (m.in. tworzą pokazy z fizyki i chemii, konkurs fotograficzno-graficzny „Π/ Φ razy my”), pokazach Osobliwości Świata Fizyki i w Planetarium Śląskim, programie „Uniwersytet bliżej Was – cyklu spotkań i warsztatów na wybranych Wydziałach Uniwersytetu Jagiellońskiego, Dniach Otwartych szkół wyższych o profilu przyrodniczym takich jak np. Śląski Uniwersytet Medyczny. Uczestniczą również w takich przedsięwzięciach jak: Festiwale Nauki (imprezie poświęconej różnym zagadnieniom z dziedziny nauk matematyczno-przyrodniczych) czy Dniach Nauki, które są organizowane we współpracy z placówkami naukowymi, badawczymi, a także zakładami przemysłowymi regionu. Działania te mają na celu pokazanie praktycznego zastosowania wiedzy zdobytej w szkole.
Odnoszą także sukcesy w konkursach różnego szczebla: interdyscyplinarnym konkursie zadań logicznych w języku angielskim Masterteam, w inderdyscyplinarnym konkursie Laboratorium Wiedzy organizowanym przez Śląską Wyższą Szkołę Zarządzania im. Gen. Jerzego Ziętka w Katowicach; Międzynarodowym Konkursie ‘Kangur Matematyczny, międzynarodowych zawodach matematycznych dla pięcioosobowych drużyn „Náboj”, Wojewódzkim Konkursie organizowanym przez Pałac Młodzieży w Katowicach Nudna Matematyka, Śląskich Konkursach Matematycznych.
Uczniowie tych klas angażują się również w działalność charytatywną i społeczną (Koncerty Charytatywne, działalność Szkolnego Koła PCK, udział w Wielkiej Orkiestrze Świątecznej Pomocy, pokazy ratownictwa medycznego, w organizację Szkolnej Ligi Siatkówki).
Klasa medialno-prawna.
W roku szkolnym 2018/2019, na bazie klasy dziennikarskiej, powstała klasa medialno-prawna: dla uczniów zainteresowanych dziedzinami humanistycznymi, systemami prawnymi, politologicznymi oraz kulturą.
Klasy dziennikarskie istniały w Koperniku od roku szkolnego 1997/1998, kiedy to z inicjatywy nauczycielki języka polskiego prof. Małgorzaty Kidybińskiej, na bazie innowacji programowej zwanej „Elementami Kultury Ogólnej”, realizowanej w naszej szkole w kl. I-IV, powstały klasy o charakterze humanistyczno-dziennikarskim. Dyrekcja szkoły przeznaczyła 2 godziny (po jednej w klasie I i II) na edukacje dziennikarską, nazwaną „Edukacją medialną i czytelniczą z elementami dziennikarskimi”. Zadaniem nauczyciela prowadzącego te zajęcia było doskonalenie u uczniów umiejętności korzystania ze wszystkich źródeł informacji, rozbudzanie zainteresowania światem i pogłębiania obserwacji otaczającej rzeczywistości, wskazywanie na sposoby wykorzystania nagromadzonej wiedzy oraz na możliwość jej syntetyzowania. Bazując na elementach wiedzy psychologicznej, socjologicznej, filozoficznej, kulturoznawczej oraz podstawach wiedzy o dziennikarstwie prasowym, radiowym, telewizyjnym, a także historii prasy oraz prawa prasowego, klasy dziennikarskie przygotowywały uczniów do twórczego i aktywnego udziału w życiu regionu oraz do samodzielnych poszukiwań własnego miejsca w społeczeństwie. Dzięki uczestnictwu w warsztatach, plenerach, spotkaniach i imprezach uczeń nabywał umiejętności komunikacji personalnej, konstruowania prezentacji ustnych, a także doskonalił swój warsztat dziennikarski (m.in. poprzez tworzenie teczki dziennikarskiej, redagowanie własnej gazety, pisanie przewodników po miastach). Program nauczania w zakresie „dziennikarstwa” dzielił się na trzy działy tematyczne: Słowo, Obraz, Dźwięk. Realizując te działy uczniowie przygotowywali prezentacje, spotkania, analizowali teksty prasowe, tworzyli audycje radiowe oraz materiały audiowizualne, redagowali biuletyn „Inspiracje”, gazetę „Kaczka Dziennikarska” oraz własne gazety z warsztatów dziennikarskich. W klasach dziennikarskich realizowane były rozszerzenia z: języka polskiego z elementami dziennikarstwa, historii, wiedzy o społeczeństwie lub geografii. Dla najlepszych dziennikarzy przyznawane były corocznie nagrody: Najlepsza Klasa Dziennikarska – tytuł ten przyznawany był od 2003 r. w czasie Tygodnia Kultury Śląska (cyklicznej imprezy o charakterze proregionalnym, mającej przybliżyć kulturę i tradycje Śląska) klasie, która wygrała potyczki dziennikarskie obejmujące wszystkie aspekty twórczości dziennikarskiej; Nagroda Dziennikarza Roku – przyznawana od 2009 r. (otrzymywał ją jeden uczeń za całoroczne zaangażowanie w projekty dziennikarskie realizowane przez klasy dziennikarskie na terenie szkoły oraz miasta, dziennikarską pasję i etyczną postawę, sukcesy w konkursach dziennikarskich w szkole i na terenie miasta lub kraju); Nagroda im. Krystyny Bochenek – przyznawaną za zaangażowanie w sprawy regionu, otwarte serce , gotowość pomocy innym i pasję dziennikarską.
Obecnie w klasie medialno – prawnej są do wyboru dwa bloki rozszerzeń: język polski + historia + WOS lub WOS + geografia + matematyka. Obowiązkowy jest język angielski zaś do wyboru język hiszpański/francuski / niemiecki / rosyjski. Uczniowie uczą się tu też dwóch przedmiotów specjalistycznych takich jak medioznawstwo i podstawy prawa. Zajęcia i projekty obecnie realizowane w tych klasach to: Tydzień Kultury Śląska (wyjścia, warsztaty, spotkania z ludźmi Śląska), projekt filmowy WKF (Weekendowy Konkurs Filmowy), Debaty Oksfordzkie, przynajmniej raz w roku wyjście do sądu (prawo cywilne), aresztu śledczego (prawo karne) i urzędu miasta ( prawo administracyjne), warsztaty psychologiczne, klub filmowy (teoria i praktyka), obóz naukowy w Paryżu. Oferta klasy jest skierowana do uczniów zainteresowanych zdawaniem egzaminu maturalnego na poziomie rozszerzonym z: języka polskiego, historii, WOS-u, geografii i studiowaniem w przyszłości: prawa, administracji, politologii, europeistyki, stosunków międzynarodowych, filologii polskiej, dziennikarstwa, kulturoznawstwa, organizacji produkcji filmowej i telewizyjnej, produkcji medialnej i filmowej, reżyserii, creativewriting, public relations, animacji kultury, wiedzy o filmie i kulturze audiowizualnej, psychologii, informacji naukowej i bibliotekoznawstwa, pedagogiki. Nauka w tych klasach jest urozmaicona współpracą z Uniwersytetem Śląskim, Wyższą Szkoła Techniczną w Katowicach, z mediami regionalnymi (radio Katowice, pismo Górnoślązak, TV Silesia, Dziennik Zachodni), Izbą Adwokacka w Katowicach, Firmą Sopra Steria Polska, Galen Ortopedia - Bieruń
Dyrektorzy.
Od początku istnienia szkoły funkcję dyrektora pełniło 12 nauczycieli:
Ciekawostki.
Dr Feliks Steuer, dyrektor szkoły (wtedy Miejskie Gimnazjum Matematyczno-Przyrodnicze) w latach 1925-1939, a także od 1 marca 1946 do 30 września 1946, to ceniony badacz mowy górnośląskiej, jego pisownia języka śląskiego używana jest m.in. na Śląskiej Wikipedii.
23 marca 2007 szkołę odwiedził Blaze Bayley (były wokalista Iron Maiden) wraz ze swoim zespołem BLAZE.
23 października 2007 szkołę odwiedził Józef Skrzek, aby dać koncert pt. "Koncert o Ziemi".
ZSO im. Kopernika co roku przygotowuje koncert charytatywny, na którym zbierane są pieniądze, co roku na inny cel, na przykład na Hospicjum Cordis wtedy znajdujące się w Mysłowicach albo na jedenastoletniego chłopca z wadą serca.
Dzięki tej szkole imieniem Marii Göppert-Mayer nazwana została ulica w Katowicach.
W szkole kilkanaście lat wychowania fizycznego uczył Robert Serzysko, były reprezentant Polski w rugby.

</doc>
<doc id="703003" url="https://pl.wikipedia.org/wiki?curid=703003" title="Ilie Barbulescu">
Ilie Barbulescu



</doc>
<doc id="703005" url="https://pl.wikipedia.org/wiki?curid=703005" title="Wicehrabia Hardinge">
Wicehrabia Hardinge

Wicehrabiowie Hardinge 1. kreacji (parostwo Zjednoczonego Królestwa)
Następca 7. wicehrabiego Hardinge: Thomas Henry de Montarville Hardinge

</doc>
<doc id="703010" url="https://pl.wikipedia.org/wiki?curid=703010" title="Półdesmosomy">
Półdesmosomy

Półdesmosomy, hemidesmosomy – struktury łączące komórki naskórka (keratynocyty w warstwie podstawnej) z błoną podstawną (macierzą międzykomórkową). Błona podstawna po drugiej stronie połączona jest ze skórą właściwą. 
Półdesmosom łączy grube filamenty keratynowe (filamenty pośrednie) komórki z macierzą za pośrednictwem transbłonowych integryn (w odróżnieniu od desmosomów, które łączą komórki ze sobą, a pośredniczą w tym transbłonowe kadheryny). 
Mutacje wpływające na kotwiczenie za pośrednictwem półdesmosomów mogą prowadzić do wystąpienia genetycznie uwarunkowanych pęcherzowych chorób skóry, kiedy to nabłonek odrywa się od macierzy, co powoduje gromadzenie się płynu zewnątrzkomórkowego i tworzenie się pęcherzy. Podobne konsekwencje ma pemfigoid pęcherzowy – autoimmunologiczna choroba skóry. Organizm w tym wypadku wytwarza przeciwciała atakujące białka obecne w hemidesmosomach, co powoduje osłabienie przytwierdzenia naskórka do błony podstawnej (a przez to do tkanki łącznej skóry właściwej) i wyciek płynu do przestrzeni pod naskórkiem.

</doc>
<doc id="703013" url="https://pl.wikipedia.org/wiki?curid=703013" title="Barbara Sołtysik">
Barbara Sołtysik

Barbara Sołtysik (ur. 5 sierpnia 1942 w Wadowicach) – polska aktorka teatralna i filmowa.
Życiorys.
W 1964 ukończyła studia na PWST w Warszawie. Debiut teatralny rok później, 31 stycznia. W latach 1964–1985 była aktorką w Teatrze Współczesnym w Warszawie, a w latach 1985–1995 w Teatrze Polskim w Warszawie. W 1977 otrzymała odznakę Zasłużony Działacz Kultury. Obecnie jest reżyserem dubbingowym w Telewizyjnych Studiach Dźwięku.
Była żoną aktora i reżysera Jana Englerta, z którym ma troje dzieci: syna i dwie córki (bliźniaczki).

</doc>
<doc id="703014" url="https://pl.wikipedia.org/wiki?curid=703014" title="Gosławice (Konin)">
Gosławice (Konin)

Gosławice – dzielnica Konina położona w północnej części miasta, około 7 km. na północ od centrum Konina. Położona jest nad brzegiem Jeziora Gosławskiego.
Pierwsza wzmianka o Gosławicach pochodzi z 1280 r., kiedy to Przemysł II potwierdził nadanie osady klasztorowi w Lądzie. Trzy lata później wieś przeszła w ręce arcybiskupów gnieźnieńskich, następnie była także własnością szlachecką. W marcu 1944 r. hitlerowcy zorganizowali tu obóz pracy, obejmujący swym zasięgiem także okoliczne wsie (Maliniec, Cukrownia Gosławice). Do końca okupacji niemieckiej przez obóz przeszło ponad 15 tys. osób. W latach 1954–1972 wieś należała i była siedzibą władz gromady Gosławice. W 1976 r. Gosławice włączono w skład miasta Konina.
Gorzelnia, która mieści się w niedużej odległości od zamku, według niektórych źródeł znajdujących się w Wojewódzkim Inspektoracie Zabytków, zbudowana jest na ruinach zamku z czasów Bolesława Chrobrego. Zamek został doszczętnie zniszczony, pozostały po nim tylko fundamenty, na których zbudowano gorzelnię.
W Gosławicach mieści się elektrownia Konin (583 MW), wchodząca w skład PAK. Wzniesiona została w latach 1954–1964, i była pierwszą w Polsce elektrownią, wybudowaną po II wojnie światowej, w której jako paliwo wykorzystywano węgiel brunatny. Na południe od zabudowań osiedla położone jest wyrobisko nieczynnej odkrywki węgla brunatnego „Gosławice”, eksploatowanej w latach 1957–1974.
W Gosławicach znajduje się kilka zabytków:
Oprócz Gosławic w skład tej dzielnicy wchodzi jeszcze oddalone o 1 km na północ, osiedle Gaj.

</doc>
<doc id="703015" url="https://pl.wikipedia.org/wiki?curid=703015" title="Nizina Polska">
Nizina Polska



</doc>
<doc id="703021" url="https://pl.wikipedia.org/wiki?curid=703021" title="Herbert Runge">
Herbert Runge

Herbert Runge (ur. 23 stycznia 1913 w Elberfeld (obecnie Wuppertal), zm. 11 marca 1986 w Wuppertalu) – niemiecki bokser wagi ciężkiej, mistrz olimpijski.
Zdobył złoty medal podczas Igrzysk Olimpijskich w Berlinie (1936). Dwukrotnie był też wicemistrzem Europy w Budapeszcie 1934 i Mediolanie 1937, a w Dublinie 1939 zdobył brązowy medal.
Siedem razy zdobywał mistrzostwo Niemiec: w 1935, 1936, 1937, 1938, 1939, 1942 i 1943, dwa razy był wicemistrzem w 1941 i 1944 roku.
W latach 1946-1949 walczył jako bokser zawodowy, ale bez sukcesów, stoczył 25 walk, 5 wygrał, 6 zremisował i 14 przegrał.

</doc>
<doc id="703024" url="https://pl.wikipedia.org/wiki?curid=703024" title="Tętnice nerkowe">
Tętnice nerkowe



</doc>
<doc id="703025" url="https://pl.wikipedia.org/wiki?curid=703025" title="Manuela Leggeri">
Manuela Leggeri

Manuela Leggeri (ur. 9 maja 1976 roku w Sezze) – włoska siatkarka występująca na pozycji środkowej bloku; Mistrzyni Świata z 2002 roku.
Długoletnia kapitan reprezentacji Włoch zakończyła występy w barwach narodowych po Igrzyskach Olimpijskich w Atenach w 2004.

</doc>
<doc id="703028" url="https://pl.wikipedia.org/wiki?curid=703028" title="Olimpijski Konkurs Sztuki i Literatury">
Olimpijski Konkurs Sztuki i Literatury

Olimpijski Konkurs Sztuki i Literatury – konkurs sztuki i literatury, odbywający się w latach 1912–1948 równolegle ze sportowymi letnimi igrzyskami olimpijskimi. Program rywalizacji artystycznej obejmował takie dziedziny sztuki jak: poezja, epika, rzeźba, malarstwo, architektura oraz muzyka. 
Pomysłodawcą połączenia rywalizacji sportowej oraz artystycznej był Pierre de Coubertin, który twierdził, że człowiek w swej naturze powinien rozwijać się zarówno fizycznie, jak i duchowo, a w tamtych czasach obie te strefy niebezpiecznie się oddaliły, pozostając często w konflikcie – część środowisk uważała, że współzawodnictwo sportowe niesie za sobą wiele negatywnych zjawisk, odciągając jednocześnie uwagę społeczeństw od dziedzin bardziej wartościowych.
Po igrzyskach olimpijskich w Londynie w 1948 z inicjatywy Sigfrida Edströma – przewodniczącego Międzynarodowego Komitetu Olimpijskiego – zaprzestano organizacji konkursów literatury i sztuki.
Polscy medaliści.
Olimpijski Konkurs Sztuki i Literatury 1928
 Kazimierz Wierzyński (poezja), Władysław Skoczylas (grafika).
Olimpijski Konkurs Sztuki i Literatury 1932
 Józef Klukowski (rzeźba), Janina Konarska (grafika).
Olimpijski Konkurs Sztuki i Literatury 1936
 Józef Klukowski (rzeźba), Jan Parandowski (proza), Stanisław Ostoja-Chrostowski (grafika).
Olimpijski Konkurs Sztuki i Literatury 1948
 Zbigniew Turski (muzyka).

</doc>
<doc id="703031" url="https://pl.wikipedia.org/wiki?curid=703031" title="Wesley Clair Mitchell">
Wesley Clair Mitchell

Wesley Clair Mitchell (ur. 5 sierpnia 1874, zm. 29 października 1948) – amerykański ekonomista, zwolennik tzw. instytucjonalizmu w ekonomii. Interesował się analizą cykli koniunkturalnych.
Ekonomią zainteresował się podczas studiów na Uniwersytecie Chicago m.in. dzięki wykładom Thorsteina Veblena i Johna Deweya. 
Nie akceptował wielu poglądów Veblena, w przeciwieństwie do niego nie próbował budowy teoretycznego modelu rozwoju gospodarki przemysłowej. Zgadzał się z Veblenem w kwestiach metodologicznych, zwracając uwagę na zasadniczą rolę danych empirycznych. To przekonanie legło także u podstaw National Bureau of Economic Research, do założenia którego Mitchel silnie się przyczynił.
Krytyka ekonomii ortodoksyjnej.
Mitchell poddawał silnej krytyce abstrakcyjne modele ekonomii teoretycznej, zarzucając im zbytnie oddalenie od rzeczywistości, przyjęcie hedonistycznej psychologii oraz nadmierne skupienie się na równowadze rynkowej.
Cykl koniunkturalny.
Za przyczynę występowania cyklu koniunkturalnego uważał reakcję przedsiębiorstw na zmianę stopy zysku. Cykle mogą występować jedynie w gospodarkach z systemem pieniężnym. Przedstawił analizę opisową cyklu. Jego zdaniem konstrukcja ogólnego modelu cyklu koniunkturalnego jest niemożliwa, ponieważ cykle nadmiernie różnią się między sobą.

</doc>
<doc id="703036" url="https://pl.wikipedia.org/wiki?curid=703036" title="Dana Zátopková">
Dana Zátopková

Dana Zátopková z domu Ingrová (ur. 19 września 1922 we Frysztacie, zm. 13 marca 2020 w Pradze) – czeska lekkoatletka, oszczepniczka, mistrzyni olimpijska. Żona znanego biegacza Emila Zátopka.
Urodziła się we Frysztacie. W 1930 wraz z rodziną przeniosła się do Ołomuńca.
Zátopková startowała czterokrotnie na Igrzyskach Olimpijskich, po raz pierwszy w 1948 w Londynie, gdzie zajęła 7. miejsce. W tym samym roku w dniu urodzin (Dana i Emil urodzili się tego samego dnia) wyszła za mąż za Emila Zátopka. Na Igrzyskach Olimpijskich w 1952 Zátopková zdobyła złoty medal, natomiast jej mąż aż 3 złote medale. Na kolejnych Igrzyskach zajęła miejsce tuż za podium, ale w 1960 udało jej się powrócić do wysokiej formy i zdobyła srebrny medal olimpijski.
Zátopková była również dwukrotnie mistrzynią Europy: w 1954 i w 1958. Dwukrotnie ustanawiała również rekord Europy, a raz rekord świata – w 1958 rzutem na odległość 55,73 m. W kraju 13-krotnie zdobywała tytuł mistrzyni Czechosłowacji oraz 14-krotnie ustanawiała rekord kraju w rzucie oszczepem.

</doc>
<doc id="703038" url="https://pl.wikipedia.org/wiki?curid=703038" title="Żyła główna dolna">
Żyła główna dolna

Żyła główna dolna, żyła próżna dolna, żyła czcza dolna (ang. "inferior vena cava" - IVC, łac. "vena cava inferior") – pień żylny zbierający krew z podprzeponowej połowy ciała i uchodzący do prawego przedsionka serca.
Przebieg.
Żyła główna dolna powstaje z połączenia żył biodrowych wspólnych. Łączą się one pod kątem 60–65 stopni, do przodu od krążka międzykręgowego położonego między czwartym a piątym kręgiem lędźwiowym, około 1–2 cm poniżej rozdwojenia aorty. Biegnie pionowo ku górze wzdłuż prawego brzegu kręgosłupa po prawej stronie aorty. Na poziomie pierwszego kręgu lędźwiowego zbacza na stronę prawą i dochodzi do powierzchni przeponowej wątroby, gdzie przebiega w bruździe żyły głównej (biorąc istotny udział w umocowaniu tego narządu). Przechodzi przez otwór żyły głównej (ang. "caval opening", łac. "foramen venae cavae") w przeponie i wchodzi do klatki piersiowej. Zagina się tam silnie do przodu i w lewo, przechodzi przez osierdzie i uchodzi do tylno-dolnej części prawego przedsionka.
Rozmiary.
Składa się z dwóch części: części brzusznej i krótkiej części piersiowej. Długość zwykle wynosi około 22–25 cm (z czego 2–3 cm przypada na część piersiową).
Średnica żyły na dole wynosi około 20–22 mm i wzrasta w miarę dochodzenia kolejnych dopływów. W końcowym odcinku ma średnicę około 30–32 mm.
Zastawki.
Żyła główna dolna posiada tylko jedną zastawkę położoną w ujściu do prawego przedsionka serca.

</doc>
<doc id="703042" url="https://pl.wikipedia.org/wiki?curid=703042" title="Dana Zatopkova">
Dana Zatopkova



</doc>
<doc id="703046" url="https://pl.wikipedia.org/wiki?curid=703046" title="Dana Ingrova">
Dana Ingrova



</doc>
<doc id="703047" url="https://pl.wikipedia.org/wiki?curid=703047" title="Sekretarze ds. wojny (Wielka Brytania)">
Sekretarze ds. wojny (Wielka Brytania)

Sekretarz ds. wojny (ang. "Secretary at War") – brytyjski urząd ministerialny odpowiadający za organizację i administrację armii brytyjskiej, ale nie za politykę wojskową, którą prowadził minister wojny. Urząd został zniesiony w 1854 r.

</doc>
<doc id="703048" url="https://pl.wikipedia.org/wiki?curid=703048" title="Tudorel Stoica">
Tudorel Stoica

Tudorel Stoica (ur. 7 września 1954 w Braile) – rumuński piłkarz, występujący na pozycji defensywnego pomocnika, i trener piłkarski. Jest wychowankiem klubu Politehnica Gałacz. W 1974 roku w barwach FCM Galaţi zadebiutował w Divizii A, a rok później przeniósł się do Steauy Bukareszt, gdzie występował przez czternaście kolejnych lat. Siedmiokrotnie zdobył z nią mistrzostwo kraju, ponadto triumfował w Pucharze Mistrzów oraz Superpucharze Europy, i awansował do półfinału i – ponownie – do finału Pucharu Mistrzów. W 1989 roku wyjechał do francuskiego RC Lens, ale grał w nim tylko jeden sezon. Piłkarską karierę zakończył w 1991 roku w barwach Steauy.
W sezonie 1991–1992 był asystentem trenera w tym klubie. Później zamieszkał w Belgii, gdzie krótko pracował w RSC Anderlecht jako trener młodzieży. Jego syn Alin Stoica również jest piłkarzem.

</doc>
<doc id="703049" url="https://pl.wikipedia.org/wiki?curid=703049" title="Synagoga Neudeggergasse w Wiedniu">
Synagoga Neudeggergasse w Wiedniu

Synagoga Neudeggergasse w Wiedniu (niem. "Synagoge Neudeggergasse in Wien") – nieistniejąca synagoga, która znajdowała się w Wiedniu, stolicy Austrii, przy Neudeggergasse 12.
Synagoga została zbudowana w 1903 roku, według projektu architekta Maxa Fleischera. Służyła żydowskiej społeczności zamieszkującej dzielnice Neubau i Josefstadt. Podczas nocy kryształowej z 9 na 10 listopada 1938 roku, bojówki hitlerowskie spaliły synagogę. Podczas budowania nowych budynków w 1998 roku, części poprzedzające fasadę zostały odbudowane, lecz właściciel budynku nie wyraził chęci na odbudowanie elewacji frontowej.
Murowany z cegły budynek synagogi wzniesiono na planie prostokąta w stylu neogotyckim. Główna sala modlitewna była rozdzielona kolumnami do trzech naw, posiadała ponad 300 miejsc siedzących, a po bokach znajdowały się galerie dla kobiet. Synagoga miała wspaniałą akustykę.

</doc>
<doc id="703050" url="https://pl.wikipedia.org/wiki?curid=703050" title="Sowy (ujednoznacznienie)">
Sowy (ujednoznacznienie)



</doc>
<doc id="703052" url="https://pl.wikipedia.org/wiki?curid=703052" title="Sophie von Kessel">
Sophie von Kessel

Sophie von Kessel (ur. 12 października 1968 w Meksyku) – niemiecka aktorka.

</doc>
<doc id="703053" url="https://pl.wikipedia.org/wiki?curid=703053" title="Olga Fikotová">
Olga Fikotová



</doc>
<doc id="703057" url="https://pl.wikipedia.org/wiki?curid=703057" title="CLIR">
CLIR

CLIR (ang. "Calling Line Identification Restriction") – blokada wyświetlania numeru telefonu osoby dzwoniącej.
Usługa dostępna jest we wszystkich sieciach telefonii (NMT, GSM, UMTS, ISDN, zwykłe (stacjonarne) linie analogowe, VoIP). W zależności od operatora telekomunikacyjnego, funkcja CLIR może być płatna lub darmowa. Usługa CLIR polega na tym, że osobie, do której dzwonimy, nie wyświetli się numer naszego telefonu. Zamiast tego pojawi się "numer zastrzeżony" lub "numer prywatny". Funkcja ta przydatna jest w wielu sytuacjach, np. gdy chcemy pozostać anonimowi. Należy też pamiętać, że mimo włączonego CLIR, numer wyświetli się służbom ratowniczym i innym upoważnionym do identyfikacji numeru, np. policja, straż pożarna, straż miejska, pogotowie.

</doc>
<doc id="703065" url="https://pl.wikipedia.org/wiki?curid=703065" title="Jacques Lipchitz">
Jacques Lipchitz

Jacques Lipchitz, jid. זשאק ליפשיץ (ur. 22 sierpnia 1891 w Druskienikach na Litwie, zm. 16 maja 1973 na Capri) – francusko-litewski rzeźbiarz pochodzenia żydowskiego.
Życiorys.
Początkowo studiował inżynierię. W 1909 wyjechał do Paryża, gdzie rozpoczął studia w Akademii Sztuk Pięknych. Tam też zaprzyjaźnił się z takimi mistrzami jak Pablo Picasso oraz Amedeo Modigliani. Pod wpływem środowiska, Lipchitz zaczął tworzyć rzeźby kubistyczne. W latach 20. XX wieku eksperymentował z kształtami abstrakcyjnymi, a swoje dzieła określał mianem rzeźb przezroczystych. Początkowo jego rzeźby były inspirowane twórczością Nadelmana. Od roku 1913 do 1920 robi wiele prac pod wpływem kubizmu. Po II wojnie światowej tworzył liryczne dzieła.
W 1924 przyjął obywatelstwo francuskie. Podczas okupacji niemieckiej w czasie II wojny światowej, zagrożony ze względu na swoje pochodzenie, musiał uciec do Stanów Zjednoczonych. Ten plan udało mu się zrealizować z pomocą dziennikarza amerykańskiego Variana Fry'a.
Prace artysty były eksponowane w wielu muzeach Stanów Zjednoczonych. Wrócił do Europy w 1963. Pracował w miasteczku Pietrasanta we Włoszech. W 1972 opublikował swoją autobiografię. Jacques Lipchitz zmarł w 1973 na wyspie Capri. Jego ciało zostało przewiezione do Jerozolimy.
Najsłynniejsze jego dzieła to "Akt z gitarą", "Głowa", "Narodziny Muz", "Prometeusz duszący sępa" oraz "Madonna z Assy."
Jest autorem książki o Modiglianim "Amedeo Modigliani (1884-1920)" oraz autobiografii "My life in Sculpture".

</doc>
<doc id="703070" url="https://pl.wikipedia.org/wiki?curid=703070" title="Citroën 2CV">
Citroën 2CV

Citroën 2CV – samochód osobowy produkowany przez francuską firmę Citroën w latach 1949–1990. Przez 41 lat produkcji powstało 3 868 634 takich aut. Było to auto klasy popularnej, maksymalnie uproszczone, by obniżyć jego cenę, tanie w produkcji i utrzymaniu. Kierowca i pasażerowie nie mogli liczyć na niemal żadne wyposażenie umilające podróż. Mimo tego – 2CV stał się jednym z najbardziej kultowych samochodów na świecie.
Historia projektu.
Generalny dyrektor firmy, Pierre Boulanger, w 1936 r. postawił przed konstruktorami zadanie zbudowania popularnego samochodu. Rzucił hasło – „quatre roues sous un parapluie” (cztery koła pod parasolem). Sprecyzował zadanie: samochód miał mieć miejsce dla 4 osób i dla 50 kg bagażu, miał być ekonomiczny i zapewniać komfort jazdy, prędkość 50 km/h. Chciał, aby samochód był prosty konstrukcyjnie, ale oryginalny, mały a jednocześnie przestronny – „chcę aby w aucie mogły wygodnie pomieścić się cztery osoby wraz z koszykiem zawierającym 60 jaj i by podczas jazdy z prędkością 50 km/h nie zrobiła się jajecznica”.
Prace konstrukcyjne zostały zakończone w 1938 r., a do maja 1939 r. zbudowano 250 prototypowych samochodów. Do prezentacji jednak nie doszło – przeszkodził wybuch II wojny światowej. Przed wkroczeniem Niemców do Paryża (14 czerwca 1940 r.) zniszczono prototypowe egzemplarze samochodów, aby nie wpadły w ręce Niemców. Pozostał tylko jeden i dokumentacja konstrukcyjna. Niemcy go nie znaleźli.
Przez cały okres okupacji konstruktorzy prowadzili prace nad udoskonaleniem prototypowego pojazdu. Wiedzieli, że po wojnie będzie zapotrzebowanie na tani, popularny samochód. Prototypowy samochód z 1939 r. miał już koncepcję konstrukcyjną późniejszego seryjnego 2CV. Dotyczy to zwłaszcza nadwozia. Wóz miał taką samą linię nadwozia, ten sam kształt okien i również składany płócienny dach.
Podobnie był skonstruowany silnik: 2 cylindry ustawione przeciwsobnie (boxer), ale nie był chłodzony powietrzem, jak powojenne 2 CV, lecz wodą – chłodnica była ustawiona za silnikiem. Silnik prototypowej 2CV miał pojemność skokową 375 cm³. Średnica cylindra i skok tłoka miały jednakowy wymiar 62 mm, moc silnika 8 KM. Skrzynia przekładniowa miała trzy biegi do jazdy w przód i jeden bieg wsteczny, nie było synchronizacji biegów, a sterowanie skrzynia odbywało się podobnie jak we współczesnych modelach 2CV, za pomocą dźwigni umieszczonej w przegrodzie czołowej (w desce rozdzielczej).
Nie było rozrusznika, w zamian zamontowano na stałe korbę rozruchową. Nadwozie zbudowano z płaskich blach ze stopu lekkiego. Maska silnika prototypowego wozu miała rowki usztywniające. Dach wykonany był z płótna.
Historia powojenna.
Auto o nazwie Citroën 2CV zaprezentowano na Salonie paryskim 6 października 1948 r. i od tego momentu zyskał on miano najbrzydszego samochodu świata. Nazywano go również „brzydkim kaczątkiem”. Wersja powojenna różniła się dość mocno od przedwojennego prototypu – miała dwa reflektory, dwie wycieraczki przedniej szyby, rozrusznik elektryczny, kierunkowskazy oraz inną maskę silnika.
Silnik o tej samej pojemności miał moc o 1 KM wyższą i był chłodzony powietrzem. Zamiast tradycyjnego rozdzielacza zapłonu zastosowano zwykły przerywacz prądu. Skrzynia przekładniowa z 4 biegami do jazdy w przód, z synchronizacją. Wprowadzono hydrauliczny układ hamulcowy na dwie osie.
Pojazd otrzymał rewelacyjne do dzisiaj sprzężone zawieszenie. Koła samochodu zawieszone są na pojedynczych wahaczach wzdłużnych. Elementem sprzęgającym koło przednie i tylne po każdej stronie pojazdu jest zespół poziomych sprężyn w obudowie cylindrycznej. W wielkim skrócie i uproszczeniu działanie zawieszenia 2CV polega na tym, że w razie najechania na przeszkodę, np. koła przedniego, które zostaje uniesione na wysokość przeszkody – wyboju, ściskane sprężyny zawieszenia powodują, że koło tylne usztywnia się, podnosząc nadwozie na taką wysokość, na jaką podniosło go koło przednie, pokonując przeszkodę. Rozwiązanie takie zapobiega nadmiernym wychyleniom względem poprzecznej osi pojazdu. Aby zapobiec drgającym pionowym ruchom kół, zastosowano przy każdym kole amortyzatory bezwładnościowe.
Wyposażenie wnętrza: początkowo był tylko amperomierz i kilka przełączników. Wewnętrzne ściany nadwozia zupełnie pozbawione były obić tapicerskich. Fotele, a raczej ławki z oparciami, ukształtowano z rurek stalowych, na których rozpięto materiał podtrzymywany paskami gumowymi z zaczepami. Regulacja przedniej ławki istnieje tylko wzdłuż pojazdu. Na wymagającym rynku amerykańskim oceniano mimo to, że samochód zapewnia komfort dla czterech dorosłych, a zawieszenie jest miękkie jak „puchowy materac”. Samochód mimo swojej brzydoty zdobył uznanie, chętnie był kupowany nawet przez wymagających klientów. Praktyczny był również na terenach wiejskich, a po wyjęciu tylnej kanapy można było transportować wewnątrz ładunki lub nawet zwierzęta, posiłkując się odkrywanym dachem.
Citroëny 2CV nie miały dobrej dynamiki, rozpędzały się wolno, miały niską, w porównaniu z innymi wozami osobowymi, prędkość maksymalną. Silnik miał małą moc, ale niska moc jednostkowa z litra pojemności skokowej pozwalała na osiąganie dużych przebiegów bez naprawy. Po prostu silnik nie był wysilony konstrukcyjnie, nie był także „łakomy” na paliwo. Wóz wolno podjeżdżał pod górę, ale po krętych górskich drogach 2CV jeździ pewnie, a to ze względu na bardzo dobrą stateczność i pewność przy zjazdach w dół – auto ma skutecznie działające hamulce. Silnik jest trwałą i niezawodną jednostką, nie wymaga też częstej obsługi. Dostęp do silnika jest idealny, po uniesieniu maski do góry, a jeśli potrzebna jest naprawa, to szybko można odkręcić kilka śrub i zdjąć błotniki przednie. Również tylne błotniki są przykręcane śrubami, ułatwia to ich wymianę w razie uszkodzenia.
W pierwszym roku seryjnej produkcji (1949 r.) wykonano zaledwie 876 sztuk 2CV, a w 1954 r. wykonano już 52 791 tych pojazdów. W 1954 r. zwiększono pojemność skokową silnika z 374 do 425 cm³, wzrosła też moc z 9 do 12 KM. W tym samym roku zmieniono też tylną część nadwozia – zamiast płóciennej ściany tylnej wprowadzono blaszaną klapę bagażnika, a trzy lata później modernizacji doczekała się też przednia część nadwozia – inne przetłoczenie otrzymała maska silnika. Ponownie zwiększono moc silnika do 18 KM w 1963 r. i unowocześniono tablicę wskaźników. W 1965 r. wprowadzono boczne okna za tylnymi drzwiami, a przy półosiach napędowych przeguby równobieżne zamiast przegubów krzyżakowych Cardana. W 1967 r. wprowadzono drugą wersję – obok silnika 425, silnik o pojemności 602 cm³.
Poziom produkcji modelu podstawowego i odmian stopniowo rósł. Szczyt osiągnął w latach 70. Przykładowo w 1974 r. powstało łącznie 368 232 sztuk (2CV – 163 143 szt., Dyane – 126 854 szt., furgonetki AK – 64 325 szt., Méhari – 13 910 szt.). Oprócz fabryki we Francji model 2CV montowano, a następnie produkowano w Mangualde w Portugalii (w latach 1961-1990) w liczbie do 50 tys. sztuk rocznie. W końcowym okresie powstawał tylko w tym zakładzie.
Samochód był też między innymi eksportowany do USA, gdzie jego cena w wynosiła około 1300 dolarów (1957 r.), będąc jedną z najniższych na rynku. W 1957 r. był oceniony jako najbardziej ekonomiczny testowany samochód; oprócz wskazywania „unikalnej brzydoty” i niskiej prędkości maksymalnej (72 km/h), doceniano też rozwiązania techniczne, wygodne siedzenia i napęd przedni, odpowiedni zwłaszcza w zimie. W 1959 r. w amerykańskiej prasie go recenzowano: „jeśli chcielibyście zrobić brzydszy samochód – nie moglibyście. Ani bardziej ukochanego samochodu przez właścicieli. Pojedzie wszędzie, w każdych warunkach”.
Wersje.
Oprócz modelu podstawowego 2CV, pojawiły się także jego liczne odmiany. Między innymi:

</doc>
