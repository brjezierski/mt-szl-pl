<doc id="703072" url="https://pl.wikipedia.org/wiki?curid=703072" title="Józef Pisarski">
Józef Pisarski

Józef Pisarski (ur. 15 czerwca 1913 w Łodzi, zm. 8 grudnia 1986 tamże) – polski bokser, wicemistrz Europy z 1939 roku, wielokrotny mistrz Polski w boksie, olimpijczyk.
Życiorys.
Urodził się w 1913 roku w Łodzi w rodzinie robotniczej. Po ukończeniu 7-klasowej szkoły powszechnej pracował jako praktykant w łódzkich Zakładach Ślusarsko-Mechanicznych Andrzejczaka. W 1932 przeniósł się do Warszawy podejmując pracę na stanowisku tokarza w Państwowych Zakładach Lotniczych (PZL). W 1935 roku odbył służbę wojskową w 36 Pułku Piechoty Legii Akademickiej. W 1937 przeszedł do cywila, ukończył Wieczorowe Kursy Szkoły Techniczno-Przemysłowej dzięki czemu podjął pracę w Zakładach Bawełnianych L.Geyera w Łodzi .
Brał udział w wojnie obronnej 1939 roku. Zmobilizowany w stopniu starszego strzelca drużyny ckm w 18 Pułku Piechoty. Został ranny w walce pod Hrubieszowem, gdzie dostał się do niewoli niemieckiej. Skierowano go do obozu jenieckiego w Starogardzie, a następnie do pracy przymusowej w Prusach. W 1943 roku wysłany do niemieckiego obozu koncentracyjnego w Buchenwaldzie, a później także do obozów w Fuldzie oraz Nowogardzie. Po zakończeniu II wojny światowej powrócił do Łodzi podejmując pracę ślusarza w Zakładach Bawełnianych L.Geyera.
Kariera sportowa.
Sportem zainteresował się w czasie nauki w szkole podstawowej. Grał w piłkę nożną w amatorskich drużynach piłkarskich. W 1927 roku wstąpił do łódzkiego Sokoła regionalnego gniazda Polskiego Towarzystwa Gimnastycznego „Sokół”. Rozpoczął tam swoje pierwsze treningi bokserskie pod okiem sokolskiego instruktora Jana Gryca. Równolegle występował w barwach Sokoła w biegach na średnim dystansie. W okresie międzywojennym brał udział w biegach rozstawnych "Kuriera Łódzkiego".
Pierwszym tytułem bokserskim jaki zdobył było wicemistrzostwo Łodzi w roku 1930. Trzy razy zdobywał mistrzostwo Polski: w 1933 w wadze półśredniej, a w 1937 i 1938 w wadze średniej. Był wicemistrzem w wadze średniej w 1948 i brązowym medalistą w 1936 (w tej samej wadze).
Startował w igrzyskach olimpijskich w Berlinie 1936 w wadze półśredniej, ale przegrał pierwszą walkę.
W 1939 wziął udział w mistrzostwach Europy w Dublinie, gdzie zdobył srebrny medal w wadze średniej.
Desygnowany do reprezentacji narodowej na igrzyska olimpijskie w Helsinkach, które miały się odbyć w 1940 roku. 
Osiemnaście razy walczył w reprezentacji Polski; po raz pierwszy w 1933, po raz ostatni w 1948. Zakończył karierę w 1953.
Boksował głównie w barwach klubów łódzkich (Sokoła, KS Geyer, a po wojnie Milicyjnego Klubu Sportowego i Łódzkiego Klubu Sportowego, w barwach którego dwukrotnie zdobywał drużynowe mistrzostwo Polski w boksie – 1946/47 i 1947/48 oraz warszawskich (Skody i Okęcia).
Po zakończeniu kariery został trenerem.
Pochowany w części ewangelicko-augsburskiej Starego Cmentarza w Łodzi.

</doc>
<doc id="703073" url="https://pl.wikipedia.org/wiki?curid=703073" title="Olga Connolly">
Olga Connolly

Olga Connolly z domu Fikotová (ur. 13 listopada 1932 w Pradze) – czechosłowacka, a później amerykańska lekkoatletka, dyskobolka, mistrzyni olimpijska.
Fikotová startowała w barwach Czechosłowacji na igrzyskach olimpijskich w 1956 w Melbourne, gdzie zdobyła złoty medal, pokonując reprezentantki ZSRR Irinę Bieglakową i Ninę Ponomariową. Podczas tych zawodów poznała amerykańskiego młociarza Harolda Connolly’ego, za którego wyszła w 1957 (para rozwiodła się w połowie lat 1970). Od tego czasu startowała w barwach Stanów Zjednoczonych pod nazwiskiem Connolly. Zdobyła pięciokrotnie mistrzostwo Stanów Zjednoczonych (1957, 1960, 1962, 1964, 1968, poprzednio była mistrzynią Czechosłowacji w 1955 i 1956). Brała jeszcze czterokrotnie udział w igrzyskach olimpijskich, ale nie zdobyła już żadnego medalu (najwyższe miejsca to 6. w 1968 i 7. w 1960). Podczas ceremonii otwarcia igrzysk olimpijskich w 1972 była chorążym ekipy amerykańskiej.
Pięciokrotnie poprawiała rekord Czechosłowacji w rzucie dyskiem do wyniku 53,69 m, uzyskanego 23 listopada 1956 w Melbourne, a czterokrotnie rekord Stanów Zjednoczonych w tej konkurencji do rezultatu 56,46, osiągniętego 27 maja 1972 w Modesto. Jej rekord życiowy wynosił 57,60 m (9 sierpnia 1972 w Los Angeles)

</doc>
<doc id="703075" url="https://pl.wikipedia.org/wiki?curid=703075" title="TZ Arietis">
TZ Arietis

TZ Arietis – gwiazda w gwiazdozbiorze Barana, oddalona o ok. 14,6 roku świetlnego od Słońca. Jest jedną z gwiazd najbliższych Ziemi. Znana jest jedna planeta krążąca wokół tej gwiazdy.
Charakterystyka obserwacyjna.
Jej obserwowana wielkość gwiazdowa to 12,3, jest ona zatem słabym obiektem i można ją dostrzec dopiero po uzbrojeniu oka w teleskop.
Charakterystyka fizyczna.
TZ Arietis to czerwony karzeł, należy do typu widmowego M5. Temperatura tej gwiazdy to ok. 3100 K, a jej jasność to tylko 0,25% jasności Słońca. Masa tej gwiazdy to 15% masy Słońca, a jej promień jest równy ok. 16% słonecznego. Jest to gwiazda zmienna rozbłyskowa.
Układ planetarny.
Analizy zmian prędkości radialnej tej gwiazdy z 2019 roku sugerowały, że mogą okrążać ją trzy planety (GJ 83.1 c, d i b). Najkrótszy sygnał o okresie 1,96 doby został później zidentyfikowany jako związany z obrotem gwiazdy. Praca z 2020 roku wskazywała dwie kandydatki na planety (GJ 9066 b i c). W 2022 roku potwierdzono istnienie tylko jednej planety, gazowego olbrzyma o masie minimalnej podobnej do Saturna oznaczonego TZ Arietis b. Oś rotacji gwiazdy jest nachylona do kierunku obserwacji i jeżeli planeta krąży blisko równika, to jej masa rzeczywista może być dwukrotnie większa (0,45 ). Duża odległość kątowa od gwiazdy daje szansę na sfotografowanie tego obiektu przez przyszłe obserwatoria.

</doc>
<doc id="703087" url="https://pl.wikipedia.org/wiki?curid=703087" title="Clelia Borromeo">
Clelia Borromeo

Clelia lub Celia Grillo Borromeo (ur. w 1684 w Genui, zm. w 1777 w Mediolanie), włoska matematyk i filozof.
Życiorys.
Mieszkała w Genui, jej mężem był włoski arystokrata – Giovanni Benedetto Borromeo Arese. Otrzymała wszechstronne wykształcenie, znała kilka języków, zajmowała się matematyką, filozofią naturalną i mechaniką. Znana była z tego, że potrafiła rozwiązać prawie każdy przedstawiony jej problem matematyczny. Miasto Genua uhonorowało ją specjalnym medalem z napisem "Gloria Genuensium" ("Chluba Genui"). W 1728 odkryła tzw. krzywą Klelii: "q = m f " (gdzie "q" i "f" oznaczają położenie (długość i szerokość) punktu poruszającego się po powierzchni kuli, a "m" oznacza stałą).

</doc>
<doc id="703088" url="https://pl.wikipedia.org/wiki?curid=703088" title="Pocisk rakietowy ziemia–powietrze">
Pocisk rakietowy ziemia–powietrze

Rakietowy pocisk ziemia-powietrze (ang. "Surface-to-air missile", SAM) – pocisk rakietowy wystrzeliwany z ziemi, przeznaczony do zwalczania celów powietrznych, w szczególności samolotów.
Pocisk rakietowy ziemia-powietrze może być odpalany zarówno z wyrzutni stałych jak i ruchomych, najmniejsze wersje tej broni mogą być przenoszone i odpalane przez jedną osobę i zaliczane są często do broni typu przenośny przeciwlotniczy zestaw rakietowy (PPZR) (ang. "Man Portable Air Defence System" (MANPADS)). Przykładem broni PPZR jest rakieta amerykańskiej produkcji FIM-92 Stinger oraz radziecki Strzała-2, eksportowany do krajów będących pod wpływami ZSRR w latach zimnej wojny. Własne wersje pocisków rakietowych PPZR opracowały ponadto kraje takie jak: Wielka Brytania, Indie, Izrael, Francja, Kanada i ChRL.
Naziemne stanowiska rakiet ziemia-powietrze są zwykle rozlokowywane na przenośnych wyrzutniach, pojazdach kołowych lub gąsienicowych. Mobilne wyrzutnie gąsienicowe są zwykle opancerzone i specjalnie zaprojektowane pod kątem przenoszenia tego typu broni. Większe rakiety ziemia-powietrze mogą być rozmieszczone na wyrzutniach stałych, jednak w razie potrzeby odholowane i umieszczone w żądanej lokalizacji.
W powszechnym użyciu znajdują się także pociski rakietowe typu ziemia-powietrze zainstalowane na okrętach wojennych. Praktycznie każdy współczesny wojenny okręt nawodny powinien być zaopatrzony w tego typu broń, gdyż wymagania współczesnego pola walki wręcz wymuszają zastosowanie rakiet tego typu. Niektóre typy okrętów wyspecjalizowane są w wykorzystywaniu przeciwlotniczej broni rakietowej, np. krążowniki rakietowe typu "Ticonderoga" są wyposażone w zautomatyzowany system dowodzenia AEGIS (system integrujący środki zabezpieczenia działań obrony powietrznej w zakresie systemu wczesnego ostrzegania, ("Airborne Early Warning Ground Environment Integration System"), mający z założenia być "tarczą ochronną" dla Marynarki Wojennej Stanów Zjednoczonych i służyć automatycznemu wykrywaniu celów i niszczenia ich za pomocą elektronicznego systemu naprowadzania.
Cele nieprzeznaczone dla przenośnych rakiet PPZR zwykle są rozpoznawane przez lotniczą, pokładową stację radiolokacyjną do wykrywania celów ("Airborne Search Radar", ASR) i następnie śledzone, namierzone i zniszczone przez pocisk ziemia-powietrze odpalony w kierunku celu. Namierzenie obiektu następuje przed identyfikacją celu z użyciem wtórnego radaru dozorowania ("Secondary Surveillance Radar", SSR), będącego rozwinięciem systemu wczesnej radioelektronicznej identyfikacji swój-obcy ("Identification Friend or Foe", IFF).

</doc>
<doc id="703090" url="https://pl.wikipedia.org/wiki?curid=703090" title="Infiltracja (film 2006)">
Infiltracja (film 2006)

Infiltracja – amerykański film z 2006 roku w reżyserii Martina Scorsese. Remake hongkońskiego filmu z 2002 roku "". Uznany przez Amerykańską Akademię Sztuki i Wiedzy Filmowej za najlepszy obraz filmowy 2006 roku.
Opis fabuły.
Akcja filmu rozgrywa się w południowym Bostonie w stanie Massachusetts. Policja stanowa walczy tam z przestępczością zorganizowaną. Jej celem jest aresztowanie potężnego szefa mafii Franka Costello (Jack Nicholson). Aby to zrealizować, jeden ze stróży prawa – młody, początkujący agent Billy Costigan (Leonardo DiCaprio), przenika do szeregów mafii Costello. Podczas gdy Billy stara się zdobyć zaufanie Costello, inny młody policjant, Colin Sullivan (Matt Damon), szybko robi karierę w policji stanowej. W krótkim czasie dostaje się do grona kilku inspektorów, których zadaniem jest schwytanie Costello. Nikt jednak nie zdaje sobie sprawy, że Colin pracuje dla Costello i dzięki niemu szef mafii zawsze zna z wyprzedzeniem plany policji.
Billy i Colin prowadzą podwójne życie, które spędzają na zbieraniu informacji o planach organizacji, do których przeniknęli. Kiedy jednak zarówno mafia, jak i policja wpadają na trop wrogiej wtyczki we własnych szeregach, Billy’emu i Colinowi grozi złapanie i zdemaskowanie przed wrogiem. Obaj podejmują wyścig o to, kto pierwszy odkryje tożsamość drugiego, by zdążyć uratować własną skórę.
"Infiltracja" a hongkoński pierwowzór.
Film powstał na podstawie hongkońskiego filmu "" z 2002 roku. Film ten odniósł sukces w całej Azji. Dwa lata później trafił do kin w Stanach Zjednoczonych. Szybko zaczęły się prace nad amerykańską wersją filmu.
Nagrody i nominacje.
Amerykańska Akademia Sztuki i Wiedzy Filmowej – Oscar 2007
Hollywoodzkie Stowarzyszenie Prasy Zagranicznej – Złoty Glob 2007
Brytyjska Akademia Sztuk Filmowych i Telewizyjnych – BAFTA 2007
Akademia Science Fiction, Fantasy i Horroru – Saturn 2007
Amerykańska Gildia Aktorów Filmowych (SAG) – Aktor 2007
Amerykańska Gildia Producentów Filmowych – Złoty Laur 2007
Amerykańska Gildia Reżyserów Filmowych – DGA 2007
Amerykańska Gildia Scenarzystów – WGA 2007
Amerykańska Gildia Scenografów – ADG 2007
Amerykańskie Stowarzyszenie Montażystów – Eddie 2007
Bostońskie Stowarzyszenie Krytyków Filmowych – BSFC 2006
MTV – Złoty Popcorn 2007
Międzynarodowa Akademia Prasy – Satelita 2006
Nagrody Amerykańskiej Publiczności (People's Choice) – Kryształowa Statuetka 2007
Stowarzyszenie Nowojorskich Krytyków Filmowych – (NYFCC) 2007
Zdjęcia.
Zdjęcia do filmu realizowane były na terenie amerykańskich stanów Massachusetts i Nowy Jork.

</doc>
<doc id="703101" url="https://pl.wikipedia.org/wiki?curid=703101" title="Nordic walking">
Nordic walking

Nordic walking – forma rekreacji polegająca na marszach ze specjalnymi kijami. Wymyślony został w Finlandii w latach 20. XX wieku, jako całoroczny trening dla narciarzy biegowych. Znany był tam pod nazwą "Sauvakävely", co oznacza „marsz z kijkami”. Pozostawał jednak formalnie nieopisany aż do publikacji Marko Kantaneva z 1997.
Charakterystyka.
W porównaniu do zwyczajnego marszu, nordic walking angażuje stosowanie siły do kijków z obu stron. Z tego powodu osoby go uprawiające angażują więcej partii mięśni, chociaż mniej intensywnie. Mięśnie (m.in. klatki piersiowej, tricepsy, bicepsy, ramion i brzucha) są również inaczej stymulowane niż w zwykłym marszu. To prowadzi do większego ich wzmocnienia niż przy zwyczajnym chodzeniu czy joggingu. Szczególnie:
Nordic walking można uprawiać bez względu na wiek, kondycję czy tuszę, zarówno nad morzem, w lesie, parku oraz w górach – przez cały rok. Dobrze jest rozpocząć swoją przygodę z tą dyscypliną pod okiem instruktora, który nauczy prawidłowej techniki marszu i pomoże dobrać odpowiednie kije.
Korzyści.
Badania wykazały, że dobry trening techniki nordic walkingu pozwala osiągnąć takie korzyści zdrowotne jak: usprawnienie układu oddechowego i sercowo-naczyniowego, odciążenie stawów w tym dolnego odcinka kręgosłupa, zwiększenie poboru tlenu przeciętnie o 20 do 58%, w zależności od intensywności wbijania kijków. Rozwija też wszystkie mięśnie kończyn dolnych, prostowników kończyn górnych, wzmacnia mięśnie tułowia, ramion i barków, zwiększa mobilność górnego odcinka kręgosłupa i łagodzi napięcia mięśniowe w okolicy barków. Niewielkie obciążenie stawów u osób ćwiczących nordic walking sprawia, że jest zalecany osobom otyłym. Nie pogarsza także stanu obolałych stawów, zwłaszcza kolanowych. Ponadto w porównaniu ze zwykłym chodem, uprawiający nordic walking spala przeciętnie od 20 do 40% więcej kalorii. Kijki pomagają również w utrzymaniu lepszej postawy, równowagi i stabilności podczas chodu.
Prawidłowa technika.
Podczas uprawiania nordic walkingu istotna jest prawidłowa technika chodu, w tym odpowiednie ustawienie kijków. W czasie treningu kończyny trenującego powinny zachowywać się jak w trakcie chodu, czyli poruszać się naprzemiennie. Kij w czasie treningu powinno wbijać się w połowie długości między jedną a drugą stopą. Od razu po wbiciu kija, staw łokciowy powinien być prostowany, a kij puszczany od razu po odepchnięciu.
Nordic walking w Polsce.
W Polsce nie przyjęła się oryginalna nazwa fińska – "Sauvakävely", czyli „marsz z kijkami”, jak również anglojęzyczna nazwa "pole walking". W miejsce tych terminów przyjęto nazwę "nordic walking", której autorem był Marko Kantaneva.
Pierwsze polskie mistrzostwa w nordic walkingu odbyły się w Gnieźnie. Rosnąca popularność nordic walkingu w Polsce wykorzystywana jest również w działalności marketingowej firm.

</doc>
<doc id="703107" url="https://pl.wikipedia.org/wiki?curid=703107" title="Jane Colden">
Jane Colden

Jane Colden (ur. 27 marca 1724 w Nowym Jorku, zm. 10 marca 1766) – amerykańska botanik.
Otrzymała wykształcenie domowe; jej ojciec był wicegubernatorem stanu Nowy Jork, absolwentem uniwersytetu w Edynburgu. W trakcie nauki przejawiała fascynację botaniką. Dzięki zaangażowaniu ojca odebrała staranne wykształcenie w tym kierunku. W latach 1755-1760 opracowała ilustrowany katalog flory stanu Nowy Jork i jako pierwsza dokonała klasyfikacji występujących tam roślin według nowego wówczas systemu Linneusza, opartego na pokrewieństwie. Praca ta spotkała się z dużym uznaniem ówczesnego środowiska naturalistów. Przy zbieraniu materiału do tego dzieła odkryła nową rodzinę roślin. W 1759 wyszła za mąż. Miała jedno dziecko, które zmarło w tym samym roku co ona. Manuskrypt jej katalogu znalazł się w posiadaniu British Museum.
W 1963 nowojorski "Garden Club" z okazji 50-lecia istnienia wydał częściowy reprint rękopisu jej dzieła.

</doc>
<doc id="703108" url="https://pl.wikipedia.org/wiki?curid=703108" title="Kutyły">
Kutyły

Kutyły – wieś w Polsce, w województwie podkarpackim, w powiecie niżańskim, w gminie Jarocin. Do 31 grudnia 2015 przysiółek wsi Katy.
W latach 1975–1998 miejscowość administracyjnie należała do województwa tarnobrzeskiego.
Obok miejscowości przepływa Gilówka, niewielka rzeka dorzecza Sanu, dopływ Bukowej.
Historia.
Wydaje się, że nazwa wioski Kutyły jest pochodzenia geograficznego tzn. wywodzi się od położenia tej osady; w tyle, z tyłu, ku tyłowi co by znaczyło na końcu kraju, posiadłości. Pierwsza pisana informacja o wiosce Kutyły znajduje się w artykule Bronisława Cmela pt.: „Pysznica - wieś ongiś królewska” (założona w 1558 roku). Po pierwszym rozbiorze Polski, tereny tej osady jako królewszczyzna, przeszły na własność funduszu religijnego. Następnie rząd cesarski w Wiedniu po parcelacji królewszczyzny, na licytacji wysprzedał ziemię ludziom związanym z dworem Wiedeńskim. Zaś w roku 1860 dobra te nabył na licytacji Jan Wiesiołowski za 53,491 zł.reńskich. W lipcu 1943 r. Kutyły zostały spacyfikowane. Niemcy i Ukraińcy oszczędzili tylko 3 zabudowania.
Mieszkańcy wioski w czasach socjalistycznej Polski, byli zaliczani do tzw. chłopo-robotników. By jako tako przeżyć, pracując ciężko na małych gospodarstwach od 2 do 8 ha, musieli dorabiać w przemyśle (głównie w Hucie Stalowa Wola).

</doc>
<doc id="703109" url="https://pl.wikipedia.org/wiki?curid=703109" title="Bohdan Wrocławski">
Bohdan Wrocławski

Bohdan Wrocławski (ur. 1944 w Milanówku) – polski poeta, pisarz, dramaturg.
Życiorys.
Debiutował wierszami w 1963. W 1967 ukazała się jego pierwsza książka poetycka "Linia Krat". Opublikował wiele tomów wierszy, zdobywając uznanie krytyki i liczne nagrody literackie. Jest także autorem piosenek literackich. Przez kilkanaście lat występował na scenie, prowadził popularny kabaret literacki "Ostatnia Zmiana".
Pisze sztuki sceniczne dla dzieci. W 2006 otrzymał nagrodę poetycką UNESCO na „Światowych Dniach Poezji” za tom wierszy zatytułowany "Inny Smak Księżyca".
Od września 2010 redaktor naczelny portalu pisarze.pl.
Bibliografia.
Książki wydane przez Bohdana Wrocławskiego:

</doc>
<doc id="703112" url="https://pl.wikipedia.org/wiki?curid=703112" title="Synagoga Währing w Wiedniu">
Synagoga Währing w Wiedniu

Synagoga Währing w Wiedniu (niem. "Synagoge Währing in Wien") – nieistniejąca synagoga, która znajdowała się w Wiedniu, stolicy Austrii, przy Schopenhauerstraße 39.
Synagoga została zbudowana w latach 1888-1889 według projektu architekta Jakoba Moderna. Służyła żydowskiej społeczności zamieszkującej dzielnicę Währing. Podczas nocy kryształowej z 9 na 10 listopada 1938 roku bojówki hitlerowskie spaliły synagogę. Obecnie na jej miejscu znajduje się dom mieszkalny. Na ścianie jest umieszczona tablica pamiątkowa.

</doc>
<doc id="703114" url="https://pl.wikipedia.org/wiki?curid=703114" title="Kościół Macieja">
Kościół Macieja



</doc>
<doc id="703121" url="https://pl.wikipedia.org/wiki?curid=703121" title="Lenart Kosiński z Lisowa">
Lenart Kosiński z Lisowa



</doc>
<doc id="703122" url="https://pl.wikipedia.org/wiki?curid=703122" title="Przenośny przeciwlotniczy zestaw rakietowy">
Przenośny przeciwlotniczy zestaw rakietowy

Przenośny przeciwlotniczy zestaw rakietowy, ppzr (j. ang. MANPADS – "man-portable air-defense system") – lekki rakietowy pocisk przeciwlotniczy przeznaczony do zwalczania wzrokowo obserwowalnych celów powietrznych, w tym samolotów, śmigłowców i innych obiektów emitujących promieniowanie z zakresu widmowego podczerwieni. Zazwyczaj przenośne zestawy przeciwlotnicze wykorzystują naprowadzanie pocisku za pomocą podczerwieni, istnieją też rakiety przeciwlotnicze naprowadzane za pomocą wiązki lasera.
Ze względu na zagrożenie jakie stanowi tego typu broń dla lotnictwa cywilnego, ściśle kontrolowane jest jej posiadanie i międzynarodowy handel, także z uwagi na zagrożenie atakami terrorystycznymi z użyciem przeciwlotniczych zestawów rakietowych. Monitorowane jest także tempo i kierunki rozprzestrzeniania się tej broni, głównie niewykorzystywanych egzemplarzy – pozostałości po lokalnych konfliktach np. rakiet FIM-92 Stinger po wojnie afgańskiej toczonej w latach 1979–1989.

</doc>
<doc id="703124" url="https://pl.wikipedia.org/wiki?curid=703124" title="Makgadikgadi (jezioro)">
Makgadikgadi (jezioro)

Makgadikgadi – wyschnięte jezioro, które istniało niegdyś na obszarze pustyni Kalahari w Botswanie. Zajmowało prawdopodobnie powierzchnię 80 tys. km² i miało głębokość 30 m. Uchodziły do niego rzeki Okawango, Zambezi i Cuando. Jezioro zaczęło wysychać ok. 10 tys. lat temu.
Współcześnie pozostałościami tego jeziora są liczne bagna (m.in. Makarikari czy w delcie Okawango), solniska (solnisko Makgadikgadi) oraz niewielkie jeziora (np. Ngami).
W 2009 roku naukowcy z Uniwersytetu w Oxfordzie odkryli na dnie dawnego jeziora olbrzymie (30 cm) pięściaki.

</doc>
<doc id="703127" url="https://pl.wikipedia.org/wiki?curid=703127" title="Rurka Pitota">
Rurka Pitota

Rurka Pitota – przyrząd do pomiaru ciśnienia całkowitego przy przepływie płynów stosowany również do wyznaczania prędkości przepływu.
Historia.
Sonda została skonstruowana i po raz pierwszy zaprezentowana 12 listopada 1732 roku przez francuskiego inżyniera Henriego Pitota. Pierwotnie używana była do pomiaru prędkości wody na różnych głębokościach Sekwany. Wynalazek szybko się przyjął i wykorzystywany był z powodzeniem także i w innych rzekach.
W roku 1858 wynalazek został zmodyfikowany do obecnie używanej formy przez francuskiego naukowca Henry’ego Darcy’ego.
Zastosowanie.
W zastosowaniu do pomiaru prędkości nurtu rzeki jest to rurka szklana zgięta pod kątem 90° i zwrócona wlotem pod prąd. Drugie ramię rurki jest pionowe; ustala się w nim słup wody o wysokości H względem nieodkształconego zwierciadła wody.
W polskim nazewnictwie rurka Pitota posiada tylko wlot powietrza na ciśnienie całkowite, a ciśnienie statyczne mierzy się oddzielnie, np. na bocznej ścianie rury, natomiast rurka Prandtla posiada oba otwory na swojej powierzchni. W angielskiej literaturze nie istnieje to rozróżnienie, a stosuje się głównie nazwę rurka Pitota.

</doc>
<doc id="703138" url="https://pl.wikipedia.org/wiki?curid=703138" title="Kamionka Gowidlińska">
Kamionka Gowidlińska

Kamionka Gowidlińska (dodatkowa nazwa w j. kaszub. Kamiónka Gòwidlińskô) – część wsi Borowy Las w Polsce, położona w województwie pomorskim, w powiecie kartuskim, w gminie Sierakowice. Wchodzi w skład sołectwa Borowy Las.
W latach 1975–1998 Kamionka Gowidlińska administracyjnie należała do województwa gdańskiego.

</doc>
<doc id="703139" url="https://pl.wikipedia.org/wiki?curid=703139" title="Kamienice ormiańskie">
Kamienice ormiańskie

Kamienice ormiańskie – zabytkowe manierystyczno-barokowe kamienice na Starym Mieście w Zamościu, położone w północnej pierzei Rynku Wielkiego, przy ulicy Ormiańskiej. 
Ta część Zamościa została przyznana przez założyciela miasta, Jana Zamoyskiego, Ormianom, stąd nazwa ulicy oraz kamienic. Powstały one głównie w połowie XVII wieku i podobnie jak w pozostałych pierzejach Rynku posiadają podcienie. Każda należała do różnych posiadaczy, a po II wojnie światowej przeszły w posiadanie państwa (ostatnimi właścicielami byli głównie Żydzi). Szczególny wygląd ma 5 kamienic na prawo od ratusza – są ozdobione płaskorzeźbami, fryzami, ornamentami oraz attykami, jakie przywrócono podczas renowacji Starego Miasta w latach 70. XX wieku pod kierownictwem architekta Wiktora Zina. 
 18 kamienic jest wpisanych do rejestru zabytków 
Kamienice - charakterystyka.
Kamienice zajęte przez Muzeum Zamojskie (24, 26, 28 i 30) posiadają także bogaty wystrój wewnątrz, wyróżniają się też portalami wejściowymi w podcieniu oraz innymi ozdobami (kartusze, lawaterz). Inne kamienice, bez attyk i większych ozdób, jakie również znajdowały się w posiadaniu Ormian, to kamienice pobliskiej, wschodniej pierzei Rynku Wielkiego (między ulicami Grodzką i Ormiańską).

</doc>
<doc id="703141" url="https://pl.wikipedia.org/wiki?curid=703141" title="Magnetofon analogowy">
Magnetofon analogowy



</doc>
<doc id="703142" url="https://pl.wikipedia.org/wiki?curid=703142" title="Spermatofory">
Spermatofory



</doc>
<doc id="703146" url="https://pl.wikipedia.org/wiki?curid=703146" title="Jeanne Hébuterne">
Jeanne Hébuterne

Jeanne Hébuterne (ur. 6 kwietnia 1898 w Meaux, zm. 26 stycznia 1920 w Paryżu) – francuska artystka malarka, partnerka malarza Amedea Modiglianiego, matka Jeanne Modigliani.
Życiorys.
Urodziła się 6 kwietnia 1898 roku w Meaux w konserwatywnej katolickiej rodzinie. Do artystycznej bohemy w Montparnasse została wprowadzona przez brata, André Hébuterne'a, który chciał zostać malarzem. Spośród wielu artystów przesiadujących w tamtejszych kawiarniach wyróżniała się z tłumu. „Była miła, nieśmiała, spokojna i delikatna. Trochę depresyjna” – opisywał ją Charles-Albert Cingria. Jeanne poznała tam artystów i pozowała dla Tsuguharu Fujity. Jednakże chcąc osiągnąć sukces artystyczny, wybrała się na studia do Académie Colarossi, która jako jedna z pierwszych zaczęła przyjmować również kobiety. Tam poznała Modiglianiego i została jego natchnieniem. Miała wtedy 19 lat, Amedeo był od niej o czternaście lat starszy. Malarz namalował około 25 jej portretów. Jeanne uchodziła za bardzo cichą osobę. Nie pragnęła nawracać Modiglianiego na „zdrowy” tryb życia. Pragnęła być kochana i kochać. Rodzice Jeanne nie akceptowali Modiglianiego. Powodem było żydowskie pochodzenie oraz swawolny tryb życia i częste sięganie po alkohol.
W 1918 roku ich przyjaciel Leopold Zborowski pomógł im opuścić Paryż. 29 listopada 1918 roku w Nicei Jeanne urodziła córkę, którą nazwała tym samym imieniem – Jeanne Modigliani (1918-1984). Zdrowie Modiglianiego pogarszało się – chorował na gruźlicę. Para ciągle borykała się z problemami finansowymi. Prace Modiglianiego nie sprzedawały się zbyt dobrze, w dodatku zarobione pieniądze często przepijał. Zimą 1919 roku stan jego zdrowia znacznie się pogorszył. Amedeo zmarł 24 stycznia 1920 roku. Dwa dni później Jeanne rzuciła się z piątego piętra i popełniła samobójstwo w ostatnim miesiącu ciąży. Po śmierci rodziców w 1920 Jeanne Modigliani (zm. 1984) była wychowywana we Florencji przez siostrę Amedea Modiglianiego. Została historyczką sztuki.
Rodzina Jeanne obarczyła Modiglianiego śmiercią córki. Pochowano ją na Cimetière de Bagneux. Prawie 10 lat później, rodzina Hébuterne w końcu ustąpiła i pozwoliła przenieść szczątki Jeanne na cmentarz Père Lachaise, by mogła spocząć obok Modiglianiego.
Zachowało się około 25 obrazów autorstwa Hébuterne. Poza obrazami olejnymi zostawiła po sobie rysunki, akwarele i gwasze. W jej pracach można dostrzec wpływ malarstwa Vuillarda i Bonnarda, a także nabistów. Nigdy nie doczekała się swojej wystawy, a po jej śmierci jej dzieła przez dekady pozostawały ukryte, gdyż jej spadkobiercy, czyli rodzice i brat nie zgadzali się na ich upublicznienie. Dopiero w roku 2000 za sprawą córki Hébuterne i Modiglianiego oraz historyka sztuki Christiana Parisota, prace Jeanne zostały zaprezentowane w Wenecji przez Fondazione Giorgio Cini.

</doc>
<doc id="703152" url="https://pl.wikipedia.org/wiki?curid=703152" title="Synagoga Tempelgasse w Wiedniu">
Synagoga Tempelgasse w Wiedniu

Synagoga Tempelgasse w Wiedniu (niem. "Synagoge Tempelgasse in Wien") – nieistniejąca obecnie, największa synagoga, która znajdowała się w Wiedniu, stolicy Austrii, przy Tempelgasse 3.
Synagoga została zbudowana w latach 1854-1858, według projektu architekta Ludwiga Förstera. Służyła żydowskiej społeczności zamieszkującej dzielnicę Leopoldstadt. Posiadała ponad 2000 miejsc siedzących. Podczas nocy kryształowej z 9 na 10 listopada 1938 roku, bojówki hitlerowskie spaliły synagogę. Obecnie na miejscu znajduje się współczesny budynek, po części nawiązujący do architektury synagogi. Upamiętnia ją także tablica pamiątkowa o treści w języku niemieckim i hebrajskim:
""Hier befand sich der Leopoldstädter Tempel, der im Jahre 1858 nach Plänen von Architekt Leopold Förster im maurischen Stil errichtet und am 10. November 1938 in der sogenannten "Reichskristallnacht" von den nationalsozialistischen Barbaren bis auf die Grundmauern zerstört wurde. - Israelische Kultusgemeinde Wien""
co znaczy:
"Tu znajdowała się świątynia dzielnicy Leopoldstadt, wybudowana w 1858 roku według projektu architekta Leopolda Förstera w stylu mauretańskim, która 10 listopada 1938 roku podczas tak zwanej Nocy Kryształowej została przez narodowosocjalistycznych barbarzyńców zniszczona aż po fundamenty. - Żydowska Gmina Wyznaniowa Wiedeń"

</doc>
<doc id="703153" url="https://pl.wikipedia.org/wiki?curid=703153" title="Charles Hardinge (baron)">
Charles Hardinge (baron)

Charles Hardinge (ur. 20 czerwca 1858, zm. 2 sierpnia 1944 w Penshurst w Kencie) – brytyjski arystokrata dyplomata i polityk, ambasador w Rosji i Francji, wicekról Indii.
Życiorys.
Był młodszym syn Charlesa Hardinge'a, 2. wicehrabiego Hardinge i Lavinii Bingham, córki 3. hrabiego Lucan.
Po zakończeniu nauki rozpoczął pracę w korpusie dymplomatycznym w 1880 r. W 1904 r. został ambasadorem Wielkiej Brytanii w Petersburgu. Dwa lata później, pomimo swych konserwatywnych przekonań, przyjął posadę podsekretarza stanu w Foreign Office w liberalnym rządzie Campbell-Bannermana. W 1910 r. zasiadł w Izbie Lordów jako baron Hardinge of Penshurst i został mianowany wicekrólem Indii.
Przyjmował króla Jerzego V w 1911 r., kiedy ten przybył koronować się na cesarza Indii. W 1912 r. przeniósł stolicę kolonialnych Indii z Kalkuty i do Nowego Delhi. Indyjscy nacjonaliści kilkakrotnie próbowali zabić Hardinge'a, ale on sam starał się nawiązać jak najbardziej przyjazne relacje z narodowymi organizacjami indyjskimi. Zyskał też sympatię za swój sprzeciw wobec antyhinduskiej polityki imigracyjnej władz Południowej Afryki.
Dzięki polityce Hardinge'a udało się uniknąć poważniejszych zaburzeń w Indiach podczas I wojny światowej, kiedy to większość brytyjskich wojsk została wycofana na front europejski.
W 1916 r. Hardinge wrócił do Anglii i ponownie został podsekretarzem stanu w Foreign Office. W 1920 r. został ambasadorem w Paryżu. Urząd ten sprawował do 1922 r., kiedy to odszedł na emeryturę. Zmarł w 1944 r.
Życie prywatne.
17 kwietnia 1890 r. poślubił Winifred Selinę Sturt (1868–1914), córkę Henry’ego Sturta, 1. barona Alington i lady Augusty Bingham, córki 3. hrabiego Lucan. Charles i Winifred mieli razem dwóch synów i córkę:

</doc>
<doc id="703156" url="https://pl.wikipedia.org/wiki?curid=703156" title="Juana Inés de la Cruz">
Juana Inés de la Cruz

Juana Inés de la Cruz (ur. 12 listopada 1648 w Nepantla, zm. 17 kwietnia 1695 w Meksyku) – meksykańska pisarka.
Życiorys.
Już jako dziecko zaczęła pisać pierwsze utwory literackie; w wieku 14 lat stała się znana z powodu urody, wiedzy i talentu poetyckiego. Zaopiekowała się nią żona wicekróla Meksyku; gdy miała 16 lat wstąpiła do zakonu karmelitanek bosych, który jednak opuściła po 3 miesiącach. W 1669 wstąpiła do zakonu hieronimitek, w którym pozostała do śmierci. Miała wszechstronne zainteresowania naukowe, obserwowała gwiazdy. Głosiła, że poprzez poświęcenie nauce człowiek przybliża się do Boga. Pisała poezje i prozę (także dramaty i komedie), często występowała przeciwko poniżaniu kobiet przez mężczyzn; jej najważniejsze dzieła to: "Neptuno Alegórico" (1680), "Carta Athenagórica" (1690), esej autobiograficzny "Respuesta a Sor Filotea de la Cruz" (1691) i poemat "Primer sueño". .
Od 1993 roku przyznawana jest nagroda literacka, której jest patronką: Premio Sor Juana Inés de la Cruz wyróżniająca powieści hiszpańskojęzyczną napisaną przez kobietę.

</doc>
<doc id="703161" url="https://pl.wikipedia.org/wiki?curid=703161" title="Ten">
Ten



</doc>
<doc id="703162" url="https://pl.wikipedia.org/wiki?curid=703162" title="Nisei">
Nisei

Nisei (jap. 二世 – „drugie pokolenie”) – osoba pochodzenia japońskiego urodzona na terenie Ameryki Północnej (głównie w Stanach Zjednoczonych) lub Ameryki Południowej.
Rodzice Nisei (emigranci z Japonii) są nazywani Issei (jap. 一世 – „pierwsze pokolenie”). Kolejne pokolenia są kolejno numerowane w języku japońskim.
Historia.
Pierwsza zorganizowana grupa japońskich emigrantów osiedliła się w Meksyku w 1897 r. Później znaczne społeczności migrantów rozwinęły się w Brazylii, Stanach Zjednoczonych, Kanadzie i Peru. Największą spośród nich stała się ta brazylijska i obejmuje dziś 1,5 miliona Brazylijczyków – jest to największa społeczność japońskich migrantów poza samą Japonią. Migranci, którzy osiedlali się w Brazylii byli również określani mianem "Nipo-brasileiros".
W latach 30. XX wieku słowo Issei weszło do powszechnego użycia i zastąpiło termin "ijusha" (jap. „imigrant”). Nisei jest szablonowym tworem od tego wyrazu.

</doc>
<doc id="703164" url="https://pl.wikipedia.org/wiki?curid=703164" title="Aleksander Oniszczuk">
Aleksander Oniszczuk

Aleksander Oniszczuk, ukr. Олександр Оніщук (ur. 3 września 1975 w Sewastopolu) – amerykański szachista ukraińskiego pochodzenia, arcymistrz od 1994 roku. W 2001 zamieszkał w Baltimore i przyjął obywatelstwo amerykańskie.
Kariera szachowa.
Jest dwukrotnym wicemistrzem świata juniorów: z roku 1991 (w grupie do lat 16) oraz z roku 1995 (do lat 20, w Halle). W 1993 podzielił I m. (wspólnie z Ralfem Lauem) w Dortmundzie, a w 1995 zwyciężył w otwartym turnieju w Groningen. W roku 1996 zajął I m. (przed Wiktorem Bołoganem) w Wijk aan Zee ("turniej B"). Dzięki temu zwycięstwu, w kolejnym roku ponownie wystąpił w Wijk aan Zee i podzielił (w "turnieju A") II m. za Walerijem Sałowem, wspólnie z Jeroenem Piketem i Iwanem Sokołowem. Zwyciężył również w dwukołowym turnieju w Biel. Od tego też (1997) roku był stałym współpracownikiem byłego mistrza świata, Anatolija Karpowa. W 1998 triumfował w turnieju "Tan Chin Nam" w Pekinie. Rok później zajął III m. (za Loekiem van Welym i Michaiłem Gurewiczem) w Memoriale Akiby Rubinsteina w Polanicy-Zdroju. W 2000 po raz drugi zwyciężył (wraz z Siergiejem Tiwiakowem i Borysem Awruchem) w "turnieju B" w Wijk aan Zee. Dwa lata później zwyciężył w bardzo silnie obsadzonym turnieju w miejscowości Pojkowskij (przed m.in. Aleksiejem Driejewem, Wadimem Zwiagincewem, Siergiejem Rublewskim i Iwanem Sokołowem). W 2005 zdobył w Buenos Aires brązowy medal mistrzostw Ameryki. W 2006 zwyciężył w mistrzostwach Stanów Zjednoczonych rozegranych w San Diego. W 2007 podzielił II m. (wspólnie z Jewgienijem Aleksiejewem i Wiktorem Bołoganem) w silnie obsadzonym turnieju w miejscowości Pojkowskij oraz zajął II m. w "Biel Chess Festival" (przegrywając w dogrywce o I m. z Magnusem Carlsenem). W 2008 zdobył w Tulsie srebrny medal mistrzostw Stanów Zjednoczonych, podzielił I m. (wspólnie z Warużanem Akobianem, Pentala Harikrishna i Leonidem Kritzem) w Lubbock oraz zwyciężył w memoriale Carlosa Torre Repetto, rozegranym w Méridzie. W 2009 samodzielnie zwyciężył w otwartym turnieju w "Moscow Open" w Moskwie. W 2013 zdobył brązowy medal indywidualnych mistrzostw Stanów Zjednoczonych.
Wielokrotnie reprezentował Ukrainę i Stany Zjednoczone w turniejach drużynowych, m.in.:
Najwyższy ranking w dotychczasowej karierze osiągnął 1 lipca 2010, z wynikiem 2701 punktów zajmował wówczas 36. miejsce na światowej liście FIDE, jednocześnie zajmując 3. miejsce wśród amerykańskich szachistów.

</doc>
<doc id="703165" url="https://pl.wikipedia.org/wiki?curid=703165" title="Baron Hardinge of Penshurst">
Baron Hardinge of Penshurst

Baronowie Hardinge of Penshurst 1. kreacji (parostwo Zjednoczonego Królestwa)

</doc>
<doc id="703166" url="https://pl.wikipedia.org/wiki?curid=703166" title="Skołatowo">
Skołatowo

Skołatowo – wieś w Polsce położona w województwie mazowieckim, w powiecie płońskim, w gminie Dzierzążnia. Leży nad Płonką.
W latach 1975–1998 miejscowość administracyjnie należała do województwa ciechanowskiego.
We wsi znajduje się parafia św. Achacjusza w Skołatowie.

</doc>
<doc id="703171" url="https://pl.wikipedia.org/wiki?curid=703171" title="Port lotniczy Podgorica">
Port lotniczy Podgorica

Port lotniczy Podgorica (czarn.: "Аеродром Подгорица", "Aerodrom Podgorica") (IATA: TGD, ICAO: LYPG) – międzynarodowy port lotniczy znajdujący się w Golubovcach 12 km na południe od Podgoricy. 
Został wybudowany w 1961 roku. Jest to jedno z dwóch cywilnych lotnisk w Czarnogórze obok lotniska Tivat. Kodem lotniska jest "TGD", ponieważ Podgorica w latach 1946–1992 nosiła nazwę Titograd. W 2015 roku obsłużył 748 175 pasażerów.

</doc>
<doc id="703172" url="https://pl.wikipedia.org/wiki?curid=703172" title="Żółwiniec (województwo kujawsko-pomorskie)">
Żółwiniec (województwo kujawsko-pomorskie)

Żółwiniec – osada leśna w Polsce, położona w województwie kujawsko-pomorskim, w powiecie tucholskim, w gminie Gostycyn. Osada wchodzi w skład sołectwa Łyskowo.
W latach 1975–1998 miejscowość administracyjnie należała do województwa bydgoskiego.

</doc>
<doc id="703174" url="https://pl.wikipedia.org/wiki?curid=703174" title="Yellow ledbetter">
Yellow ledbetter



</doc>
<doc id="703175" url="https://pl.wikipedia.org/wiki?curid=703175" title="Maremmano-Abruzzese">
Maremmano-Abruzzese



</doc>
<doc id="703179" url="https://pl.wikipedia.org/wiki?curid=703179" title="Aura Centrum Olsztyna">
Aura Centrum Olsztyna

Aura Centrum Olsztyna – galeria handlowa w Olsztynie i w województwie warmińsko-mazurskim. Otwarcie nastąpiło 19 października 2005, pod nazwą „Alfa Centrum”. 23 września 2009 roku nastąpiło otwarcie drugiej dobudowanej części galerii. Od 5 października 2013 roku galeria nosi nazwę obecną.
Właścicielem obiektu od marca 2012 roku był brytyjski fundusz Rockspring Property Investment Managers. Sprzedaż centrum handlowego Alfa Olsztyn przez fundusz Arka BZ WBK zamknęła się w kwocie 84 mln euro i została uznana za 3 największą transakcję na rynku nieruchomości komercyjnych w I półroczu 2012 roku w Polsce. W momencie nabycia Centrum nowy właściciel rozpoczął realizację planu modernizacji obiektu. Jako część tego procesu oraz w związku z ograniczeniami praw do nazwy Centrum podjęto decyzję o rebrandingu na Aura Centrum Olsztyna.
Kolejnym właścicielem obiektu, od 2018 roku, jest fundusz Rockcastle Poland Sp. z o.o.
Obiekt.
Galeria Aura Centrum usytuowana jest w centrum Olsztyna przy alei Piłsudskiego 16. Zajmuje ponad 58 000 m² (w tym w tym ok. 25 000 m2 powierzchni handlowej). Galeria posiada 5 kondygnacji (w tym 2 poziomy parkingu podziemnego na prawie 700 samochodów i jeden poziom przeznaczony na sale kinowe multipleksu).
W czasie budowy galerii handlowej Aura została zlikwidowana ulica Fabryczna, a na jej miejscu postawiono budynek centrum handlowego.
Najemcy.
W Centrum Handlowym Aura znajduje się ponad 100 butików oraz 8-salowy multipleks "Helios" (na ponad 1900 miejsc). Oprócz tego supermarket spożywczy, restauracje, kawiarnie, apteka, a także biblioteka multimedialna i szkoła muzyczna.

</doc>
<doc id="703181" url="https://pl.wikipedia.org/wiki?curid=703181" title="Sekrety rodzinne">
Sekrety rodzinne



</doc>
<doc id="703182" url="https://pl.wikipedia.org/wiki?curid=703182" title="Rodzinne sekrety">
Rodzinne sekrety



</doc>
<doc id="703183" url="https://pl.wikipedia.org/wiki?curid=703183" title="Lucian Bălan">
Lucian Bălan

Lucian Bălan (ur. 25 czerwca 1959 w Bukareszcie, zm. 12 listopada 2015 w Baia Mare) – rumuński piłkarz, występujący na pozycji pomocnika, i trener piłkarski. Jest wychowankiem klubu Autobuzul Bukareszt. Przez siedem lat był zawodnikiem FC Baia Mare, z którym 1978 roku zadebiutował w Divizii A, a cztery lata później dotarł do finału Pucharu Rumunii. Od 1985 do 1989 roku występował w Steale Bukareszt. Pięciokrotnie zdobył z nią mistrzostwo kraju, ponadto triumfował w Pucharze Mistrzów oraz Superpucharze Europy, i awansował do półfinału i - ponownie - do finału Pucharu Mistrzów. W 1989 wyjechał do Belgii i później do Hiszpanii, ale już w 1991 roku zakończył piłkarską karierę i rozpoczął pracę szkoleniową.
Trenował zespoły Phoenix Baia Mare (jako grający trener) i FC Baia Mare, był nauczycielem wychowania fizycznego w szkole w Baia Mare.

</doc>
<doc id="703184" url="https://pl.wikipedia.org/wiki?curid=703184" title="Lucian Balan">
Lucian Balan



</doc>
<doc id="703186" url="https://pl.wikipedia.org/wiki?curid=703186" title="Nad Zakosy">
Nad Zakosy

Nad Zakosy, Goryczkowa Przełęcz nad Zakosy lub Goryczkowa nad Zakosy () – znajdująca się na wysokości 1816 m n.p.m. przełęcz w grani głównej Tatr, między Kasprowym Wierchem (1987 m) a Pośrednim Goryczkowym Wierchem (1874 m) w Tatrach Zachodnich. Przez przełęcz tę i szczyty biegnie granica słowacko-polska. Południowe stoki spod przełęczy opadają do słowackiej Doliny Cichej, stoki północne do Doliny Goryczkowej pod Zakosy.
Nazwa przełęczy pochodzi od Zakosów – północnego zbocza pod samą przełęczą, opadającego do Goryczkowego Kotła – najwyższego piętra doliny. Po zboczu tym w czasach, gdy było ono wypasane (teren ten należał do Hali Goryczkowej) prowadziły wydeptane przez owce zakosy perci. Przez przełęcz Nad Zakosy polscy juhasi często przepędzali owce na słowacką stronę, gdzie trawa była bujniejsza, a hale nie były tak intensywnie wypasane, jak po polskiej stronie. Bywało to źródłem konfliktów z pasterzami słowackimi.
Jest to szerokie i trawiaste (miejscami tylko kamieniste) siodło. Dawniej przełęcz była często używanym szlakiem, którym turyści, kurierzy podhalańscy, a także kłusownicy przedostawali się do Doliny Cichej. Według podań przeszli tędy w 1769 r. konfederaci barscy wraz z uzbrojeniem. Upamiętnił to Walery Eljasz-Radzikowski na jednym z licznych swoich obrazów o tematyce tatrzańskiej. W 1910 r. z przełęczy odbył się start do biegu zjazdowego do Doliny Goryczkowej.
Obszar przełęczy i północne stoki zbudowane są ze skał krystalicznych, jest to bowiem obszar wyspy krystalicznej Goryczkowej. Jednakże dolna część południowych stoków zbudowana jest ze skał wapiennych i nad dnem Doliny Cichej kończy się wapiennymi skałkami.
Szlaki turystyczne.
Czasy przejścia podane na podstawie mapy:

</doc>
<doc id="703188" url="https://pl.wikipedia.org/wiki?curid=703188" title="Korona węgierska">
Korona węgierska

Korona węgierska – waluta wprowadzona po I wojnie światowej na terytorium Węgier.
Korona węgierska zastąpiła obowiązującą na Węgrzech, do czasu rozpadu Austro-Węgier, koronę austro-węgierską. 1 korona węgierska dzieliła się na 100 fillérów. Wprowadzona do obiegu w 1920, po siedmiu latach, wskutek hiperinflacji, została zastąpiona w 1927 nową walutą, pengő. Kurs wymiany wynosił 12 500 koron = 1 pengő.

</doc>
<doc id="703191" url="https://pl.wikipedia.org/wiki?curid=703191" title="Jabłonka (województwo łódzkie)">
Jabłonka (województwo łódzkie)

Jabłonka – wieś w Polsce położona w województwie łódzkim, w powiecie poddębickim, w gminie Poddębice, w sołectwie Sworawa.
W latach 1975–1998 miejscowość należała administracyjnie do województwa sieradzkiego.

</doc>
<doc id="703203" url="https://pl.wikipedia.org/wiki?curid=703203" title="Synagoga Kluckygasse w Wiedniu">
Synagoga Kluckygasse w Wiedniu

Synagoga Kluckygasse w Wiedniu (niem. "Synagoge Kluckygasse in Wien") – nieistniejąca synagoga, która znajdowała się w Wiedniu, stolicy Austrii, przy Kluckygasse 11.
Synagoga została zbudowana w latach 1899-1900, według projektu architekta Jakoba Gartnera. Służyła żydowskiej społeczności zamieszkującej dzielnicę Brigittenau. Podczas nocy kryształowej z 9 na 10 listopada 1938 roku, bojówki hitlerowskie spaliły synagogę.

</doc>
<doc id="703206" url="https://pl.wikipedia.org/wiki?curid=703206" title="Alexander Hardinge">
Alexander Hardinge

Alexander Henry Louis Hardinge (ur. 17 maja 1894, zm. 29 maja 1960) – brytyjski arystokrata, młodszy syn Charlesa Hardinge’a, 1. barona Hardinge of Penshurst i Winifred Sturt, córki 1. barona Alington.
Walczył razem ze starszym bratem podczas I wojny światowej. Brat, Edward, zginął w grudniu 1914 r. i Alexander został dziedzicem ojcowskiego tytułu barona Hardinge of Penshurst (odziedziczył go w 1944 r.). Za postawę na polu bitwy został awansowany do rangi majora. W 1920 r. został asystentem prywatnego sekretarza króla Jerzego V. Po śmierci monarchy w 1936 r., Hardinge został prywatnym sekretarzem kolejnego króla, Edwarda VIII. Po jego abdykacji pozostał na swoim stanowisku i służył kolejnemu monarsze, Jerzemu VI. Sprawował swoje obowiązki do 1943 r., kiedy to ze względu na zły stan zdrowia odszedł na wcześniejszą emeryturę. Zmarł w 1960 r.
8 lutego 1921 r. ożenił się z Helen Mary Gascoyne-Cecil (11 maja 1901 – ?), córki Edwarda Gascoyne-Cecila i Violet Maxse, córki admirała Fredericka Maxse’a. Alexander i Helen mieli razem syna i dwie córki:

</doc>
<doc id="703208" url="https://pl.wikipedia.org/wiki?curid=703208" title="Andrzej Nowakowski (ur. 1951)">
Andrzej Nowakowski (ur. 1951)

Andrzej Ireneusz Nowakowski (ur. 2 maja 1951 w miejscowości Łaz) – polski polityk, były wojewoda wielkopolski.
Życiorys.
Ukończył studia na Wydziale Prawa i Administracji Uniwersytetu im. Adama Mickiewicza, po których w 1974 rozpoczął pracę w administracji publicznej. Kierował POP PZPR w Urzędzie Wojewódzkim w Poznaniu.
W latach 90. zajmował stanowisko szefa gabinetu wojewody poznańskiego Włodzimierza Łęckiego, w 1997 został dyrektorem generalnym urzędu wojewódzkiego. Od 1999 do 2001 był członkiem zarządu województwa wielkopolskiego I kadencji.
W latach 2001–2005 pełnił funkcję wojewody wielkopolskiego. Bez powodzenia kandydował do parlamentu w wyborach w 2005 i 2007 oraz na urząd prezydenta Poznania w wyborach samorządowych w 2006. W tym samym roku uzyskał mandat radnego, obejmując stanowisko wiceprzewodniczącego rady miasta. Pracuje w prywatnej spółce.
W 2004 został honorowym obywatelem Grodziska Wielkopolskiego.

</doc>
<doc id="703210" url="https://pl.wikipedia.org/wiki?curid=703210" title="Alexander Henry Louis Hardinge, 2. baron Hardinge of Penshurst">
Alexander Henry Louis Hardinge, 2. baron Hardinge of Penshurst



</doc>
<doc id="703212" url="https://pl.wikipedia.org/wiki?curid=703212" title="Helmuth Duckadam">
Helmuth Duckadam

Helmuth Duckadam (ur. 1 kwietnia 1959 w Semlac) – rumuński piłkarz pochodzenia niemieckiego, występujący na pozycji bramkarza. 
Życiorys.
Od 1982 do 1986 roku był zawodnikiem Steauy Bukareszt, z którą dwukrotnie zdobył mistrzostwo kraju. Ponadto triumfował z nią w Pucharze Europy 1986; w meczu finałowym z Barceloną w konkursie rzutów karnych obronił wszystkie strzały, co do dziś jest rekordem w europejskich rozgrywkach. Niedługo po tym zwycięstwie w jego krwi odkryto wirusa, który spowodował, że Duckadam musiał przedwcześnie zakończyć piłkarską karierę. W 1989 powrócił do uprawiania sportu, ale występował na obrzeżach wielkiego futbolu.
Od 11 sierpnia 2010 r. pełni funkcję prezesa Steauy Bukareszt.

</doc>
<doc id="703219" url="https://pl.wikipedia.org/wiki?curid=703219" title="Aleksander Putra">
Aleksander Putra

Aleksander Putra (ur. 5 sierpnia 1888 w Żubrynku, zm. 13 lipca 1962 w Suwałkach) – polski działacz społeczny i polityczny, poseł na Sejm Ustawodawczy w II RP.
Życiorys.
Spędził 3 miesiące w więzieniu za udział w strajku szkolnym w 1905. Ukończył szkołę podstawową i rosyjskie gimnazjum w Suwałkach, a maturę uzyskał w polskiej Szkole Handlowej w Suwałkach (do której uczęszczał w latach 1906–1909). Następnie studiował rolnictwo na Wydziale Filozoficznym Uniwersytetu Jagiellońskiego, gdzie w 1913 uzyskał absolutorium. W czasie I wojny światowej Aleksander Putra założył POW na Suwalszczyźnie i był jej komendantem w okręgu suwalskim do stycznia 1919. Uczestniczył w pracach Tymczasowej Rady Obywatelskiej Okręgu Suwalskiego. Wszedł do Sejmu Ustawodawczego z listy bezpartyjnych, później przystąpił do PSL „Piast”. Od 1920 posiadał gospodarstwo rolne w Koniecborze. Był m.in. prezesem zarządu powiatowego Kółek Rolniczych. Od 1931 do 1935 należał do Stronnictwa Ludowego, z którego odszedł, nie akceptując decyzji partii o bojkocie wyborów parlamentarnych. W 1937 został odznaczony Krzyżem Niepodległości. W 1938 stworzył żeńską szkołę rolniczą w Kukowie i męską w Dowspudzie, po II wojnie światowej przyczynił się do jej ponownego otwarcia. W czasie wojny współpracował z ZWZ-AK. Po wojnie do 1947 należał do Polskiego Stronnictwa Ludowego. Od 1948 do 1952 w Dowspudzie był nauczycielem w Państwowym Czteroletnim Liceum Rolniczym. Nie otrzymał świadczeń emerytalnych z powodów politycznych.
Życie prywatne.
Syn Jana i Antoniny z domu Siemion. Był dwukrotnie żonaty, miał 4 synów i 2 córki.

</doc>
<doc id="703220" url="https://pl.wikipedia.org/wiki?curid=703220" title="Synagoga Siebenbrunnengasse w Wiedniu">
Synagoga Siebenbrunnengasse w Wiedniu

Synagoga Siebenbrunnengasse w Wiedniu (niem. "Synagoge Siebenbrunnengasse in Wien"), zwana także Jubileuszową (niem. "Jubiläumssynagoge") – nieistniejąca synagoga, która znajdowała się w Wiedniu, stolicy Austrii, przy Siebenbrunnengasse 1a.
Synagoga została zbudowana w latach 1907-1908 (z okazji 60-lecia objęcia tronu przez cesarza Franciszka Józefa, stąd nazwa), według projektu architekta Jakoba Gartnera. Służyła żydowskiej społeczności zamieszkującej dzielnicę Margareten. Podczas nocy kryształowej z 9 na 10 listopada 1938 roku, bojówki hitlerowskie spaliły synagogę.

</doc>
<doc id="703228" url="https://pl.wikipedia.org/wiki?curid=703228" title="Citroën C5">
Citroën C5

Citroën C5 – samochód osobowy klasy średniej produkowany pod francuską marką Citroën od 2001 roku. Od 2022 roku produkowana jest trzecia generacja modelu
Pierwsza generacja.
Citroën C5 I został zaprezentowany po raz pierwszy w 2000 roku.
Początkowo C5 był dostępny z silnikami benzynowymi: 2.0, 2.0 HPi (z bezpośrednim wtryskiem benzyny) oraz 3.0 V6, a także z silnikami wysokoprężnymi Common rail: 2.0 HDI i 2.2 HDI. Na wiosnę 2001 roku wraz z wprowadzeniem wersji Break zaoferowano także benzynowy silnik 1.8. Jesienią 2003 roku zrezygnowano z produkcji silnika 2.0 HPi oraz wprowadzono do oferty silnik wysokoprężny 2.0 HDi o mniejszej mocy – 90 KM.
Od momentu premiery C5 wzbudzał duże emocje wśród miłośników marki – krytykowano go za zbytnią pospolitość i nudność. Jednak okazał się trwałym i solidnym samochodem, co przełożyło się na dobrą sprzedaż. Wyposażony jest w zmodyfikowany układ hydropneumatyczny trzeciej generacji – zrezygnowano z integracji układu hamulcowego z układem zawieszenia. To pierwszy model Citroëna z takim układem. Pompa hydrauliczna nie jest napędzana silnikiem samochodu – zintegrowano ją w jeden układ z silnikiem elektrycznym. Całość zawieszenia uzbrojona jest w zespół czujników, które na bieżąco śledzą jego pracę i przesyłają dane do komputera korygującego nastawy.
Lifting.
We wrześniu 2004 roku przeprowadzono znaczny facelifting modelu. Zmieniono wygląd nadwozia oraz odświeżono wnętrze. Zmodyfikowany został przód jak również tył pojazdu (nowe reflektory i lampy, zderzaki). Podczas modernizacji wzbogacono także wyposażenie C5. Jednocześnie zmodyfikowano gamę silników. Benzynowe jednostki 1.8 16V i 2.0 16V otrzymały więcej mocy i momentu obrotowego, a silniki wysokoprężne zastąpiono nowymi szesnastozaworowymi jednostkami 1.6 HDI oraz 2.0 HDI.
W 2006 roku wprowadzono do oferty całkowicie nowy silnik wysokoprężny 2.2 HDI z dwiema turbosprężarkami. Jednocześnie zwiększono moc podstawowej jednostki benzynowej 1.8 16V do 125 KM.
Do grudnia 2007, wkrótce przed zakończeniem produkcji, wyprodukowano 720 000 samochodów C5.
Wersje specjalne.
Istnieje prototypowa wersja C5 by wire – wyposażona w nowatorski układ sterujący – zintegrowano w kierownicy zarówno pedał hamulca jak i przyspieszenia, zaś całość poleceń sterujących przekazywana jest wyłącznie cyfrowo – kierownica nie ma fizycznego połączenia z układem jezdnym. Jest to bardzo dobre rozwiązanie np. dla osób z niepełnosprawnościami, niestety ze względu na obowiązujące przepisy nieprędko znajdzie się na drogach Europy.
Zawieszenie Hydractive.
C5 I był dostępny w dwóch wersjach zawieszenia. Hydractive 3 oraz Hydractive 3+. Druga wersja posiadała dodatkowo tryb „SPORT”, który zmieniał nastawy zawieszenia. W praktyce wybór trybu sport zmniejszał wychyły nadwozia na zakrętach.
Wyposażenie.
Citroën C5 dostępny jest z bogatym pakietem wyposażeniowym, zawierającym m.in.:
Druga generacja.
Citroën C5 II został zaprezentowany po raz pierwszy w 2007 roku.
Citroën C5 drugiej generacji był dostępny w dwóch wersjach nadwozia (sedan i kombi) z dwoma rodzajami zawieszenia. W zależności od wersji Citroën klasy średniej może być wyposażony w zawieszenia wielowahaczowe (przód: trójkątne wahacze poprzeczne, tył: zawieszenie wielowahaczowe + system zmiennej amortyzacji AMVAR – oferowany standardowo do silników V6), gwarantującej dobre właściwości jezdne przy stosunkowo wysokim komforcie resorowania (konstrukcja jak w Peugeocie 407) lub w zawieszenie hydropneumatyczne HYDRACTIVE III+ (znane z Citroëna C6). W obecnej generacji zastosowano płytę podłogową z modelu C6, dzięki czemu C5 ma spory rozstaw osi wynoszący 2815 mm.
Jesienią 2010 roku (na 2011 rok modelowy) przeprowadzono minimalny facelifting ograniczający się do wprowadzenia reflektorów ze światłami do jazdy dziennej w technologii LED, oraz nieco zmienionych kloszy tylnych świateł. Wprowadzono też zmiany do gamy silników. W 2012 roku przeprowadzono kolejną niewielką modernizację, wprowadzając nieco łagodniejsze chromowane krawędzie atrapy chłodnicy, tworzące znak Citroëna, w miejsce ostrych. Wprowadzono też nowy wzór 17-calowych obręczy aluminiowych.
C5 CrossTourer.
W lutym 2014 roku zaprezentowano Citroëna C5 CrossTourer. To wersja „uterenowiona” tego modelu. Samochód dostępny jest wyłącznie jako kombi, a cechuje się podniesionym zawieszeniem (opcjonalnie aktywnym Hydractive III+) i nieco bardziej agresywną stylizacją. Nie przewidziano jednak napędu wszystkich kół.
Koniec produkcji i następca.
1 czerwca 2017 roku, w związku ze zmniejszeniem zainteresowania, zakończono we Francji produkcję drugiej generacji C5. Jest to jednocześnie koniec produkcji modeli z zawieszeniem hydropneumatycznym (C5 był ostatnim samochodem wyposażonym w Hydractive). Wyprodukowano w Europie ok. 430 tysięcy drugiej generacji C5. Samochód nie otrzymał bezpośredniego następcy w swoim segmencie, a sztandarowym, rodzinnym modelem stał się odtąd kompaktowy crossover C5 Aircross. W 2018 roku potwierdzono plany wprowadzenia następcy segmentu D, wskazując na przełom 2020 i 2021 roku.
Chiny.
Po tym, jak w 2017 roku zakończono produkcję C5 II w Europie, Citroen podjął decyzję o kontynuacji produkcji modelu w Chinach specjalnie z myślą o lokalnym rynku. W kwietniu tegoż roku na Shanghai Auto Show przedstawiono chińskie C5 po gruntownej modernizacji, która objęła pas przedni, tylny i kokpit. Z przodu pojawiły się inne reflektory, atrapa chłodnicy i zderzak, a z tyłu zaokrąglono dwuczęściowe lampy i zamontowano nowe wypełnienie oświetlenia. Ponadto, w środku pojawił się duży ekran dotykowy do sterowania systemem multimedialnym i zniknęła kierownica z nieruchomym środkiem na rzecz tradycyjnego rozwiązania.
Modernizacja C5 nie przyniosła pozytywnych rezultatów i jedynie chwilowo zatrzymała spadającą sprzedaż modelu na rynku chińskim. Rok po premierze, w 2018 roku sprzedało się 5070 egzemplarzy, a w 2019 roku – zaledwie 725.
Wyposażenie.
Samochód dostępny był w 4 wersjach wyposażenia. We wszystkich standardowo instalowane były np. 7 poduszek powietrznych, automatyczna klimatyzacja, ABS, ESP, elektrycznie sterowane szyby, radio CD z MP3 (Audio Clarion 24bit + głośniki JBL). Zawieszenie HYDRACTIVE III+ jest dostępne tylko w wersjach Comfort i Exclusive.
Oferowane wersje wyposażenia:
Silniki.
Benzynowe
Trzecia generacja.
Citroën C5 III został zaprezentowany po raz pierwszy w 2021 roku. Samochód stał się crossoverem i został opracowany na platformie PSA EMP2, takiej samej jak Peugeot 508 . Samochód otrzymał aktywne zawieszenie Progressive Hydraulic Cushions, znane z Citroëna C5 Aircross , miękkie fotele Advanced Comfort oraz 12-calowy ekran dotykowy. Pojawią się dwie modyfikacje – benzynowa i hybrydowa ë-Comfort.
W Europie sprzedaż rozpoczęła się w drugiej połowie 2021 roku.

</doc>
<doc id="703229" url="https://pl.wikipedia.org/wiki?curid=703229" title="Ballee">
Ballee



</doc>
<doc id="703230" url="https://pl.wikipedia.org/wiki?curid=703230" title="Balleville">
Balleville



</doc>
<doc id="703231" url="https://pl.wikipedia.org/wiki?curid=703231" title="Balsieges">
Balsieges



</doc>
<doc id="703232" url="https://pl.wikipedia.org/wiki?curid=703232" title="Balatre">
Balatre



</doc>
<doc id="703233" url="https://pl.wikipedia.org/wiki?curid=703233" title="Karsiborska Kępa">
Karsiborska Kępa

Karsiborska Kępa (do 1945 niem. "Kaseburger Hutung" t. "Caseburger H.") – wyspa w delcie wstecznej Świny w północnej części Zalewu Szczecińskiego, od leżącej na południe i południowy zachód wyspy Karsibór oddziela ją odnoga Świny "Rzecki Nurt" (niem. "Das Rick Beck"). Leży na obszarze miejskim Świnoujścia w dzielnicy Karsibór. Wyspa nie jest zamieszkana.
Nazwę Karsiborska Kępa wprowadzono urzędowo rozporządzeniem w 1949 roku, zastępując poprzednią niemiecką nazwę wyspy – "Kaseburger Hutung".

</doc>
<doc id="703234" url="https://pl.wikipedia.org/wiki?curid=703234" title="Ferrofluid">
Ferrofluid

Ferrofluid (rzadko "ciecz magnetyczna", "ferrociecz") – substancja o właściwościach możliwie zbliżonych do cieczy, która w odróżnieniu od typowych cieczy jest w warunkach pokojowych dobrym paramagnetykiem i ulega silnej polaryzacji magnetycznej w obecności zewnętrznych pól magnetycznych.
Sposób uzyskiwania.
Ferrofluidy uzyskiwane są przez utworzenie zawiesiny mikroskopijnych cząsteczek substancji ferromagnetycznej, takiej jak magnetyt, w cieczy nośnej. Typowe wymiary drobinek ferromagnetyku nie przekraczają 10 nm, co pozwala na zachowanie większości charakterystyk nośnika. Jako nośniki drobin używane są zwykle rozpuszczalniki organiczne lub woda, a dodatek surfaktanta (kwasu oleinowego lub cytrynowego, lecytyny, TMAH) zapobiega łączeniu się i sedymentacji drobin.
Ferrofluid można wytworzyć w stosunkowo prosty sposób, wytwarzając zawiesinę opłaszczonych surfaktantem drobin magnetytu i zawieszając je w nafcie.
Właściwości fizyczne.
Silne pola magnetyczne oddziałują na ferrofluid doprowadzając do polaryzacji i przemieszczenia zawieszonych drobin, a wraz z nimi objętości cieczy. Co więcej, po przekroczeniu progu natężenia pola magnetycznego, dochodzi do wewnętrznej indukcji w materiale i do utworzenia na jego powierzchni sieci geometrycznych wzorów, których układ ulega zmianie wraz ze zmianami pola, temperatury i innych parametrów płynu. To wizualnie interesujące zjawisko nosi nazwę "normal-field instability" i jest zarówno przedmiotem badań naukowych, jak i narzędziem tworzenia nietypowych instalacji artystycznych.
Zastosowania.
Ferrofluidy, jako klasa "cieczy inteligentnych", są przedmiotem intensywnych badań naukowych, i znalazły szereg zastosowań we współczesnym przemyśle. Stosowane są między innymi w nowoczesnych głośnikach, układach chłodzących, pomiarowych, a także w przemyśle zbrojeniowym.

</doc>
<doc id="703236" url="https://pl.wikipedia.org/wiki?curid=703236" title="Ferrociecz">
Ferrociecz



</doc>
<doc id="703237" url="https://pl.wikipedia.org/wiki?curid=703237" title="Bannieres">
Bannieres



</doc>
<doc id="703238" url="https://pl.wikipedia.org/wiki?curid=703238" title="Ciecz magnetyczna">
Ciecz magnetyczna



</doc>
<doc id="703239" url="https://pl.wikipedia.org/wiki?curid=703239" title="Synagoga Schmalzhofgasse w Wiedniu">
Synagoga Schmalzhofgasse w Wiedniu

Synagoga Schmalzhofgasse w Wiedniu (niem. "Synagoge Schmalzhofgasse in Wien") – nieistniejąca synagoga, która znajdowała się w Wiedniu, stolicy Austrii, przy Schmalzhofgasse 3.
Synagoga została zbudowana w latach 1883-1884, według projektu architekta Maxa Fleischera. Służyła żydowskiej społeczności zamieszkującej dzielnicę Mariahilf. Podczas nocy kryształowej z 9 na 10 listopada 1938 roku, bojówki hitlerowskie spaliły synagogę. Obecnie na jej miejscu znajduje się dom mieszkalny. Na ścianie jest umieszczona tablica pamiątkowa.

</doc>
<doc id="703240" url="https://pl.wikipedia.org/wiki?curid=703240" title="Guaraní Antonio Franco Posadas">
Guaraní Antonio Franco Posadas

Guaraní Antonio Franco − argentyński klub piłkarski z siedzibą w mieście Posadas leżącym w prowincji Misiones.
Historia.
Klub założony został 12 czerwca 1932 roku i gra obecnie w czwartej lidze argentyńskiej Torneo Argentino B. W sezonie 1986/87 Guaraní Antonio Franco awansował do drugiej ligi, z której spadł bardzo szybko, bo już w sezonie 1987/88.

</doc>
<doc id="703242" url="https://pl.wikipedia.org/wiki?curid=703242" title="Guaraní Antonio Franco de Posadas">
Guaraní Antonio Franco de Posadas



</doc>
<doc id="703244" url="https://pl.wikipedia.org/wiki?curid=703244" title="Bar-les-Buzancy">
Bar-les-Buzancy



</doc>
<doc id="703247" url="https://pl.wikipedia.org/wiki?curid=703247" title="Barace">
Barace



</doc>
<doc id="703248" url="https://pl.wikipedia.org/wiki?curid=703248" title="Ciecz magnetoreologiczna">
Ciecz magnetoreologiczna

Ciecz magnetoreologiczna (ang. "magnetorheological fluid") – substancja zbliżona do ferrofluidu, która składa się z drobin ferromagnetyku o wielkości od 1 do 10 μm. Pod wpływem silnych pól magnetycznych, lepkość dynamiczna tej cieczy ulega znacznym zmianom.
Ze względu na te cechy, znajduje zastosowania w inteligentnych układach napędowych (sprzęgła, hamulce), tłumiących (amortyzatory, tłumiki drgań i pochłaniacze energii), a także w obróbce dokładnościowo-gładkościowej powierzchni (polerowanie magnetoreologiczne).

</doc>
<doc id="703249" url="https://pl.wikipedia.org/wiki?curid=703249" title="Nótt">
Nótt

Nótt (również Nott lub Not) – w mitologii nordyckiej, ciemnowłosa córka giganta Narfiego, bogini ciemności nocnych.
Miała trzech mężów. Pierwszym był Naglfari, z którym miała syna o imieniu Aud. Z drugim mężem, Annarem, miała córkę, Jörd (Ziemię). Trzecim mężem Nótt był Delling (Zmierzch), pochodzący z rodu Asów. Z nim miała syna, Daga (Dzień).
Odyn oddał Mániego pod opiekę Nott.
Nott pędzi po niebie na koniu Hrimfaksim (Szronogrzywym), za nią podąża jej syn, Dag. 
W Eddzie pojawia się w "Gylfaginning" i "Vafthrúdnirsmal".

</doc>
<doc id="703250" url="https://pl.wikipedia.org/wiki?curid=703250" title="Citroën C6">
Citroën C6

Citroën C6 – samochód osobowy klasy wyższej średniej produkowany pod francuską marką Citroën w latach 2005–2012. Od 2016 roku produkowany jest nowy model o tej nazwie na rynek chiński.
Pierwsza generacja.
Citroën C6 I został po raz pierwszy oficjalnie zaprezentowany w 2005 roku.
Model C6 zastąpił produkowany w latach 1989 - 2000 model XM. Auto wyposażone zostało w zawieszenie hydropneumatyczne "Hydractive 3+", jednak podobnie jak w modelu C5 jest to układ trzeciej generacji. Posiada on 16 stopni tłumienia z trzema trybami pracy.
Stylistycznie pojazd bazuje na zaprezentowanym w 1999 roku samochodzie koncepcyjnym C6 Lignage. Zaprojektowano je jako alternatywę dla klasycznie stylizowanych limuzyn typu Audi A6 czy Mercedesa klasy E. Za projekt nadwozia odpowiada Jean-Pierre Ploué. Podobnie jak u jednego z poprzedników Citroëna CX zastosowano wklęsłą tylną szybę. Ma to zapobiegać jej nadmiernemu brudzeniu się, a dzięki odpowiedniej aerodynamice pozwoliło to na nie montowanie tylnej wycieraczki.
Produkcja pojazdu zakończona została 19 grudnia 2012 roku. Wyprodukowano 23 384 egzemplarze.
Wyposażenie.
W zależności od wersji wyposażeniowej pojazdu auto wyposażone może być m.in. w 9 poduszek powietrznych, system ABS i ESP, aktywne zagłówki, elektryczny hamulec postojowy, czujniki parkowania, system ostrzegający o niezamierzonej zmianie pasa ruchu, skórzaną bądź zamszową tapicerkę, elektryczne sterowanie szyb, elektryczne sterowanie lusterek, elektryczne sterowanie foteli przednich oraz tylnej kanapy, system nawigacji satelitarnej z 7-calowym ekranem dotykowym, 8-głośnikowy system audio firmy JBL z łączem Bluetooth, wycieraczki z czujnikiem deszczu, podgrzewane foteli przednich i tylnej kanapy, tempomat, reflektory ksenonowe z funkcją doświetlania zakrętów, światła przeciwmgłowe oraz dwu lub trzystrefową klimatyzację automatyczną, a także trzy wyświetlacze wyposażone w system HUD wyświetlający podstawowe parametry pojazdu na przedniej szybie oraz elektrycznie sterowane okno dachowe.
Druga generacja.
Citroën C6 II został po raz pierwszy oficjalnie zaprezentowany podczas targów motoryzacyjnych w Pekinie w 2016 roku. 
Samochód został zbudowany we współpracy z chińską firmą Dongfeng Motors na bazie modułowej płyty podłogowej PSA EMP2, która wykorzystana została m.in. do budowy modelu Dongfeng Fengshen A9. Auto zbudowane zostało z myślą o chińskim rynku motoryzacyjnym. 
Silniki.
Z uwagi na wysokie podatki nakładane w Chinach na duże pojemności silnika, auto wyposażone zostało w czterocylindrowy, turbodoładowany silnik benzynowy o pojemności 1.8 l i mocy maksymalnej 204 KM i 280 Nm maksymalnego momentu.
Wyposażenie.
Samochód wyposażony może być m.in. w pełni LEDowe przednie reflektory oraz elektroniczny zestaw wskaźników. 

</doc>
<doc id="703252" url="https://pl.wikipedia.org/wiki?curid=703252" title="Ciecz elektroreologiczna">
Ciecz elektroreologiczna

Ciecz elektroreologiczna (ang. "electrorheological fluid") – substancja analogiczna do cieczy magnetoreologicznej, ale składająca się z zawiesiny drobin przewodnika, przez co jej lepkość ulega zmianie pod wpływem pola elektrycznego.
Ze względu na te cechy, podobnie jak ciecze magnetoreologiczne, znajduje zastosowania w inteligentnych układach hamulcowych oraz amortyzujących.

</doc>
<doc id="703253" url="https://pl.wikipedia.org/wiki?curid=703253" title="Antytrombina">
Antytrombina

Antytrombina, antytrombina III (ATIII) – główny inhibitor trombiny, czynnika Xa oraz czynnika IXa, występujący naturalnie w osoczu krwi. Wspólnie z heparyną (która wzmacnia jego działanie) odpowiada za hamowanie krzepnięcia krwi (poprzez uniemożliwienie przekształcania fibrynogenu w fibrynę). Jego niedobór bywa przyczyną zakrzepicy wewnątrznaczyniowej .

</doc>
<doc id="703255" url="https://pl.wikipedia.org/wiki?curid=703255" title="ATIII">
ATIII



</doc>
<doc id="703257" url="https://pl.wikipedia.org/wiki?curid=703257" title="Citroen C6">
Citroen C6



</doc>
<doc id="703260" url="https://pl.wikipedia.org/wiki?curid=703260" title="AT-III">
AT-III



</doc>
<doc id="703263" url="https://pl.wikipedia.org/wiki?curid=703263" title="Synagoga Simmering w Wiedniu">
Synagoga Simmering w Wiedniu

Synagoga Simmering w Wiedniu (niem. "Synagoge Simmering in Wien") – nieistniejąca synagoga, która znajdowała się w Wiedniu, stolicy Austrii, przy Braunhubergasse 7.
Synagoga została zbudowana w latach 1898–1899, według projektu architekta Jakoba Gartnera. Służyła żydowskiej społeczności zamieszkującej dzielnicę Simmering. Podczas nocy kryształowej z 9 na 10 listopada 1938 roku, bojówki hitlerowskie spaliły synagogę. Obecnie na jej miejscu znajduje się nowy budynek.

</doc>
<doc id="703274" url="https://pl.wikipedia.org/wiki?curid=703274" title="EPIRB">
EPIRB

EPIRB (Emergency Position-Indicating Radio Beacon) – rodzaj nadajnika radiowego pozwalającego na ustalenie miejsca położenia w sytuacji zagrożenia. Instalowany jest na statkach, samolotach, ale mogą być używane również przez osoby fizyczne (PLB - Personal Locator Beacon), np. turystów w górach.
Dla statków radiopławy EPIRB są obowiązkowym elementem systemu GMDSS dla wszystkich regionów mórz. EPIRB uaktywnia się w momencie zalania wodą lub ręcznie. Przy pomocy nadajnika radiowego nadaje identyfikator jednostki i (w niektórych systemach) swoją aktualną pozycję, datę i godzinę aktywacji pławy oraz emituje błyskające światło, pozwalając na odnalezienie przybliżonego miejsca katastrofy. EPIRB zazwyczaj jest montowany na otwartym pokładzie statku (np. na skrzydle mostku kapitańskiego) w sposób umożliwiający automatyczne wyczepienie i aktywowanie po zatonięciu statku. Możliwe jest również ręczne wyrzucenie za burtę w przypadku zaistnienia sytuacji kryzysowej. Notowane były wypadki wszczynania procedur ratowniczych przez morskie służby poszukiwania i ratownictwa po zgubieniu EPIRB przez statek w czasie sztormu.
Po 2009 roku weszły do użytku EPIRB wykorzystujące do alarmowania system satelitarny Cospas-Sarsat i nadajnik pracujący na częstotliwości 406 MHz. Nasłuch satelitarny na częstotliwości 121,5 MHz został wyłączony z użytkowania 1 lutego 2009 roku.

</doc>
<doc id="703276" url="https://pl.wikipedia.org/wiki?curid=703276" title="Lotnisko Podgorica">
Lotnisko Podgorica



</doc>
<doc id="703279" url="https://pl.wikipedia.org/wiki?curid=703279" title="Synagoga Döbling w Wiedniu">
Synagoga Döbling w Wiedniu

Synagoga Döbling w Wiedniu (niem. "Synagoge Döbling in Wien") – nieistniejąca synagoga, która znajdowała się w Wiedniu, stolicy Austrii, przy Dollinergasse 3.
Synagoga została zbudowana w 1907 roku, według projektu architekta Juliusa Wohlmuta. Służyła żydowskiej społeczności zamieszkującej dzielnicę Döbling. Podczas nocy kryształowej z 9 na 10 listopada 1938 roku, bojówki hitlerowskie spaliły synagogę. Obecnie na jej miejscu stoi nowoczesny dom mieszkalny.

</doc>
<doc id="703280" url="https://pl.wikipedia.org/wiki?curid=703280" title="Marius Lăcătuș">
Marius Lăcătuș

Marius Mihai Lăcătuș (ur. 5 kwietnia 1964 r. w Braszowie) – trener piłkarski i były rumuński piłkarz występujący na pozycji ofensywnego pomocnika lub napastnika.
Kariera sportowa.
Obecnie trener Steauy Bukareszt. Jest wychowankiem klubu FC Brașov. Od 1983 do 1990 roku był zawodnikiem Steauy Bukareszt, z którą w tym czasie pięciokrotnie zdobył mistrzostwo kraju, ponadto triumfował w Pucharze Mistrzów oraz Superpucharze Europy, i awansował do półfinału i - ponownie - do finału Pucharu Mistrzów. Z reprezentacją Rumunii, w której barwach rozegrał 84 mecze, brał udział w dwu turniejach o mistrzostwo świata. Był jednym z najskuteczniejszych i najbardziej rozpoznawalnych piłkarzy Steauy. Powrócił do niej w 1993 roku i przez kolejnych siedem lat pełnił funkcję kapitana. W międzyczasie grał w AC Fiorentinie i Realu Oviedo.
Po zakończeniu piłkarskiej kariery w 2000 roku rozpoczął pracę szkoleniową. Prowadził kilka klubów z rumuńskiej ekstraklasy, a w 2005 roku został prezesem Steauy Bukareszt. Szybko jednak zrezygnował z tego zajęcia. Po rocznej przygodzie w UT Arad, w październiku 2007 roku zastąpił Massimo Pedrazziniego na stanowisku pierwszego trenera Steauy.
Sukcesy piłkarskie.
W Divizii A rozegrał 414 meczów i strzelił 103 gole. W Serie A rozegrał 21 meczów i strzelił 3 gole. W Primera División rozegrał 51 meczów i strzelił 7 goli.
W reprezentacji Rumunii od 1984 do 1998 rozegrał 84 mecze i strzelił 13 goli - uczestnik Mundialu 1990 (faza grupowa), Euro 1996 (faza grupowa) i Mundialu 1998 (1/8 finału).

</doc>
<doc id="703282" url="https://pl.wikipedia.org/wiki?curid=703282" title="Kiri Te Kanawa">
Kiri Te Kanawa

Kiri Te Kanawa (ur. 6 marca 1944 w Gisborne) – nowozelandzka sopranistka.
Życiorys.
Urodziła się jako Claire Mary Teresa Rawstron. W niemowlęctwie została adoptowana przez Thomasa Te Kanawa, Maorysa, i jego żonę Nell, z pochodzenia Irlandkę. Karierę rozpoczęła jako wokalistka pop, występując w klubach na Nowej Zelandii i z czasem osiągając status gwiazdy na lokalnym rynku muzycznym. Studia wokalne zaczęła u siostry Mary Leo, słynnej nowozelandzkiej nauczycielki śpiewu, początkowo śpiewając mezzosopranem.
W 1965 wygrała konkurs wokalny uwzględniający różne style muzyczne (jazz, pop, klasyka). Wykonała wówczas arię sopranową z "Toski" Giacoma Pucciniego. Nagroda pozwoliła jej kontynuować – od 1966 – studia muzyczne w Londynie.
Na scenie operowej pojawiła się w 1968 jako druga dama w "Czarodziejskim flecie" Wolfganga Amadeusa Mozarta. W 1971 zadebiutowała na scenie londyńskiego Covent Garden. Wykonywała partię Hrabiny w "Weselu Figara" Mozarta. W 1974 po raz pierwszy wystąpiła w Metropolitan Opera w Nowym Jorku, w ostatnim momencie zastępując Teresę Stratas. Śpiewała wówczas partię Desdemony w "Otellu" Giuseppe Verdiego.
Jej wszechstronny sopran liryczny był bardzo wysoko oceniany przez krytyków i publiczność, dzięki czemu osiągnęła sukces międzynarodowy. W kolejnych latach występowała na niemal wszystkich najważniejszych scenach operowych świata: w Mediolanie, Paryżu, Wiedniu, Monachium, Kolonii, Sydney, Chicago i San Francisco, wykonując różne partie: Donny Elviry w "Don Giovannim", Paminy w "Czarodziejskim flecie" i Fiordiligi w "Così fan tutte" Mozarta oraz Mimi w "Cyganerii" Pucciniego.
W dyskografii ma tak różnorodne nagrania jak "Carmen" Georges’a Bizeta z 1975. (rola Micaëli, nagranie z London Philharmonic Orchestra pod dyr. Georga Soltiego), "Mesjasz" Georga Friedricha Händla z 1984 (nagranie z Orkiestrą Symfoniczną w Chicago pod dyr. Soltiego), "Arabella" Richarda Straussa z 1986 (rola tytułowa, nagranie z Covent Garden pod dyr. Jeffreya Tate’a), piosenki George’a Gershwina z 1987, "Tannhäusera" Richarda Wagnera (rola Elżbiety, nagranie z Londyńską Orkiestrą Filharmoniczną pod dyr. Marka Janowskiego), "Eugeniusz Oniegin" Piotra Czajkowskiego z 1992 (partia Tatiany, nagranie z Walijską Operą Narodową w Cardiff pod dyr. Charlesa Mackerrasa), pieśni i arie francuskie z 1997, a także pieśni maoryskie z 1999. W 1984 uczestniczyła – m.in. wraz z José Carrerasem – w nagraniu "West Side Story" Leonarda Bernsteina, wykonując partię Marii.
W 1979 zagrała rolę Donny Elviry w adaptacji filmowej Don Giovanniego, wyreżyserowanej przez Josepha Loseya.
W 1981 około 600 milionów widzów miało okazję zobaczyć ją i usłyszeć w arii "Leć, biały Aniele" Händla, wykonanej podczas zaślubin Karola, księcia Walii z Dianą Spencer.
Kiri Te Kanawa zakończyła karierę sceniczną rolą tytułową w operze "Vanessa" Samuela Barbera. Miało to miejsce w Los Angeles w 2004. Obecnie występuje okazyjnie, głównie w recitalach.
Artystka posiada wiele doktoratów honorowych uniwersytetów na całym świecie. Jest odznaczona m.in. Orderem Imperium Brytyjskiego.
Kiri te Kanawa jest założycielką fundacji wspomagającej utalentowaną muzycznie młodzież nowozelandzką u progu kariery.

</doc>
<doc id="703286" url="https://pl.wikipedia.org/wiki?curid=703286" title="Marmury Elgina">
Marmury Elgina

Marmurami Elgina zwane są starożytne marmury partenońskie, wywiezione z Aten do Londynu przez lorda Elgina (Thomasa Bruce’a).
Historia.
Thomas Bruce, 7. hrabia Elgin, w roku 1799 mianowany został ambasadorem brytyjskim w Imperium Osmańskim, które obejmowało także terytorium Grecji z Atenami. Ponieważ chciał wykorzystać swój pobyt w Turcji w celu sporządzenia rysunków i odlewów gipsowych starożytnych rzeźb znajdujących się w Atenach, w celu ich wykorzystania dla ozdoby swojej nowej siedziby w Szkocji, w drodze do Konstantynopola zatrzymał się na Sycylii, gdzie zaangażował zespół złożony z malarzy, architektów i specjalistów w sporządzaniu odlewów gipsowych, który skierował do Aten, podczas gdy sam podążył do Konstantynopola. Zespół Elgina, pomimo otrzymania oficjalnego "firmanu" (zezwolenia) od rządu tureckiego na sporządzanie kopii i rysunków, napotykał w latach 1800–1801 stale trudności w dostępie do Akropolis ateńskiej, służącej wówczas jako turecka twierdza wojskowa. Elgin uzyskał wówczas drugi "firman", w którym uprawnienia rozszerzone zostały na prowadzenie wykopalisk na terenie Akropolis i zabieranie „fragmentów kamienia ze starymi inskrypcjami lub rzeźbami”. Wykorzystano sprzyjająca koniunkturę polityczną: w tym samym czasie wojska brytyjskie pokonały armię Napoleona Bonaparte w Egipcie i rząd turecki spodziewał się odzyskać tę prowincję dzięki życzliwej współpracy z Brytanią. Zdejmowanie rzeźb i płaskorzeźb trwało od połowy 1801 do 1812 r. Ogółem pozyskano 56 płyt z liczącego 111 płyt pokrytego płaskorzeźbą fryzu, 15 (z 92) metop i 17 figur z tympanonów. Ponadto wywieziono jedną z kariatyd i kolumnę z Erechtejonu.
Prace te powodowały zniszczenia Partenonu. Stosowano łomy, piły i materiały wybuchowe. Wskutek działalności Lorda Elgina w języku francuskim uformował się termin „elginizm” ("elginisme") oznaczający rabunkowe pozbawianie historycznych obiektów architektonicznych ozdób rzeźbiarskich.
W 1816 r. Elgin, doprowadzony do bankructwa swoim przedsięwzięciem, zmuszony został do zaoferowania Koronie Brytyjskiej marmurów do sprzedaży. Już wówczas legalność i etyczna strona przedsięwzięcia Elgina budziły w Brytanii wątpliwości, w znacznej mierze w wyniku popularności opublikowanego w 1812 r. poematu lorda Byrona "Wędrówki Childe Harolda", w którym napiętnował on wywóz marmurów jako „splądrowanie krwawiącego kraju”. Byron ułożył też dystych "Quod non fecerunt Gothi, fecerunt Scoti" (łac. "Czego nie zrobili Goci, to uczynili Szkoci"). Marmury, zakupione przez rząd brytyjski, przekazane zostały następnie Muzeum Brytyjskiemu, w którym nadal znajdują się.
Już w roku 1833 rząd Grecji po raz pierwszy podjął starania o zwrot marmurów. Ponowne starania miały miejsce w roku 1924, z okazji setnej rocznicy śmierci Byrona, w czasie drugiej wojny światowej, i wreszcie w roku 1983, kiedy po raz pierwszy rząd Grecji wystosował oficjalne żądanie zwrotu marmurów. Bardzo aktywnie walczyła o zwrot marmurów Melina Mercouri, aktorka i minister kultury Grecji.
Ze strony brytyjskiej idea zwrotu marmurów Grecji pojawiła się już w 1816 r. wśród członków Parlamentu, a również rząd brytyjski, co najmniej dwukrotnie – w 1941 r. i ponownie w r. 1997 po przejęciu władzy przez Partię Pracy, był bliski decyzji o zwrocie marmurów Grecji. Tak się jednak do chwili obecnej nie stało.
Linki zewnętrzne.
w języku angielskim
w języku polskim

</doc>
<doc id="703288" url="https://pl.wikipedia.org/wiki?curid=703288" title="Synagoga Pazmanitengasse w Wiedniu">
Synagoga Pazmanitengasse w Wiedniu

Synagoga Pazmanitengasse w Wiedniu (niem. "Synagoge Pazmanitengasse in Wien") – nieistniejąca synagoga, która znajdowała się w Wiedniu, stolicy Austrii, przy Pazmanitengasse 6.
Synagoga została zbudowana w latach 1891-1913, według projektu architekta Ignaza Reisera. Służyła żydowskiej społeczności zamieszkującej dzielnicę Leopoldstadt. Podczas nocy kryształowej z 9 na 10 listopada 1938 roku, bojówki hitlerowskie spaliły synagogę. Obecnie na miejscu synagogi znajduje się nowoczesny budynek.

</doc>
<doc id="703289" url="https://pl.wikipedia.org/wiki?curid=703289" title="Pławniowice (zbiornik wodny)">
Pławniowice (zbiornik wodny)

 Jezioro Pławniowice – zbiornik wodny położony na terytorium gminy Rudziniec, w powiecie gliwickim, w województwie śląskim, Mieści się między wsiami Niewiesze i Pławniowice.
Informacje ogólne.
Nazwa zbiornika pochodzi od wsi Pławniowice i wraz z przyległymi terenami jest ogólnodostępnym miejscem rekreacyjnym. 
Powierzchnia jeziora wynosi 250 ha i dzieli się na zbiornik duży i mały. Zbiornik jest zasilany przez Potok Toszecki. W jego pobliżu przepływa Kanał Gliwicki. Strzeżona plaża oraz gastronomia mieszczą się od strony wsi Niewiesze.
Historia.
Zbiornik powstał w 1970 roku w wyrobisku po zakończonej eksploatacji piasków podsadzkowych.
Turystyka.
W pobliżu jeziora przebiegają szlaki turystyczne:
niedaleko jeziora znajdują się 2 pola namiotowe

</doc>
<doc id="703292" url="https://pl.wikipedia.org/wiki?curid=703292" title="Kuty Stare">
Kuty Stare

Kuty Stare (ukr. Старі Кути) – wieś na Ukrainie, w rejonie kosowskim obwodu iwanofrankiwskiego. Miejscowość leży w odległości 2,8 km od miasteczka Kuty. W 1857 liczyła 3099 mieszkańców. 
W wiosce znajduje się cerkiew greckokatolicka. Dawniej mieściły się tu żupy soli warzonej. Produkcji zaniechano w 1790.
W II Rzeczypospolitej miejscowość była siedzibą gminy wiejskiej Kuty Stare w powiecie kosowskim województwa stanisławowskiego.

</doc>
<doc id="703295" url="https://pl.wikipedia.org/wiki?curid=703295" title="Marius Lacatus">
Marius Lacatus



</doc>
<doc id="703297" url="https://pl.wikipedia.org/wiki?curid=703297" title="Różowa Pantera (film 2006)">
Różowa Pantera (film 2006)

Różowa Pantera – komedia familijna, reboot filmów z serii opowiadającej o Różowej Panterze. W tym obrazie inspektor Jacques Clouseau (Steve Martin) podejmuje się rozwiązania sprawy morderstwa trenera piłkarskiego oraz kradzieży słynnego diamentu, Różowej Pantery. W pozostałe role wcielili się m.in.: Kevin Kline, Jean Reno oraz Beyoncé Knowles.
Film otrzymał w większości negatywne recenzje od krytyków, zdobywając ogólnie 23% opinii pozytywnych według Rotten Tomatoes. Jednak mimo to, "Różowa Pantera" odniósł duży sukces komercyjny z dochodem w wysokości ponad 180.000.000 dolarów. Poza tym uplasował się na szczycie amerykańskiego box office’u, a także był najbardziej dochodowym obrazem z serii w Stanach Zjednoczonych.
Fabuła.
Film rozpoczyna się sceną, w której nadinspektor Charles Dreyfus (Kevin Kline) tłumaczy okoliczności tajemniczej kradzieży diamentu, zwanego Różową Panterą. Podczas opowieści ukazane są przebłyski; trener piłkarski Yves Gluant (Jason Statham) zjawia się na stadionie, pokazując swój charakterystyczny sygnet z diamentem, po czym całuje swoją dziewczynę, Xanię (Beyoncé Knowles). Drużyna Yva wygrywa, jednak po tym mężczyzna umiera od zatrutej strzały, która trafia w jego kark. Pierścień z Różową Panterą znika. Charles Dreyfus, starający się zdobyć Légion d'honneur, angażuje w sprawę niezdarnego detektywa Jacques'a Clouseau (Steve Martin), podczas gdy sam współpracuje z grupą śledczych, aby rozwiązać zagadkę w sekrecie i zyskać Légion d'honneur. Dreyfus wyznacza dodatkowo żandarma Pontona (Jean Reno), aby ten donosił mu o działaniach Clouseau.
Clouseau początkowo nie czyni niemal żadnych postępów. Bisou, słynny piłkarz, który nienawidził Gluanta i był głównym podejrzanym, zostaje nieoczekiwanie zamordowany. Dziewczyna, która była świadkiem zajścia słyszała, jak powiedział: „Oh, to ty” tuż przed śmiercią; tymczasem Clouseau każe Pontonowi odszukać wszystkich Francuzów, którzy nazywają się Ty ("ty"). Następnie rozmawia ze starą Chinką (wymienianą jako Yu), której nie potrafi zrozumieć. Clouseau udaje się do kasyna, by tam zadać kilka pytań właścicielowi, Raymondowi Larocque'owi (Roger Rees), który był jednocześnie partnerem biznesowym Gluanta. Na miejscu spotyka agenta 006 brytyjskiego wywiadu, Nigela Boswella (Clive Owen). Postać ta była parodią Jamesa Bonda. Boswellowi udaje się później powstrzymać gang rabusiów, i aby zataić swoją tożsamość podaje się za Clouseau. W wyniku tego Jacques, uznany za bohatera, zostaje nominowany do Légion d'honneur, co nie podoba się Dreyfusowi.
Wierząc, że Xania wie więcej, niż wyznała dotychczas, Clouseau podąża za nią w podróż do Nowego Jorku. Stara się jednocześnie operować amerykańskim akcentem, jednak bez skutków. Przed powrotem do Francji, gdy Clouseau czeka w kolejce na lotnisku, kobieta pracująca dla Dreyfusa podmienia jego bagaż. Nowa torba, która zawiera kilka rodzajów broni, powoduje reakcję wykrywacza metali. Clouseau odmawia opróżnienia kieszeni, w których znajdują się hamburgery, w odpowiedzi na co jest aresztowany. Nie potrafi wyjaśnić sytuacji, gdyż ma problem z wymówieniem słowa „hamburger”, jedynego wyrazu, którego nie mógł się nauczyć od swojego nauczyciela dialektu. Dreyfus znieważa Clouseau i pozbawia go rangi inspektora, chcąc tym samym samodzielnie wyjaśnić sprawę. Bazując na dowodach, że trucizna, która zabiła Gluanta zrobiona była z chińskich ziół, Dreyfus dedukuje, że zabójcą był chiński wysłannik Dr. Pang. Dreyfus planuje aresztować go podczas zbliżającego się balu prezydenckiego. Poza tym wydaje on polecenie, aby usunąć z listy gości Clouseau.
Po powrocie do domu Clouseau odnajduje w Internecie zdjęcia ze swojego aresztowania. Na fotografii dostrzega jednak coś szczególnego i natychmiast udaje się z Pontonem do Pałacu Elizejskiego, gdzie dostają się na bal prezydencki, w czym pomaga im sekretarka inspektora, Nicole. Dreyfus aresztuje Dr. Panga za podwójne morderstwo, podczas gdy Clouseau i Ponton zapobiegają śmierci Xanii przez powstrzymanie prawdziwego zabójcy. Okazał się nim Yuri, trener francuskiej drużyny piłkarskiej, znany Clouseau jako „trener, który trenuje”. Jacques wyjaśnia, że doskonale zrozumiał starą Chinkę, i że to ona powiedziała mu, iż wszyscy trenerzy muszą znać się na zielarstwie. Clouseau tłumaczy również, że Yuri chciał zabić Xanię, bo odeszła z Glauntem i Bizu, ignorując go. Wyjaśnia się także kwestia Różowej Pantery – diament jest częścią torebki Xanii. Kobieta dostała go od Gluanta jako pierścionek zaręczynowy. Clouseau dostrzegł diament na zdjęciu w Internecie; obraz ze skanera przedstawiał również zawartość torebki Xanii. Dreyfus próbuje przypisać sobie udział w sukcesie, mówiąc, że aresztował Chińczyka tylko po to, aby później złapać prawdziwego mordercę. Jednak ostatecznie to Clouseau otrzymuje Légion d'honneur.
Sequel.
Kontynuacja filmu, zatytułowana "Różowa Pantera 2", miała premierę 6 lutego 2009 roku.

</doc>
<doc id="703301" url="https://pl.wikipedia.org/wiki?curid=703301" title="Citroën Acadiane">
Citroën Acadiane

Citroën Acadiane – samochód dostawczo-osobowy, produkowany przez firmę Citroën. Zbudowany na bazie modelu Dyane. Pozwalał przewozić dwie osoby i ładunek. Wyprodukowano ponad 250 tys. sztuk modelu. Jego następcą, aczkolwiek nie bezpośrednim, był model C15.
Opis modelu.
Konstrukcja identyczna jak w 2CV, jedyną różnicą jest zmodyfikowane nadwozie. 

</doc>
<doc id="703302" url="https://pl.wikipedia.org/wiki?curid=703302" title="Praliny">
Praliny

Praliny, pralinki – rodzaj czekoladek nadziewanych masą kremową lub zawierających w środku orzechy.
Pralina oznacza wyrób o wielkości pojedynczego kęsa, składający się z czekoladki nadziewanej lub pojedynczej czekoladki bądź kombinacji albo mieszanki czekoladek oraz z innych jadalnych substancji, z zastrzeżeniem, że czekolada stanowi nie mniej niż 25% ogólnej wagi produktu.

</doc>
<doc id="703304" url="https://pl.wikipedia.org/wiki?curid=703304" title="The Pink Panther">
The Pink Panther



</doc>
<doc id="703305" url="https://pl.wikipedia.org/wiki?curid=703305" title="Synagoga Hietzing w Wiedniu">
Synagoga Hietzing w Wiedniu

Synagoga Hietzing w Wiedniu (niem. "Synagoge Hietzing in Wien"), zwana synagogą Nowego Świata (niem. "Neue-Welt-Synagoge") – nieistniejąca synagoga, która znajdowała się w Wiedniu, stolicy Austrii, przy Eitelberggasse 22.
Synagoga została zbudowana w latach 1924-1926, według projektu architekta Arthura Gruenbergera. Służyła żydowskiej społeczności zamieszkującej dzielnicę Hietzing. Podczas nocy kryształowej z 9 na 10 listopada 1938 roku, bojówki hitlerowskie spaliły synagogę. Obecnie na jej miejscu znajduje się upamiętniający ją pomnik.

</doc>
<doc id="703311" url="https://pl.wikipedia.org/wiki?curid=703311" title="Halka">
Halka

Sztuka
Transport

</doc>
<doc id="703312" url="https://pl.wikipedia.org/wiki?curid=703312" title="Makgadikgadi">
Makgadikgadi



</doc>
<doc id="703316" url="https://pl.wikipedia.org/wiki?curid=703316" title="Halka (bielizna)">
Halka (bielizna)

Halka – część bielizny damskiej zakładana bezpośrednio pod ubranie – najczęściej suknię lub spódnicę. Odmianą halki w postaci spódniczki jest półhalka. Halki noszone są coraz rzadziej na co dzień, a kobiety wybierają ją jako bieliznę nocną.

</doc>
<doc id="703321" url="https://pl.wikipedia.org/wiki?curid=703321" title="Safian">
Safian

Safian – cienka i miękka, wyprawiona garbnikami roślinnymi i barwiona skóra koźla lub barania, używana do oprawiania książek, w produkcji obuwia lub obić mebli itp. Etymologię wyrazu można wywodzić od ros.: "safiàn", tur.: "sachtijan", perskiego: "sächtijān", w którym "sächt" oznacza "mocny".

</doc>
<doc id="703322" url="https://pl.wikipedia.org/wiki?curid=703322" title="Partia angielska">
Partia angielska

Partia angielska – otwarcie szachowe zaczynające się od posunięcia 1.c4, w encyklopedii debiutów oznaczone kodami od A10 do A39. Należy do grupy debiutów zamkniętych.
Jest to popularny debiut, grywany przez wielu mistrzów świata, m.in.: Michaiła Botwinnika, Wasilija Smysłowa, Tigrana Petrosjana, Borysa Spasskiego i Anatolija Karpowa. Jego wielbicielem był również Wiktor Korcznoj. Partia angielska odegrała wielką rolę w meczu o mistrzostwo świata Kasparow-Karpow w Sewilli w 1987 roku. Obecnie partię angielską z zawodników światowej czołówki gra z sukcesami m.in. Władimir Kramnik (z przestawieniem kolejności posunięć - zaczyna od 1. Sf3, dopiero następnie grywa c4).
Zaletą partii angielskiej jest elastyczność, umożliwiająca przejście do innych systemów debiutowych. Czarne mogą np. przejść do obrony sycylijskiej z odwróconymi kolorami, natomiast zagranie 1...c6 2.d4 d5 daje w konsekwencji obronę słowiańską. Partię angielską cechuje przewaga myślenia strategicznego nad dokładną znajomością teorii debiutu. Były mistrz świata, Anatolij Karpow, zachwala partię angielską tymi słowami:
Najczęstsze odpowiedzi czarnych:

</doc>
<doc id="703324" url="https://pl.wikipedia.org/wiki?curid=703324" title="Jacek Lipski">
Jacek Lipski

Jacek Lipski (ur. 18 sierpnia 1799 w Mokrsku Górnym, zm. 23 kwietnia 1872) – inżynier mechanik, konstruktor hutniczy. Absolwent Akademicznej Szkoły Górniczej w Kielcach, jako stypendysta kontynuował naukę we Fryburgu nad Łabą w Dolnej Saksonii. Syn Antoniego Lipskiego herbu Grabie, który był sędzią ziemskim, i Heleny Chomentowskiej. W 1828 roku projektował m.in. walcownie blachy dla Starachowic i Koniecpola, fryszerki dla Suchedniowa, walcownie i popielarnie dla Białogonu.

</doc>
<doc id="703325" url="https://pl.wikipedia.org/wiki?curid=703325" title="Max Jacob">
Max Jacob

Max Jacob (ur. 12 lipca 1876 w Quimper, zm. 5 marca 1944 w Drancy) – francuski poeta, malarz, pisarz i krytyk pochodzenia żydowskiego; główny twórca wiersza kubistycznego, związany także z surrealizmem oraz ruchem dada. 
Życiorys.
Za życia niedoceniony, zyskał miano jednego z największych twórców międzywojennej awangardy. Jego poezję cechuje magiczny klimat oraz zamiłowanie do społecznych masek i ludowego humoru.
Wśród ówczesnej cyganerii artystycznej Max Jacob wyróżniał się zamiłowaniem do kabały i ekscentrycznym wyglądem. W wieku 38 lat nawrócił się z judaizmu na wiarę katolicką, z powodu – jak sam twierdził – widzenia, w którym rozmawiał z Jezusem. Odtąd jego twórczość często podejmowała tematykę religijną, łącząc surrealistyczną formę z litanijną i modlitewną treścią.
Twórczość.
Jacob – choć często spychany na margines – należy do czołówki największych poetów francuskiej cyganerii artystycznej okresu międzywojennego. W jego twórczości znajdują odzwierciedlenie ówczesne nurty awangardowe (także z obszaru malarstwa): surrealizm, dadaizm czy kubizm – z całym zapleczem nihilistycznego nastawienia do życia mieszczańskiego, kpiny z konwenansów i schematów myślowych. Mimo to, trudno zaklasyfikować jego poezję do jednego konkretnego nurtu.
Poezja Jacoba wywodzi się również z kręgów fascynacji naukami ezoterycznymi i kabałą.
Jego grób w Saint-Benoît-sur-Loire zdobią dzieła René Iché.

</doc>
<doc id="703327" url="https://pl.wikipedia.org/wiki?curid=703327" title="Max Jackob">
Max Jackob



</doc>
<doc id="703330" url="https://pl.wikipedia.org/wiki?curid=703330" title="Monarchia dziedziczna">
Monarchia dziedziczna

Monarchia dziedziczna – ustrój polityczny charakteryzujący się dziedziczeniem tronu w ramach jednej dynastii. W momencie śmierci, lub abdykacji monarchy, władzę otrzymuje dotychczasowy następca tronu, którym jest najczęściej najstarszy potomek poprzedniego monarchy, a w razie jego braku najbliższy krewny. Szczegółowo kolejkę do tronu ustalają, odpowiednie dla danej monarchii, zasady sukcesji. Monarchią dziedziczną jest każda monarchia niebędąca elekcyjną.

</doc>
<doc id="703331" url="https://pl.wikipedia.org/wiki?curid=703331" title="Jeanne Hebuterne">
Jeanne Hebuterne



</doc>
<doc id="703333" url="https://pl.wikipedia.org/wiki?curid=703333" title="Zespół Klippla-Feila">
Zespół Klippla-Feila

Zespół Klippla-Feila, wrodzona krótka szyja (również często spotykane niepoprawnie: zespół Klippel-Feila, łac. "brevicollis", "syndroma Klippel-Feil", ang. Klippel-Feil syndrome) – zespół wad wrodzonych układu kostnego polegająca na zrośnięciu dwóch lub więcej kręgów szyjnych albo na zmniejszonej ich liczbie. 
Etiologia.
Zespół Klippla-Feila jest zespołem wad wrodzonych występującym na ogół sporadycznie, chociaż notowano autosomalne dominujące i autosomalne recesywne rodzinne występowanie choroby. Zespół może wchodzić w skład asocjacji MURCS. Opisano również występowanie wad kręgów szyjnych w zespole Goldenhara i alkoholowym zespole płodowym.
Objawy i przebieg.
Osoby z zespołem Klippla-Feila charakteryzuje niska ruchomość szyi oraz jej skrócenie, niska linia włosów z tyłu głowy, skrzywienie kręgosłupa, niesymetryczna twarz. Często obserwuje się także wady serca, nerek, narządów płciowych, kończyn, ośrodkowego układu nerwowego. 
Maurice Klippel oraz Andre Feil w 1912 roku jako pierwsi opisali zespół nazwany później na ich cześć. Feil podzielił zespół na trzy typy:
Leczenie zespołu Klippla-Feila jest objawowe i może obejmować chirurgię, która mogłaby pomóc przy szyjnej lub czaszkowoszyjnej niestabilności oraz ucisku na rdzeń kręgowy, a także aby poprawić skoliozę. Fizjoterapia także może być przydatna.
Rokowanie dla większości osób z zespołem Klippla-Feila jest dobre, pod warunkiem wczesnego i właściwego rozpoczęcia leczenia. Czynności, które mogłyby spowodować uszkodzenie szyi powinny być unikane.
Sugerowano, że na zespół Klippla-Feila cierpiał faraon Tutenchamon z XVIII dynastii, ale późniejsze prace nie potwierdziły tych przypuszczeń.

</doc>
<doc id="703335" url="https://pl.wikipedia.org/wiki?curid=703335" title="Citroën Berlingo">
Citroën Berlingo

Citroën Berlingo – samochód osobowo-dostawczy typu kombivan klasy kompaktowej produkowany pod francuską marką Citroën od 1996 roku. Od 2018 roku wytwarzana jest trzecia generacja pojazdu.
Pierwsza generacja.
Citroën Berlingo I zadebiutował w 1996 roku jako samochód osobowy i osobowo-dostawczy. W chwili wejścia na rynek był nowością i stworzył nowy segment samochodów uniwersalnych. Wraz z bliźniaczą wersją Peugeot Partner został zaprojektowany od podstaw. 
Można w nim spotkać części mechaniczne i elementy wnętrza wspólne z innymi modelami koncernu PSA (np. zawieszenie przednie typu McPherson pochodzi z modelu ZX, a tylna belka skrętna została zaadaptowana z Peugeot 405), ale jest to unifikacja mająca na celu zmniejszenie kosztów produkcji. Model jest nadal produkowany jako Berlingo First.
Nadwozie Berlingo jest przestronne, zapewnia wygodną podróż pięciu pasażerom, aczkolwiek tylna kanapa została zaprojektowana z myślą o mniejszym komforcie niż w autach osobowych. Citroën Berlingo jest dostępny jako dwumiejscowy furgon lub pięcioosobowe auto rodzinne, kierowane do ludzi żyjących aktywnie.
Auto w roku 2002 przeszło facelifting. Zmieniono reflektory, zderzaki, oraz deskę rozdzielczą. W 2006, przy okazji kolejnego liftingu powiększono też gamę silnikową o nowoczesne diesle: 1.6HDi 75 KM i 1.6HDi 90 KM, zniknęły motory 1.9 D oraz 2.0 HDi, zmieniono światła tylne i dodano klamkę w drzwiach tylnych.
W październiku 2003 roku zadebiutowała odmiana terenowa pod nazwą Citroën Berlingo X-TR. Wyróżniała się ona: powiększeniem o 15 mm prześwitu, zastosowaniem płyty pod nadwoziem, samoblokującym mechanizmem różnicowym, który dostarczał więcej momentu na koło o lepszej przyczepności (do 75:25), zmienione zawieszenie na wersję „dla trudnych warunków jazdy”. Berlingo okazał się solidnym i mało usterkowym autem. Dzięki takiej opinii należy do czołówki swojego segmentu.
Produkowano go w fabryce koncernu PSA „Citroën España S.A.” w Vigo w Hiszpanii. Drugi, mniejszy europejski zakład produkujący go od 1998 roku, „Citroën Lusitania S.A.”, mieści się w Mangualde w Portugalii. Od 1999 roku jest on produkowany w Palomar w Argentynie przez firmę Sevel Argentina, przekształconą w 2000 roku w „Peugeot-Citroën Argentina S.A.”. Był również montowany w Casablance w Maroku. W latach 1998-2001 był montowany w FSO ZSD w Nysie. Przez krótki czas model montowano w Rosji pod nazwą Doninvest Orion M.
Wyposażenie.
Lista wyposażenia dodatkowego obejmuje około 20 pozycji, wynika to z klasy auta, ale można na niej znaleźć m.in.:
Szczególnie system ModuTop zasługuje na uwagę - jest to montowany pod sufitem system schowków na drobiazgi, dodatkowy układ nawiewowy, oraz pięć, ustawionych wzdłużnie szyberdachów.
Druga generacja.
Citroën Berlingo II został zaprezentowany w 2008 roku. Wytwarzany był w dwóch odmianach: osobowej i dostawczej - z wydłużonym tyłem nadwozia i o podwyższonej ładowności.
Podobnie jak poprzednia wersja powstaje głównie w fabryce koncernu PSA „Citroën España S.A.” w Vigo w Hiszpanii i „Citroën Lusitania S.A.” w Mangualde w Portugalii. Poza Europą jest on być może produkowany w Palomar w Argentynie przez firmę „Peugeot-Citroën Argentina S.A.” i montowany w Casablance w Maroku.
Pod koniec 2012 roku przeprowadzono pierwszy face lifting. Kolejną zmianę aparycji samochód przeszedł w lutym 2015 roku. Zmieniono wówczas kształt przedniego zderzaka i osłony chłodnicy. Paletę barw nadwozia uzupełniły dwa dodatkowe kolory, na liście opcji pojawił się system unikania stłuczek Active City Brake, kamera cofania czy nowy system multimedialny z dotykowym ekranem o przekątnej 7 cali. Pojawiły się nowe wersje silnikowe, wyposażone w system START/STOP oraz technologię BlueHDi (z wtryskiem AdBlue), spełniające normę emisji spalin EURO 6. Po raz pierwszy pojawiła się wersja silnikowa wyposażona w manualną, 6-stopniową skrzynię biegów (1,6 HDi 120 KM). 
Silniki.
Benzynowe:
Diesla:
Wersja elektryczna.
We wrześniu 2012 roku Citroën zaprezentował całkowicie elektryczną wersję Berlingo Electric, a w połowie marca 2013 roku ruszyła produkcja modeli Citroën Berlingo Electric i Peugeot Partner Electric. Auta powstają w zakładzie w Vigo w Hiszpanii, na tej samej linii co spalinowe odpowiedniki. Pierwsze dostawy do klientów mają rozpocząć się przed końcem drugiego kwartału. PSA przewiduje, że łączna produkcja bliźniaczych modeli wyniesie od 2 do 2,5 tys. sztuk rocznie.
W dziedzinie samochodów elektrycznych kluczowym partnerem dla PSA pozostaje firma Mitsubishi, która dostarcza napędy trakcyjne i akumulatory. O ile jednak auta Citroën C-Zero i Peugeot iOn powstawały razem z Mitsubishi i-MiEV w Japonii, o tyle nowy projekt wprowadzany jest przez PSA. Francuski producent przejął na siebie nie tylko montaż aut, ale także pakietów akumulatorów. Auto ma charakteryzować się zasięgiem około 175 km oraz mieć możliwość szybkiego ładowania w 30 minut. Nowy Citroën Berlingo Electric, opracowany we współpracy z Mitsubishi Motors Corporation, ma mieć akumulatory litowo-jonowe.
Trzecia generacja.
Citroën Berlingo III został zaprezentowany po raz pierwszy w marcu 2018 roku.
Trzecia generacja Berlingo kontynuuje koncepcję produkowanego przez 10 lat bestsellerowego poprzednika. Samochód zachował podobne proporcje nadwozia, zbliżoną linię okien i bardzo podobny kształt tylnych lamp. Jednocześnie, nowe Berlingo jest większe - dłuższe, szersze i wyższe. Po raz pierwszy samochód oferowany jest w dwóch wariantach długości nadwozia, oba oferują możliwość przewiezienia aż 7 osób na pokładzie.
Berlingo trzeciej generacji oferowane jest w dwóch wersjach stylistycznych. Osobowa, Berlingo Multispace, wyróżnia się charakterystycznym przodem z dwoma pasami oświetlenia - wąskim, LED-owym i szerszym, skrywającym światła mijania. Wersja dostawcza, nazywana Berlingo Van, ma klasyczne, pojedyncze reflektory.
Berlingo III dostępne jest w sprzedaży od drugiej połowy 2018 roku. Poza Peugeotem Partner/Rifter, po raz pierwszy samochód produkowany jest równolegle jeszcze z dwoma innymi bliźniaczymi konstrukcjami - Oplem Combo i Toyotą ProAce City. Od 2021 roku samochód jest dostępny pod nazwą ë-Berlingo.
Linki zewnętrzne.
Artykuły dotyczące modelu

</doc>
<doc id="703341" url="https://pl.wikipedia.org/wiki?curid=703341" title="Akryl">
Akryl



</doc>
<doc id="703343" url="https://pl.wikipedia.org/wiki?curid=703343" title="Citroën C15">
Citroën C15

Citroën C15 – samochód dostawczo-osobowy, produkowany przez firmę Citroën. Zbudowany na bazie modelu Visa. Pozwalał przewozić dwie osoby i ładunek (dostępne były również wersje kilkuosobowe). Po zakończeniu produkcji w 2005 roku, jego chwilowym następcą (właściwie zastępcą) stał się większy Berlingo. Faktycznego następcy doczekał się w 2007 roku w postaci Nemo.
Opis modelu.
Konstrukcja powstała na bazie Visa, jedyną różnicą jest zmodyfikowana tylna część nadwozia. 
W sumie wyprodukowano 1 181 471 egzemplarzy tego samochodu. Rekordowy był rok 1989, gdy powstały 111 502 sztuki C15.
W ostatnich latach C15 produkowane było w hiszpańskiej fabryce w Vigo. Największym importerem była oczywiście Francja, jednak dużą popularnością ten tani samochód cieszył się również w Polsce, Wielkiej Brytanii (pod nazwą Citroën Champ), Belgii, Luksemburgu i Chile.
Citroën C15 był również montowany w Polsce, w zakładzie ZSD Daewoo-FSO w Nysie w latach 1995–2001. Poziom montażu wahał się od kilkuset do 3,6 tys. sztuk. Przykładowo zmontowano: 1996 – ok. 3 tys. szt., 1997 – 3505 szt., 1998 – 3598 szt., 1999 – 1826 szt., 2001 – 679 sztuk.
W Citroënach C15 montowano także silniki napędzane gazem ziemnym CNG oraz silniki elektryczne do użytku, np. na lotniskach.
Ostatnie trzy egzemplarze C15 zyskały specjalne przeznaczenie. Jeden samochód oddano zarządowi miasta Vigo, drugi trafił do muzeum Citroëna w Aulnay, zaś trzeci został rozlosowany wśród pracowników fabryki

</doc>
<doc id="703344" url="https://pl.wikipedia.org/wiki?curid=703344" title="Beatrice Hastings">
Beatrice Hastings

Beatrice Hastings (ur. 1879, zm. 1943) – angielska pisarka.
Pisywała do czasopism w początkach XX wieku, głównie do „The New Age”. Pisała w kolumnie „Impressions de Paris”. Obracała się wśród francuskiej bohemy artystycznej. Określano ją mianem „poetki”, mimo że nikt nie widział jej wierszy. Przez dwa lata była muzą Modiglianiego. Ich związek był niezwykle burzliwy. Hastings miała problemy z alkoholem. Popełniła samobójstwo poprzez zatrucie tlenkiem węgla.

</doc>
<doc id="703345" url="https://pl.wikipedia.org/wiki?curid=703345" title="Józef Chodźko">
Józef Chodźko

Józef Chodźko (ur. w Krzywiczach, zm. 5 marca 1881 w Tyflisie) – polski topograf i geodeta w służbie rosyjskiej, badacz Kaukazu, generał lejtnant armii Imperium Rosyjskiego. Syn Jana Chodźki, rodzony brat Aleksandra i Michała.
Życiorys.
W latach 1816–1821 studiował na Uniwersytecie Wileńskim. Był członkiem akademickich organizacji patriotycznych. Po wybuchu powstania listopadowego został zmuszony do opuszczenia Wilna i wyjazdu na południe Rosji, skąd trafił do Mołdawii i Wołoszczyzny.
Prace geodezyjne rozpoczął pod rozkazami Tennera w guberniach nadbałtyckich. W 1840 r. Chodźko został przeniesiony na Kaukaz do Tyflisu i skierowany do pracy w Kaukaskim Oddziale Wojskowo-Topograficznym, będącym częścią rosyjskiego Korpusu Kaukaskiego. W latach 1847–1853 przeprowadzał triangulacje (którym szefował) w Kurlandii, na płd. Kaukazie, Armenii (1854), płn. Kaukazie (1859–1866) i Kraju Zakubańskim. Prowadził badania geodezyjne i geograficzne Kaukazu, których wynikiem był pierwszy geograficzny opis i triangulacja tej krainy. Na Kaukazie wykonał przeszło półtora tysiąca oznaczeń hipsometrycznych. Był pierwszym Polakiem (i jednym z pierwszych Europejczyków), który wszedł na szczyt Araratu (18 sierpnia 1850 r.), tutaj wykonał pomiar natężenia siły ciężkości i jako pierwszy zwrócił uwagę na tzw. odchylenia pionu. W lipcu 1851 r. obserwował pełne zaćmienie Słońca ze szczytu Gaławdur (3164 m n.p.m.). W 1853 r. awansowano go do stopnia generała majora, a w 1862 r. do stopnia generała lejtnanta armii carskiej. Służbę w armii zakończył w 1867 r.
Po przejściu na emeryturę w dalszym ciągu prowadził prace kartograficzne w terenie. M. in. jeszcze w 1873 r., w sędziwym wieku, wszedł na lodowiec Dedworakski pod Kazbekiem na wysokości 2296 m n.p.m. Lecząc się w kaukaskich wodach mineralnych wykonał jeszcze w 1875 r. triangulację rejonu Esentuki, a wykonaną mapę tego terenu ofiarował kaukaskiemu oddziałowi rosyjskiego Towarzystwa Lekarskiego. Brał udział w pracach kaukaskiego oddziału Rosyjskiego Towarzystwa Geograficznego w Tyflisie, zajmując się szczególnie problemem ruchu kaukaskich lodowców. 
W 1868 r. za prace związane z triangulacją Kaukazu został odznaczony złotym medalem tego Towarzystwa. Był to pierwszy w dziejach Imperium Rosyjskiego przypadek wyróżnienia byłego politycznego zesłańca za zasługi dla nauki. W dowód uznania swoich osiągnięć został odznaczony także Orderem Orła Białego. Był honorowym członkiem Rosyjskiego Towarzystwa Geograficznego.
Napisał kilka prac z zakresu geodezji i topografii wojskowej.
W źródłach rosyjskich, a nawet XX-wiecznych wydawnictwach radzieckich przemilczana była zwykle polska narodowość Chodźki, a w jego biografiach pomijano okres jego młodości, aż po udział w przygotowaniu niedoszłego powstania w Wilnie w 1831 r..

</doc>
<doc id="703347" url="https://pl.wikipedia.org/wiki?curid=703347" title="Opór interferencyjny">
Opór interferencyjny

Opór interferencyjny - jest to fragment składowy oporu aerodynamicznego. Efekt zaburzeń przepływu, wynikłych ze styku stref opływu kadłuba i skrzydła oraz kadłuba i usterzenia.

</doc>
<doc id="703348" url="https://pl.wikipedia.org/wiki?curid=703348" title="Justin Hoyte">
Justin Hoyte

Justin Raymond Hoyte (ur. 20 listopada 1984 w Londynie) – piłkarz z Trynidadu i Tobago angielskiego pochodzenia występujący na pozycji obrońcy w angielskim klubie Dagenham &amp; Redbridge oraz w reprezentacji Trynidadu i Tobago. Były młodzieżowy reprezentant Anglii.
Kariera klubowa.
Hoyte urodził się w Leytonstone, leżącym na przedmieściach Londynu. Swoją piłkarską karierę zaczynał w Arsenalu, z którym profesjonalny kontrakt podpisał w maju 2003 roku. W drużynie Arsenalu zadebiutował w wygranym 6:1 meczu z Southamptonem 7 maja 2003 roku wchodząc na boisko w 89. minucie. W pierwszym sezonie gry nie miał jednak praktycznie żadnych okazji do gry w pierwszym zespole i występował głównie w rezerwach "Kanonierów". Z czasem wskakiwał do składu zespołu w meczach Pucharu Ligi Angielskiej, a w sezonie 2004/2005 zaliczył 5 meczów w Premier League, z czego 4 z nich w wyjściowym składzie.
Latem 2005 prasa angielska podała, iż Hoyte stanie się graczem Ipswich Town. Jednak menedżer Arsenalu, Arsène Wenger zażądał jednak, by Justin przeszedł do zespołu z Premiership, a nie Football League Championship, toteż 31 sierpnia Hoyte trafił na wypożyczenie do Sunderlandu. Tam wywalczył miejsce w podstawowej jedenastce i rozegrał łącznie 31 meczów w różnych rozgrywkach, zdobywając jednego gola (z Newcastle United). Pod koniec sezonu Hoyte wrócił do Arsenalu.
Z początkiem sezonu 2006/2007 nastąpiły małe zmiany w obronie Arsenalu. Ashley Cole odszedł do Chelsea F.C., a kontuzji doznał Gaël Clichy i na lewej obronie zrobiła się luka. Hoyte trafił więc do pierwszej jedenastki i rozpoczął sezon od meczów z Aston Villą oraz Dinamem Zagrzeb.
Od sierpnia 2008 roku Hoyte gra w Middlesbrough. W sezonie 2008/2009 spadł z tym klubem do League Championship.
Kariera reprezentacyjna.
W 2004 roku Hoyte zadebiutował w młodzieżowej reprezentacji Anglii w kategorii Under-21. Przez 2 lata ten obrońca rozegrał w niej 9 meczów.

</doc>
<doc id="703349" url="https://pl.wikipedia.org/wiki?curid=703349" title="Pogoń Puławy">
Pogoń Puławy

Pogoń Puławy - klub sportowy założony w 1994 roku przez Andrzeja Kozłowskiego i Henryka Papiernika. Od roku 1994 do sezonu 1999/2000 Pogoń plasowała się raczej w środku III ligowej tabeli, bez żadnych większych sukcesów.
Sezon 1999/2000 okazał się przełomowym. Puławski zespół składający się w większości z juniorów zajął 3 miejsce w tabeli III ligi i uzyskał prawo do gry w barażach, jednak wywalczone 3 miejsce nie dało awansu do II ligi. Rok po tym wydarzeniu Juniorzy awansowali do ćwierćfinałów Mistrzostw Polski.
Od sezonu 1999/2000, przez kolejne 3 sezony, zespół zdobywał prawo do gry w barażach, lecz za każdym razem plasował się na trzeciej pozycji. W sezonie 2003/2004 decyzją PZKOSZ Pogoń, mimo że nie wygrała baraży, została dopuszczona do gry w II lidze. Puławska drużyna odniosła 3 zwycięstwa i spadła z ostatniej pozycji do trzeciej ligi. Po tym wydarzeniu klub praktycznie się rozpadł. Honoru puławskiego basketu broniła drużyna Młodzików walcząca w Wojewódzkiej Lidze. 
W sezonie 2006/2007 drużyna seniorów pod wodzą Piotra Karolaka wywalczyła pierwsze miejsce w 3 lidze z 10 wygranymi i z żadną porażką.
Kierownikiem drużyny jest Witold Wójcik, ojciec Mateusza Wójcika - zawodnika puławskiego klubu.

</doc>
<doc id="703350" url="https://pl.wikipedia.org/wiki?curid=703350" title="Theodor Reimann">
Theodor Reimann

Theodor Reimann, (ur. 10 lutego 1921 w Strečnie - zm. 30 sierpnia 1982 w Bratysławie), były słowacki piłkarz występujący na pozycji bramkarza.
Przez prawie całą karierę występował w klubie Slovan Bratysława. W reprezentacji Czechosłowacji wystąpił 5 razy. Wraz z Czechosłowacją występował na MŚ 1954 rozgrywanych w Szwajcarii.

</doc>
<doc id="703354" url="https://pl.wikipedia.org/wiki?curid=703354" title="Charles FitzRoy-Scudamore">
Charles FitzRoy-Scudamore

Charles FitzRoy-Scudamore (ok. 1707 - 22 sierpnia 1782) – brytyjski polityk, nieślubny syn Charlesa FitzRoya, 2. księcia Grafton. Został ochrzczony pod imieniem Charles FitzRoy.
W 1744 r. poślubił Frances Scudamore (14 sierpnia 1711 - 16 lutego 1750), córkę Jamesa Scudamore’a, 2. wicehrabiego Scudamore i Frances Digby, córki 4. barona Digby. FitzRoy po ślubie zmienił nazwisko na FitzRoy-Scudamore. Charles i Frances mieli razem jedną córkę:
W 1733 r. wygrał wybory do Izby Gmin w okręgu Thetford. W Parlamencie zasiadał nieprzerwanie 49 lat, aż do swojej śmierci. Reprezentował kolejno okręgi Thetford (do 1754), Hereford (do 1768), Heytesbury (do 1774) i ponownie Thetford. W 1781 r., jako najdłużej zasiadający w Parlamencie deputowany, FitzRoy-Scudamore otrzymał tytuł ojca Izby.

</doc>
<doc id="703356" url="https://pl.wikipedia.org/wiki?curid=703356" title="Dezaktywacja">
Dezaktywacja

Dezaktywacja ("dez-" z fr. "dés-" od łac. "de-"; "aktywacja" z łac. "activus" 'czynny') – usuwanie substancji powodujących skażenie promieniotwórcze terenu, wody, żywności, sprzętu, uzbrojenia, itp. 
Procesy dezaktywacji świadczone są przez specjalistyczne służby DDD.
Zobacz: dekontaminacja.

</doc>
<doc id="703361" url="https://pl.wikipedia.org/wiki?curid=703361" title="Mistrzostwa Europy w Boksie 1947">
Mistrzostwa Europy w Boksie 1947

VII Mistrzostwa Europy w Boksie (mężczyzn) odbyły się w dniach 12-17 maja 1947 w Dublinie (Irlandia). Startowało 105 uczestników z 16 państw, w tym ośmiu reprezentantów Polski. Walczono w 8 kategoriach wagowych.

</doc>
<doc id="703362" url="https://pl.wikipedia.org/wiki?curid=703362" title="Micheline Ostermeyer">
Micheline Ostermeyer

Micheline Ostermeyer, po mężu Ghazarian, (ur. 23 grudnia 1922 w Rang-du-Fliers, zm. 18 października 2001 w Bois-Guillaume) – francuska lekkoatletka i pianistka.
Kariera.
W dzieciństwie Ostermeyer przeniosła się wraz z rodziną do Tunezji. Tutaj rozpoczęła naukę gry na fortepianie, którą kontynuowała w konserwatorium we Francji. Gdy wybuchła II wojna światowa Ostermeyer powróciła do Tunezji, gdzie tym razem odkryła swój talent do sportu. Uprawiała głównie koszykówkę i lekkoatletykę. Okazała się być bardzo utalentowaną i wszechstronną zawodniczką, zdobywając wiele tytułów mistrzyni Francji zarówno konkurencjach biegowych, jak i technicznych. Łącznie zdobyła we Francji 13 tytułów mistrzowskich w siedmiu różnych konkurencjach (biegi na 60 metrów i 80 metrów przez płotki, sztafeta 4 × 100 metrów, skok wzwyż, pchnięcie kulą, rzut dyskiem i pięciobój) oraz pobiła 19 rekordów kraju (1 w biegu na 80 m przez płotki, 1 w skoku wzwyż, 10 w pchnięciu kulą, 4 w rzucie dyskiem i 3 w pięcioboju). W tym samym czasie nie przerwała kariery muzycznej, wygrywając kilka konkursów pianistycznych.
Największe sukcesy odniosła podczas Igrzysk Olimpijskich w 1948 w Londynie. Zdobyła tam dwa złote medale w pchnięciu kulą i rzucie dyskiem oraz brązowy medal w skoku wzwyż. Więcej medali na tych Igrzyskach zdobyła jedynie Holenderka Fanny Blankers-Koen.
Ostermeyer zdobywała również medale mistrzostw Europy: w 1946 zdobyła srebrny medal w pchnięciu kulą, a w 1950 – dwa brązowe medale w biegu na 80 m przez płotki i w pchnięciu kulą. W 1950 r. wycofała się z czynnego uprawiania sportu, kontynuując jednak swoją karierę muzyczną.

</doc>
<doc id="703364" url="https://pl.wikipedia.org/wiki?curid=703364" title="Citroën Méhari">
Citroën Méhari

Citroën Méhari − samochód osobowy, produkowany przez firmę Citroën w latach 1968-1987. W ciągu 19 lat produkcji wyprodukowano zaledwie 144 953 egzemplarzy.
Opis modelu.
Konstrukcja identyczna z 2CV, jedyną zasadniczą różnicą jest nadwozie, wykonane z tworzyw sztucznych. Rurową ramę przyspawano do pomostu ze stalowych rurek i zamontowano na niej przewiewną karoserię z tworzywa. Na uwagę zasługują skórzane paski do zabezpieczania maski silnika przed otwarciem. Ponadto auto umożliwiało szybki demontaż drzwi. W efekcie powstał super lekki samochód, który po przedstawieniu kierownictwu Citroëna wszedł do produkcji pod koniec 1967 roku. Zadebiutował w marcu 1968 roku, lecz jego prawdziwa premiera miała miejsce dopiero na wystawie samochodów w Paryżu. Citroën Méhari miał niezależne zawieszenie kół i hamulce bębnowe. Nowy przód samochodu zamontowano w 1978 roku, a w następnym roku dodano jeszcze wyposażenie z wersji LN, oraz przednie hamulce tarczowe z wersji Ami. Napędzany był silnikiem z wozu Dyane 6: 2-cyl. 602 cm³ (26 KM przy 5400 obr./min., lub po 1987 roku – 29 KM przy 5750 obr./min.).
Pojazdów tych używały żandarmeria i wojsko, dzięki czemu w latach 1972-1987 sprzedano 11 457 wozów. Samochód ten przewoził czteroosobowe oddziały rannych, spadochroniarzy i radiooperatorów.
W 1979 nadszedł czas na wersje 4x4 (29 KM) o nisko umiejscowionym środku ciężkości i z redukcją. Koło zapasowe umocowano na masce z przodu. Wszystkie koła miały niezależne zawieszenie na sprężynach śrubowych i amortyzatorach hydraulicznych. Karoseria była ta sama co w wozach 2x4, z lekką brezentową plandeką; mieściła 2 lub 4 osoby. Citroën Méhari 4x4 sprawdził się jako medyczna asysta rajdu Paryż-Dakar. Produkowano go – łącznie z limitowaną serią Méhari Azur aż do 1987 roku we Francji, później montaż przeniesiono do Belgii, a jeszcze później do Hiszpanii i Portugalii.
Z łącznej liczby 144 953 wyprodukowanych sztuk, tylko 1213 znajduje się w rękach kolekcjonerów.

</doc>
<doc id="703365" url="https://pl.wikipedia.org/wiki?curid=703365" title="Krakówki-Włodki">
Krakówki-Włodki

Krakówki-Włodki – wieś w Polsce położona w województwie podlaskim, w powiecie siemiatyckim, w gminie Grodzisk.
W latach 1975–1998 miejscowość należała administracyjnie do województwa białostockiego.
Wierni kościoła rzymskokatolickiego należą do parafii Narodzenia Najświętszej Maryi Panny w Ostrożanach.

</doc>
<doc id="703368" url="https://pl.wikipedia.org/wiki?curid=703368" title="Persona">
Persona



</doc>
<doc id="703378" url="https://pl.wikipedia.org/wiki?curid=703378" title="Krakówki-Dąbki">
Krakówki-Dąbki

Krakówki-Dąbki – wieś w Polsce położona w województwie podlaskim, w powiecie siemiatyckim, w gminie Grodzisk.
W latach 1975–1998 miejscowość należała administracyjnie do województwa białostockiego.
Wierni kościoła rzymskokatolickiego należą do parafii Narodzenia Najświętszej Maryi Panny w Ostrożanach.

</doc>
<doc id="703380" url="https://pl.wikipedia.org/wiki?curid=703380" title="120 mm moździerz M120">
120 mm moździerz M120

M120 - amerykański ciężki moździerz kalibru 120 mm, używany przez jednostki piechoty zmotoryzowanej armii Stanów Zjednoczonych.
Opis.
M120 powstał w celu zastąpienia dotychczas używanego moździerza M30 kalibru 107 mm. W przeciwieństwie do swojego poprzednika jest to broń gładkolufowa, strzelająca pociskami stabilizowanymi brzechwowo. Przystosowany jest do holowania przez M998 HMMWV na specjalnym wózku transportowym. Moździerz ten ma wystarczającą siłę ognia, żeby razić typowe rodzaje celów na terenie miejskim. Pocisk jest w stanie przebić się przez dachy budynków i spowodować duże zniszczenia swoją siłą eksplozji. Co najmniej 0,5 m ziemi lub piasku może zapewnić skuteczną ochronę przed odłamkami pocisku upadającego w promieniu 3 metrów. Natomiast bezpośrednie trafienie jest równoważne z wybuchem 4,5 kg TNT, co jest wystarczającą siłą, aby niszczyć elementy fortyfikacji zbudowane z powszechnie dostępnych materiałów.
Konstrukcja.
Moździerz M120 składa się z następujących elementów (masa danego elementu podana w nawiasach:
Amunicja.
Do strzelań wykorzystuje się amunicję odłamkową, oświetlającą, dymną i ćwiczebną:

</doc>
<doc id="703381" url="https://pl.wikipedia.org/wiki?curid=703381" title="Księga Guinnessa">
Księga Guinnessa



</doc>
<doc id="703384" url="https://pl.wikipedia.org/wiki?curid=703384" title="Maurice Utrillo">
Maurice Utrillo

Maurice Utrillo, właśc. Maurice Valadon (ur. 25 grudnia 1883 w Paryżu, zm. 5 listopada 1955 w Dax) – francuski malarz i grafik, przedstawiciel École de Paris.
Życiorys.
Był nieślubnym synem artystki i modelki Suzanne Valadon. W wieku 7 lat adoptował go kataloński krytyk sztuki Migueal Utrillo y Molina. Alkoholik od dziecka, błąkający się między knajpami Montmartre’u a izbami wytrzeźwień i szpitalami dla umysłowo chorych.
Zaczął malować w ramach terapii zwalczania alkoholizmu w wieku 18 lat. Do 1903 namalował już setki widoków paryskiego przedmieścia Montmagny. Jego pierwsze obrazy zdradzają wpływy Camille’a Pissarra i Alfreda Sisleya (tzw. okres Montmagny).
W 1909 jego obraz znalazł się na Salonie Jesiennym. W tym czasie przestał tworzyć w plenerze w sposób impresjonistyczny i zaczął malować z pocztówek. Skoncentrował się na przedstawianiu białych budynków za pomocą kleju, gipsu i białej farby. Powstały wtedy jego najwybitniejsze obrazy (tzw. okres biały 1908–1914). Następna faza twórczości charakteryzuje się jaskrawymi kolorami i większym akcentem na linię oraz nowym tematem: kobiety spacerujące po ulicy widziane plecami do widza (tzw. okres "cloisonné" 1914–1920). Po 1920 tworzył obrazy wielobarwne, ale o mniejszych walorach artystycznych (tzw. okres barwny).
W 1912 uczestniczył w wystawie sztuki francuskiej w Monachium. W 1913 miał swoją pierwszą wystawę indywidualną. W 1924 wskutek postępującej choroby alkoholowej trafił do więzienia i usiłował popełnić samobójstwo. W 1928 został odznaczony Legią Honorową. W 1935 roku ożenił się z Lucie Valore, francuską aktorką, która wcześniej przyjaźniła się z jego matką.
Był malarzem niezwykle płodnym. Tylko w czasie I wojny światowej namalował 1200 obrazów olejnych. Katalog pośmiertny jego dzieł wymienia ponad 3500 obrazów.
Głównym tematem prac artysty był pejzaż miejski (wąskie, ubogie uliczki, zaułki paryskie, szare mury, małe miasteczka, prowincjonalne kościółki). Malował też portrety i martwe natury. Sporadycznie zajmował się scenografią: w 1926 wykonał dekoracje dla zespołu Balety Rosyjskie Sergiusza Diagilewa, w 1948 współpracował z Operą Komiczną w Paryżu.
Zmarł na zapalenie płuc.

</doc>
<doc id="703393" url="https://pl.wikipedia.org/wiki?curid=703393" title="Płociczno (powiat starogardzki)">
Płociczno (powiat starogardzki)

Płociczno (niem. Grünthal) – wieś kociewska w Polsce położona w województwie pomorskim, w powiecie starogardzkim, w gminie Kaliska. Wieś wchodzi w skład sołectwa Cieciorka. Na obszarze wsi znajdują się dwa małe jeziora: Płociczno Małe i Płociczno Duże.
W 1931 roku gmina wiejska Płociczno zajmowała 605,91 ha, a na jej terenie zamieszkiwało 761 osób.
W latach 1975–1998 miejscowość administracyjnie należała do województwa gdańskiego.
Według stanu na dzień 31 grudnia 2008 r. w Płocicznie zamieszkiwało 41 osób.
Wieś należy do rzymskokatolickiej parafii Matki Bożej Nieustającej Pomocy w Kaliskach. W Płocicznie znajduje się kościół filialny pod wezwaniem św. Józefa z charakterystyczną, hełmiastą kopułą. Powstał on w 1906 z inicjatywy niemieckich mieszkańców wioski, stanowiących do 1920 roku większość mieszkańców. Znajdująca się przy nim figura Chrystusa usytuowana była pierwotnie w zdobionej witrażami altanie w ogrodzie pastora. 
Dużą atrakcją są pozostałości kamienno-betonowego kręgu z kolumnami na obwodzie, połączonymi niegdyś grubym łańcuchem, oraz stojącą pośrodku podstawą pomnika, na którym według opowiadań miejscowej ludności, stał posąg marszałka Hindenburga o wysokości 5 metrów.
Po odzyskaniu przez Polskę niepodległości, przestano dbać o ogród wraz z kamienno-betonowym kręgiem i ulegał on stopniowej degradacji. W młodniku na północ od kościoła znajdują się pozostałości po kręgu, kolumnach oraz podstawa, na której stał wspomniany pomnik.
W 2005 przez wieś przeprowadzono szosę w kierunku Chwarzna i Starej Kiszewy.
Zabytki.
Według rejestru zabytków NID na listę zabytków wpisana jest chata kociewska nr 15, 1869, nr rej.: A-1409 z 31.08.1993.

</doc>
<doc id="703401" url="https://pl.wikipedia.org/wiki?curid=703401" title="Kosianka-Boruty">
Kosianka-Boruty

Kosianka-Boruty – wieś w Polsce położona w województwie podlaskim, w powiecie siemiatyckim, w gminie Grodzisk.
Zaścianek szlachecki Boruty należący do okolicy zaściankowej Kosianka położony był w drugiej połowie XVII wieku w ziemi drohickiej województwa podlaskiego. W latach 1975–1998 miejscowość należała administracyjnie do województwa białostockiego.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Grodzisku

</doc>
<doc id="703403" url="https://pl.wikipedia.org/wiki?curid=703403" title="Charles Howard (11. książę Norfolk)">
Charles Howard (11. książę Norfolk)

Charles Howard (ur. 15 marca 1746, zm. 16 grudnia 1815) – brytyjski arystokrata i polityk, syn Charlesa Howarda, 10. księcia Norfolk i Catherine Brockholes, córki Johna Brockholesa.
W 1780 r. wygrał wybory do Izby Gmin w okręgu Carlisle. W niższej izbie parlamentu zasiadał do 1786 r., kiedy po śmierci ojca został 11. księciem Norfolk i zasiadł w Izbie Lordów. Równocześnie został Lordem Marszałkiem Anglii. W latach 1782-1798 był Lordem Namiestnikiem West Riding of Yorkshire, zaś w latach 1807-1815 Lordem Namiestnikiem Sussex.
1 sierpnia 1767 r. poślubił Mary Coppinger (zm. 28 maja 1768), córkę Johna Coppingera. Pierwsza żona Howarda zmarła po roku małżeństwa przy porodzie.
6 kwietnia 1771 w Londynie, poślubił Frances Scudamore (10 lutego 1750 – 22 października 1822), córkę Charlesa FitzRoy-Scudamore’a i Frances Scudamore, córki 2. wicehrabiego Scudamore. Małżonkowie nie mieli razem dzieci, gdyż Frances niedługo po ślubie popadła w obłęd i pozostawała w odosobnieniu aż do swojej śmierci.
Norfolk szukał pocieszenia wśród swoich licznych kochanek. Wśród nich wyjątkowe miejsce zajmowała Mary Ann Gibbon (kuzynka słynnego historyka Edwarda Gibbona). Miał z nią kilkoro dzieci, między innymi oficerów British Army; Matthew Howard-Gibbonsa, Edwarda Howard-Gibbonsa i sir Williama Woodsa.
Powszechnie znany jako „pijany książę”, Norfolk był jednym z najbliższych przyjaciół księcia-regenta. Był powszechnie uważany za człowieka jowialnego i cokolwiek sprośnego. Krążyły o nim różne plotki, przykładowo taka, że jego słudzy kąpali go tylko wtedy, gdy był pijany, gdyż na trzeźwo nigdy by się nie dał wykąpać. Kiedy skarżył się pewnego razu, że bezskutecznie próbował wszelkich możliwych kuracji na reumatyzm, otrzymał odpowiedź: "Milord może by spróbował założyć czystą koszulę". Książę sfinansował również przebudowę rodowej rezydencji Arundel Castle w latach 1787-1815, płacąc za to 600 000 funtów.
Książę Norfolk był członkiem Towarzystwa Steku i Wołowiny, powstałego w 1735 r. jako reakcja na wpływy kuchni francuskiej, popularnej w okresie georgiańskim. Norfolk był wielkim amatorem wołowiny i potrafił podczas jednego posiłku zjeść 4 pokaźne steki. Towarzystwo zbierało się o godzinie 17 od listopada do czerwca. Liczyło 24 członków (honorowym, 25 członkiem, był książę-regent).
Książę zmarł w 1815 r. nie pozostawiając po sobie legalnego potomstwa. Wszystkiego jego tytuły przejął jego kuzyn, Bernard.

</doc>
<doc id="703405" url="https://pl.wikipedia.org/wiki?curid=703405" title="Choroba kociego pazura">
Choroba kociego pazura

Choroba kociego pazura, inaczej gorączka kociego pazura (ang. "cat scratch fever", "cat scratch disease") – bakteryjna choroba odzwierzęca przenoszona przede wszystkim przez młode koty, podostre lub przewlekłe miejscowe stany zapalne węzłów chłonnych po zakażeniu skóry, oczu lub błony śluzowej. Została opisana po raz pierwszy w 1889 przez Henri Parinauda.
Epidemiologia.
Czynnikiem chorobowym są Gram-ujemne bakterie "Bartonella henselae" i rzadziej "Bartonella clarridgeiae"; przenikają do organizmu człowieka najczęściej na skutek zadrapania przez zwierzę-nosiciela. Choroba jest najczęstsza w krajach o klimacie ciepłym i wilgotnym, ale występuje na całym świecie – w USA częstość występowania wynosi 9,3 na 100 000 osób, a liczba hospitalizacji oscyluje wokół 1000. Ok. 1/3 kotów jest zakażonych bakterią "Bartonella henselae".
Rozpoznanie.
Podstawą rozpoznania jest wywiad wskazujący na kontakt z młodymi kotami, powiększone węzły chłonne, zmiana pierwotna (grudka lub krosta), badania obrazowe węzłów chłonnych, a jako potwierdzenie stosowane są badania serologiczne.
Przebieg choroby.
Początkowo choroba przebiega bezobjawowo lub tylko z objawami miejscowymi w miejscu zranienia (miejscowe zaczerwienienie, grudka zapalna lub krosta). Po 1–6 tygodniach od infekcji pojawia się tkliwość i powiększenie sąsiadujących węzłów chłonnych (szyjne, podpachowe, pachwinowe, podżuchwowe, wewnątrzbrzuszne) do 5 cm średnicy (około 20% chorych ma powiększoną dużą ich liczbę), mogących ulegać ropieniu (10–30% przypadków), przebiciu i samoistnej ewakuacji treści ropnej; u części pacjentów ewentualnie inne objawy chorobowe (gorączka, powiększenie wątroby i śledziony, bóle głowy, pleców, podbrzusza, zmęczenie).
Większość przypadków ma łagodny przebieg i mija w ciągu około 10 dni, niezależnie od tego, czy zastosowano leczenie antybiotykami; u pacjentów z upośledzonym układem odpornościowym, przebieg może być jednak poważniejszy i wymagać intensywnej opieki medycznej. U części chorych występuje zakażenie rozsiane z ziarniniakami wątroby i śledziony, zajęciem ośrodkowego układu nerwowego z encefalopatią, w skrajnych przypadkach z drgawkami i zmianami w kościach.
Powikłania.
Choroba w większości przypadków ustępuje w ciągu najwyżej 6 miesięcy. Powikłania najczęściej obejmują zropienie węzła chłonnego, zespół Parinauda, zajęcie siatkówki grożące ślepotą i zapalenie mózgu. W rzadkich przypadkach mogą powstać zapalenie szpiku kostnego, małopłytkowość, zajęcie kości i zapalenie wsierdzia.
Prewencja i leczenie.
Prewencja obejmuje unikanie zakażenia, a więc ograniczenie kontaktu z kociętami. W leczeniu stosuje się dawkowanie antybiotyku azytromycyny, stosowanie wilgotnych, gorących okładów na powiększone węzły chłonne, które w rzadkich przypadkach wymagają nakłucia celem opróżnienia z ropy. Stosowane jest także usunięcie zajętego węzła chłonnego lub przetoki. W leczeniu można stosować chinolony i tetracykliny.
Profilaktyka zakażeń u kotów polega na stosowaniu środków przeciw pchłom, które przenoszą chorobę w populacji kotów.

</doc>
<doc id="703406" url="https://pl.wikipedia.org/wiki?curid=703406" title="Han Huidi">
Han Huidi

Liu Ying (), Cesarz Hui z dynastii Han (, ur. 210 p.n.e., zm. 188 p.n.e.) – drugi władca dynastii Han, najstarszy syn cesarza Gao i cesarzowej Lü Zhi.
Jako najstarszy syn cesarza Gao, został ustanowiony następcą tronu w 205 r.p.n.e. i choć jego ojciec miał preferować młodszego syna, Liu Ruiyi, jednak nie dokonał zmiany przed śmiercią w 195 r.p.n.e. Piętnastoletni Liu Ying wstąpił na tron jako cesarz Hui, aczkolwiek dopiero cztery lata później odbył ceremonię oficjalnego wstąpienia w wiek męski. Miał być zdominowany przez matkę, ambitną i okrutną cesarzową-wdowę Lü, która by zabezpieczyć jego panowanie (i swoje wpływy), miała zamordować zarówno Liu Ruyi, jak i trzech innych synów cesarza Gao. Zastraszony pokazem okrucieństwa, jaki dała mu matka podczas egzekucji konkubiny ojca, damy Qi (matki Liu Ruyi), miał odsunąć się od rządzenia, pogrążając w rozpuście i alkoholizmie.
Najważniejszymi wydarzeniami jego panowania było ustanowienie kultu jego ojca, cesarskiego przodka i budowa wielu świątyń ku jego czci, dla umocnienia prestiżu panującej dynastii, oraz budowa murów miejskich Chang’anu. Przebudowany Chang’an był w całości otoczony murami (poprzednio jedynie pałace miały mury obronne) i choć nie miał zalecanego kształtu kwadratu, liczba bram, rozmieszczenie głównych świątyń i przebieg głównych ulic były dostosowane do kosmologicznych zaleceń zawartych w księdze "Kao gong ji". Innymi posunięciami była rozbudowa państwowych spichrzów i złagodzenie prawa, w szczególności odwołanie zakazu z czasów dynastii Qin posiadania niektórych rodzajów ksiąg.
W polityce zagranicznej dwór Han pozostawał stosunkowo bierny, uznając niezależność królestwa Donghai (w dzisiejszej prowincji Fujian) i królestwa Nanyue (przyjmując dary od jego króla Zhao Tuo w 192 r.p.n.e.). Wydał też jedną z księżniczek za władcę Xiongnu, by podtrzymać pokojowe relacje.
Nie posiadał dzieci z żona-cesarzową Zhang Yan, i gdy w 188 r.p.n.e. zmarł z przyczyn naturalnych w wieku zaledwie 23 lat, na tron wstąpili kolejno jego dwaj synowie z pomniejszych konkubin. Obaj byli dziećmi, a realną władzę sprawowała cesarzowa-wdowa Lü Zhi.

</doc>
<doc id="703410" url="https://pl.wikipedia.org/wiki?curid=703410" title="Citroën C3">
Citroën C3

Citroën C3 – samochód osobowy klasy miejskiej produkowany pod francuską marką Citroen od 2002 roku. Od 2016 roku produkowana jest trzecia generacja pojazdu.
Pierwsza generacja.
Citroën C3 I został zaprezentowany po raz pierwszy w 2002 roku.
Pierwsza generacja C3 zadebiutowała w 2002 roku, jednak pierwszą partię około 300 sztuk wyprodukowano już w 2001 roku. Ten niewielki francuski samochód z 5-drzwiowym nadwoziem typu hatchback, zaprezentowany został w 2002 roku. Citroën określa swój samochód jako „Filigranowy i zwrotny, łączący małe gabaryty z pojemnym wnętrzem”. Produkowany był w Aulnay-sous-Bois we Francji, w Madrycie w Hiszpanii oraz w Porto Real w Brazylii. Tylko w Madrycie powstawał model C3 Pluriel.
Model C3 był pierwszym przedstawicielem PSA Peugeot Citroën w oparciu o platformę PF1, pokrewne modele to Citroen C2, Citroen C3 Pluriel, Peugeot 1007, Peugeot 207 i Citroën C3 Picasso.
Donato Coco, obecnie główny projektant w Ferrari, dla koncernu Citroën zaprojektował takie modele jak Xsara Picasso, C2, C3 i C4.
W 2004 roku zadebiutowała uterenowiona odmiana X-TR wyposażona w osłony z tworzywa sztucznego, zwiększony prześwit, oraz mechanizm różnicowy o ograniczonym poślizgu. Wariant wycofano z oferty w 2006 roku. 
W 2005 roku gama Citroënów C3 przeszła facelifting, który nieznacznie odbił się na wyglądzie samochodów. Poprawiono także ich osiągi, w przypadku Diesla dostępny jest nowy silnik w wersji PLUS, a w silniku benzynowym zmodyfikowano układ wydechowy.
W plebiscycie na Europejski Samochód Roku 2003 model zajął 3. pozycję (za Renault Megane II i Mazdą 6).
Silniki.
Benzynowe:
Diesla:
Wyposażenie.
Auto miejskie wówczas było wyposażone dość bogato jak na swój segment rynkowy, między innymi w:
Citroën C3 Pluriel.
Na bazie modelu C3 pierwszej generacji powstał Citroën C3 Pluriel, produkowany w Madrycie od 2003 do 2010 roku. Jest to dwudrzwiowy kabriolet, o nietypowo składanym dachu. Dach można zsunąć do tyłu, po czym złożyć do bagażnika, a następnie zdemontować również łukowate belki, na które jednak nie znajdziemy miejsca w samochodzie. Dzięki temu otrzymamy auto o linii typowego kabrioletu. Samochód oparto na przedstawionym w 1999 roku na targach motoryzacyjnych we Frankfurcie prototypie.
Wyposażenie.
Wyposażenie wersji podstawowej obejmowało m.in.:
Silniki.
Model ten oferowany był z dwiema benzynowymi jednostkami napędowymi 1.4 73 KM oraz 1.6 16V 109 KM (tylko z sekwencyjną skrzynią SensoDrive), a także dieslem 1.4 HDi o mocy 68 KM.
Druga generacja.
Citroën C3 II został zaprezentowany po raz pierwszy w 2009 roku.
Druga generacja Citroëna C3 pojawiła się na polskim rynku w marcu 2010 roku. Elementem wyróżniającym ten model jest przednia panoramiczna szyba Visiodrive (Zenith) zachodząca przez dach aż do słupka B. W porównaniu z poprzednikiem samochód nieco urósł. Długość 394 cm (+ 8 cm), szerokość 171 cm (+ 5 cm). W gronie pojazdów segmentu B nie wyróżnia się rozmiarami (większe są Opel Corsa, Renault Clio czy Fiat Punto). Bagażnik ma pojemność 305 l, pakowanie mają ułatwiać liczne schowki.
Visiodrive.
Intrygująca przednia panoramiczna szyba Zenith zwiększająca pole widzenia pasażerów o 80 stopni do góry, w połączeniu z cienkimi słupkami ma dać wrażenie jazdy pod gołym niebem, zapewniając przy tym lepsze oświetlenie wnętrza. Podobne rozwiązanie zastosowano już w Citroenie C4 Picasso.
Silniki.
Citroën C3 II dostępny jest m.in. z silnikiem wysokoprężnym o mocy 92 KM, emitującym 99 g CO2 na 1 km. W 2011 roku ilość dwutlenku węgla w spalinach została zredukowana do poziomu 95- 90 g/km dzięki wprowadzeniu nowych układów napędowych, obejmujących m.in. system Stop &amp; Start drugiej generacji (automatyczne wyłączanie silnika podczas np. postoju na światłach). Oferowane były one z 5 i 6-stopniowymi, zautomatyzowanymi skrzyniami biegów. W wersjach napędzanych benzyną, nowa generacja 3-cylindrowych silników zapewniła emisję spalin poniżej 100 g CO2/km.
Trzecia generacja.
Citroën C3 III został zaprezentowany po raz pierwszy w 2016 roku.
Trzecia generacja modelu C3 została zaprezentowana w marcu 2016 roku na Geneva Motor Show. W przeciwieństwie do poprzedników miejski hatchback francuskiej marki reprezentuje dużo bardziej awangardową koncepcję nadwozia. Stylizacja trzeciego wcielenia C3 nawiązuje do najnowszego języka stylistycznego marki zapoczątkowanego przez takie modele, jak C4 Picassso drugiej generacji, czy C4 Cactus, który odznacza się trzema liniami przednich świateł - pierw wąski pasek diod do jazdy dziennej w technologii LED połączonych z logo marki, następnie reflektory, a na dole światła przeciwmgielne. Trzecia generacja C3 wyróżnia się także opcjami personalizacji wyglądu nadwozia - może ono otrzymać dwukolorowe malowanie, a także panele przeciwko uszkodzeniom "airbump" na dolnych częściach drzwi kierowcy i pasażera, również znane z modelu C4 Cactus. Miejski hatchback otrzymał inne proporcje, niż dotychczasowe dwa wcielenia - przy większym rozstawie osi jest wyraźnie dłuższy i szerszy przy zmniejszonej wysokości nadwozia.
Wnętrze C3 III utrzymano w minimalistycznej tonacji - główną rolę zgodnie z trendami odgrywa ekran dotykowy. Obok lusterka wstecznego opcjonalne jest możliwe zamówienie szerokokątnej kamery "ConnectedCAM Citroën".
C3 trzeciej generacji trafiło na europejski rynek w połowie 2016 roku. Pokrewnym modelem opracowanym wspólnie z Oplem jest zaprezentowany jesienią 2017 roku miejski crossover C3 Aircross.
Lifting.
Wiosną 2020 roku zaprezentowano C3 po faceliftingu. Zmiany stylistyczne są subtelne: zmieniono jedynie nieco kształt grilla i lamp. Gama silnikowa pozostała bez zmian.
Silniki.
Citroen C3 otrzymał trzy silniki benzynowe 1.2 PureTech oraz dwa silniki diesla 1.6 BlueHDI. Najmocniejsze odmiany silników benzynowych oraz diesla można opcjonalnie zestawić z zautomatyzowaną skrzynią EAT6. Od 2018 roku silnik 1.2 PureTech 110KM jest połączony z sześciobiegową skrzynią manualną.
Silniki benzynowe.
Silniki benzynowe to trzycylindrowa konstrukcja PureTech znana z innych modeli koncernu PSA. Najmocniejsza odmiana 110KM jest wyposażona w turbosprężarkę.
Silniki Diesel.
Silniki Diesla to oszczędne i ekologiczne jednostki wyposażone w system AdBlue. Oba silniki wyposażone są w 4 cylindry.

</doc>
<doc id="703413" url="https://pl.wikipedia.org/wiki?curid=703413" title="Edward Habich">
Edward Habich

Edward Ludwik Habich (ur. 4 czerwca 1905 w Wielkich Łukach, zm. 14 listopada 1987 w Warszawie) – inżynier, mechanik i wynalazca, kierownik działu pojazdów specjalnych Biura Studiów PZInż, profesor Politechniki Warszawskiej.
Życiorys.
Ukończył Wyższą Szkołę Budowy Maszyn im. Wawelberga i Rotwanda oraz Politechnikę Warszawską. W roku 1928, jeszcze jako student, rozpoczął pracę przy pancernych pojazdach gąsienicowych w biurze konstrukcyjnym broni pancernej Wojskowego Instytutu Badań Inżynierii. Brał tam udział w opracowaniu czołgu rozpoznawczego TK-3. Od 1933 r. był kierownikiem działu pojazdów specjalnych Biura Studiów PZInż. Pod jego kierownictwem w okresie międzywojennym powstały takie konstrukcje jak: czołg TKS, czołg pływający (amfibia) PZInż 130, czołg rozpoznawczy 4TP(PZInż. 140), ciągnik artyleryjski PZInż 152, terenowy samochód półgąsienicowy PZInż 222 i PZInż 202, czołg 9TP. W trakcie budowy znajdował się czołg 20 tonowy (20/25TP), uzbrojony w działo 75 mm, przewyższający konstrukcje niemieckie, którego produkcja seryjna była przewidziana na 1942 r. Do chwili wybuchu wojny w 1939 r. w zakładach PZInż zdołano wybudować jego drewnianą makietę w skali 1:1. Podczas okupacji brał udział w ruchu oporu w Armii Krajowej.
W lutym 1945 r. podjął pracę w szkolnictwie wyższym. Jesienią 1945 r. rozpoczął prace projektowe ciągnika rolniczego o mocy 30 KM. Z powodu braku technologicznych możliwości i środków ciągnik ten nie wszedł do produkcji. Dlatego inż. Edward Habich opracował dokumentację konstrukcyjną w oparciu o niemiecki ciągnik „Lanz Bulldog", którego produkcję w r. 1947 rozpoczęły zakłady URSUS pod nazwą Ursus C-45.
W 1954 r. mianowany został profesorem nadzwyczajnym. Zorganizował i kierował Katedrą Ciągników i Pojazdów Specjalnych Politechniki Warszawskiej, a następnie Katedrą Ciągników, aż do czasu przejścia na emeryturę. Prowadził wykłady z Ciągników, Pojazdów Specjalnych, Układów Jezdnych Maszyn Roboczych i liczne prace dyplomowe na Wydziale Maszyn Roboczych i Pojazdów, a następnie Wydziale Samochodów i Maszyn Roboczych Politechniki Warszawskiej. Został pochowany na warszawskich Powązkach (Aleja Katakumbowa (grób 31/32) ).

</doc>
<doc id="703414" url="https://pl.wikipedia.org/wiki?curid=703414" title="Citroen C3">
Citroen C3



</doc>
<doc id="703417" url="https://pl.wikipedia.org/wiki?curid=703417" title="Etykieta (marketing)">
Etykieta (marketing)

Etykieta – metka, znak firmowy, znak handlowy, ilustracja lub inny opis pisany, drukowany, tłoczony, odbity lub w inny sposób naniesiony na opakowanie lub załączony do opakowania.
To wyrób papierowy lub z folii przymocowany do produktu w celu zidentyfikowania lub określenia jego zawartości. Często etykiety służą działaniom marketingowym, reklamując produkt przez przyciągnięcie uwagi konsumentów.
Etykiety posiadają różne kształty i różnią się materiałem, z którego są wykonane. Wytwarzane metodami przemysłowymi różnią się też techniką druku, w jakiej zostały wykonane.
Etykiety jako przedmiot kolekcjonerski.
Ze względu na fakt, że etykiety zawierają treści informacyjno-reklamowe dotyczące danego produktu lub producenta należą one również do akcesoriów gromadzonych przez kolekcjonerów. Zbieranie etykiet nazywa się labologią, a najczęstszym rodzajem kolekcjonowanych etykiet są etykiety piwne.

</doc>
<doc id="703421" url="https://pl.wikipedia.org/wiki?curid=703421" title="Citroën C2">
Citroën C2

Citroën C2 – samochód osobowy klasy aut miejskich produkowany przez francuską markę Citroën w latach 2003 - 2009.
Historia i opis modelu.
Pojazd został po raz pierwszy zaprezentowany podczas targów motoryzacyjnych w Genewie w 2003 roku. W 2005 roku auto przeszło face lifting. Zmienione m.in. tylne reflektory. W 2008 roku auto przeszło drugi lifting. Zmieniono m.in. atrapę chłodnicy oraz przestylizowano zderzaki. Przy okazji wprowadzono nowy, 1.6 l silnik wysokoprężny o mocy 110 KM.
Od 2006 roku w Chinach produkowany jest pojazd o tej samej nazwie, bazujący na modelu Peugeot 206.
Wersje wyposażeniowe.
W zależności od wersji wyposażeniowej pojazdu, auto wyposażone może być m.in. w system ABS, 4 poduszki powietrzne, elektryczne sterowanie szyb, elektryczne sterowanie lusterek, światła przeciwmgłowe, zamek centralny, radio CD, czujnik deszczu oraz czujniki cofania.
W wersji code dodatkową są podgrzewane przednie fotele

</doc>
<doc id="703423" url="https://pl.wikipedia.org/wiki?curid=703423" title="Turbina cieplna">
Turbina cieplna

Turbina cieplna jest turbiną, której zasada działania opiera się ściśle na zasadach termodynamiki przepływów. Określenie to dotyczy więc turbin, w których czynnikiem termodynamicznym oddającym swoją energię jest gaz.
Zasada działania opisana jest, jak w każdej maszynie energetycznej, przy pomocy zasady zachowania energii. Do turbiny dopływa gaz niosący dużą entalpię. W trakcie przepływu przez turbinę następuje spadek entalpii i zamiana jej na energię mechaniczną odprowadzaną wałem do dowolnej maszyny, np. generatora elektrycznego.
Zamiana entalpii czynnika na energię mechaniczną następuje w dwóch etapach. Najpierw entalpia zamieniana jest na energię kinetyczną. Dzieje się to w wyniku różnicy ciśnień. Gaz przepływa przez nieruchome, zbieżne kanały, poddając się przemianie adiabatycznej. Spada przy tym ciśnienie, a więc i temperatura. Ze spadkiem temperatury wiąże się spadek entalpii. Jednocześnie rośnie prędkość przepływającego gazu, a więc następuje zamiana entalpii na energię kinetyczną. Przemiana ta przebiega w tzw. wieńcu kierowniczym, składającym się z nieruchomych zbieżnych kanałów przepływowych.
Gaz opuszczający wieniec kierowniczy porusza się w odpowiednim kierunku z dużą prędkością. Napływa on na odpowiednio ukształtowane kanały wieńca wirnikowego, w wyniku czego generowana jest siła. Wieniec wirnikowy usytuowany jest na pewnym promieniu na obrotowym wale, więc powstanie moment obrotowy. Jeśli wał będzie się obracał, to wystąpi generowanie mocy mechanicznej odprowadzanej wałem z turbiny do dowolnego odbiornika.
Turbina cieplna składa się zwykle z kilku lub nawet kilkudziesięciu stopni, co jest wynikiem dużej wartości entalpii gazu stojącej do dyspozycji konstruktora. Własności sprężonego gazu umożliwiają bowiem odebranie mu w czasie rozprężania znacznej ilości energii. W każdym ze stopni następuje więc zamiana części entalpii na pracę mechaniczną. Moc mechaniczna odprowadzana wałem z turbiny jest sumą mocy poszczególnych stopni.
Do turbin cieplnych zalicza się:

</doc>
<doc id="703426" url="https://pl.wikipedia.org/wiki?curid=703426" title="Porzeziny-Giętki">
Porzeziny-Giętki

Porzeziny-Giętki – wieś w Polsce położona w województwie podlaskim, w powiecie siemiatyckim, w gminie Grodzisk.
Zaścianek szlachecki Gętki należący do okolicy zaściankowej Porzeziny położony był w drugiej połowie XVII wieku w ziemi drohickiej województwa podlaskiego. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Grodzisku

</doc>
<doc id="703427" url="https://pl.wikipedia.org/wiki?curid=703427" title="Lokeren">
Lokeren

Lokeren – miejscowość w Belgii w prowincji Flandria Wschodnia. Gmina składa się z miasta Lokeren i miasteczek Daknam i Eksaarde. Miasto położone jest nad rzeką Durme, dopływem Skaldy.
Historia.
Początki.
Wykopaliska archeologiczne w Lokeren udowodniły, że teren ten był zamieszkany już w neolicie. Rzymska droga biegnie wzdłuż rzeki Durme. Nazwa "Waas", nadana została temu regionowi przez Rzymian i pochodzi od germańskiego słowa "Wasu" oznaczającego "bagnisty teren". Pierwsza wzmianka o nazwie Lokeren pochodzi z roku 1114. W przeciwieństwie do starszych zabudowań, nowa wioska powstała na prawym brzegu Durme. W połowie XII wieku Lokeren stało się samodzielną parafią, w której rolnictwo i len były głównymi dziedzinami jego gospodarki. Przemysł tekstylny był ważną dziedziną aż do XX wieku.
Od XVI wieku do dziś.
W 1555 roku Karol V nadał Lokeren prawo posiadania rynku. W XVI i XVII wieku cały Waasland był polem bitwy pomiędzy protestantami z Niderlandów a katolikami z Hiszpanii, co często miało opłakane skutki dla miejscowej ludności. Po rewolucji francuskiej region ten stał się częścią "departamentu Escaut", z Lokeren jako stolicą kantonu. Nie trwało to długo, gdyż departament został podzielony w roku 1800 i Lokeren zostało częścią dzielnicy Dendermonde. Napoleon Bonaparte nadał Lokeren status miasta w 1804 roku.

</doc>
<doc id="703431" url="https://pl.wikipedia.org/wiki?curid=703431" title="George FitzRoy (1. książę Northumberland)">
George FitzRoy (1. książę Northumberland)

George FitzRoy (ur. 28 grudnia 1665 w Oksfordzie, zm. 28 czerwca 1716 w Epsom) – trzeci i najmłodszy nieślubny syn króla Anglii i Szkocji Karola II i Barbary Palmer. 1 października 1674 r. został mianowany hrabią Northumberland, wicehrabią Falmouth i baronem Pontefract. 6 kwietnia 1683 r. otrzymał tytuł księcia Northumberland.
Urodził się w oksfordzkim Merton College. W 1682 r. udał się z tajną misją do Wenecji. Po powrocie w 1684 r. został kawalerem Orderu Podwiązki (8 kwietnia). Latem tego samego roku walczył jako ochotnik po stronie francuskiej podczas oblężenia Luksemburga. W 1687 r. został dowódcą 2 regimentu gwardii konnej. W 1688 r. został Lordem Bedchamberem króla Jakuba II. W 1701 r. został konstablem zamku Windsor i Lordem Namiestnikiem Surrey. W 1712 r. został dodatkowo Lordem Namiestnikiem Berkshire. W 1703 r. został pułkownikiem Królewskiego Regimentu Konnego. 10 stycznia 1710 r. otrzymał stopień generała-porucznika. 7 kwietnia 1713 r. został pasowany na członka Prywatnej Rady.
15 marca 1686 r. poślubił Catherine Wheatley (przed 1671 - 25 maja 1714), córkę Roberta Wheatleya. Catherine nie spodobała się jednak księciu. Podobno Northumberland razem ze swoim bratem, księciem Grafton, wysłał ją na kontynent, do angielskiego konwentu w Gandawie. Po śmierci Catherine, Northumberland ożenił się ponownie (10 marca 1715 r.) z Mary Dutton (przed 1700 - 27 sierpnia 1738), córką Henry'ego Duttona.
Northumberland zmarł nagle w Epsom w 1716 r. Został pochowany w Opactwie Westminsterskim 11 lipca 1716 r. Nie pozostawił po sobie legalnego potomstwa. Wraz z jego śmiercią wygasły wszystkie jego tytuły.

</doc>
<doc id="703432" url="https://pl.wikipedia.org/wiki?curid=703432" title="VW Eos">
VW Eos



</doc>
<doc id="703433" url="https://pl.wikipedia.org/wiki?curid=703433" title="VW Fox">
VW Fox



</doc>
<doc id="703434" url="https://pl.wikipedia.org/wiki?curid=703434" title="Sypnie Nowe">
Sypnie Nowe

Sypnie Nowe (białorus. Сыпні) – wieś w Polsce położona w województwie podlaskim, w powiecie siemiatyckim, w gminie Grodzisk.
W latach 1975–1998 miejscowość administracyjnie należała do województwa białostockiego.
Początkowo wieś zamieszkiwana była przez prawosławnych Białorusinów, którzy przynależeli do parafii św. Mikołaja Cudotwórcy w niedalekim Grodzisku. W 1945 r. na fali prześladowań na tle religijno-narodowościowym prawosławni mieszkańcy wsi deklarujący białoruską przynależność narodową zostali zmuszeni przez polskie podziemie niepodległościowe do trwałego opuszczenia miejscowości&lt;ref name="PP11/2002"&gt;&lt;/ref&gt; (w latach 1945–1947 w Syniach Nowych z rąk podziemia zginęło 9 mieszkańców tej wsi)&lt;ref name="PP01/2003"&gt;&lt;/ref&gt;. W związku z tymi wydarzeniami znaczna część mieszkańców Sypni Nowych na zawsze wyemigrowała do Związku Radzieckiego. Miejscowość została na nowo zasiedlona przez mieszkańców okolicznych wsi, głównie pobliskich Sypni Starych. Tragiczne wydarzenia powojenne w Sypniach Nowych upamiętnia pomnik prawosławnych mieszkańców Białostocczyzny zabitych i zaginionych w latach 1939–1956 znajdujący się w Białymstoku.
Prawosławni mieszkańcy wsi należą do parafii św. Mikołaja w Grodzisku, a wierni kościoła rzymskokatolickiego do parafii pw. św. Stanisława Biskupa i Męczennika w Pobikrach.

</doc>
<doc id="703436" url="https://pl.wikipedia.org/wiki?curid=703436" title="VW Vento">
VW Vento



</doc>
<doc id="703440" url="https://pl.wikipedia.org/wiki?curid=703440" title="VW Jetta">
VW Jetta



</doc>
<doc id="703441" url="https://pl.wikipedia.org/wiki?curid=703441" title="Chrysler Sebring">
Chrysler Sebring

Chrysler Sebring – samochód osobowy klasy średniej produkowany przez amerykańską markę Chrysler w latach 1996 – 2010.
Pierwsza generacja.
Chrysler Sebring I został zaprezentowany po raz pierwszy w 1996 roku.
Wiosną 1996 roku Chrysler podjął decyzję o zaadaptowaniu wprowadzonej rok wcześniej dla luksusowego coupe nazwy „Sebring” także dla kabrioletu. W przeciwieństwie do tamtego modelu zbudowanego we współpracy z Mitsubishi, Sebring Convertible to zupełnie inny model - oparto go na wydłużonej platformie sedanów Chrysler Cirrus, Dodge Stratus i Plymouth Breeze. Sebring Cabrio łączył z tymi modelami wiele wspólnych elementów mechanicznych i wykończenia kabiny pasażerskiej.
W Europie Sebring I był oferowany jako odmiana kabriolet modelu Stratus, czyli Dodge'a Stratus ze zmienionymi logotypami na potrzeby tego rynku.
Druga generacja.
Chrysler Sebring II został zaprezentowany po raz pierwszy w 2000 roku.
Światowa premiera drugiej generacji Chryslera Sebringa odbyła się w kwietniu 2000 roku podczas wystawy samochodowej w Nowym Jorku. Tym razem, producent zdecydował się zaadaptować nazwę Sebring także na średniej wielkości sedana, który zastąpił w ofercie Chryslera model Cirrus. Całkowicie nową konstrukcją okazała się jednak jedynie odmiana 4-drzwiowa. Kabriolet, choć przejął z nowego Sebringa przód i kokpit, a także zyskał nowy tył, de facto był jedynie głęboko zmodernizowanym modelem pierwszej generacji, co obrazował taki sam kształt nadwozia, drzwi czy linia okien. Model Sebring Coupe pozostał autonomiczną, odrębną konstrukcją, którą dalej budowano we współpracy z Mitsubishi.
W 2004 roku Chrysler przeprowadził modernizację Sebringa, w ramach której model otrzymał inaczej stylizowany przedni pas. Atrapa chłodnicy stała się wyraźnie większa i obejmowała odtąd większą powierzchnię, a ponadto pojawiły się także nowe zderzaki i nowe warianty wyposażenia.
Meksyk.
Na rynku meksykańskim Chrysler Sebring drugiej generacji był oferowany pod nazwą Chrysler Cirrus, stanowiąc kontynuację dla modelu z lat 1994–2000. Dawny Chrysler Cirrus był oferowany pod tą nazwą w całej Ameryce Północnej.
Trzecia generacja.
Chrysler Sebring III został zaprezentowany po raz pierwszy w 2006 roku.
Trzecia, zupełnie nowa, zbudowana od podstaw generacja Sebringa została zaprezentowana jesienią 2006 roku. Po wycofaniu z produkcji w 2005 roku odrębnego modelu Sebring Coupe, nazwę tę nosiły tym razem dwie, bliźniacze konstrukcje – sedan i kabriolet, oparte na tej samej technice i o takim samym wyglądzie, różniące się jedynie liczbą drzwi i formą dachu. Samochód zyskał nową, masywniejszą sylwetkę – nadwozie stało się szersze, dłuższe i większe wewnątrz. Bliźniaczą, ale różniącą się pod kątem stylistycznym wersją Dodge'a był tym razem model Avenger.
Meksyk.
Podobnie jak poprzednik, także i trzecia generacja Sebringa była sprzedawana w Meksyku jako trzecia generacja modelu Chrysler Cirrus, stanowiąc kontynuację dla modelu z lat 1994–2000.
Lifting i zmiana nazwy.
W listopadzie 2010 roku Chrysler postanowił zakończyć po 15 latach rynkowej obecności historię modelu Sebring i trzecią generację po gruntownej modernizacji zdecydowano się przemianować na model o nowej nazwie - 200. W porównaniu do modelu z lat 2006 - 2010, samochód po liftingu zyskał zupełnie nowy przód z inaczej ukształtowaną, chromowaną atrapą chłodnicy, nowy wygląd tylnej części nadwozia i zmodernizowany projekt deski rozdzielczej. Na modelu 200 zadebiutowało też zupełnie nowe logo Chryslera.

</doc>
<doc id="703442" url="https://pl.wikipedia.org/wiki?curid=703442" title="VW New Beetle">
VW New Beetle



</doc>
<doc id="703443" url="https://pl.wikipedia.org/wiki?curid=703443" title="Historia Siedlec">
Historia Siedlec

Założenie miasta.
Osada, która dała początek dzisiejszemu miastu, powstała prawdopodobnie w IX-X wieku w dolinie Liwca i Muchawki na skraju Wysoczyzny Siedleckiej. Ta pierwsza osada przyjęła zapewne nazwę od lasu Siedliska, o którym pisana wzmianka pochodzi z 1430 roku. Natomiast pierwsza wzmianka o samej wsi Siedlce znalazła się w dokumencie wydanym w 1448 roku w parafii łukowskiej w województwie sandomierskim przez kardynała Zbigniewa Oleśnickiego. Wieś wchodziła wówczas w skład ziemi łukowskiej w województwie sandomierskim, która w 1474 r. włączona została do nowo utworzonego województwa lubelskiego. W XV i XVI Siedlce były własnością rodu Gniewoszów herbu Rawicz. Ród ten w XV wieku przybrał nazwisko Siedleckich.
W 1503 r. Daniel Siedlecki z rodu Gniewoszów Siedleckich założył obok starej wsi Siedlce wieś „Nova Siedlcza”. W 1530 wybudował pierwszy kościół, który był pomiędzy tymi osadami. Wschodnią cześć Siedlec tzw. Starą Siedlecz nazywano później starą wsią. Została włączona przez miasto dopiero na początku XX wieku.
W 1532 r. Stanisław Siedlecki (pochodził prawdopodobnie z pobliskiej wsi Olendy i używał też nazwiska Olędzki), syn Daniela ustanowił tu parafię, dzięki jego staraniom Siedlce otrzymały prawa miejskie na prawie magdeburskim w 1547 r., które zostały nadane przez króla Zygmunta Starego. Miasto uzyskało istotne przywileje – na 8 lat mieszkańcy zostali zwolnieni od podatków, a w Siedlcach mogły odtąd odbywać się cotygodniowe targi i 3 jarmarki rocznie. W pierwszym stuleciu swego istnienia miasto przeżywało dynamiczny rozwój. Obszar Siedlec wzrósł pięciokrotnie, rosła liczba mieszkańców, przybywało kupców i rzemieślników. Przywilej miejski został potwierdzony w 1650 r.
Pierwszy okres rozwoju miasta w połowie XVII w. przerwała wojna. Miasto było palone, grabione, ludność dziesiątkowana przez przemarsze wojsk i choroby. Dopiero po burzliwym okresie połowy XVII w. miasto zaczęło podnosić się z upadku.
Czartoryscy.
Władanie miastem około 1670 roku przeszło w ręce Czartoryskich. Czartoryscy weszli w posiadanie miasta poprzez posag Joanny Olędzkiej, z którą się ożenił wojewoda wołyński książę Michał Jerzy Czartoryski. Czartoryscy już na początku zwolnili mieszkańców z podatków na 6 lat. Od momentu przejęcia miasta przez tę rodzinę, herbem Siedlec staje się herb Czartoryskich – Pogoń.
W 1692 pożar zniszczył część zabudowań. Kazimierz Czartoryski, syn Michała, wykorzystał to do nowego zaplanowania rynku i przyległych mu ulic, ułatwiających przyszłą rozbudowę centrum miasta. Przywilej miejski Siedlec został rozszerzony po pożarze w 1693 roku.
Z fundacji Izabeli i Kazimierza Czartoryskich wybudowano w I poł. XVIII wieku kościół oraz pałac. Po śmierci Kazimierza miasto przeszło na własność Michała Fryderyka Czartoryskiego, a następnie na jego córkę Aleksandrę.
Aleksandra Ogińska.
Aleksandra wyszła za mąż za Michała Ogińskiego, hetmana wielkiego litewskiego. W 1775 r. Aleksandra Ogińska odziedziczyła po ojcu Michale dobra siedleckie. Miasto stało się ośrodkiem życia towarzyskiego i kulturalnego w Polsce. Organizowano przedstawienia teatralne, na które była zapraszana elita z całego kraju.
W Pałacu Ogińskich tworzyli poeci Oświecenia: Franciszek Karpiński, Julian Ursyn Niemcewicz, Franciszek Dionizy Kniaźnin. Właścicielka Siedlec pomagała uzdolnionym dzieciom. Synowi oberżysty z dóbr Ogińskich Aleksandrowi Orłowskiemu pomogła rozwinąć się jako malarzowi. Założyła szkołę baletu dla dzieci swoich podwładnych.
Jej bliski krewny – król Stanisław August Poniatowski dwukrotnie gościł na dworze w 1783 i 1793 r.
Dzięki Aleksandrze Ogińskiej dokonano wielu zmian w mieście: przebudowano Pałac Ogińskich i kościół św. Stanisława, wybudowano kaplicę Ogińskich i ratusz, będący do dziś architektoniczną wizytówką Siedlec. Znakiem rozpoznawczym miasta jest również wieńcząca ratuszową wieżę figura Atlasa zwanego Jackiem. Powstał oryginalny układ urbanistyczny o przestrzeni otwartej, którego oś wyznacza zespół budowli: kościół, ratusz, odwach i domy zajezdne. Siedlce zawdzięczają księżnej Ogińskiej park, zwany dziś od jej imienia „Aleksandrią”. Księżna zmarła w 1798 r.
Siedlce przeszły na własność Czartoryskich z linii puławskiej. Adam Jerzy Czartoryski był ostatnim prywatnym właścicielem. Wymienił on miasto z rządem austriackim na inne dobra i od 1807 r. Siedlce stały się miastem rządowym.
Okres zaborów.
Po upadku insurekcji kościuszkowskiej (1794) i dokonanym III rozbiorze Polski (1795), Siedlce znalazły się w zaborze austriackim jako siedziba władz cyrkularnych. W czasach Księstwa Warszawskiego (1807-1815) Siedlce były stolicą departamentu, a z chwilą utworzenia Królestwa Polskiego (1815-1918) stały się miastem wojewódzkim oraz siedzibą powiatu. W 1807 roku A. Czartoryski wymienia Siedlce na dobra w Lubelskiem z rządem cesarskim. Po wojnie Napoleona z Austrią (1809 rok) Siedlce włączone zostają do utworzonego przez cesarza Księstwa Warszawskiego. Miasto awansuje do rangi stolicy departamentu. W 1815 roku po Kongresie Wiedeńskim zostaje wcielone do Królestwa Polskiego i staje się stolicą województwa podlaskiego. Wraz z całym Królestwem Siedlce przeżywają rozkwit gospodarczy, ale po klęsce powstania listopadowego i zmianie województwa na gubernię podlaską, a w końcu likwidację w 1844 roku samodzielnej jednostki administracyjnej i przyłączeniu do guberni lubelskiej utratę samodzielności administracyjnej. Między zrywami niepodległościowymi w latach 1840–1866 Siedlce były siedzibą władz powiatowych. Okres rusyfikacji i represji po stłumieniu powstania styczniowego trwał nawet po utworzeniu w 1867 roku guberni siedleckiej. Zawirowania dziejowe historii Polski, takie jak powstania narodowe, tylko na krótko zahamowały rozwój Siedlec w XIX w. Jednocześnie trwał gospodarczy rozwój miasta – szczególnie po zbudowaniu przebiegających przez Siedlce brukowanej drogi Warszawa – Brześć (1820-1823) oraz kolei Warszawa – Brześć (1866-1867).
Powstanie listopadowe.
Dnia 7 lutego 1831 roku miała miejsce pierwsza potyczka wojsk polskich z wojskami rosyjskimi. Dzień po tym kiedy nieprzyjaciel wkroczył do Siedlec nie napotykając na opór, pluton pierwszego pułku ułanów, wiedziony oburzeniem że przy zbliżaniu się nieprzyjaciela zniewolony był opuścić miasto bez wystrzału, wpada do Siedlec i rozpędza przednią straż oddziału rosyjskiego.
Podczas powstania listopadowego (1830-1831) 10 kwietnia 1831 r. w pobliskich Iganiach, wojska polskie pod dowództwem Ignacego Prądzyńskiego i Józefa Bema stoczyły zwycięską bitwę z wojskami rosyjskimi.
Powstanie krakowskie.
W 1846 r. w lutym wtargnęła grupa powstańców Pantaleona Potockiego, w ten sposób chcąc poprzeć i rozprzestrzenić powstanie krakowskie. Atak powstańców na garnizon rosyjski w mieście został odparty, a powstańców zmuszono do ucieczki. W trakcie odwrotu Rosjanie pojmali Pantaleona Potockiego. Został powieszony na szubienicy na rynku miejskim. Do dzisiaj na miejscu jego kaźni stoi pamiątkowy krzyż (skrzyżowanie ul. Henryka Sienkiewicza i Świętojańskiej).
Powstanie styczniowe.
Siedlce i okolice stały się też terenem intensywnych działań zbrojnych w powstaniu styczniowym (1863-1864). Wśród dowódców wyróżnił się cywilny naczelnik województwa podlaskiego Władysław Rawicz, stracony publicznie przez powieszenie w mieście 21 listopada 1863. Został pochowany w zbiorowej mogile, która znajduje się przy Sz. P. nr 5 nazwanej imieniem tego bohatera.
W powstaniu brał udział 16-letni Bolesław Prus. 1 września został ranny podczas potyczki we wsi Białki, oddalonej o 4 km od Siedlec i dostał się do rosyjskiej niewoli. Ze względu na młody wiek został uwolniony i powrócił do rodziny w Lublinie.
Opór po upadku powstania styczniowego.
Aż do odzyskania niepodległości w 1918 roku w mieście stawiano opór wobec prowadzonej przez władze carskie walki z przejawami polskości. Zaczęto potajemnie nauczać, rozwijały się organizacje podziemne. Początek XX wieku to także okres manifestacji robotniczych.
Burzliwe dla Siedlec były lata 1902–1907, gdy organizowano strajki szkolne w proteście przeciwko nauczaniu religii w języku rosyjskim. Dokonywano zamachów na przedstawicieli władzy administracyjnej i policmajstrów. Po jednym z zamachów we wrześniu 1906 r. doszło do pogromu i grabieży ludności żydowskiej. Żołnierze rosyjscy zabili kilkadziesiąt osób, a ponad 200 ranili. Pogrom ten zahamował ruchy rewolucyjne w Siedlcach.
Rozwój miasta.
Na burzliwe dzieje miasta wpływały również klęski żywiołowe (wielkie pożary miasta w latach 1855, 1865 i 1874 roku). Szczególnie niszczące były dwa ostatnie, które w połączeniu z efektami powstania styczniowego były dotkliwe dla mieszkańców miasta. Pomimo ucisku narodowego okres zaborów był dla Siedlec okresem rozwoju. Ożywieniu uległ handel, pojawił się przemysł. Rozwój gospodarczy spowodował poszerzenie granic miasta.
W okresie zaborów powstał szereg obiektów publicznych związanych z rozwojem miasta, budowali je najwybitniejsi architekci epoki. Antonio Corazzi zaprojektował gmach obecnej poczty oraz budynek gimnazjum gubernialnego (dziś IV Liceum im. Stanisława Żółkiewskiego). Henryk Marconi zaprojektował w I poł. XIX w. gmach siedleckiego więzienia (ukończony w 1844 roku, do dziś sprawuje swą pierwotną funkcję). Kolejnymi obiektami, które wyznaczały cywilizacyjny rozwój Siedlec XIX i początku XX w. były: gmach Trybunału Cywilnego (do dziś funkcjonują w nim instytucje wymiaru sprawiedliwości), siedziba Towarzystwa Kredytowego Ziemskiego, budynek hali targowej.
Założono wały fiskalne (miejskie) wokół miasta. Ograniczyły one rozwój przestrzenny miasta na ok. 50 lat. Zwiększenie się ludności spowodowało przekształcenie zabudowania parterowego na dwu i trzykondygnacyjne.
Do rozwoju gospodarczego miasta przyczyniło się nadanie miastu praw ośrodka administracyjnego, jak też poprawa komunikacji zewnętrznej. W latach 1818–1820 utwardzono brukiem trasę Warszawa – Brześć. W Siedlcach trakt ten przebiegał przez ulicę Rożniecką (obecnie J. Piłsudskiego). Przeprowadzenie traktu przez miasto spowodowało zmianę planu miejskiego w zachodniej części Siedlec.
Wybudowano również linie kolejowe biegnące w kilku kierunkach:
Po wybudowaniu linii kolejowych do Małkini i do Czeremchy Siedlce stały się ważnym węzłem kolejowym.
W 1865 r. kolejny pożar pochłonął ponad 100 domów w centrum miasta. To wydarzenie i wybudowanie linii kolejowej spowodowało skierowanie rozbudowy miasta w kierunku południowym. Ulica Alejowa (obecnie J. Kilińskiego) połączyła dworzec i południową dzielnicę z centrum. Rozwojowi miasta sprzyjało przywrócenie w 1867 Siedlcom statusu stolicy guberni.
W II poł. XIX w. nastąpił dynamiczny wzrost liczby mieszkańców. 50% mieszkańców stanowili Żydzi, którzy zajmowali się handlem i rzemiosłem. W mieście również była znaczna grupa rosyjskich urzędników z carskiej administracji wraz z rodzinami.
W 1905 w mieście miały miejsce strajki i wystąpienia o charakterze rewolucyjnym, w tutejszym areszcie więziono Feliksa Dzierżyńskiego.
W 1907 r. dołączono do miasta: Starą Wieś (prywatną i poduchowną), kolonię Aleksandrówek, majorat Stara Wieś i dwór Napoleona Jasińskiego. Rozwój miasta przerwał wybuch I wojny światowej. W sierpniu 1915 roku Siedlce opuścili Rosjanie i miasto znalazło się pod okupacją niemiecką. Podczas I wojny światowej prężnie działał w mieście polski samorząd.
Rozwój miasta znajdował szczególne odbicie w przyroście naturalnym – liczba ludności w ciągu XIX wieku powiększyła się ponad 10-krotnie.
II Rzeczpospolita.
Po wojnie polsko-bolszewickiej, a następnie po uformowaniu się granic II Rzeczypospolitej miasto straciło na znaczenie ośrodka administracyjnego i przez cały okres międzywojenny były zaledwie miastem powiatowym. Odzyskanie niepodległości przez Polskę nie zahamowało jedna rozwoju Siedlec. Liczba mieszkańców miasta do 1939 r. wzrosła o kolejne 10 tysięcy. W okresie dwudziestolecia międzywojennego Siedlce stanowiły ośrodek handlu i rzemiosła (krawiectwo i szewstwo). Przemysł nie był rozwinięty i ograniczał się do kilku drobnych fabryk przemysłu przetwórczo-rolnego. Przemysł szacowano na 25 zakładów przemysłowych i ok. 300 zakładów rzemieślniczych czynnych na terenie miasta Siedlce były największym rynkiem pracy na Podlasiu.
Miasto miało dobre zaplecze oświatowe z publicznymi szkołami średnimi o profilach ogólnokształcącym i zawodowym. Znajdowały się tutaj redakcje prasy regionalnej – wydawano około 20 tytułów czasopism, Mieściły się tu regionalne kierownictwa partii politycznych i stowarzyszeń społecznych, związków zawodowych. Miasto też stało się siedzibą biskupa podlaskiego po przeniesieniu tu w 1924 kurii z Janowa Podlaskiego.
Miasto rozrosło się terytorialnie głównie w kierunku północnym. W latach 1925–1928 dokonano parcelacji gruntów folwarku Stara Wieś, tworząc w ten sposób nową bogatą dzielnicę domów jednorodzinnych – Nowe Siedlce. Powstała też dzielnica robotnicza na wschód od ul. Kazimierzowskiej w kierunku Piasków Starowiejskich. Rozbudowała się również zachodnia część miasta w kierunku Piasków Zamiejskich. W 1931 r. obszar miasta powiększono o pozostałe części Starej Wsi.
W okresie dwudziestolecia międzywojennego w Siedlcach stacjonował duży garnizon wojskowy. Siedzibę miały tu jednostki: dowództwo oraz sztab 9 Dywizji Piechoty (Podlaski), 22 Pułk Piechoty, 9 Pułk Artylerii Ciężkiej (do listopada 1933 r.), 9 Pułk Artylerii Lekkiej (od listopada 1933 r.), Powiatowa Komenda Uzupełnień, Rejonowy Inspektorat Koni, Wojskowy Sąd Rejonowy, Rejonowa i Obwodowa Komisja Przysposobienia Wojskowego, Komenda Placu, 9 pluton żandarmerii 9 Dywizjon Żandarmerii, placówka Samodzielnego Referatu Informacyjnego oraz Wojskowa Komenda Kolejowa.
W latach 1932–1934 drużyna piłkarska 22. Pułku Piechoty WKS 22 pp Siedlce występowała w rozgrywkach pierwszej ligi piłki nożnej.
Siedlce były ważnym centrum kultury żydowskiej (w 1939 r. Żydzi stanowili 37% mieszkańców Siedlec). W maju 1920 roku doszło do ekscesów antyżydowskich, których sprawcami byli rekruci poznańscy i śląscy. Poszkodowanych zostało 38 osób.
II wojna światowa.
Tragiczne wydarzenia II wojny światowej nie ominęły Siedlec. Niemiecka okupacja rozpoczęła się 11 września 1939 roku, a zakończyła się prawie po 5 latach dnia 31 lipca 1944 r. Nie jest możliwe podanie precyzyjne mordów dokonywanych przez Niemców, ale wiadomo na pewno, że w miejscowym getcie i w obozie zagłady w Treblince zginęło 15–17 tys. mieszkańców Siedlec pochodzenia żydowskiego
W czasie II wojny światowej Siedlce były rejonem działań partyzanckich AK, BCh i NSZ.
W 1943 r. oddział BCh przeprowadził akcję na Komunalną Kasę Oszczędności.
W Siedlcach znajdował się obóz jeńców wojennych (głównie sowieckich) – Stalag nr 366, gdzie było przetrzymywanych przeciętnie od 5 do 20 tys. osób, z czego zginęło 9–12 tys.
Były też tutaj 4 obozy pracy przymusowej w których było łącznie 12 tys. osób, z czego ok. 10 tys. wywieziono do obozu zagłady w Treblince, a pozostałych rozstrzelano.
Siedlce udzielały pomocy uchodźcom w czasie wojny (szczególnie przesiedleńcom z Wielkopolski i dzieciom Zamojszczyzny).
23 września 1943 r. naprzeciw miejskiego więzienia Niemcy rozstrzelali 10 członków organizacji podziemnych (w tym Gwardii Ludowej).
Miasto zostało zdobyte w wyniku walk toczonych w dniach 24–31 lipca 1944 r. przez oddziały radzieckie 2 korpusu kawaleryjskiego gwardii, 11 samodzielnego korpusu pancernego i 129 korpusu 47 armii I Frontu Białoruskiego (w 1972 roku w hołdzie poległym żołnierzom wzniesiono Pomnik Wdzięczności i Braterstwa Broni). Toczyły się walki o miasto z udziałem Kedywu AK.
W czasie wojny 1/3 mieszkańców straciło życie. Okres wojny przyniósł też ogromne zniszczenia zabudowy miasta. Prawie połowa budynków legła w gruzach. Zniszczone zostało centrum, legł w gruzach ratusz miejski „Jacek”, uszkodzono pałac Ogińskich. Najwięcej zniszczeń było w rejonie dworca kolejowego. Zniszczeniu uległa infrastruktura techniczna miasta.
PRL.
Życie po zakończeniu okupacji było ciężkie w pierwszych latach miasto musiało zająć się usuwaniem zniszczeń. Wydawano gazetę podlaską, uruchomiono ponownie elektrownie i urządzenia wodnokanalizacyjne. Próbowano ratować ocalałe obiekty po wojennej pożodze, remontowano domy szkoły, budynki publiczne. W 1949 r. rozpoczęto odbudowę ratusza, a na początku lat 50. uruchomiono pierwsze zakłady przemysłowe, które dały początek rozwoju siedleckiego przemysłu. Duża liczba mieszkańców wyjeżdżała na tzw. ziemie odzyskane i do Warszawy. Powodowało to powolny przyrost naturalny w mieście, dopiero w roku 1973 liczba mieszkańców Siedlec przewyższyła tą z 1939 r.
Po 1944 r. miasto trzeba było odbudować niemal od podstaw, zbudowano nowe osiedla mieszkaniowe, szereg szkół i instytucji kulturalnych. Bardzo szybko w mieście zostało odbudowane szkolnictwo, a w ciągu kilku lat uzyskało poziom podobny do przedwojennego. Stan uprzemysłowienia na początku lat 60. prześcignął przedwojenny.
W 1969 r. rozpoczęła działalność Wyższa Szkoła Nauczycielska (obecnie Uniwersytet Przyrodniczo-Humanistyczny).
Wybudowano w latach siedemdziesiątych kilka większych zakładów przemysłowych: Zakład Lekkich Konstrukcji Stalowych „Mostostal”, Odlewnię Staliwa „Stalchemak”, Zakłady Mechaniczne im. M. Nowotki, Zakłady Dziewiarskie „Karo”, Zakłady Drobiarskie, Fabrykę Narzędzi Skrawających „Vis”, Zakłady Produkcji Podzespołów FSO „Polmo”, Fabryka Sprężyn, Zakłady Mechaniczno – Precyzyjne „Mera – Błonie”.
III RP.
Jednym z negatywnych skutków zmian po 1989 r. był upadek kilku dużych zakładów przemysłowych zlokalizowanych w mieście, m.in.: Zakładów Przemysłu Dziewiarskiego „Karo”, Zakładów Mechaniczno-Precyzyjnych „Mer-Pol”, Odlewni Staliwa „Stalchemak”. W przypadku innych zakładów nastąpiły przekształcenia własnościowe, np. Zakłady Lekkich Konstrukcji Stalowych „Mostostal” zmieniono na „Polimex-Mostostal” S.A., Fabrykę Narzędzi Skrawających „Vis” na „FENES” S.A., Zakłady Produkcji Podzespołów FSO „Polmo” na „Kwangijn” ZPP Poland Sp. z o.o.
W latach 1990–2005 nastąpiły istotne, pozytywne zmiany w wyglądzie miasta. Powstały nowe osiedla mieszkaniowe (Osiedle nad Zalewem, Osiedle Żytnia, Osiedle Sulimów, nowe osiedle na ul. Czerwonego Krzyża i ul. Daszyńskiego). Wybudowano kilka nowoczesnych domów handlowych takich jak np. „Eldorado”, „Millenium”, „Galeria Siedlce”, „Chester M”.
Wizyta papieża Jana Pawła II w 1999 r. przyczyniła się nie tylko do wzrostu życia duchowego mieszkańców Siedlec, ale też do dużych zmian w estetyce samego miasta. Przeprowadzono remonty wielu ulic, położono kostkę na chodnikach, zmodernizowano dworzec PKP, przebudowano rondo na Placu Wolności.
W 1999 r. powstała druga uczelnia – Wyższa Szkoła Finansów i Zarządzania w Siedlcach (obecnie Collegium Mazovia Innowacyjna Szkoła Wyższa).
W 2005 r. Akademia Podlaska (obecnie Uniwersytet Przyrodniczo-Humanistyczny w Siedlcach) otrzymała dotację z Unii Europejskiej na remont pałacu Ogińskich. W ramach modernizacji kolejowego korytarza transportowego E–20 powstał przystanek kolejowy Siedlce Zachodnie. 6 września 2008 r. otwarto pierwszą w regionie siedleckim restaurację sieci McDonald’s w pod siedleckich Nowych Iganiach.
1 maja 2009 roku otwarto 4 salowy multipleks kinowy (Novekino).
W dniu 7 lutego 2010 r. na terenie miasta odbyło się pierwsze w historii miasta referendum lokalne w sprawie zagospodarowania przestrzennego stadionu przy ul. Wojskowej 5 na galerię handlową o łącznej powierzchni do 50 000 m² jednak nie przyniosło on rozstrzygnięcia z uwagi na zbyt niską frekwencję 7,6%. Aby referendum było ważne do urn musiałoby pójść co najmniej 30% wyborców.
10 marca 2010 roku na Siedleckich Błoniach przy ul. Północnej ruszyła budowa I etapu Stadionu Miejskiego w ramach Regionalnego Ośrodka Sportu, Rekreacji, Rehabilitacji i Turystyki w Siedlcach.
13 kwietnia 2010 r. wybrano wykonawce dokumentacji projektowej budowy aquaparku, który ma zostać zbudowany obok powstającego stadionu na Błoniach.
14 i 17 czerwca 2010 r. wybrano wykonawców budowy I i II etapu budowy Wewnętrzna Obwodnica Miasta Siedlce.

</doc>
<doc id="703445" url="https://pl.wikipedia.org/wiki?curid=703445" title="I liga argentyńska w piłce nożnej (1985)">
I liga argentyńska w piłce nożnej (1985)

Ze względu na reformę ligi w sezonie 1985 rozegrano jedynie mistrzostwa ogólnokrajowe Campeonato Nacional (była to jednocześnie ostatnia edycja Campeonato Nacional). Celem reformy było utworzenie jednej ligi dla całej Argentyny. Pierwsza liga stołeczna Metropolitano miała stać się odtąd ligą ogólnonarodową, a zespoły prowincjonalne uzyskały teoretyczną możliwość awansu do niej. Ponadto pierwsza liga przeszła z dotychczasowego systemu jesień-wiosna na system wiosna-jesień, zatem następny sezon miał być rozegrany na przełomie lat 1985 i 1986.
W skróconym sezonie 1985 mistrzostwo zdobył klub Argentinos Juniors, natomiast wicemistrzem Argentyny został klub CA Vélez Sarsfield.
Campeonato Nacional 1985.
Faza pucharowa – runda 1.
Z fazy grupowej do grupy zwycięzców awansowały po dwa najlepsze kluby. Grupa przegranych utworzona została wstępnie z zespołów, które w fazie grupowej zajęły pozycje 3 i 4 w swoich grupach. Teraz w poszczególnych rundach zespoły przegrane w grupie zwycięzców zachowywały jeszcze szanse na mistrzostwo Argentyny przechodząc do grupy przegranych. Kluby, które przegrały w grupie przegranych odpadały definitywnie z rozgrywek.
Zwycięzcy
Przegrani
Faza pucharowa – runda 2.
Zwycięzcy
Przegrani
Faza pucharowa – runda 3.
Zwycięzcy
Przegrani
Clasificados a la Final de la Ronda de Ganadores: Argentinos Juniors y Vélez Sarsfield.
Clasificados a la Quinta Fase (Ronda de Perdedores): Ferro Carril Oeste y River Plate.
Faza pucharowa – runda 4.
Zwycięzcy
Mistrzem grupy zwycięzców został klub Argentinos Juniors.
Przegrani
Faza pucharowa – runda 5.
Przegrani
Faza pucharowa – runda 6.
Przegrani
Faza pucharowa – runda 7.
Przegrani
Mistrzem grupy przegranych został klub CA Vélez Sarsfield.
Finał.
Gdyby pierwszy mecz wygrał klub Argentinos Juniors, jako mistrz grupy zwycięzców już w tym momencie byłby mistrzem Argentyny. Ponieważ przegrał, rozegrany został drugi, decydujący o mistrzostwie Argentyny mecz.
Mistrzem Argentyny został klub Argentinos Juniors.

</doc>
<doc id="703449" url="https://pl.wikipedia.org/wiki?curid=703449" title="VW Sharan">
VW Sharan



</doc>
<doc id="703451" url="https://pl.wikipedia.org/wiki?curid=703451" title="VW Touareg">
VW Touareg



</doc>
<doc id="703452" url="https://pl.wikipedia.org/wiki?curid=703452" title="VW Transporter">
VW Transporter



</doc>
<doc id="703453" url="https://pl.wikipedia.org/wiki?curid=703453" title="VW Touran">
VW Touran



</doc>
<doc id="703455" url="https://pl.wikipedia.org/wiki?curid=703455" title="Pietro Rava">
Pietro Rava

Pietro Rava (ur. 21 stycznia 1916 w Cassine, zm. 5 listopada 2006 w Turynie), piłkarz włoski, mistrz świata, mistrz olimpijski, trener.
Grał na pozycji lewego obrońcy. Największe sukcesy klubowe odniósł w barwach Juventusu, w którym grał w latach 1935-1950 (z przerwą w sezonie 1946/1947). Wraz z turyńskim klubem zdobył mistrzostwo kraju (1949/1950) i dwukrotnie Puchar Włoch (1937/1938, 1941/1942). W latach 1947–1950 pełnił funkcję kapitana zespołu. Poza Juventusem występował w U.S. Alessandria Calcio 1912 (od początku kariery do 1935 i 1946–1947) i Novara Calcio (1950–1951). Rozegrał 352 spotkania w Serie A, z czego 303 jako piłkarz Juventusu.
W latach 1936–1946 rozegrał w reprezentacji Włoch 30 spotkań. Był kapitanem zespołu narodowego w 1940. Jako jeden z czterech piłkarzy świętował zarówno złoto na olimpiadzie w Berlinie w 1936, jak i na mistrzostwach świata dwa lata później. Na tej ostatniej imprezie znalazł się w "jedenastce" turnieju. Pozostali piłkarze włoscy, którzy zdobyli w 1936 i 1938 mistrzowskie trofea, to Sergio Bertoni, Alfredo Foni i Ugo Locatelli.
Po zakończeniu kariery Rava zajmował się pracą trenerską. Prowadził m.in. swój były klub Alessandria Calcio. Zmarł w listopadzie 2006 w wieku 90 lat. Był ostatnim żyjącym piłkarskim mistrzem świata z 1938.

</doc>
<doc id="703456" url="https://pl.wikipedia.org/wiki?curid=703456" title="Receptor wzrokowy">
Receptor wzrokowy



</doc>
<doc id="703462" url="https://pl.wikipedia.org/wiki?curid=703462" title="Tête-bêche">
Tête-bêche



</doc>
<doc id="703463" url="https://pl.wikipedia.org/wiki?curid=703463" title="Front Południowo-Zachodni Fydrycha">
Front Południowo-Zachodni Fydrycha

Front Południowo-Zachodni – efemeryczna inicjatywa twórcy "Pomarańczowej Alternatywy", Waldemara Fydrycha - "Majora", podjęta w latach 2000–2002 po jego powrocie do Wrocławia z zagranicy w 1999 roku, mająca być w założeniu kontynuacją Ruchu Pomarańczowej Alternatywy. Po zrealizowanych w 2001 paru akcjach-happeningach o ograniczonym zasięgu, zawierających akcenty skierowane przeciw władzom miasta Wrocławia, inicjatywa została porzucona i zaniechana.

</doc>
<doc id="703466" url="https://pl.wikipedia.org/wiki?curid=703466" title="Citroën Jumpy">
Citroën Jumpy

Citroën Jumpy – samochód osobowo-dostawczy klasy średniej produkowany przez francuską markę Citroën od 1994 roku. Od 2016 roku produkowana jest trzecia generacja modelu.
Pierwsza generacja.
Citroën Jumpy I został zaprezentowany po raz pierwszy w 1994 roku.
Pierwsza generacja powstała na bazie opracowanego przez koncerny FIAT i PSA "Eurovana" i zaprezentowano ją w 1995 roku. W 2007 roku do sprzedaży trafiła druga generacja Citroëna Jumpy wraz z bliźniaczymi modelami. Rok później wszystkie trzy auta nagrodzono tytułem Samochodu Dostawczego Roku. Pojazd wszedł do produkcji w 1995 roku, stanowiąc uzupełnienie dla gamy aut dostawczych Citroëna, w której brakowało wówczas średniej wielkości auta dostawczego.
W okresie początkowym Jumpy dostępny był z trzema jednostkami napędowymi – benzynowym motorem 1.6 o mocy 79 koni mechanicznych, dieslem 1.9 dysponującym 69 KM oraz jego turbodoładowaną odmianą o mocy 90 KM. Pojazd produkowany był w dwóch różnych rozstawach osi. Oferta obejmowała furgony zamknięte oszklone i nieoszklone, wersje towarowo-osobowe, oraz wersję osobową kombi.
W 2004 roku samochód przeszedł facelifting, podczas którego zmieniono lekko wygląd zewnętrzny i wewnętrzny (m.in. reflektory przednie), zmodyfikowano także paletę dostępnych silników.
W zależności od modelu ładowność Citroëna Jumpy wynosiła 660–985 kg, objętość przestrzeni ładunkowej 4–5 m³. Wersje osobowe w zależności od konfiguracji posiadały od 5 do 9 miejsc łącznie z kierowcą.
Lista wyposażenia została okrojona w stosunku do pokrewnego Evasion, mimo że większość części i oblachowania jest identyczna. Można było jednak zamówić ABS, klimatyzację, elektryczne sterownie szybami.
W Wielkiej Brytanii, Irlandii oraz Australii auto dostępne było pod nazwą Dispatch.
Druga generacja.
Citroën Jumpy II został zaprezentowany po raz pierwszy pod koniec 2006 roku.
. Produkcja modelu rozpoczęła się w styczniu 2007 roku. Wymiary pojazdu są większe w stosunku do poprzedniej generacji, w związku z czym znacznie wzrosła pojemność przestrzeni bagażowej. Samochód ten technicznie bazuje na "Eurovanie" drugiej generacji, czyli Citroënie C8 i jego bliźniaczych odmianach.
W pojeździe zastosowano całkowicie nową paletę jednostek napędowych składającą się głównie z silników Diesla o pojemnościach 1.6 i 2.0. Dostępna była też benzynowa jednostka o pojemności 2.0 dysponująca mocą 140 KM. Jako wyposażenie dodatkowe dostępne jest zawieszenie pneumatyczne, które umożliwia obniżenie samochodu przy załadunku.
Citroën Jumpy dostępny jest w wersji dostawczej jako zamknięty furgon, lub jako platforma do zabudowy natomiast wersja osobowa umożliwia przewożenie od 5 do 9 osób.
Trzy modele dostawcze drugiej generacji produkowane przez spółkę Sevel Nord otrzymały tytuł samochodu dostawczego roku 2008 („International Van of the Year 2008”).
Facelifting auta odbył się w 2012 roku. Modernizacji poddano m.in. reflektory przednie, atrapę chłodnicy, zderzaki oraz dodano do wyposażenia system kontroli trakcji o nazwie Grip Control, który może pracować w czterech trybach: Normal, All-terrain (terenowy), Snow (śnieg) i Sand (piasek). Wersja ta w testach zderzeniowych wykonywanych przez EuroNCAP uzyskała wynik trzech gwiazdek w zakresie ochrony pasażerów.
W 2014 roku samochód w osobowej wersji Multispace trafił do oferty niemieckiego producenta pojazdów kempingowych – firmy Westfalia. Samochód wyposażono w miejsca do spania dla czterech osób, lodówkę, zlewozmywak i dwupalnikową kuchenkę.
Pod koniec 2015 roku zaprezentowano zupełnie nową rodzinę bliźniaczych dostawczych modeli PSA i Toyoty (tym razem bez FIATa), które trafiły do produkcji na początku 2016 roku.
Trzecia generacja.
Citroën Jumpy III został zaprezentowany po raz pierwszy w 2016 roku. Osobowa wersja zyskała nazwę SpaceTourer.
Samochód wraz z bliźniaczymi modelami marek Peugeot i Toyota zaprezentowano podczas Salonu Samochodowego W Birmingham w 2016 roku. Auto skonstruowano na modułowej płycie podłogowej EMP2, którą wykorzystują osobowe auta grupy PSA. W stosunku do poprzedniej generacji nadwozie auta jest znacznie bardziej zwarte i nowoczesne. Samochód produkowany jest w trzech odmianach różniących się długością – XS, M, XL (wersja ta cechuje się też większą wysokością – 193 cm). Ładowność wszystkich wariantów jest identyczna i wynosi 1400 kg. Standardowe wyposażenie z zakresu bezpieczeństwa obejmuje m.in. systemy ABS, ESP, ASR, AFU i Hill Assist oraz poduszkę powietrzną kierowcy i podwójną poduszkę powietrzną pasażera.
Citroën SpaceTourer to duży van klasy wyższej, którego premiera odbyła się w pierwszej kolejności, podczas Salonu Samochodowego w Genewie w marcu 2016 roku razem z bliźniaczymi modelami: Peugeot Traveller i Toyota ProAce Verso. Jego pierwowzorem był zaprezentowany w 2011 roku model koncepcyjny o nazwie "Tubik". Wszystkie trzy auta powstają w fabryce należącej do spółki Sevel w Valenciennes. Jest to pierwszy duży, rodzinny samochód Citroëna od czasu zakończenia produkcji C8.
Podobnie jak Jumpy, SpaceTourer dostępny jest w 3 długościach nadwozia i 2 różnych jego wysokościach. Największe różnice dotyczą jakości materiałów, z których wykonano wnętrze. W zależności od wersji w samochodzie może podróżować od 5 do 9 osób, a ponadto istnieje możliwość urządzenia mobilnego biura.
Wyposażenie w zależności od konfiguracji obejmuje m.in. elektrycznie przesuwane drzwi boczne, dotykowy ekran o przekątnej 7 cali, kamerę cofania z ekranem w lusterku wstecznym czy też aktywny tempomat i system unikania kolizji.

</doc>
<doc id="703470" url="https://pl.wikipedia.org/wiki?curid=703470" title="Hipermocarstwo">
Hipermocarstwo

Hipermocarstwo – określenie wyjątkowej wśród supermocarstw pozycji Stanów Zjednoczonych. Przed USA hipermocarstwami były Hiszpania (w unii z Portugalią w latach 1580-1640) i imperium brytyjskie.
Choć pojęcie w pracach mniej znanych autorów pojawiało się już wcześniej, za jego twórcę uchodzi francuski historyk i polityk Hubert Védrine (1998). Według niego, hipermocarstwo to supermocarstwo, które utraciło rywali, a zatem nie jest w swoich poczynaniach niczym skrępowane.

</doc>
<doc id="703472" url="https://pl.wikipedia.org/wiki?curid=703472" title="Okoninki">
Okoninki

Okoninki – osada kociewska w Polsce położona w województwie pomorskim, w powiecie starogardzkim, w gminie Kaliska na obszarze Borów Tucholskich. Osada wchodzi w skład sołectwa Cieciorka.
W latach 1975–1998 miejscowość administracyjnie należała do województwa gdańskiego.

</doc>
<doc id="703473" url="https://pl.wikipedia.org/wiki?curid=703473" title="Pocztowy">
Pocztowy



</doc>
<doc id="703475" url="https://pl.wikipedia.org/wiki?curid=703475" title="Rodrigo Santoro">
Rodrigo Santoro

Rodrigo Junqueira dos Reis Santoro (ur. 22 sierpnia 1975 w Petrópolis) – włosko-brazylijski aktor filmowy i telewizyjny, określany jako „brazylijski Tom Cruise”.
Życiorys.
Wczesne lata.
Urodził się w Petrópolis, koło Rio de Janeiro, w stanie Rio de Janeiro w Brazylii. Pochodzi z ubogiej rodziny Marii José Junqueiri dos Reis, brazylijskiej artystki plastyk pochodzenia portugalskiego, i Włocha Francesco Santoro, inżyniera. Dorastał wraz z siostrą Flávią. Miał zaledwie cztery lata, gdy jego dziadek uczył go jazdy konno. Już jako dziecko zainteresował się aktorstwem. Podczas świąt Bożego Narodzenia i Wielkanocy organizował dla rodziny przedstawienia kukiełkowe. Studiował komunikację w Colégio Aplicação, gdzie portugalski nauczyciel prowadził „muzyczno-literackie sesje” przy pomocy TV. W wieku 14 lat debiutował na scenie, poznał wtedy swoją pierwszą dziewczynę.
W wieku 17 lat przeniósł się z Rio de Janeiro, gdzie odbywał się casting programu telewizyjnego Globo. Przez rok uczył się interpretacji w 'Oficina de Atores da Rede Globo’. Uczęszczał do Colégio de Aplicação przy Universidade Católica de Petrópolis. W 1993 podjął studia dziennikarskie, a także marketingu i reklamy na PUC (Pontifical Catholic University of Rio de Janeiro) w Rio de Janeiro.
Kariera.
Pierwsze kroki w zawodzie aktorskim stawiał na planie popularnych w Ameryce Południowej telenowel. Zadebiutował na małym ekranie w drugoplanowej roli Pedra w brazylijskiej operze mydlanej Rede Globo de Televisão "Olho no Olho" (1993). Potem dostał główną rolę Fernando w serialu brazylijskim "Pátria Minha" (1994), który jednak wskutek słabej oglądalności skończył się po wyemitowaniu kilku odcinków. Wystąpił w 15-minutowym filmie "Depois do Escuro" (1996). Kolejna opera mydlana z jego udziałem "O Amor Está no Ar" (1997) opowiadała o zawiłym trójkącie miłosnym. Zadebiutował na kinowym ekranie w komedii "Como Ser Solteiro" (1998). W rodzinnej Brazylii często grywał obiekt pożądania ze strony kobiet. Jedno z najtwardszych doświadczeń aktorskich, które pomogło mu w dalszej karierze aktorskiej zdobył na planie miniserialu kanału telewizyjnego TV Globo "Hilda Furacão" (1998) jako młody ksiądz franciszkanin, który wpada w miłość z prostytutką Hildą. Był narratorem w dwóch części brazylijskiej wersji językowej filmu "Stuart Malutki" (1999 i 2002).
Za rolę Wilsona Souzy Neto posłanego do kliniki psychiatrycznej po byciu złapanym przez swego ojca na paleniu marihuany w dramacie "Burza mózgu" ("Bicho de Sete Cabeças", 2001) odebrał wiele brazylijskich nagród dla najlepszego aktora, m.in. São Paulo Association of Art Critics, na festiwalu filmowym w Recife i Cartagenie. W 2002 pojawił się w reklamie karty kredytowej kampanii „Najlepsze Życie” z Gisele Bündchen. Wcielił się w postać transseksualnego więźnia nazywanego Lady Di w dramacie kryminalnym Hectora Babenco "Carandiru" (2003). Zabłysnął w Hollywood jako surfingowiec z blizną pod rzepką w prawym kolanie i motocyklista w kasku ze znakiem ‘Leo’ w sequelu "" ("Charlie’s Angels: Full Throttle", 2003). Znalazł się w obsadzie angielskiej komedii romantycznej "To właśnie miłość" ("Love Actually", 2003) z Hugh Grantem, Emmą Thompson, Keirą Knightley i Rowanem Atkinsonem.
W 2004 magazyn „People” umieścił go na liście „50. najpiękniejszych ludzi świata”. Po udziale w 2-minutowej reklamie dla Chanel (2004) z Nicole Kidman, otrzymał angaż do roli pozostałego przy życiu Oceanic Flight 815 – Paulo w telewizyjnym przeboju ABC, którym pasjonują się widzowie na całym niemal świecie "Zagubieni" ("Lost", 2006-2007). Odskocznią stała się kreacja archetypa Kserksesa, demonicznego przywódcę Persów wierzącego, że jest bogiem, w komiksowej produkcji "300" (2006). Był na okładkach magazynów takich jak „Vogue”, „Caras”, „Isto É”, „V”, „Rolling Stone”, „TPM” i „Capricho”.
Wcielił się w postać Jezusa w remaku "Ben-Hur" (2016).
Życie osobiste.
W 2012 związał się z Melanie Fronckowiak. Mają córkę Ninę (ur. 22 maja 2017).

</doc>
<doc id="703477" url="https://pl.wikipedia.org/wiki?curid=703477" title="Citroën Jumper">
Citroën Jumper

Citroën Jumper – samochód osobowo-dostawczy klasy wyższej produkowany pod francuską marką Citroën od 1994 roku. Od 2006 roku produkowana jest druga generacja modelu.
Pierwsza generacja.
Citroën Jumper I został zaprezentowany po raz pierwszy w 1994 roku.
Citroën Jumper (wraz z Fiatem Ducato i Peugeotem Boxerem) został zaprezentowana w 1994 roku na Salonie Samochodów Użytkowych w Genewie. Nowy model razem ze swoimi bliźniakami został wybrany Samochodem Dostawczym roku 1995 (Van Of The Year).
Prace nad nowym modelem samochodu dostawczego rozpoczęto w 1987 roku (prace przy projekcie nadwozia prowadził Giorgetto Giugiaro z firmy Ital Design). Podczas projektowania Jumpera dużo uwagi przywiązano do optymalizacji współczynnika oporu powietrza, dzięki czemu udało się osiągnąć Cx=0.35.
Podobnie jak w modelu C25, tak również tutaj zastosowano napęd przedni z silnikiem umieszczonym poprzecznie i nadwoziem samonośnym. Z przodu zastosowano zawieszenie przednie McPherson (ze stabilizatorem lub bez), a z tyłu sztywną oś tylną zamocowaną na resorach parabolicznych. Wprowadzono także do produkcji odmiany z napędem na 4 koła z silnikami 2.0i, 1.9TD, 2.5D, 2.5TD, 2.5TDI, 2.8HDI (127 KM)
Peugeot Boxer I powstawał w wersjach 290, 330, 350, zależnych od masy całkowitej od 2,9 do 3,5 tony. Ładowność wynosi od 0,9 do 1,9 tony. Miał 4 długości. Produkowano go jako furgon, furgon oszklony, furgon podwyższony, kombi 6/9 osobowe, mikrobus 9 osobowy, skrzyniowy, skrzyniowy 6 osobowy, podwozia z kabiną, podwozia 6 osobowe z kabiną. Furgony mają pojemność od 7,5 do 14 m³. Jako wyposażenie dodatkowe można było zamówić np. kamerę i wyświetlacz wspomagające parkowanie, ESP, elektrykę szyb, foteli i lusterek, klimatyzację, ogrzewanie postojowe.
Na początku bieżącego wieku uruchomiono produkcję Citroëna Jumpera w Brazylii z wykorzystaniem podzespołów produkowanych w Europie.
W lutym 2002 roku przeprowadzono facelifting wszystkich modeli (Ducato/Boxer/Jumper). Zmieniono wygląd zewnętrzny samochodu, zmodernizowano wnętrze i paletę silników.
Druga generacja.
Citroën Jumper II został zaprezentowany po raz pierwszy w 2006 roku.
Citroën Jumper II razem z bliźniaczymi wersjami pojawił się na rynku w 2006 roku. Nowy model tak jak i poprzednicy ma napęd na przednią oś i poprzecznie ustawione silniki. Wszystkie trzy samochody posiadaja niski współczynnik oporu powietrza Cx=0,31. Wnętrze Jumpera przypomina pod względem komfortu i możliwego do zamontowania wyposażenia dodatkowego (np. automatyczna klimatyzacja, system audio z zestawem głośnomówiącym, nawigacja satelitarna) samochody osobowe.
Citroën Jumper II ma ładowność od 1075 do 1945 kg. Furgony mają pojemność od 8 do 17 m³. Dopuszczalna masa całkowita największej wersji wzrosła do 4,0 ton. W nowym modelu zrezygnowano z silników benzynowych i w sprzedaży dostępne są jedynie pojazdy z silnikami wysokoprężnymi. Zastosowano również nowy silnik diesla o pojemności 3.0 dm³ o mocy 115 kW (156 KM) firmy Iveco. 
Bliźniaczymi modelami są Fiat Ducato i Peugeot Boxer, a od kolejno 2013 i 2021 roku także Ram ProMaster i Opel/Vauxhall Movano.

</doc>
<doc id="703479" url="https://pl.wikipedia.org/wiki?curid=703479" title="Kiełb Kesslera">
Kiełb Kesslera

Kiełb Kesslera ("Romanogobio kesslerii") – gatunek słodkowodnej ryby z rodziny karpiowatych (Cyprinidae).
Charakterystyka.
Osiąga 12–15 cm długości. Ciało wydłużone, wrzecionowate. Długa, zaostrzona głowa z dużymi oczami, jej spodnia strona jest pokryta łuskami. Otwór gębowy w położeniu dolnym zaopatrzony w jedną parę wąsików, sięgających nieco za tylną krawędź oka. Grzbiet szarawy, pokryty niewyraźnymi, ciemnymi plamami. Boki szarosrebrzyste, brzuch biały. Na płetwach grzbietowej i ogonowej występuje do 3 rzędów ciemnobrązowych lub czarnych plamek.
Żywi się drobnymi bezkręgowcami i glonami. Gatunek bez znaczenia gospodarczego.
Występowanie.
Rzeki: Dunaj, Dniestr, górna Wisła, San, Wisłok, Czarna Orawa i Warta. Żyje stadnie w chłodnych, szybko płynących rzekach.
Ochrona.
Na terenie Polski gatunek był objęty ścisłą ochroną gatunkową. Od 2014 r. podlega ochronie częściowej . Umieszczony w Polskiej czerwonej księdze zwierząt.

</doc>
<doc id="703482" url="https://pl.wikipedia.org/wiki?curid=703482" title="Denílson (ur. 1988)">
Denílson (ur. 1988)

Denílson Pereira Neves (ur. 16 lutego 1988 w São Paulo) – brazylijski piłkarz występujący na pozycji pomocnika w maltańskim klubie Sliema Wanderers. Wychowanek São Paulo oraz były reprezentant Brazylii do lat 17.
Kariera klubowa.
São Paulo.
Denílson pochodzi z São Paulo i tam też zaczynał piłkarską karierę w klubie São Paulo FC. W barwach tego klubu zadebiutował w 2005 roku i był wówczas częścią drużyny, która wywalczyła Copa Libertadores oraz klubowe mistrzostwo świata. W zespole São Paulo przez 2 lata rozegrał łącznie 12 meczów ligowych.
Arsenal.
31 sierpnia 2006 roku trafił do Anglii, podpisując kontrakt z Arsenalem. Po raz pierwszy Denilson został powołany na mecz Ligi Mistrzów z CSKA Moskwa, jednak 17 października nie pojawił się na boisku. Dopiero 24 października zadebiutował w drużynie Arsenalu w meczu Pucharu Ligi Angielskiej z West Bromwich Albion wygranym 2:0. Swój drugi mecz w barwach klubu rozegrał także w tych rozgrywkach, tym razem mierząc się z Evertonem.
Przed sezonem 2011/12 został on wypożyczony do São Paulo, a jego numer 15 w londyńskim klubie przejął Alex Oxlade-Chamberlain. 6 października strzelił bramkę z dystansu w meczu przeciwko SE Palmeiras. Z kolei 13 grudnia wygrał Copa Sudamericana 2012 po tym, jak zawodnicy Tigre Buenos Aires odmówili wyjścia na druga połowę rewanżowego spotkania.
3 czerwca 2013 Denilson rozwiązał swój kontrakt z Arsenalem i stał się wolnym zawodnikiem.
Kariera reprezentacyjna.
Karierę reprezentacyjną Denílson rozpoczął od występów w reprezentacji Brazylii do lat 17 i z nią zdobył młodzieżowe mistrzostwo Ameryki Południowej w 2005 roku. W listopadzie 2006 Denilson został wezwany do drużyny narodowej Brazylii na towarzyski mecz przeciwko Szwajcarii, by zastąpić swojego kolegę klubowego Gilberto Silvę, który wycofał się z przyczyn osobistych. Jednak młody Brazylijczyk nie zadebiutował, przesiedział cały mecz na ławce rezerwowych.

</doc>
<doc id="703484" url="https://pl.wikipedia.org/wiki?curid=703484" title="Romanogobio kesslerii">
Romanogobio kesslerii



</doc>
<doc id="703485" url="https://pl.wikipedia.org/wiki?curid=703485" title="Denilson Pereira Neves">
Denilson Pereira Neves



</doc>
<doc id="703489" url="https://pl.wikipedia.org/wiki?curid=703489" title="Palpalá">
Palpalá

Palpalá – miasto w Argentynie leżące w prowincji Jujuy.
W roku 2001 miasto liczyło 48199 mieszkańców.

</doc>
<doc id="703495" url="https://pl.wikipedia.org/wiki?curid=703495" title="Adam Schaff">
Adam Schaff

Adam Schaff (ur. 10 marca 1913 we Lwowie, zm. 12 listopada 2006 w Warszawie) – polski filozof pochodzenia żydowskiego. Początkowo prezentujący poglądy konserwatywnego nurtu filozofii marksistowskiej, specjalizujący się w epistemologii (teorii poznania); następnie ideolog eurokomunizmu, pod koniec życia zbliżający się w poglądach do współczesnych antyglobalistów.
Życiorys.
Urodził się we Lwowie w zasymilowanej rodzinie żydowskiej. Studiował prawo i ekonomię polityczną na Uniwersytecie Jana Kazimierza we Lwowie, które ukończył z podwójnym magisterium w 1935 roku oraz we własnym jedynie zakresie filozofię. W 1932 wstąpił do KPP, a od 1945 działał w PPR, od 1948 w PZPR. Od 1941 przebywał w Moskwie. W 1945 ukończył tam studia filozoficzne na Uniwersytecie Moskiewskim, gdzie również uzyskał doktorat i habilitację. W latach 1944–1946 kierował polskim zespołem Radia Moskwa.
W 1948 powrócił do Warszawy. Był członkiem Komitetu Centralnego Polskiej Partii Robotniczej. W tych latach reprezentował poglądy stalinowskie. I sekretarz POP PZPR na Uniwersytecie Warszawskim. Rok później pod patronatem KC PZPR założył ideologiczny Instytut Kształcenia Kadr Naukowych, którym kierował do 1954. W tym roku stanął na czele Instytutu Nauk Społecznych przy KC PZPR, w 1957 został kierownikiem Wyższej Szkoły Nauk Społecznych przy KC PZPR, którą kierował do 1968. W latach 1952–1953 był kierownikiem Instytutu Filozoficznego Uniwersytetu Warszawskiego. W latach 50. znany był także z publikacji prasowych bezkrytycznie opiewających Stalina, od 1956 związany z „frakcją” puławian. Wykładał również na Wieczorowym Uniwersytecie Marksizmu-Leninizmu, który w tamtych latach kończył m.in. Wojciech Jaruzelski. Schaff był uważany za głównego i oficjalnego ideologa PZPR. Był członkiem Polskiej Akademii Nauk (krajowy członek rzeczywisty) kierując w latach 1956–1968 Instytutem Filozofii i Socjologii PAN. W 1969 został członkiem Klubu Rzymskiego, a 1987 pierwszym prezesem Polskiego Towarzystwa Współpracy z Klubem Rzymskim.
W 1959 promował badania filozofii średniowiecznej prowadzone przez absolwentów Katolickiego Uniwersytetu Lubelskiego. Był protektorem zakładanego przez Adama Michnika "Klubu Poszukiwaczy Sprzeczności". W 1965 opublikował książkę "Marksizm a jednostka ludzka", w której postawił ryzykowną wówczas tezę, że "w społeczeństwie socjalistycznym alienacja jednostki może istnieć w dalszym ciągu". Zyskał przez to u ówczesnych władz opinię rewizjonisty. Na fali zmian 1968, wskutek antysemickiej nagonki prasowej, w dniach 6–7 lipca został usunięty z KC PZPR i odsunięty od wpływu na naukę filozofii w PRL. We wspomnieniach pisał, że miał podstawy, by bać się wtedy o swoje życie.
W czasie trwania stanu wojennego był ostrym krytykiem Solidarności; znana była jego propozycja zgłoszenia kandydatury Wojciecha Jaruzelskiego do Pokojowej Nagrody Nobla. Współpracował z MSW PRL w akcjach wywiadowczych przeciwko USA. 27 czerwca 1984 został wydalony z PZPR mimo poparcia udzielonego gen. Jaruzelskiemu. Powodem było to, że swoje poglądy na temat ideologii i polityki PZPR ośmielił się prezentować poza oficjalnym forum partyjnym. Po przemianach społecznych w 1989 pozostał konsekwentny i nadal wierny swoim ideom, prezentując m.in. pogląd "marksizmu demokratycznego" jako recepty na kapitalizm, który według niego "nie poradzi sobie z głodem i bezrobociem strukturalnym", że przyszłością ludzkości jest nadal socjalizm, choć "ten przyszły ustrój nie musi się tak nazywać".
Otrzymał doktoraty honorowe uniwersytetów Michigan w Ann Arbor, Nancy oraz paryskiej Sorbony.
22 lipca 1964 z okazji 20-lecia Polski Ludowej otrzymał nagrodę państwową I stopnia.
Został pochowany w grobie rodzinnym na cmentarzu Wojskowym na Powązkach w Warszawie (kwatera B II 28 rz. 9 m. 27).
Publikacje.
Był autorem ponad 30 książek naukowych pisanych głównie w j. francuskim i niemieckim. Jego najbardziej znane dzieła to:

</doc>
<doc id="703496" url="https://pl.wikipedia.org/wiki?curid=703496" title="Fennoskandia">
Fennoskandia



</doc>
<doc id="703503" url="https://pl.wikipedia.org/wiki?curid=703503" title="Wilejka (miasto)">
Wilejka (miasto)

Wilejka (biał. Вілейка) – miasto na Białorusi, w obwodzie mińskim, siedziba rejonu wilejskiego, do 1945 w Polsce, w województwie wileńskim, siedziba powiatu wilejskiego.
Wilejka leży nad Wilią, na historycznej Wileńszczyźnie.
Siedziba prawosławnego dekanatu wilejskiego i trzech parafii wchodzących w jego skład, a także rzymskokatolickiego dekanatu wilejskiego i należącej do niego parafii pw. Podwyższenia Krzyża Świętego.
Historia.
Pierwsze wzmianki o miejscowości pochodzą z 1599. Wilejka otrzymała prawa miejskie w 1795. Po trzecim rozbiorze Polski znalazła się w zaborze rosyjskim. 13 października 1920 zajęta przez 2 DP Legionów. W okresie międzywojennym ponownie znajdowała się w granicach Polski. W Wilejce siedzibę swą miał powiat oraz wiejska gmina Wilejka. Do 17 września 1939 mieściło się w mieście dowództwo pułku KOP „Wilejka”, batalion KOP „Wilejka” i placówka wywiadowcza KOP nr 4.
Od września 1939 roku do czerwca 1941 roku miasto znajdowało się pod sowiecką okupacją. W miejscowym więzieniu NKWD przeprowadzało liczne egzekucje. Po rozpoczęciu niemieckiej inwazji ZSRR większość więźniów pognano pieszo do Borysowa, mordując po drodze od 500 do 800 osób. W latach 1941–1944 Wilejka znajdowała się pod niemiecką okupacją. W latach 1945–1991 należała do Białoruskiej SRR.
Znajduje się tu Centrum Łączności Marynarki Wojennej, podległe dowództwu Floty Bałtyckiej Federacji Rosyjskiej ()
Przemysł spożywczy, metalowy, mineralny, meblarski; węzeł drogowy.
Parafia rzymskokatolicka.
Parafia jest siedzibą dekanatu wilejskiego archidiecezji mińsko-mohylewskiej. Pierwsza drewniana kaplica w Wilejce spłonęła w 1810 r. W 1862 r. rozpoczęto budowę kościoła, który po powstaniu styczniowym przekształcono w cerkiew. Obecny kościół wybudowano w latach 1906-1913. Po II wojnie światowej świątynię zamknięto i przekształcono w magazyn. W 1990 r. została zwrócona wiernym. 

</doc>
<doc id="703505" url="https://pl.wikipedia.org/wiki?curid=703505" title="Podział administracyjny Królestwa Polskiego">
Podział administracyjny Królestwa Polskiego

Podział administracyjny Królestwa Polskiego w latach 1815–1914.
Historia.
1815–1816.
W latach 1815–1816 na terytorium Królestwa Polskiego w większości zachowano podział administracyjny Księstwa Warszawskiego; państwo było podzielone na 8 departamentów:
1816–1837.
Od 1816 na 8 województw, a te na obwody i powiaty:
1837.
7 marca 1837 Królestwo zostało podzielone na 8 guberni:
1842.
W 1842 na mocy ukazu z 11 października obwody zamieniono na powiaty, a dotychczasowe powiaty na okręgi sądowe.
1845.
Reforma z 21 sierpnia 1844 roku zniosła część guberni, łącząc je z innymi, przez co liczba guberni spadła. Poza tym zmieniono nazwę kilku innych. Od 1 stycznia 1845 roku Królestwo dzieliło się na gubernie:
1863.
W czasie powstania styczniowego Rząd Narodowy dnia 28 marca 1863 r. ogłosił "Regulamin władz administracyjnych w byłym Królestwie Kongresowym". Według regulaminu byłe Królestwo Kongresowe dzieliło się na osiem województw w granicach z 1816 r. oraz trzydzieści dziewięć powiatów. Rozdzielono i uniezależniono od siebie władze cywilne i wojskowe. Wzajemne stosunki między władzami cywilnymi i wojskowymi regulował dekret Rządu Narodowego z 23 VI 1863 r.
1867.
Kolejna reforma z 1867 roku ponownie podzieliła większe gubernie na mniejsze. Przywrócenie stanu sprzed 1844 roku nie było proste – nastąpiły bowiem w stosunku do niej pewne korekty w przynależności niektórych powiatów. Ponadto z guberni augustowskiej wydzielono "gubernię łomżyńską", a pozostałą część przemianowano na "gubernię suwalską". Z guberni radomskiej wydzielono nową gubernię – "kielecką". Wydzielono też gubernię "piotrkowską" kosztem warszawskiej i radomskiej. Liczba guberni wzrosła do 10:
Oprócz tego, tworzono nowy szczebel administracji – gminy.
1893.
Mała reforma w 1893 roku powiększyła "gubernię warszawską" kosztem "płockiej" i "łomżyńskiej".
1912.
Reformą z 1912 utworzono gubernię chełmską z części guberni siedleckiej i lubelskiej. Jednocześnie gubernia siedlecka została zlikwidowana. Gubernię chełmską wyłączono w 1915 roku ze składu Kraju Nadwiślańskiego, przyłączając do Rosji.
Podział administracyjny z 1816 r..
Zachowujący (z małymi zmianami) granice powiatów z okresu Księstwa Warszawskiego, wprowadzony dekretem namiestnika Królestwa Polskiego gen. Józefa Zajączka z 16 stycznia 1816:
Powyższy podział utrzymał się do 31 grudnia 1844, z tym że w 1837 województwa przemianowano na gubernie, w 1842 obwody na powiaty, a dotychczasowe powiaty na okręgi. Ponadto w 1841 gubernia krakowska ze stolicą w Kielcach została przemianowana na gubernię kielecką.
Podział administracyjny z 1845 r..
W dniu 1 stycznia 1845 roku na mocy ukazu z 21 sierpnia 1844 zaczął obowiązywać nowy podział administracyjny kraju. Z dotychczasowych 8 stworzono 5 nowych guberni. Granice powiatów (odpowiadające z małymi zmianami granicom utworzonych w 1816 roku obwodów) i granice okręgów (odpowiadające z małymi zmianami granicom utworzonych w 1796 roku na terenie Prus Południowych i Nowowschodnich oraz w 1810 na terenach Nowej Galicji włączonych do Księstwa Warszawskiego powiatów) nie uległy zmianie.
19 stycznia 1849 roku dokonano istotnych zmian granic powiatów. Z powiatu rawskiego do łowickiego ("de iure" sochaczewskiego z siedzibą w Łowiczu) przeniesiono miasta Sobotę i Bielawy oraz 54 wsi, z powiatu gostynińskiego do łowickiego miasto Iłów oraz 84 wsi, z powiatu rawskiego do łęczyckiego 12 wsi.
Podział administracyjny z 1867 r..
W dniu 1 stycznia 1867 roku na podstawie ustawy z 31 grudnia 1866 wprowadzono nowy podział administracyjny na 10 guberni. Stworzono też nową sieć powiatów, których granice w znacznej mierze przetrwały aż do reformy z 1975 roku likwidującej powiaty.
Powyższy podział utrzymał się w znacznej mierze aż do końca istnienia Królestwa Kongresowego. W 1867 roku przemianowano powiat radomski (radomszczański) na noworadomski, w 1868 powiat miński na nowomiński, w 1869 roku powiat grodziski na błoński, a w 1871 roku powiat radziejowski na nieszawski. W 1879 zlikwidowano powiat górno-kalwaryjski włączając go do powiatu grójeckiego, w 1893 roku powiększono gubernię warszawską o powiat płoński kosztem guberni płockiej i o powiat pułtuski kosztem guberni łomżyńskiej. Ponadto w 1912 roku zlikwidowano gubernię siedlecką, wcielając jej część do guberni lubelskiej i guberni łomżyńskiej. Z pozostałej części guberni siedleckiej i części guberni lubelskiej stworzono nową gubernię chełmską, którą w 1915 roku formalnie wydzielono z Królestwa Kongresowego i wcielono do generał-gubernatorstwa kijowskiego. W praktyce z powodu okupacji Królestwa Kongresowego przez państwa centralne decyzja nie weszła w życie.
Podział administracyjny z 1907 r..
Podział ten odpowiada stanowi z lat 1893–1912.
W tabeli zastosowano oryginalne nazewnictwo i pisownię.
Reforma z 1912 r..
Na mocy ustawy z 6 lipca 1912 r. zlikwidowano gubernię siedlecką i utworzono nową gubernię chełmską. Na skutek likwidacji guberni siedleckiej przydzielono:
Ponadto z guberni lubelskiej włączono
Na obszarze dawnej guberni siedleckiej i lubelskiej ustalił się następujący podział administracyjny z zachowaniem dotychczasowej ilości i nazw powiatów:

</doc>
<doc id="703509" url="https://pl.wikipedia.org/wiki?curid=703509" title="Pikuj">
Pikuj

Pikuj (ukr. Пікуй; 1408 m n.p.m.), dawniej Pikul – szczyt górski na Ukrainie, najwyższy szczyt Bieszczadów Wschodnich, a jednocześnie i całych Bieszczadów. Przez szczyt Pikuja biegnie granica między obwodami: lwowskim (na północy) i zakarpackim (na południu).
Geografia.
Masyw Pikuja leży w całości w zlewisku Morza Czarnego. Sam szczyt wznosi się w grzbiecie wododziałowym, rozdzielającym dorzecza dwóch dużych rzek wpadających do tego morza, Dniestru i Latoricy, zwanym Wierchowińskim Grzbietem Wododziałowym (ukr. "Верховинський Вοдодільний Хребет"). Biegnie on z północnego zachodu na południowy wschód aż po szczyt Pikuja. Na szczycie Pikuja wododział skręca na północny wschód i tworzy charakterystyczny róg, skierowany ku południowi. Naturalnym przedłużeniem Grzbietu Wierchowińskiego od szczytu Pikuja ku południowemu wschodowi jest grzbiet Wielka Grańka (ukr. Велика Гранка). Wszystko to powoduje, że szczyt, oglądany od wschodu lub zachodu jawi się jako obłe wzniesienie grzbietu, najeżonego w tym rejonie licznymi skałkami. Natomiast oglądany od południowego wschodu, od Wołowca, ukazuje się jako ostry, szpiczasty wierzchołek o stromych stokach. Zapewne ten widok dał mu w przeszłości nazwę.
Ku północy ze stoków Pikuja spływają potoki "Onyliw" i "Zelemeny", które po połączeniu jako "Husnianka" wpadają do Stryja, dopływu Dniestru. Ku wschodowi spływają drobne potoki, które po połączeniu, jako "Biłasowica", łączą się ze źródłowym tokiem Latoricy. Natomiast ku południowemu zachodowi spływa potok "Koczyliwski", uchodzący w Żdenijewie do Żdenijówki, pierwszego dużego prawobrzeżnego dopływu Latoricy.
Turystyka.
Pikuj jest licznie odwiedzany m.in. dla pięknego, dookolnego widoku, wynikającego z faktu, iż szczyt wznosi się aż 800–900 m nad otaczającymi go dolinami. M. in. na zachodzie można dostrzec najwyższe szczyty Polskich Bieszczadów – Tarnicę, Kińczyk Bukowski i Wielką Rawkę. Na szczyt Pikuja wiodą znakowane szlaki turystyczne z Biłasowicy (na wschodzie) oraz ze Żdenijewa (na zachodzie).
Historia.
Na przełomie lat 1934/1935 staraniem Przemyskiego Towarzystwa Narciarzy zostało oddane do użytku schronisko pod Pikujem.
Przed II wojną światową zwany także "Huślą". Na szczycie stoi kilkumetrowy obelisk poświęcony pierwszemu prezydentowi Czechosłowacji Tomášowi Masarykowi.
Granica państwowa.
Do 1772 r. przez Pikuj przebiegała granica między Koroną Królestwa Polskiego a Królestwem Węgier. Po tej dacie biegła tędy granica między krajami koronnymi Monarchii Habsburgów, Cesarstwa Austriackiego i Austro-Węgier: Królestwem Galicji i Lodomerii oraz Królestwem Węgier. Po zakończeniu I wojny światowej przez szczyt Pikuja biegła granica polsko-czechosłowacka (znak graniczny nr 1), a od kwietnia 1939 r., gdy Węgry zagarnęły wschodni skrawek Słowacji – granica polsko-węgierska, która istniała do 28 września 1939 r. a formalnie do 31 grudnia 1945.

</doc>
<doc id="703511" url="https://pl.wikipedia.org/wiki?curid=703511" title="Uniwersytet w Joensuu">
Uniwersytet w Joensuu

Uniwersytet w Joensuu () – dawny fiński uniwersytet publiczny w mieście Joensuu, założony w 1969 r. 
W 2009 r. został połączony z Uniwersytetem w Kuopio i od stycznia 2010 obie uczelnie funkcjonują jako Uniwersytet Wschodniej Finlandii.

</doc>
<doc id="703512" url="https://pl.wikipedia.org/wiki?curid=703512" title="Czarna Orawa">
Czarna Orawa

Czarna Orawa – rzeka w południowej Polsce o długości 29 km. Jej źródła znajdują się na stokach Bukowińskiego Wierchu i Żeleźnicy. Rzeka przepływa przez Beskid Orawsko-Podhalański, Kotlinę Orawsko-Nowotarską i na samej granicy polsko-słowackiej uchodzi do sztucznego zbiornika wodnego – Jeziora Orawskiego. Górny bieg potoku (do ujścia Bukowińskiego Strumyka) nosi nazwę "Orawka". Głównymi dopływami są: Bębeński Potok (uchodzi jeszcze do Orawki), Bukowiński Strumyk, Jasiowski Potok, Jędraszcz (uchodzi do Orawki), Piekielnik, Pietrzakowski Potok, Psi Potok, Psiarnia, Syhlec, Wisielec, Zubrzyca.
Czarna Orawa należy do zlewiska Morza Czarnego. Do czasu powstania Jeziora Orawskiego końcowe 19 km dolnego biegu rzeki znajdowało się na terytorium Słowacji. Koło wsi Uście (obecnie słow. Ústie nad Priehradou) w okolicach Trzciany Czarna Orawa łączyła się z Białą Orawą, tworząc rzekę Orawę. Obecnie, po skróceniu biegu o tereny zalewowe zbiornika, rzeka w całości znajduje się w granicach Polski. 
Nad Czarną Orawą leżą orawskie wsie: Podszkle, Bukowina-Osiedle, Harkabuz, Podsarnie, Podwilk, Orawka i Jabłonka.

</doc>
<doc id="703513" url="https://pl.wikipedia.org/wiki?curid=703513" title="Citroën Xsara">
Citroën Xsara

Citroën Xsara – samochód osobowy klasy kompaktowej produkowany przez francuską markę Citroën w latach 1997–2006.
Historia i opis modelu.
Model Xsara jest bezpośrednim następcą Citroëna ZX i odziedziczył po nim część rozwiązań technicznych – np. skrętną tylną belkę. Xsara w 2004 roku została zastąpiona modelem C4. Niedługo po premierze Xsary, w 1999 roku zaprezentowano minivana o nazwie Citroën Xsara Picasso, który mimo prezentacji modelu C4 Picasso w 2006 roku był produkowany do roku 2012.
Xsara była oferowana w kilku wersjach nadwoziowych: hatchback – trzy i pięciodrzwiowy, oraz pięciodrzwiowe kombi. Dodatkowo był oferowany, zbudowany na jego podstawie minivan Xsara Picasso. Picasso ma zestaw wskaźników umieszczony centralnie na desce rozdzielczej i wyłącznie w postaci ciekłokrystalicznego wyświetlacza. Ponadto model Picasso ma niezależne fotele dla każdego pasażera.
Silniki.
Gama silników od 1.4 l do 2.0 l. Początkowo stosowane były klasyczne silniki Diesla o pojemności 1.9, zarówno wolnossące jak i turbodoładowane. W późniejszym okresie zostały one zastąpione przez silniki HDi z systemem Common rail o pojemnościach 1.4 i 2.0. Silniki benzynowe wykorzystywały technologię ośmio- i szesnastozaworową.
Wersje rajdowe.
Xsara Kit Car.
Rajdowa wersja Xsary odnosząca znaczne sukcesy w Mistrzostwach Francji i Hiszpanii. Zwyciężyła także w dwóch rajdach Mistrzostw Świata oraz dwóch eliminacjach Mistrzostw Europy. Napędzana wolnossącym silnikiem 2.0 16V o mocy 280 KM przenoszonej tylko na przednie koła.
Xsara WRC.
Jeden z najbardziej utytułowanych samochodów rajdowych świata. Sébastien Loeb Xsarą WRC w latach 2004, 2005, 2006 zdobył tytuł Mistrza Świata. Natomiast zespół Citroën Total World Rally Team, za sprawą Xsary WRC, w latach 2003, 2004, 2005 zdobywał Mistrzostwo wśród konstruktorów. Samochód napędzany jest turbodoładowanym silnikiem 2.0 o mocy 310 KM przenoszonej na cztery koła.

</doc>
<doc id="703514" url="https://pl.wikipedia.org/wiki?curid=703514" title="Gordon Strachan">
Gordon Strachan

Gordon Strachan OBE (wym. ˈstræxən); ur. 9 lutego 1957 w Edynburgu) – szkocki trener piłkarski i piłkarz takich klubów jak Dundee FC (1974-1977), Aberdeen (1977-1984), Manchester United (1984-1989), Leeds United (1989-1995), Coventry City (1995-1997). Karierę piłkarską skończył w 1997. W latach 1996-2001 pełnił funkcję menadżera Coventry City. Później został trenerem Southampton F.C. (2001-2004). W 2005 został zatrudniony przez szkocki klub Celtic F.C. i pracował tam do 2009. Jednym z jego pierwszych transferów do Celticu było ściągnięcie Macieja Żurawskiego i Artura Boruca. W sezonach 2005/2006, 2006/2007 oraz 2007/2008 pod jego wodzą Celtic zdobył mistrzostwa Szkocji. 25 maja 2009 r. zrezygnował z posady trenera Celticu Glasgow, gdy jego klub zajął ostatecznie drugie miejsce w lidze szkockiej sezonu 2008/2009. W październiku 2009 roku podpisał kontrakt trenerski z klubem Middlesbrough. Po słabym początku sezonu 2010–11, 19 października 2011 roku, rozwiązał za porozumieniem stron umowę z klubem. W latach 2013–2017 był selekcjonerem piłkarskiej reprezentacji Szkocji.

</doc>
<doc id="703515" url="https://pl.wikipedia.org/wiki?curid=703515" title="Głos Słupski">
Głos Słupski



</doc>
<doc id="703522" url="https://pl.wikipedia.org/wiki?curid=703522" title="Teresa Wiszniowska">
Teresa Wiszniowska

Teresa Wiszniowska (ur. 28 stycznia 1942 w Czerniowcach, zm. 14 stycznia 2006 we Wrocławiu) – polski biolog, doktor habilitowany, profesor nadzwyczajny Uniwersytetu Wrocławskiego specjalizująca się w paleontologii, teriologii, archeozoologii, paleoekologii, biospeleologii i paleopatologii, wieloletni pracownik Instytutu Zoologicznego UWr, związana od 1967 m.in. z odkryciem i badaniami Jaskini Niedźwiedziej w Kletnie.
W 1973 tytuł doktora nauk przyrodniczych na podstawie rozprawy "Niedźwiedź jaskiniowy z Kletna i innych jaskiń Polski". Rozprawa habilitacyjna obroniona w 1991 nosiła tytuł "Carnivora (Mammalia) środkowego plejstocenu z Koziego Grzbietu w Górach Świętokrzyskich". W ostatnich latach swojego życia była również wykładowcą na Uniwersytecie Mikołaja Kopernika w Toruniu. Została pochowana na Cmentarzu Osobowickim we Wrocławiu.
Dorobek naukowy i publikacje.
W dorobku naukowym Teresy Wiszniowskiej znalazły się badania z zakresu: czwartorzędowych faun kręgowców, analizy makro i mikromorfologii kości czwartorzędowych ssaków, archeozoologii, badań ssaków współczesnych Dolnego Śląska. W jej zainteresowaniach badawczych pozostawały:
Pracowała przy wydaniu 55 publikacji oraz 33 innych opracowań; zrealizowała 7 grantów Komitetu Badań Naukowych i Ministerstwa Nauki i Informatyzacji. 
Praca i działalność naukowa.
Zajmowane stanowiska:
Członkostwo w radach naukowych:
Członkostwo towarzystw naukowych:

</doc>
<doc id="703525" url="https://pl.wikipedia.org/wiki?curid=703525" title="Jakub Buczacki (zm. 1541)">
Jakub Buczacki (zm. 1541)

Jakub Buczacki herbu Abdank (ur. XV w., zm. 6 maja 1541 roku w Brodnicy) – biskup rzymskokatolicki, sekretarz królewski, senator I Rzeczypospolitej.
Życiorys.
Był synem Jakuba (1430/38-1501), wojewody ruskiego i kasztelana halickiego i Anny ze Sprowy herbu Odrowąż (zm. po 1503). Miał dwóch braci: Jana Andrzeja – podczaszego królewskiego i Jana Feliksa – krajczego królewskiego – oraz dwie siostry: Beatę (żonę Jerzego Krupskiego – kasztelana bełskiego) i Katarzynę Buczacką (żonę wdowca Jana Tworowskiego (zm. 1547) – kasztelana kamienieckiego i wojewody podolskiego).
Został sekretarzem króla Aleksandra Jagiellończyka. Brał udział w wielu misjach dyplomatycznych do Mołdawii i na Węgry. 
Według jednych danych w 1502 miał założyć parafię i kościół w Skierbieszowie na lewym brzegu rzeki. Proboszcz lubelski (1505), biskup kamieniecki od 1510, biskup chełmski od 1518, biskup płocki od 1538, urzędnik (starosta rawski). W 1518 został dziekanem kapituły lwowskiej.
Ostatni potomek rodu Buczackich. Tak jak z tego rodu, orężem wspierali Rzeczpospolitą, tak ten radą w senacie i w kościele zasłużył się ojczyźnie. 
Pochowany został w 1541 r. w katedrze w Płocku.

</doc>
<doc id="703528" url="https://pl.wikipedia.org/wiki?curid=703528" title="Redukcje">
Redukcje



</doc>
<doc id="703530" url="https://pl.wikipedia.org/wiki?curid=703530" title="Maura Tombelli">
Maura Tombelli

Maura Tombelli (ur. 8 listopada 1952 w Montelupo Fiorentino) – włoska astronom amator.
Odkryła 199 planetoid (8 samodzielnie oraz 191 wspólnie z innymi astronomami). Zajmuje się również obserwacjami gwiazd zmiennych. Jedyna kobieta we Włoszech zawodowo zajmująca się astrometrią. Była zaangażowana w budowę obserwatorium w pobliżu miasta Montelupo, w którym mieszka.
Członek "Gruppo Italiano Astrometristi" zrzeszającej astronomów amatorów poszukiwaczy planetoid.
W uznaniu jej pracy jedną z planetoid nazwano (9904) Mauratombelli.

</doc>
<doc id="703531" url="https://pl.wikipedia.org/wiki?curid=703531" title="Redukcje paragwajskie">
Redukcje paragwajskie



</doc>
<doc id="703535" url="https://pl.wikipedia.org/wiki?curid=703535" title="Siódma pieczęć">
Siódma pieczęć



</doc>
<doc id="703537" url="https://pl.wikipedia.org/wiki?curid=703537" title="Vincenzo Natali">
Vincenzo Natali

Vincenzo Natali (ur. 6 stycznia 1969 w Stanach Zjednoczonych) – amerykańsko-kanadyjski reżyser, scenarzysta, który szczególną sławę zyskał po napisaniu scenariusza do filmu "Cube". Współpracował również przy tworzeniu popularnego w drugiej połowie lat 90. serialu telewizyjnego zatytułowanego "Czynnik PSI", a także zrobił film "Wielkie nic". W roku 2009 na ekrany wyszedł film pt. "Istota". Vincenzo Natali był jego reżyserem.

</doc>
<doc id="703539" url="https://pl.wikipedia.org/wiki?curid=703539" title="Estudiantes Río Cuarto">
Estudiantes Río Cuarto

Asociación Atletica Estudiantes, zwany także Estudiantes de Río Cuarto − argentyński klub piłkarski z siedzibą w mieście Río Cuarto leżącym w prowincji Córdoba.
Osiągnięcia.
Udział w mistrzostwach Argentyny Nacional (3): 1983, 1984, 1985
Historia.
Klub założony został 21 września 1912 roku i gra obecnie w drugiej lidze argentyńskiej Primera B Nacional.

</doc>
<doc id="703540" url="https://pl.wikipedia.org/wiki?curid=703540" title="Asociación Atletica Estudiantes">
Asociación Atletica Estudiantes



</doc>
<doc id="703541" url="https://pl.wikipedia.org/wiki?curid=703541" title="Pręgowo">
Pręgowo



</doc>
<doc id="703552" url="https://pl.wikipedia.org/wiki?curid=703552" title="Marisa Tomei">
Marisa Tomei

Marisa Tomei (ur. 4 grudnia 1964 w Nowym Jorku) − amerykańska aktorka filmowa i teatralna, także producentka filmowa. Zdobywczyni Oscara za rolę drugoplanową w komedii "Mój kuzyn Vinny", była także nominowana do nagrody BAFTA, Złotego Globu, Nagrody Gildii Aktorów Ekranowych.
Kojarzona głównie z filmami komediowymi ("Tylko ty", "Slumsy Beverly Hills", "Czego pragną kobiety") oraz melodramatami ("Skryta namiętność"), ma w swym dorobku także cenione role dramatyczne ("Chaplin", "Zapaśnik"). Za kreację w "Za drzwiami sypialni" została w 2002 po raz drugi nominowana do Oscara. Ponownie nominację do tej nagrody otrzymała w roku 2009 za rolę w filmie "Zapaśnik".
Życiorys.
Wczesne lata.
Urodziła się w nowojorskim Brooklynie w rodzinie o włoskich korzeniach jako córka Patricii Adelaide „Addie” (z domu Bianchi), nauczycielki języka angielskiego, i Gary’ego A. Tomei, prawnika sądowego. Jej młodszy brat, aktor Adam Tomei (ur. 24 października 1967), częściowo został wychowany przez swoich dziadków ze strony ojca. W 1982 ukończyła Edward R. Murrow High School w Brooklynie. Uczęszczała na Uniwersytet Bostoński, a następnie studiowała na Uniwersytecie Nowojorskim.
Kariera.
Była członkiem Naked Angels, nowojorskiej trupy teatralnej, gdzie także byli: Matthew Broderick, Sarah Jessica Parker, Rob Morrow, Mary Stuart Masterson, Nancy Travis i Gina Gershon. W latach 1983–1985 występowała jako Marcy Thompson w operze mydlanej CBS "As the World Turns". Debiutowała na kinowym ekranie rolą Mandy w komedii Garry’ego Marshalla "Chłopak z klubu Flamingo" ("The Flamingo Kid", 1984) z udziałem Matta Dillona, Richarda Crenny i Hectora Elizondo. Pojawiła się jako dziewczyna w klubie zdrowia w komedii sensacyjnej "Toksyczny mściciel" ("The Toxic Avenger", 1984). Grała potem postać Maggie Lauten w sitcomie NBC "Inny świat" ("A Different World", 1987), spin-off "Bill Cosby Show".
W 1987 otrzymała Theatre World Award za rolę Cetty w sztuce off-Broadwayowskiej "Córki" ("Daughters"). Brawurowa kreacja Mony Lisy Vito, dziewczyny początkującego adwokata (Joe Pesci) komedii Jonathana Lynna "Mój kuzyn Vinny" ("My Cousin Vinny", 1992) została uhonorowana Oscarem dla najlepszej aktorki drugoplanowej i MTV Movie Award. Została wtedy poddana plotkom, że Jack Palance odczytał złe imię (albo przez pomyłkę, albo jako żart). Firma PricewaterhouseCoopers, która zajmuje się głosowaniem w ramach nagrody Akademii, twierdzi jednak, że jej nazwisko zostało poprawnie przeczytane.
Zagrała postać Mabel Normand w komediodramacie biograficznym Richarda Attenborough "Chaplin" (1992). Za postać Caroline w melodramacie Tony’ego Billa "Skryta namiętność" ("Untamed Heart", 1993) zdobyła MTV Movie Award w kategorii „Najlepszy pocałunek” Christianem Slaterem. Zebrała znakomite recenzje za postać Faith Corvatch w komedii romantycznej Normana Jewisona "Tylko ty" ("Only You", 1994) z Robertem Downeyem Jr. i Bonnie Hunt. Jako Monica Warren w dramacie Nicka Cassavetesa "Odmienić los" ("Unhook the Stars", 1996) była nominowana do Nagrody Gildii Aktorów Ekranowych w kategorii „Wybitny występ aktorki w roli drugoplanowej”.
8 lutego 1996 pojawiła się w jednym z odcinków sitcomu NBC "Kroniki Seinfelda" ("Seinfeld") - pt.: „The Cadillac”.
Rola Natalie Strout w dramacie Todda Fielda "Za drzwiami sypialni" ("In The Bedroom", 2001) przyniosła jej nominację do Złotego Globu w kategorii „Najlepsza aktorka drugoplanowa”. Z kolei za kreację striptizerki Cassidy / Pam w dramacie sportowym Darrena Aronofsky "Zapaśnik" ("The Wrestler", 2008) u boku Mickeya Rourke była nominowana do Złotego Globu dla Najlepszej aktorki drugoplanowej i nagrody BAFTA w kategorii „Najlepsza aktorka drugoplanowa”.
W 2003 na scenie Broadwayu zagrała tytułową postać Salome III w dramacie autorstwa Oscara Wilde’a "Salome" u boku Ala Pacino (jako Herod Antypas), Davida Strathairna (Jokanaan, prorok) i Dianne Wiest (Herodiada). W 2008 zdobyła Drama Desk Award za trzy role Isabella Bird/Joyce/Pani Kidd w spektaklu "Top Girls" z Mary Beth Hurt. W 2014 odebrała Drama Desk Award jako Pony Jones w przedstawieniu "The Realistic Joneses".
Życie prywatne.
Romansowała z Robertem Downeyem Jr. (1994), Danem Ashbrookiem (1999-2001), scenarzystą telewizyjnym Frankiem Pugliese (2001-2004), reżyserem filmowym Nickiem Carpenterem (2006-2008), synem astronauty Scotta Carpentera i Loganem Marshallem-Greenem (2008).

</doc>
<doc id="703554" url="https://pl.wikipedia.org/wiki?curid=703554" title="Góry Czerchowskie">
Góry Czerchowskie

Góry Czerchowskie (513.55; słow. "Čergov", ukr. Чергівські гори – "Czerhiws'ki hory") – pasmo górskie we wschodniej Słowacji, w historycznym regionie Szarysz. Należy do Beskidów Zachodnich w łańcuchu Zewnętrznych Karpat Zachodnich. Najwyższy szczyt to Minčol (1157 m).
Położenie.
Pasmo Gór Czerchowskich ma kształt elipsy o dłuższej osi przebiegającej z północnego zachodu na południowy wschód. Długość pasma wynosi 29 km, maksymalna szerokość – 17 km. Od północnego zachodu Góry Czerchowskie na krótkim odcinku graniczą z polskim Beskidem Sądeckim, od północnego wschodu i wschodu – z Pogórzem Ondawskim, od południa – z Kotliną Koszycką, od południowego zachodu – z Bachureniem, od zachodu – z Górami Lewockimi. Otaczają je doliny środkowego Popradu, górnej Torysy, jej dopływu Sekčova i górnej Topli.
Przez północno-zachodnią część Gór Czerchowskich, w tym przez Minčol, Malý Minčol i Murianík biegnie główny wododział europejski, rozdzielający tu dorzecza Popradu (zlewisko Bałtyku) oraz Torysy i Topli (zlewisko Morza Czarnego).
Geologia – morfologia.
Góry Czerchowskie są zbudowane głównie z fliszu karpackiego. Budują je głównie gruboziarniste, a nawet zlepieńcowate piaskowce warstw magurskich. Od południowego zachodu towarzyszą im wapienne skalice Pienińskiego Pasa Skałkowego. Najwyższe szczyty to (od północy): Malý Minčol (1154 m), Minčol (1157 m), Veľká Javorina (1098 m), Bukový vrch (1010 m), Lysá (1068 m), Solisko (1056 m), Čergov (1050 m) i Žobrák (921 m) w głównym grzebieniu pasma oraz Stráž (740 m) na południowym krańcu pasma.
Grzbiety gór są dość zrównane, stoki strome lub bardzo strome, porozcinane licznymi, głębokimi dolinami potoków.
Klimat.
Klimat Gór Czerchowskich jest chłodny: średnie roczne temperatury wynoszą od 6°C w dolinach do 4°C w wyższych partiach. Najcieplejszym miesiącem jest lipiec ze średnimi temperaturami od 14 do 16 °C, najchłodniejszym styczeń ze średnimi temperaturami od –3 do –6°C. Najwięcej godzin słonecznych ma lipiec.
Przy przeważających wiatrach zachodnich, niosących wilgoć, Góry Czerchowskie, pozostające w cieniu opadowym Tatr i Gór Lewockich, otrzymują stosunkowo niewiele opadów. Na ich ostateczną ilość i rozkład mają wpływ morfologia terenu i wysokość n.p.m. Dolina Torysy w rejonie Sabinova otrzymuje jedynie 590–630 mm opadów rocznie. Wyżej położone stoki otrzymują 650–750 mm opadów rocznie, a jedynie partie szczytowe charakteryzują się opadami powyżej 800 mm. Najbardziej deszczowymi miesiącami są czerwiec i lipiec, najmniej opadów przypada na luty.
Stosunkowo niewielka część opadów przypada na śnieg. Liczba dni z pokrywą śniegową zmienia się od 60–80 w niższych partiach gór do 80–120 w partiach szczytowych. Grubość pokrywy śnieżnej w niższych partiach wynosi ok. 30 cm, w wyższych 40 cm, w partiach szczytowych do 60 cm. Na trwałość pokrywy śnieżnej mają wpływ ciepłe z reguły wiatry znad Kotliny Panońskiej.
Przyroda.
Góry Czerchowskie są w ponad 80% pokryte lasami. Lasy te są w większości liściaste, przeważnie bukowe, poza tym występuje jawor, grab, dąb i brzoza. Z drzew iglastych rośnie tu świerk. Lasy są ostoją dla wielu gatunków zwierząt, w tym dużych ssaków. Szczytowe partie pasma pokrywają połoniny przypominające bieszczadzkie. Lasy czerchowskie ulegają w ostatnich latach masowemu wyrębowi.
Góry nie są objęte oficjalną jednostką ochrony przyrody, jest tu jednak wiele małych rezerwatów przyrody, m.in. Čergovský Minčol, Čergovská javorina, Livovská jelšina, Pramenisko Tople, Fintické svahy, Hradová hora i Kapušianský hradný vrch.
Zagospodarowanie.
Wnętrze Gór Czerchowskich jest rzadko zamieszkane – istnieje tam tylko kilka małych wsi (m.in. Lukov, Livov, Livovská Huta). Gęsto zamieszkane są natomiast obrzeża pasma – doliny otaczających je rzek są terenami osadniczymi i osiami komunikacyjnymi (drogi nr 68, 77, 73 i 545 oraz linia kolejowa z Preszowa do Nowego Sącza). Ludność tych okolic jest przeważnie rusińska.
Turystyka i sport.
Góry Czerchowskie od lat pozostają na uboczu turystyki, w tym również na skutek słabo rozwiniętej infrastruktury turystycznej. Nie są więc tłumnie odwiedzane przez turystów. Istnieje tu właściwie tylko jedno schronisko turystyczne na przełęczy pod Čergovem. Poza stosunkowo licznymi znakowanymi pieszymi szlakami turystycznymi istnieje przyzwoita sieć szlaków rowerowych.
W zimie czynne są lokalne ośrodki narciarskie Dubovica, Renčišov i Drienica oraz ośrodek na stokach Łysej. Ten ostatni dysponuje krzesełkową koleją linową, wywożącą narciarzy z doliny Drienickiego Potoku pod sam szczyt Łysej oraz 5 wyciągami narciarskimi z przyległymi trasami zjazdowymi na północnych i północno-zachodnich stokach tej góry. W tym rejonie, na stokach Łysej, znajduje się kilka górskich hoteli i kilkanaście prywatnych domków weekendowych. Prowadzi do nich wąska droga z doliny Drienicy. Większość grzbietowych szlaków letnich nadaje się doskonale do uprawiania zimą turystyki narciarskiej.
Zabytki.
Poza przyrodą gór do atrakcji turystycznych należą liczne drewniane kościoły katolickie i cerkwie greckokatolickie we wsiach u podnóży gór (m.in. Lukov, Krivé, Hervartov, Frička) oraz stosunkowo nieźle zachowane jeszcze przykłady drewnianej architektury mieszkalnej i gospodarskiej (m.in. tradycyjne drewniane spichlerze – „sypki”) w tych miejscowościach. Interesujące są ruiny zamków (m.in. Zamek Nový hrad w Hanigovcach, Zamek Kamenica w Kamenicy.

</doc>
<doc id="703555" url="https://pl.wikipedia.org/wiki?curid=703555" title="Nowy Dwór (powiat ostródzki)">
Nowy Dwór (powiat ostródzki)

Nowy Dwór – wieś w Polsce położona w województwie warmińsko-mazurskim, w powiecie ostródzkim, w gminie Morąg.
W latach 1975–1998 miejscowość administracyjnie należała do województwa olsztyńskiego. Miejscowość leży w historycznym regionie Prus Górnych.
Miejscowość wymieniana w dokumentach z 1475 r. jako folwark krzyżacki na 18 włókach. Po reformie administracyjnej z lat 1751-1752, w Nowym Dworze mieściła się siedziba morąskiego urzędu dominialnego (skarbowego). Później osada przeszła w ręce prywatne. W XIX w. do Nowego Dworu należały także folwarki: Anin (założony w 1854) i Antoniewo (założony w 1873). Łączny obszar tych dóbr w 1904 r. wynosił prawie 40 włók. Przed pierwszą wojną światową dobra były w posiadaniu właścicieli polskich. Po wojnie majątek rozparcelowano, pozostała jedynie „resztówka” z około 10 włókami. Folwarki Anin i Antoniewo także zostały rozparcelowane i w roku 1928 przyłączono je jako przysiółki do wsi Rolnowo.
Osadę Nowy Dwór jako przysiółek przyłączono do Łączna w 1928 r.
W roku 1973 wieś i majątek Nowy Dwór należały do powiatu morąskiego, gmina Morąg, poczta Dobrocin.
Zabytki.
Do wojewódzkiego rejestru zabytków wpisane są obiekty:

</doc>
<doc id="703560" url="https://pl.wikipedia.org/wiki?curid=703560" title="Stephen E. Ambrose">
Stephen E. Ambrose

Stephen Edward Ambrose (ur. 10 stycznia 1936 w Decatur, zm. 13 października 2002 w Bay Saint Louis) – amerykański historyk, pisarz i biograf dwóch prezydentów USA: Dwighta Eisenhowera i Richarda Nixona.
Życiorys.
Urodził się w Decatur (Illinois), jako średni syn Stephena Hedgesa Ambrose'a, lekarza rodzinnego oraz Rosephy Trippe Ambrose. Rosepha samotnie wychowała swoich synów na rodzinnej farmie w Whitewater (Wisconsin) podczas II wojny światowej po tym, jak jej mąż zaciągnął się do marynarki wojennej USA. Stephen Ambrose bardzo podziwiał powracających po wojnie weteranów, którzy służyli w Europie i Afryce Północnej. Praca zespołowa, której nauczyli się w służbie wojskowej, jak później napisał Ambrose, umożliwiła tym ludziom zbudowanie „nowoczesnej Ameryki”.
Twórczość.
Był autorem ponad dwudziestu książek, z czego cztery przetłumaczono na język polski: "D-Day", "Obywatele w mundurach", "Most Pegasus" oraz zekranizowanego bestsellera "Kompania braci". Pracował jako profesor na Uniwersytecie w Nowym Orleanie w latach 1960–1995. Był także konsultantem historycznym przy tworzeniu filmu "Szeregowiec Ryan" oraz serialowej ekranizacji własnej książki "Kompania braci".
Zarzucano mu nieścisłości historyczne, a także stosowanie plagiatu.

</doc>
<doc id="703564" url="https://pl.wikipedia.org/wiki?curid=703564" title="Czesław Wawrzyniak">
Czesław Wawrzyniak

Czesław Wawrzyniak (ur. 13 kwietnia 1937 w Kunowie, zm. 2 marca 2019 w Warszawie) – polski kontradmirał, dyplomata, inżynier techniki nawigacji.
W okresie od 1956 do 1992 roku służył w Siłach Zbrojnych Polskiej Rzeczypospolitej Ludowej i Siłach Zbrojnych Rzeczypospolitej Polskiej. Pełnił służbę jako: morski oficer pokładowy okrętów torpedowych, oficer zabezpieczenia chemicznego, dyplomata, żołnierz służby specjalnej Polskiej Rzeczypospolitej Ludowej i Rzeczypospolitej Polskiej prowadzącej wywiad wojskowy. Kadm. Wawrzyniak większy okres służby spędził w Zarządzie II Sztabu Generalnego WP, a w latach 1991–1992 kierował jako szef Wojskowymi Służbami Informacyjnymi.
Wykształcenie.
Czesław Wawrzyniak urodził się 13 kwietnia 1937 roku w Kunowie, będąc synem Józefa i Anny. W 1956 roku został podchorążym na Wydziale Pokładowym Wyższej Szkoły Marynarki Wojennej w Gdyni, który ukończył w 1960 roku, uzyskując tytuł inżyniera nawigatora statku morskiego. Jest również absolwentem Kursu Oficerów Zabezpieczania Chemicznego w Wyższej Szkole Marynarki Wojennej. W 1965 roku odbył specjalistyczne przeszkolenie w Ośrodku Szkolenia Zarządu II Sztabu Generalnego Wojska Polskiego, a w 1976 roku ukończył Podyplomowe Studium Służby Zagranicznej w Wyższej Szkole Nauk Społecznych przy Komitecie Centralnym Polskiej Zjednoczonej Partii Robotniczej.
Służba wojskowa.
Na pierwsze stanowisko służbowe został skierowany do 3 Brygady Kutrów Torpedowych w Gdyni, gdzie objął stanowisko pomocnika dowódcy okrętu na kutrze torpedowym "projektu 183" KT-85. W 1962 roku wyznaczono go oficerem zabezpieczenia chemicznego 3 Brygady Kutrów Torpedowych, a od 1963 do 1965 roku był pomocnikiem kierownika Ośrodka Analizy i Powiadamiania o Skażeniach Szefostwa Wojsk Chemicznych w Dowództwie Marynarki Wojennej w Gdyni. Następnie służył jako instruktor w Studium Obrony przed Bronią Masowego Rażenia Wyższej Szkoły Marynarki Wojennej.
W 1965 roku został oficerem w Zarządzie II Sztabu Generalnego Wojska Polskiego w Warszawie. Od 1970 roku zajmował stanowisko rzeczoznawcy ds. morskich w Attachacie Wojskowym przy Ambasadzie PRL w Paryżu. Następnie w latach 1975–1979 był na stanowisku starszego oficera. W okresie 1979-1983 Kmdr por. Wawrzyniak był attaché wojskowym przy Ambasadzie PRL w Rzymie. W latach 1983 do 1987 komandor pełnił stanowisko szefa Oddziału Europejskiego Z II SG WP (lata 1984–1987). Z tego stanowiska został przeniesiony do rezerwy. W 1990 roku wiceadm. Piotr Kołodziejczyk powołał go do służby czynnej i wyznaczył szefem Gabinetu Ministra Obrony Narodowej. W latach 1991–1992 kadm. Czesław Wawrzyniak był pierwszym Szefem Inspektoratu Wojskowych Służb Informacyjnych w Warszawie, po czym przeszedł w stan spoczynku.
Awansował na kolejne stopnie oficerskie:
Śmierć.
Zmarł 2 marca 2019 roku w Warszawie.

</doc>
<doc id="703568" url="https://pl.wikipedia.org/wiki?curid=703568" title="Skierwiny">
Skierwiny

Skierwiny – kolonia w Polsce położona w województwie podlaskim, w powiecie siemiatyckim, w gminie Drohiczyn.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Rocha w Miłkowicach-Maćkach.

</doc>
<doc id="703570" url="https://pl.wikipedia.org/wiki?curid=703570" title="Umiotki">
Umiotki

Umiotki – przysiółek w Polsce położony w województwie mazowieckim, w powiecie mławskim, w gminie Dzierzgowo.
W latach 1975–1998 miejscowość administracyjnie należała do województwa ciechanowskiego. Obecnie posiada numery domów od nr 1 do nr 10. W roku 2017 urząd gm. Dzierzgowo wykonał drogę o nawierzchni asfaltowej. Miejscowość o charakterze typowo rolniczym z przewagą hodowli bydła mlecznego. Znaczące nazwiska jeszcze sprzed II wojny światowej dla tej miejscowości, to Krajewscy oraz Zalewscy.
W miejscowości znajdują się dwa czynne gniazda bociana białego. Miejscowość posiada potencjał agroturystyki i podtrzymywania rolnictwa tradycyjnego.
W niedalekiej odległości przepływa rzeka Tamka oraz rzeka Orzyc.

</doc>
<doc id="703571" url="https://pl.wikipedia.org/wiki?curid=703571" title="Tańsk-Kęsocha">
Tańsk-Kęsocha

Tańsk-Kęsocha – przysiółek w Polsce położony w województwie mazowieckim, w powiecie mławskim, w gminie Dzierzgowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="703572" url="https://pl.wikipedia.org/wiki?curid=703572" title="Tańsk-Chorąże">
Tańsk-Chorąże

Tańsk-Chorąże – przysiółek w Polsce położony w województwie mazowieckim, w powiecie mławskim, w gminie Dzierzgowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="703574" url="https://pl.wikipedia.org/wiki?curid=703574" title="FPTP">
FPTP



</doc>
<doc id="703575" url="https://pl.wikipedia.org/wiki?curid=703575" title="Mikołaj z Biechowa">
Mikołaj z Biechowa

Mikołaj z Biechowa herbu Doliwa (zm. 19 lub 27 maja 1353) – wojewoda poznański do 1339, wojewoda kaliski do 1353(?).
Mikołaj z Biechowa był synem Piotra Szymanowica z Dębna. Pierwsza o nim wzmianka pochodzi z dokumentu Władysława Łokietka z dnia 3 sierpnia 1324 wydanego w Pyzdrach dla klasztoru cystersów w Lądzie, w którym występował jako rycerz Mikołaj, kasztelan Biechowa. 
Najprawdopodobniej po śmierci Wincentego z Szamotuł (24 czerwca 1332) otrzymał od króla urząd wojewody poznańskiego, choć w źródłach Mikołaj na tym stanowisku jest poświadczony dopiero 15 maja 1334. Urząd wojewody poznańskiego piastował do 11 marca 1339. Po tej dacie, a przed 24 marca 1340, został przeniesiony na urząd wojewody kaliskiego. Pozostał nim najprawdopodobniej do 16 lutego 1353. Jako świadek uczestniczył w polsko-krzyżackim procesie warszawskim 1339 roku. Otrzymał od króla Kazimierza także stanowisko starosty wielkopolskiego. Starostą był dwukrotnie: od 25 kwietnia 1335 do 14 grudnia 1336 oraz od 27 marca do 25 lipca 1343. Mikołaj z Biechowa zmarł 19 (27?) maja 1353.

</doc>
<doc id="703576" url="https://pl.wikipedia.org/wiki?curid=703576" title="Moczarne">
Moczarne

Moczarne – osada śródleśna w Polsce, dawna wieś, położona w województwie podkarpackim, w powiecie leskim, w gminie Cisna.
W latach 1975–1998 miejscowość należała administracyjnie do województwa krośnieńskiego.
Osada była punktem końcowym linii Bieszczadzkiej Kolejki Leśnej doprowadzonej tu z miejscowości Majdan.
Historia.
Była to wieś królewska lokowana na prawie wołoskim w końcu XVI wieku. Istniała w niej cerkiew prawosławna i młyn wodny. Pierwsze wzmianki o miejscowości pojawiają się w roku 1618, jednak już w roku 1629 jest miejscowością opuszczoną na skutek zaraz i napadów rozbójników z ówczesnej strony węgierskiej. Zabudowa została w kolejnych latach całkowicie zniszczona. Dawną wieś jako puste pastwiska król Michał Korybut Wiśniowiecki nadał właścicielom Wetliny, do której ją przyłączono. Dla celów gospodarki leśnej, w 1964 roku doprowadzono do Moczarnego kolej wąskotorową, której osada była punktem końcowym. Powstała tu wówczas też osada pracowników leśnych.
Przyroda.
W okolicy górnej stacji kolejki, na wysokości 780 m n.p.m. występuje dzwonek szerokolistny – bardzo rzadka w Polsce roślina, znana tylko z 6 stanowisk (wszystkie w Bieszczadach). Odnotowano tutaj też stanowisko innego bardzo rzadkiego gatunku – zarazy macierzankowej.

</doc>
<doc id="703578" url="https://pl.wikipedia.org/wiki?curid=703578" title="Block Vote">
Block Vote



</doc>
<doc id="703581" url="https://pl.wikipedia.org/wiki?curid=703581" title="Golin (powiat myśliborski)">
Golin (powiat myśliborski)

Golin – osada w Polsce położona w województwie zachodniopomorskim, w powiecie myśliborskim, w gminie Nowogródek Pomorski.
W 2002 r. osada miała 76 mieszkańców.
W latach 1975–1998 miejscowość administracyjnie należała do województwa gorzowskiego.

</doc>
<doc id="703584" url="https://pl.wikipedia.org/wiki?curid=703584" title="Tablice rejestracyjne w Grecji">
Tablice rejestracyjne w Grecji

Na greckich tablicach rejestracyjnych od września 2004 r. umieszczany jest euroband. Przed wprowadzeniem eurobandu, podobnie jak we Włoszech, przednie tablice były mniejsze od tylnych.
Numer składa się z 3 liter i 4 cyfr. Litery i cyfry są oddzielone kreską, nad którą umieszczana jest nalepka legalizacyjna. W numerze mogą być użyte tylko litery wizualnie wspólne dla alfabetów łacińskiego i greckiego, czyli: A, B, E, H, I, K, M, N, O, P, T, X, Y i Z. Dwie pierwsze litery są kodem miejsca rejestracji:
W międzynarodowym kodzie samochodowym Grecja ma symbol - GR.

</doc>
<doc id="703587" url="https://pl.wikipedia.org/wiki?curid=703587" title="Arete">
Arete



</doc>
<doc id="703592" url="https://pl.wikipedia.org/wiki?curid=703592" title="John Murtha">
John Murtha

John Patrick “Jack” Murtha, Jr. (ur. 17 czerwca 1932, zm. 8 lutego 2010) – amerykański polityk z Partii Demokratycznej, wieloletni członek Izby Reprezentantów reprezentujący 12. okręg wyborczy w stanie Pensylwania.
Był jednym z najbardziej znanych krytyków wojny w Iraku wśród amerykańskich polityków. Ubiegał się o stanowisko przewodniczącego większości (ang. "majority leader") w styczniu 2007, lecz nie został wybrany w głosowaniu członków Izby ze swojej partii.

</doc>
<doc id="703595" url="https://pl.wikipedia.org/wiki?curid=703595" title="Interstate Highway System">
Interstate Highway System

Interstate Highway System (co można przetłumaczyć jako "System Autostrad Międzystanowych"), pełna nazwa: Dwight D. Eisenhower National System of Interstate and Defense Highways ("Narodowy System Autostrad Międzystanowych i Obronnych im. Dwighta D. Eisenhowera") – główna sieć autostrad w Stanach Zjednoczonych.
W języku angielskim słowo "highway" może odnosić się do autostrad, jak również do innych ważniejszych dróg. Jest to odzwierciedlone w tym, że system ten jest częścią szerszego National Highway System (czyli "Systemu Dróg Krajowych"), który obejmuje autostrady i ważniejsze drogi o znaczeniu krajowym. W potocznym użytku autostrada należąca do tego systemu jest nazywana "interstate". Słowa opisujące autostradę to "freeway" lub "expressway".
Choć autostrady należące do systemu otrzymują dotacje od Gabinetu Stanów Zjednoczonych i muszą spełniać rządowe normy, są własnością stanów, przez które przechodzą: były przez nie zbudowane i są przez nie utrzymywane.
System został ustanowiony przez akt prawny "Federal Aid Highway Act of 1956", podpisany przez prezydenta Eisenhowera 29 czerwca 1956 roku. Zasięg systemu był bardzo ambitny, gdyż miał on rozciągnąć sieć autostrad na całe kontynentalne Stany Zjednoczone. Całkowita długość autostrad systemu miała wynosić ponad 65 tys. km. Do początku 1967 roku zbudowano około 57% zamierzonych odcinków, a ogólny system był właściwie gotowy we wczesnych latach 70. Oficjalnie budowa systemu zakończyła się w 1991 roku, kiedy ukończono wszystkie pierwotnie zaplanowane połączenia (z wyjątkiem słynnej przerwy w autostradzie I–95 w stanie New Jersey, i nie licząc odcinków, których budowa została zaniechana). Jednak budowa autostrad należących do systemu trwa.
Nie wszystkie amerykańskie autostrady należą do systemu, a niektóre, choć dziś do niego należą, nie zostały wybudowane w jego ramach. Pewne autostrady zostały wybudowane przez poszczególne stany przed 1956 rokiem, zwykle jako autostrady płatne, a następnie włączone do systemu. Dla przykładu, odcinek autostrady I–90 w stanie Ohio został wybudowany w latach 1949–1955 jako płatna autostrada Ohio Turnpike i funkcjonuje w tej formie do dziś. Ponadto niektóre drogi stanowe mają standard autostrady, lecz nie należą do systemu.
Budowa systemu miała ogromny wpływ na Stany Zjednoczone. Do efektów pozytywnych można zaliczyć rozwój gospodarczy uzyskany dzięki utworzeniu dogodnych połączeń drogowych między stanami. Dzięki temu wiele biednych, do tej pory odizolowanych stanów uzyskało lepsze dojście do krajowej gospodarki. Do efektów negatywnych można zaliczyć budowanie przedmieść i miast opartych o samochody prywatne i zaniechanie transportu publicznego, infrastruktury pieszo rowerowej, oddzielanie biedniejszych, zamieszkanych głównie przez Afroamerykanów osiedla od bogatszych, prowadzenie autostrad przez centra miast i wyburzanie całych osiedli pod nie, a także gwałtowny rozrost miast, co w wielu przypadkach doprowadziło do upadku i wyludnienia dawnych śródmieść. Koszt budowy wszystkich dróg należących do systemu do roku 2006 wynosił 425 miliardów dolarów.
Parametry systemu.
Ograniczenia prędkości są inne w różnych stanach i z reguły wahają się od 65 do 80 mil na godzinę, czyli od 105 do 128 km/h (poza miastem). W latach 1974–1987 obowiązywało ogólnokrajowe ograniczenie 55 mil na godzinę (90 km/h), wprowadzone po pierwszym kryzysie naftowym, by nakłonić Amerykanów do oszczędzania benzyny. Przepis był jednak wysoce niepopularny i dosyć powszechnie ignorowany. W 1987 roku ograniczenie zostało zwiększone do 65 mil na godzinę na pewnych autostradach, a w 1995 roku całkowicie zniesione, dając znowu prawo każdemu stanowi do wyznaczania swoich własnych ograniczeń.

</doc>
<doc id="703608" url="https://pl.wikipedia.org/wiki?curid=703608" title="Grawis">
Grawis

Grawis (akcent ciężki, akcent słaby) – znak diakrytyczny używany w językach: greckim, katalońskim, wietnamskim, norweskim, portugalskim, francuskim, walijskim, włoskim i innych, oznaczający akcent samogłoski krótkiej o intonacji opadającej.
Nazwą "gravis" określa się również sam taki akcent.
Użycie w informatyce.
Wiele powłok uniksowych oraz wiele języków programowania (np. Perl, Ruby) używa par tych znaków (nazywanych wtedy "backticks" lub "backquotes") do podstawienia standardowego wyjścia polecenia zawartego pomiędzy tymi znakami.
Na przykład na pewnej konfiguracji systemu Linux komenda:
 echo `uname -a`
spowoduje wykonanie polecenia:
 echo Linux cthulhu 2.6.22-gentoo-r5 #1 Fri Aug 31 00:09:54 CEST 2007 i686 AMD Athlon(tm) ...
W Unikodzie grawis występuje w wersjach:

</doc>
<doc id="703609" url="https://pl.wikipedia.org/wiki?curid=703609" title="Discoverer 29">
Discoverer 29

Discoverer 29 - amerykański satelita wywiadowczy. Stanowił część tajnego programu CORONA. Był to pierwszy statek kolejnej serii satelitów programu CORONA, nazwanych KH-3. Jego zdaniami miało być wykonanie wywiadowczych zdjęć Ziemi, przetestowanie nowych systemów kontroli członu Agena B, oraz zebranie danych naukowych dotyczących elektronów, promieni rentgena, i galaktycznego promieniowania radiowego. Statek przenosił też bliżej nieokreślone organizmy żywe, w celu wystawienia ich na działanie promieniowania w środowisku kosmicznym. Kapsuła powrotna oddzieliła się od statku 10 września 1961, po wykonaniu 33 orbit. Wyłowiono ją z morza.
Wszystkie wykonane zdjęcia były bezużyteczne z powodu braku ostrości.
Pomyślne wystrzelone misje KeyHole-3, czyli Discoverer 29, Discoverer 30, Discoverer 32, Discoverer 35, i Discoverer 36, zużyły razem 7 521,2448 metrów taśmy filmowej, na których wykonały 9 918 fotografii.

</doc>
<doc id="703610" url="https://pl.wikipedia.org/wiki?curid=703610" title="Herb Namysłowa">
Herb Namysłowa

Herb Namysłowa – jeden z symboli miasta Namysłów i gminy Namysłów w postaci herbu.
Wygląd i symbolika.
Herb Namysłowa przedstawia w tarczy złotej połowę (bez ogona i szponów) czarnego, gotyckiego orła dolnośląskiego białego, z głową zwróconą w lewo, z półksiężycem na piersi, z czerwoną gwiazdą sześcioramienną w miejscu ogona.
Herb nawiązuje do niegdysiejszej przynależności miasta do książąt dolnośląskich.
Gwiazda jest symbolem Najświętszej Marii Panny (Stella Maris – Gwiazda Marii), patronki miasta i kościoła (dziś pofranciszkański kościół pod wezwaniem św. Franciszka z Asyżu i św. Piotra z Alkantary, w średniowieczu siedziba namysłowskich franciszkanów pod wezwaniem Najświętszej Marii Panny).
Historia.
Godło w obecnej postaci było używane już w XIII w. na pieczęciach przez samorząd miejski. W okresie rządów pruskich (1741-1945) do herbu wprowadzono dodatkowy element – tarczę z trzema różami na piersi orła – symbolizujący najprawdopodobniej zakon krzyżacki, który w latach 1703-1810 był właścicielem zamku namysłowskiego i jego lenna.
30 grudnia 1991 herb został ustanowiony uchwałą Rady Miejskiej w sprawie herbu Miasta Namysłowa nr XVII/131/91.

</doc>
<doc id="703615" url="https://pl.wikipedia.org/wiki?curid=703615" title="Włóczykij">
Włóczykij

Włóczykij (oryg. "Snusmumriken") – bohater serii książek i komiksów Tove Jansson opowiadających o Muminkach i serialu animowanego z cyklu "Muminki".
Opis postaci.
Najlepszy przyjaciel Muminka, syn Joka, przyjaciela Tatusia Muminka. Lubi rozmyślać, grać na harmonijce i palić fajkę, uwielbia dobrą kawę, jest osobą, która woli samotność niż przebywanie w gronie przyjaciół, ale mimo to jest przyjacielski, empatyczny i mądry. Lubi piesze wędrówki, nienawidzi wszelkich zakazów. Jedyną osobą, której nie może znieść, jest strażnik pilnujący parku, z którym zresztą rozprawia się w jednej z powieści. Stara się posiadać jak najmniej rzeczy, jest w tym aspekcie przeciwieństwem Ryjka.
Na ilustracjach książek o Muminkach oraz w serialu Włóczykij nosi charakterystyczny, zielony kapelusz, szalik i długi, zielony płaszcz. Często nosi też plecak.
W Dolinie Muminków mieszka w namiocie nad rzeką. Kiedy tylko zbliża się zima, wyrusza w daleką wyprawę na południe, by na wiosnę znów powrócić do Doliny.
Etymologia.
Słowo "Snusmumriken" pochodzi od szwedzkiego "snusmumrik", co oznacza "stary człowiek, który mówi niedbale" i można to dosłownie tłumaczyć jako "stary gawędziarz, stary nudziarz", lub "niechlujny, stary człowiek".

</doc>
<doc id="703616" url="https://pl.wikipedia.org/wiki?curid=703616" title="Mamusia Muminka">
Mamusia Muminka

Mamusia Muminka (fiń. "Muumimamma", szw. "Muminmamman") – jedna z bohaterek serii książek Tove Jansson opowiadających o Muminkach oraz filmu animowanego z cyklu "Muminki". Nie ma informacji by miała jakiekolwiek imię. Mąż, przyjaciele i obcy mówią do niej po prostu: "Mamo Muminka". Do jej cech charakterystycznych należą: niezwykła cierpliwość, wyrozumiałość, gościnność, oddanie rodzinie, oraz fakt, iż zawsze nosi przy sobie torebkę i fartuszek w paski. Jest także bardzo czuła, miła i dobra jak powinna być każda mamusia.

</doc>
<doc id="703619" url="https://pl.wikipedia.org/wiki?curid=703619" title="Tatuś Muminka">
Tatuś Muminka

Tata Muminka (fiń. "Muumipappa", szw. "Muminpappan") – jeden z bohaterów serii książek Tove Jansson opowiadających o Muminkach i serialu animowanego z cyklu "Muminki", mąż Mamusi Muminka.
Wychowany w sierocińcu, prowadzonym przez surową dyrektorkę, z którego szybko jednak uciekł żądny przygód. Na swej drodze spotkał Wiercipiętka (ojca Ryjka), jego wujka Freda Fredriksona oraz Joka (ojciec Włóczykija), z którymi przeżywał fantastyczne przygody. W późniejszym czasie rozpoczyna także próby pisania sztuk teatralnych. Jest przywiązany do swojego cylindra oraz starej, zepsutej strzelby, którą trzyma w piwnicy. Typ marzyciela i romantyka. Jego ulubione powiedzonko to: "Na mój ogon!"

</doc>
<doc id="703625" url="https://pl.wikipedia.org/wiki?curid=703625" title="Tadeusz Dolny">
Tadeusz Dolny

Tadeusz Benedykt Dolny (ur. 7 maja 1958 w Sobótce) – polski piłkarz grający na pozycji obrońcy; reprezentant Polski. Występował m.in. w Walce Zabrze, Górniku Zabrze, Górniku Wałbrzych, Odrze Wodzisław Śl. i Wiśle Chicago.
Reprezentacja Polski.
W reprezentacji Polski wystąpił 7 razy, w latach 1981-1985. Zadebiutował w niej w Chorzowie w meczu z RFN. Uczestnik Mistrzostw Świata w 1982 w Hiszpanii.

</doc>
<doc id="703631" url="https://pl.wikipedia.org/wiki?curid=703631" title="Dolina Muminków">
Dolina Muminków



</doc>
<doc id="703648" url="https://pl.wikipedia.org/wiki?curid=703648" title="Synagoga w Klużu-Napoce">
Synagoga w Klużu-Napoce

Synagoga w Klużu-Napoce (, lub ) – synagoga znajdująca się w Klużu-Napoce w Rumunii, przy ulicy Horea 21.
Synagoga została zbudowana w latach 1886–1887, według projektu Izidora Hegnera, z inicjatywy Żydów neologicznych. Jej uroczyste otwarcie nastąpiło 4 września 1887 roku.
Synagoga została dwa razy zniszczona, po raz pierwszy przez faszystowską organizację Żelazną Gwardię, 13 września 1927 roku. Po ataku została szybko wyremontowana dzięki dotacji rządu rumuńskiego. Drugi raz została zdewastowana podczas II wojny światowej, 2 czerwca 1944 roku. W 1951 roku została gruntownie wyremontowana i od tego czasu bez przerwy służy lokalnej gminie żydowskiej. Synagoga jest poświęcona deportowanym ofiarom Holokaustu.

</doc>
<doc id="703651" url="https://pl.wikipedia.org/wiki?curid=703651" title="Zamość (Piła)">
Zamość (Piła)

Zamość (zwana również Zamoście; niem. "Überbrück") – osiedle w Pile, położone we wschodniej części miasta, „za mostem” w stosunku do centrum (stąd nazwa). Nazywana również „Zamoście”, niegdyś była znana także jako Przedmieście Bydgoskie (niem. "Bromberger Vorstadt"). Powstała w XVII wieku. Rozwinęła się w XIX wieku, kiedy powstało na jej terenie kilka niewielkich zakładów przemysłowych, m.in. cegielnie, tartaki, krochmalnia. Do 1945 była zamieszkana głównie przez uboższą ludność.
Zamość jest jedynym pilskim osiedlem, na której zachowała się spora liczba zabytków, m.in. modernistyczny kościół pw. św. Antoniego, neogotycki kościół pw. św. Stanisława Kostki, duża liczba kamienic z XIX i XX wieku, budynek dawnego kasyna oficerskiego (obecnie bank), Muzeum Okręgowe, dom rodzinny Stanisława Staszica. Jest tu także jedyna w Pile restauracja McDonald's.
W domu przy ul. Browarnej prawdopodobnie urodził się Stanisław Staszic – dzisiaj znajduje się tu muzeum biograficzne. W latach 1934–1939 w gmachu obecnego Muzeum Okręgowego mieścił się Konsulat RP.
Dojazd.
Do Zamościa dojechać można autobusami linii: 0, 1, 3, 4, 5, 6, 11, 12, 15, 17 obsługiwanymi przez MZK Piła.
Przystanki PKS:
Linki zewnętrzne.
67. Magazyn Nad Gwdą i Notecią: Zamoście: osiedle chętnie wybierane

</doc>
<doc id="703654" url="https://pl.wikipedia.org/wiki?curid=703654" title="Tadeusz Mytnik">
Tadeusz Mytnik

Tadeusz Mytnik (ur. 13 sierpnia 1949 w Nowicach) – polski kolarz szosowy i torowy, podoficer Marynarki Wojennej, srebrny medalista olimpijski, trzykrotny medalista szosowych mistrzostw świata, wielokrotny mistrz Polski, zwycięzca Tour de Pologne, specjalista w szosowej indywidualnej jeździe na czas.
Życiorys.
Urodził się na Dolnym Śląsku jako syn Władysława i Wandy z domu Duśko. Po ukończeniu szkoły podstawowej w Świdnicy, podjął naukę w Zasadniczej Szkole Zawodowej o profilu – remonty maszyn precyzyjnych, a następnie ukończył Technikum Budowy Okrętów w Gdyni. Kolarstwo zaczął uprawiać w klubie Karolina Jaworzyna Śląska w 1965 pod okiem trenera Henryka Cacały. Po powołaniu do służby wojskowej w Marynarce Wojennej, w 1969 był zawodnikiem WKS Flota Gdynia, gdzie trenował go Jerzy Pancek. W 1971 miał groźny wypadek (zderzenie z motocyklem), po którym odwieziono go do szpitala, przebywając następnie długą, ośmiomiesięczną rehabilitację. W peletonie znany był ze swojej zawziętości i twardego charakteru oraz humoru i koleżeństwa, pomagając często swoim kolegom w kłopotach na trasie. Swoje nieliczne porażki - z uśmiechem - tłumaczył tym, że urodził się trzynastego. Przez swoich najbliższych kolegów z peletonu nazywany przydomkiem „Tony”.
Największe sukcesy międzynarodowe odniósł w szosowym wyścigu drużynowym, będąc ze swoimi umiejętnościami jazdy na czas, głównym filarem zespołu. W tej konkurencji dwukrotnie zwyciężał na mistrzostwach świata w Barcelonie w 1973 oraz rozgrywanych dwa lata później mistrzostwach świata w Yvoir. Na MŚ w 1973 Polacy wystąpili w składzie: Tadeusz Mytnik, Lucjan Lis, Stanisław Szozda i Ryszard Szurkowski, a w 1975 partnerowali mu Mieczysław Nowicki, Ryszard Szurkowski i Stanisław Szozda. W tej samej konkurencji zdobył też srebrny medal na igrzyskach olimpijskich w Montrealu w 1976 oraz brązowy na mistrzostwach świata w San Cristóbal w 1977. Ponadto w tej konkurencji był siódmy na MŚ w Montrealu w 1974 i czwarty na MŚ w Nürburgu w 1978, ale w tym ostatnim występie polska drużyna została zdyskwalifikowana po kontroli dopingowej. Pięciokrotnie startował w wyścigu indywidualnym na mistrzostwach świata, ale bez sukcesów: 84. miejsce na MŚ w Mendrisio w 1971, w następnym roku nie ukończył rywalizacji na MŚ w Barcelonie, 32. miejsce na MŚ w Yvoir w 1975, 45. miejsce na MŚ w San Cristóbal w 1977 oraz 53. miejsce na MŚ w Nürburgu w 1978.
W mistrzostwach Polski zdominował przede wszystkim indywidualną jazdę na czas, zdobywając ośmiokrotnie złote medale (1971, 1972, 1973, 1974, 1978, 1979, 1980 i 1982) oraz srebrny w 1984. Był też dwukrotnie mistrzem Polski w wyścigu parami (1976 - z Tadeuszem Wojtasem i 1977 - z Bronisławem Ebelem) oraz brązowym medalistą w tej konkurencji w 1979 - z Tadeuszem Krawczykiem, dwukrotnie wicemistrzem Polski w szosowym wyścigu drużynowym w 1977 (wspólnie z Józefem Kołopajło, Bronisławem Ebelem i Henrykiem Charuckim) oraz w 1978 (wspólnie z Bronisławem Ebelem, Zbigniewem Piętą i Zdzisławem Obiegałą) oraz dwukrotnie brązowym medalistą w tej konkurencji w 1976 i 1980 (wspólnie z Andrzejem Dróżką, Andrzejem Serediukiem i Arturem Spławskim) reprezentując barwy WKS Flota Gdynia.
Sześciokrotnie startował w Wyścigu Pokoju (1974 - 6. miejsce (wygrał prolog oraz przez sześć etapów był liderem wyścigu), 1975 - 10. miejsce (wygrana jazda na czas), 1976 - 5. miejsce (wygrana jazda na czas), 1977 – 3. miejsce, 1979 – 14. miejsce i 1981 – 22. miejsce). Ponadto wygrał w 1975 Tour de Pologne, a także prolog i jazdę na czas, w 1972 był drugi, wygrywając jazdę na czas, w 1973 trzeci, jeszcze raz wygrywając w nim jazdę indywidualną na czas.
Próbował swoich kolarskich umiejętności również na torze, przede wszystkim w indywidualnym wyścigu na 4000 m na dochodzenie. Został w nim mistrzem Polski w 1973 i wicemistrzem w 1972, kiedy to przegrał w finale z Mieczysławem Nowickim.
W swojej karierze uczestniczył w wielu szosowych wyścigach krajowych i zagranicznych, zajmując w nich czołowe pozycje: 
Brał również udział w wyścigach z kolarzami zawodowymi. Podczas pierwszej z nimi konfrontacji, do jakiej doszło w wyścigu Paryż – Nicea, w marcu w 1974, zajął w nim 61. miejsce.
Jest Zasłużonym Mistrzem Sportu, odznaczanym sześciokrotnie Złotym Medalem za Wybitne Osiągnięcia Sportowe oraz dwukrotnie srebrnym. W 2010 odznaczony został przez prezydenta Bronisława Komorowskiego Krzyżem Oficerskim Orderu Odrodzenia Polski. Ponadto jest honorowym członkiem macierzystego klubu MKS Karolina Jaworzyna Śląska, którego uhonorowano złotą odznaką „Zasłużony dla MKS Karolina”.
Po zakończeniu w 1988 czynnej kariery zawodniczej prowadzi w Gdyni sklep rowerowy z serwisem oraz jest organizatorem wyścigów kolarskich. Ponadto jest prezesem sekcji kolarskiej swojego macierzystego klubu WKS Flota Gdynia, którego barwy swego czasu reprezentował.

</doc>
<doc id="703655" url="https://pl.wikipedia.org/wiki?curid=703655" title="UAProf">
UAProf

User Agent Profile (UAprof) to definicja opisu możliwości telefonu komórkowego, utworzona przez organizację WAP Forum w ramach specyfikacji WAP 2.0, obecnie rozszerzana przez Open Mobile Alliance.
Powodem powstania definicji UAprof była ciągle wzrastająca ilość wspomaganych formatów i serwisów, poprzez co pole "Accept" w nagłówku HTTP było coraz dłuższe. Dzięki UAProf nagłówek ten musi zawierać tylko jeden URL, a każdy zainteresowany serwer może ściągnąć plik XML z opisem wszystkich możliwości telefonu i zainstalowanych na nim programów. Pole "Accept" może być dzięki temu ograniczone do najważniejszych formatów.
Przykład.
HTTP-Header (wycinek):
Na marginesie: niektórzy mylą UAProf z ciągiem User-Agent (przedostatnia linijka). Ten ostatni zdradza jednak tylko nazwę telefonu, a nie jego możliwości.
W ostatniej linijce widoczny jest URL, pod którym znajduje się plik definicji UAProf. W aktualnych telefonach plik UAprof wygląda mniej więcej tak, jak poniżej:
Sekcja "HardwarePlatform" opisuje m.in. rozdzielczość wyświetlacza, profile Bluetooth, itd.
W zakresie "SoftwarePlatform" są m.in. wymienione są wszystkie typy MIME-Type akceptowane przez dany telefon.
Dla pojedynczych programów (np. Browser, MMS, Streaming) i serwisów (np. WAP-Push czy DRM) istnieją specjalne zakresy.

</doc>
<doc id="703672" url="https://pl.wikipedia.org/wiki?curid=703672" title="Syn.">
Syn.



</doc>
<doc id="703673" url="https://pl.wikipedia.org/wiki?curid=703673" title="Sucha Przełęcz (Tatry Zachodnie)">
Sucha Przełęcz (Tatry Zachodnie)

Sucha Przełęcz, Sucha Przełęcz Stawiańska (, , ) – przełęcz w grani głównej między Kasprowym Wierchem (1987 m) a Beskidem (2012 m) w Tatrach Zachodnich. Przez szczyty te i Suchą Przełęcz przebiega granica polsko-słowacka. Jest to płaska, rozległa i niewybitna przełęcz, znajduje się na wysokości 1950 m n.p.m., a więc tylko 37 m poniżej szczytu Kasprowego Wierchu. Jest kamienista i porastająca niską murawą, jej obszar to skały krystaliczne, dominują granity. Wśród nich znaleźć można amfibolity. Od strony słowackiej zbocza spod przełęczy opadają do Doliny Cichej, po polskiej stronie do Kotła Kasprowego (górna część Doliny Gąsienicowej). Rejon przełęczy i cały szlak turystyczny, zwłaszcza odcinek do Beskidu są bardzo rozdeptane przez tłumy turystów. Jest to bowiem jedno z najczęściej odwiedzanych w Tatrach miejsc. Sucha Przełęcz znajduje się w odległości zaledwie 150 m od szczytu Kasprowego Wierchu, na który wyjechać można kolejką linową.
Z przełęczy i z głównej grani rozciągają się bardzo rozległe widoki na Tatry Wysokie i Zachodnie. Dobrze widoczny jest biegnący w dół na słowacką stronę licznymi zakosami szlak turystyczny do Doliny Cichej.
Szlaki turystyczne.
Na przełęczy krzyżówka szlaków turystycznych:

</doc>
<doc id="703676" url="https://pl.wikipedia.org/wiki?curid=703676" title="Podprężenie">
Podprężenie

Podprężenie (termin technologiczny) – celowe spowodowanie deformacji elementu przez dospawanie blachy na jego ciągłej powierzchni. Na skutek wprowadzenie dodatkowych naprężeń ściskających na jednej z powierzchni, konstrukcja zostaje wstępnie zdeformowana. Deformacja w kierunku odwrotnym do przewidywanego obciążenia powoduje zwiększenie jej wytrzymałości. 
Podprężenie stosuje się między innymi w budowlanych konstrukcjach stalowych dźwigarów, belek stropowych, oraz w konstrukcji dźwignic.

</doc>
<doc id="703677" url="https://pl.wikipedia.org/wiki?curid=703677" title="Zdzisław Morawski (prawnik)">
Zdzisław Morawski (prawnik)

Zdzisław Dzierżykraj-Morawski (ur. 4 listopada 1859 w Jurkowie, zm. 21 stycznia 1928 w Krakowie) – polski prawnik, radca ministerialny w Ministerstwie ds. Galicji oraz minister ds. Galicji, a także publicysta.
Życiorys.
Pochodził z rodziny ziemiańskiej – był synem Kajetana i Józefy z Łempickich, młodszym bratem Kazimierza. Uczęszczał do Gimnazjum św. Marii Magdaleny w Poznaniu. Mieszkał u ks. Jana Koźmiana, z którym w 1877 odbył dwumiesięczną podróż do Szwajcarii, południowej Francji i Włoch. Maturę uzyskał w gimnazjum leszczyńskim w 1879. Następnie zapisał się na Wydział Prawa Uniwersytetu Jagiellońskiego, uzyskując w 1884 stopień doktora praw.
W 1885 odbył podróż z Edwardem Raczyńskim do Ameryki Południowej, jej celem było zwiedzenie kopalni miedzi w Chile. Wyprawę tę na bieżąco opisywał w listach, które drukowano w „Przeglądzie Polski” w cyklu publikacji pt. "Listy z podróży do Ameryki Południowej".
Po powrocie rozpoczął praktykę w Prokuratorii Skarbu w Wiedniu. Jego kolejne miejsca zatrudnienia to: Namiestnictwo Dolnej Austrii, Ministerstwo Wyznań i Oświaty, Prezydium Rady Ministrów (jako referent prasy galicyjskiej), Namiestnictwo galicyjskie (jako komisarz powiatowy). Od czerwca 1893 rozpoczął służbę w Ministerstwie ds. Galicji. Po licznych awansach, 26 grudnia 1906 został radcą ministerialnym piątej rangi.
W 1914 otrzymał prowizoryczne kierownictwo agend prowadzonych dotąd przez min. Władysława Długosza. 30 stycznia 1915 został mianowany na stanowisko ministra ds. Galicji, lecz jego rola została zredukowana do minimum. W 1916 podał się do dymisji i przeszedł w stan spoczynku. Za swoją pracę został uhonorowany Orderem Żelaznej Korony I klasy z uwolnieniem od taksy.
Jako emeryt zamieszkał w Krakowie u swojego brata, Kazimierza. Tam zmarł 21 stycznia 1928 i został pochowany na Cmentarzu Rakowickim w grobowcu rodzinnym w kwaterze 24.

</doc>
<doc id="703678" url="https://pl.wikipedia.org/wiki?curid=703678" title="Moneta mocy">
Moneta mocy



</doc>
<doc id="703680" url="https://pl.wikipedia.org/wiki?curid=703680" title="Charles Beauclerk (1. książę St Albans)">
Charles Beauclerk (1. książę St Albans)

Charles Beauclerk (ur. 8 maja 1670 w Londynie, zm. 10 maja 1726 w Bath) – nieślubny syn króla Anglii i Szkocji Karola II i jego metresy Nell Gwyn.
Już w grudniu 1670 r. został baronem Heddington i hrabią Burford. W 1684 r. został księciem St Albans. W 1687 r. został pułkownikiem 8 regimentu konnego i brał udział, u boku cesarza Leopolda I, podczas oblężenia Belgradu w 1688 r.
Po śmierci matki (14 listopada 1687 r.) odziedziczył liczne ziemskie posiadłości, min. Burford House niedaleko zamku Windsor. Nie był obecny w Anglii podczas "chwalebnej rewolucji". Nawiązał jednak przyjazne relacje z królem Wilhelmem III. W 1691 r. zasiadł w Izbie Lordów. W 1693 r. dowodził wyprawą do Flandrii i odznaczył się zwłaszcza w bitwie pod Landen, za co został mianowany kapitanem Gentelmen Pensioners. Latem 1697 r. razem z królem witał w Utrechcie Piotra Wielkiego. W grudniu tego samego roku posłował do Paryża, by przekazać królewskie gratulacje z okazji ślubu wnuka króla Ludwika XIV, Ludwika Burgundzkiego, z Marią Adelajdą Sabaudzką. W 1698 r. został głównym sokolnikiem Dworu Królewskiego.
Gorsze czasy dla St Albansa przyszły wraz z rządami szwagierki Wilhelma, Anny, która popierała partię torysów, podczas gdy St Albans był znany ze swoich wigowskich sympatii. Do łask wrócił dopiero za panowania Jerzego I. W 1716 r. został Lordem Namiestnikiem Berkshire, zaś w 1718 r. kawalerem Orderu Podwiązki.
17 kwietnia 1694 r. poślubił słynną z piękności lady Dianę de Vere (ok. 1679 - 15 stycznia 1742), córkę i dziedziczkę Aubreya de Vere, 20. hrabiego Oxford i Diany Kirke, Lady Bedchamber księżnej Walii. Charles i Diana mieli razem dziewięciu synów i trzy córki:
Istnieje wiele legend opowiadających jak Beauclerk został hrabią Burford. Jedna z nich opowiada, że kiedy Karol przybył zobaczyć syna, Nell Gwynne zawołała na chłopca "Chodź mały bękarcie i przywitaj się z ojcem". Kiedy król zaprotestował przeciwko nazywaniu syna w ten sposób, Nell odpowiedziała, że król nie dał jej szansy by nazywać chłopca inaczej. Karol natychmiast mianował Beauclerka hrabią Burford. Ta historia jest prawie na pewno nieprawdziwa, gdyż chłopiec otrzymał tytuł w bardzo młodym wieku.
Inna legenda twierdzi, że matka Beauclerka wystawiła go przez okno grożąc, że jeśli nie otrzyma on parostwa, to go wyrzuci. Król Karol wykrzyknął wtedy "Boże, chroń hrabiego Burford" i nadał synowi ten tytuł.

</doc>
<doc id="703681" url="https://pl.wikipedia.org/wiki?curid=703681" title="Polska Liga Siatkówki Kobiet">
Polska Liga Siatkówki Kobiet



</doc>
<doc id="703683" url="https://pl.wikipedia.org/wiki?curid=703683" title="Książę St Albans">
Książę St Albans

Księstwo Saint Albans (ang. "Dukedom of St Albans") zostało utworzone w parostwie Anglii w 1684 przez króla Karola II dla jego 14-letniego naturalnego syna ze związku z aktorką Eleanor Gwynn, Charlesa Beauclerca, pierwszego hrabiego Burford. Parostwo utworzone zostało z podniesionego do rangi księstwa wygasłego kilka lat wcześniej hrabstwa St Albans.
Informacje ogólne.
Książęta St Albans 1. kreacji (parostwo Anglii)
Następca 14. księcia St Albans: Charles Francis Topham de Vere Beauclerk, hrabia Burford
Następca hrabiego Burford: James Malcolm Aubrey Edward de Vere Beauclerk, lord Vere of Hanworth
Baronowie Vere of Hanworth 1. kreacji (parostwo Wielkiej Brytanii)

</doc>
<doc id="703684" url="https://pl.wikipedia.org/wiki?curid=703684" title="Baron Vere of Hanworth">
Baron Vere of Hanworth



</doc>
<doc id="703685" url="https://pl.wikipedia.org/wiki?curid=703685" title="Walor filatelistyczny">
Walor filatelistyczny

Walor filatelistyczny – przedmiot kolekcjonerski wchodzący w zakres zainteresowania filatelistyki.
Do walorów filatelistycznych zalicza się: znaczki pocztowe, znaczki współpocztowe, znaki niepocztowe pocztowo użyte, całości oraz wydawnictwa okolicznościowe (z datownikami okolicznościowymi, np. koperty FDC lub karnety).
Informacje na temat walorów są zawarte w wydawanych regularnie katalogach.
Polscy kolekcjonerzy walorów filatelistycznych są zrzeszeni w Polskim Związku Filatelistów (PZF).

</doc>
<doc id="703689" url="https://pl.wikipedia.org/wiki?curid=703689" title="Bronno (województwo pomorskie)">
Bronno (województwo pomorskie)

Bronno – osada w Polsce położona w województwie pomorskim, w powiecie kwidzyńskim, w gminie Kwidzyn.
W latach 1975–1998 miejscowość administracyjnie należała do województwa elbląskiego.

</doc>
<doc id="703699" url="https://pl.wikipedia.org/wiki?curid=703699" title="Delfina Potocka">
Delfina Potocka

Delfina z Komarów Potocka (ur. w marcu 1807 w Murowanych Kuryłowcach, zm. 2 kwietnia 1877 w Paryżu) – dama, przyjaciółka artystów, śpiewaczka i malarka. Jest zwana muzą polskiego romantyzmu, ponieważ wywarła wpływ na jego czołowych przedstawicieli. Poświęcano jej dzieła. Znała Fryderyka Chopina, Zygmunta Krasińskiego, Juliusza Słowackiego, Adama Mickiewicza i Cypriana Kamila Norwida.
Życiorys.
Córka Stanisława Delfina Komara (majora w rosyjskim wojsku) i Honoraty Orłowskiej (córki łowczego koronnego króla Stanisława Augusta). W 1825 roku poślubiła Mieczysława Potockiego, syna Stanisława Szczęsnego Potockiego, jednego z najbogatszych Polaków epoki, i miała z nim pięcioro dzieci, które wcześnie zmarły. Była nieszczęśliwa w pożyciu małżeńskim z Potockim, z którym się później rozwiodła. Ale jednocześnie wywalczyła dożywotnią rentę w wysokości 100 tys. franków rocznie, którą sumiennie wypłacał jej Potocki. Później skrupulatnie wykorzystywała zdobyty splendor jako członek rodziny Potockich oraz wypłacane pieniądze. Taka pozycja pozwoliła jej na zasmakowanie wolności osobistej i towarzyskiej, a nawet na dostatnie życie w Paryżu, gdzie mieszkała w różnych okresach.
Odznaczała się zdolnościami umysłowymi i artystycznymi oraz słynną olśniewającą urodą, którą podbijała męskie serca na najznakomitszych salonach całej Europy. Jej zalotny powab działał niezależnie od narodowości i języka. W młodości była uczennicą Fryderyka Chopina, .
Po rozstaniu z mężem wyjechała za granicę, gdzie mieszkała będąc przyjaciółką i powiernicą Zygmunta Krasińskiego oraz jego najtrwalszą miłością. Z Krasińskim poznała się w Neapolu 24 grudnia 1838 i rychło została jego umiłowaną, przed którą poeta zwierzał się ze wszystkich swoich myśli i zamiarów i dla której pisał utwory ("Przedświt").
Wynikiem tego stosunku była też olbrzymia korespondencja poety do kochanki, ogłaszana dotychczas w drobnych fragmentach, dopiero od roku 1930 (tom I) w obszerniejszym wyborze. Jego listy do niej są cenne dla polskiej epistolografii.
Doszukiwano się w Delfinie Potockiej (obok Joanny Bobrowej) pierwowzoru Idalii, światowej damy z "Fantazego" Juliusza Słowackiego.
Została pochowana 6 kwietnia 1877 na starym cmentarzu w Montmorency, niedaleko Paryża.

</doc>
<doc id="703706" url="https://pl.wikipedia.org/wiki?curid=703706" title="Charles Beauclerk">
Charles Beauclerk



</doc>
<doc id="703713" url="https://pl.wikipedia.org/wiki?curid=703713" title="Charles Howard">
Charles Howard



</doc>
<doc id="703715" url="https://pl.wikipedia.org/wiki?curid=703715" title="Teresa Potocka">
Teresa Potocka

Teresa Ewa Potocka, właśc. Ewa Teresa Karolina hr. Potocka z ks. Sułkowskich (ur. 22 października 1814 w Warszawie, zm. 6 lipca 1881 w Wilanowie) – polska zakonnica, założycielka Zgromadzenia Sióstr Matki Bożej Miłosierdzia.
Życiorys.
Była córką Antoniego Pawła Sułkowskiego i Ewy Kickiej h. Gozdawa (1786–1824). 19 marca 1838 poślubiła w Dreźnie Władysława hr. Potockiego h. Pilawa (1815–1855). Po jego śmierci w 1855 wstąpiła do zakonu, gdzie przyjęła imię Teresa.
W 1862 przyjęła propozycję Aleksandry Potockiej i grupy pań, które prowadziło w Warszawie „Dom Schronienia Opieki Najświętszej Maryi Panny”, i abpa Zygmunta Szczęsnego Felińskiego do założenia w tym mieście Domu Miłosierdzia. Zgromadzenie Sióstr Matki Bożej Miłosierdzia zostało założone 1 listopada 1862 z siedzibą przy ul. Żytniej. Celem zgromadzenia było ratowanie dziewcząt i kobiet potrzebujących moralnej odnowy.
Zmarła w Wilanowie. Została pochowana na cmentarzu Powązkowskim w Warszawie (kwatera 193-1,2-25,26,27).

</doc>
<doc id="703716" url="https://pl.wikipedia.org/wiki?curid=703716" title="Morze Balearskie">
Morze Balearskie

Morze Balearskie (daw. także "Morze Iberyjskie", hisz., katal. "Mar Balear") – niewielki fragment Morza Śródziemnego, położony w jego północno-zachodniej części.
Od północy ograniczony jest wybrzeżem Półwyspu Iberyjskiego (hiszpańskiej Walencji i Katalonii). Na południu sięga po archipelag Balearów. Południowa, umowna granica Morza Iberyjskiego przebiega od przylądka Nao powyżej Alicante, przez wyspę Formenterę, wzdłuż południowych wybrzeży Balearów do Minorki, skąd wraca na wybrzeże Hiszpanii, do przylądka Bagur w pobliżu Barcelony.
Jest to jeden z najważniejszych na świecie regionów turystycznych.

</doc>
<doc id="703718" url="https://pl.wikipedia.org/wiki?curid=703718" title="Morze Iberyjskie">
Morze Iberyjskie



</doc>
<doc id="703726" url="https://pl.wikipedia.org/wiki?curid=703726" title="Kazimierz Klęk">
Kazimierz Klęk

Kazimierz Klęk (ur. 3 marca 1940 w Glewie, zm. 12 sierpnia 2019 w Warszawie) – polski inżynier chemik i polityk. W 1981 minister przemysłu chemicznego, od 1980 do 1985 poseł na Sejm PRL VIII kadencji.
Życiorys.
Syn Mariana i Wiktorii, pochodził z rodziny inteligenckiej. W 1962 ukończył studia na Politechnice Śląskiej i rozpoczął pracę w przemyśle chemicznym; w latach 1971–1975 był dyrektorem rafinerii nafty w Czechowicach-Dziedzicach, następnie do 1976 naczelny dyrektor Zjednoczenia Budowy Aparatury Chemicznej „Metalchem” w Gliwicach, a w latach 1976–1980 dyrektorem naczelnym Mazowieckich Zakładów Rafineryjnych i Petrochemicznych w Płocku.
Od 1961 należał do Polskiej Zjednoczonej Partii Robotniczej, był w niej sekretarzem oddziałowej organizacji partyjnej oraz członkiem komitetu zakładowego i komitetu wojewódzkiego. Od maja 1980 podsekretarz stanu w Ministerstwie Przemysłu Chemicznego, a od 12 lutego 1981 do 3 lipca 1981 minister tegoż resortu w rządzie Wojciecha Jaruzelskiego. W latach 1982–1986 był radcą handlowym w Ambasady PRL w Rzymie, następne 1986–1987 podsekretarz stanu w Ministerstwie Handlu Zagranicznego, a od 1 grudnia 1988 do 30 września 1990 w Ministerstwie Przemysłu.
W latach 1980–1985 był posłem na Sejm PRL VIII kadencji.
W latach 1986–1989 był przewodniczącym rady nadzorczej Banku Rozwoju Eksportu, pierwszym w jego historii.
Zmarł w wyniku stwardnienia zanikowego bocznego, pochowany na Cmentarzu w Wilanowie.

</doc>
<doc id="703733" url="https://pl.wikipedia.org/wiki?curid=703733" title="Flaga Koreańskiej Republiki Ludowo-Demokratycznej">
Flaga Koreańskiej Republiki Ludowo-Demokratycznej



</doc>
<doc id="703735" url="https://pl.wikipedia.org/wiki?curid=703735" title="Aeroklub Śląski">
Aeroklub Śląski

Aeroklub Śląski – organizacja lotnicza będąca oddziałem regionalnym Aeroklubu Polskiego. Aeroklub powstał z połączenia Klubu Pilotów Województwa Śląskiego i Lotniczej Kadry Kolejowej w Katowicach 12 grudnia 1930 roku, rejestracja nastąpiła rok później wraz z przyłączeniem się do niej Śląskiego Klubu Lotnictwa Żaglowego. Po wojnie 6 grudnia 1945 roku reaktywowano działalność organizacji. Z Aeroklubu Śląskiego wywodzi się szybowcowy mistrz świata w klasie otwartej z 1963 roku i wicemistrz z 1960 roku, Edward Makula.

</doc>
<doc id="703739" url="https://pl.wikipedia.org/wiki?curid=703739" title="Skrajna Przełęcz">
Skrajna Przełęcz

Skrajna Przełęcz (, , &gt;)
– położona na wysokości 2071 m n.p.m. przełęcz w grani głównej Tatr Wysokich, pomiędzy szczytami Skrajnej Turni (2096 m) i Pośredniej Turni (2128 m). Biegnie przez nie granica polsko-słowacka. Szczyty te leżą blisko siebie (300 m w prostej linii), przełęcz jest wyraźna i głęboka. Do Doliny Gąsienicowej opada spod niej bardzo stromy Skrajny Żleb, zakończony na dole stożkiem piargowym powyżej Zielonego Stawu Gąsienicowego. Zbocza opadające do słowackiej Doliny Walentkowej są trawiaste i mniej strome. Rejon przełęczy zbudowany jest ze skał krystalicznych.

</doc>
<doc id="703741" url="https://pl.wikipedia.org/wiki?curid=703741" title="Stolen Generation">
Stolen Generation



</doc>
<doc id="703743" url="https://pl.wikipedia.org/wiki?curid=703743" title="Stanisław Florian Potocki">
Stanisław Florian Potocki

Stanisław Florian Potocki herbu Pilawa, "Staś Potocki", starościc halicki (ur. 6 maja 1776 w Monasterzyskach, zm. 30 listopada 1830 w Warszawie) – hrabia, członek rodu Potockich; generał piechoty w Królestwie Polskim, senator-wojewoda Królestwa Polskiego, generał adiutant Jego Cesarskiej Mości, komandor maltański w Wielkim Przeoracie Katolickim w Rosji (w zakonie od 1807 roku).
Z uwagi na niewielki wzrost nazywany "Stasiem". Pierwowzór "studenta" w "Krakowiakach i Góralach" Wojciecha Bogusławskiego. Jego praprawnukiem był Henryk Dobrzański "Hubal".
Życiorys.
Był synem starosty halickiego i czorsztyńskiego Józefa Makarego Potockiego, wnukiem kasztelana lwowskiego Józefa Potockiego, bratem generała Antoniego Potockiego. Jego synem był Leon Potocki (1799–1864), znany polski pamiętnikarz.
Pierwszą jego żoną była Józefa Sołłohub, córka Jerzego Sołłohuba, posła na Sejm 1776 r., którą poślubił w 1797 roku. Była ona matką Leona. Związek ten został zakończony rozwodem, drugą żoną była Marianna Górska, którą poślubił w lutym 1815 roku.
Karierę wojskową rozpoczął jeszcze w czasie powstania kościuszkowskiego, gdzie był adiutantem księcia Józefa Poniatowskiego, uczestnik wojen napoleońskich. Odznaczył się w 1809 roku pod Zamościem i Sandomierzem.
Od 1811 należał do loży Wielki Wschód Narodowy Księstwa Warszawskiego. Dowódca 1. Dywizji Piechoty Królestwa Kongresowego w latach 1818-1829.
W nocy z 29 na 30 listopada 1830 roku usiłował zażegnać wybuch powstania; został wówczas ciężko ranny w wyniku postrzału z broni palnej. Po upływie kilkunastu godzin zmarł w męczarniach w domu Jana Łubieńskiego przy ul. Senatorskiej.
Istnieją dwie wersje dotyczące śmierci generała: pierwsza mówi, że został postrzelony przez powstańców, natomiast druga, że został postrzelony przez szpiega rosyjskiego, który go rozpoznał. Wraz z sześcioma innymi Polakami "wiernymi monarsze" gen. Potocki został na rozkaz cara Mikołaja I upamiętniony na nieistniejącym monumencie wzniesionym na Placu Saskim.
Na grobie na Powązkach umieszczono napis: ""Tu spoczywają zwłoki Stanisława Potockiego jenerała piechoty wojsk polskich. Zgon jego był wyobraźnią życia, gdyż tak spokojnie umarł, jak ten, którego żadna zgryzota sumienia nie dręczyła, a na chwilę porzed skonaniem te ostatnie słowa wyrzekł: "Byłem zawsze cnotliwym człowiekiem, i dobrym Polakiem"."
Został pochowany na cmentarzu Powązkowskim w Warszawie (kwatera 25-1/2-19/20).
Odznaczenia.
Posiadacz Krzyża Kawalerskiego Orderu Virtuti Militari (1808), Kawaler a później Oficer francuskiego Orderu Legii Honorowej (1807 i 1812), Kawaler westfalskiego Orderu Korony (1812), Kawaler Orderu Świętego Stanisława II klasy (1818), odznaczony wielką wstęgą pruskiego Orderu Orła Czerwonego I klasy (1829), rosyjskimi orderami św. Aleksandra (1830), św. Anny I klasy (1820) i Świętego Włodzimierza III klasy (1816). W 1830 roku został nagrodzony Znakiem Honorowym za 25 lat służby.

</doc>
<doc id="703746" url="https://pl.wikipedia.org/wiki?curid=703746" title="SAMOS 3">
SAMOS 3

SAMOS 3 (ang. "Satellite And Missile Observation Satellites") – niedoszły amerykański sztuczny satelita z serii SAMOS. Był pierwszym statkiem serii E-2, stąd inna nazwa, E-2 1. Satelita uległ zniszczeniu wraz z rakietą nośną Atlas Agena B jeszcze na ziemi, podczas próby startu 9 września 1961, o godz. 19:28 GMT, na kosmodromie Vandenberg. Niepowodzenie to zostało oznaczone w katalogu COSPAR jako 1961-F09.
Satelita miał masę 1890 kg.

</doc>
<doc id="703750" url="https://pl.wikipedia.org/wiki?curid=703750" title="Wojewodowie podolscy">
Wojewodowie podolscy

Wojewodowie województwa podolskiego I Rzeczypospolitej.

</doc>
<doc id="703752" url="https://pl.wikipedia.org/wiki?curid=703752" title="Klawkowo">
Klawkowo

Klawkowo (do 1950 r. "Grünsberg", ) – wieś w Polsce, w województwie pomorskim, w powiecie chojnickim, w gminie Chojnice.
Nazwa.
13 lutego 1950 r. zmieniono nazwę miejscowości z Grünsberg na Klawkowo.
Administracja.
W latach 1975–1998 miejscowość należała administracyjnie do województwa bydgoskiego.

</doc>
<doc id="703753" url="https://pl.wikipedia.org/wiki?curid=703753" title="Kazimierz Głowacki (wojskowy)">
Kazimierz Głowacki (wojskowy)

Kazimierz Głowacki (ur. 16 lipca 1940 w Skarżysku-Kamiennej) – kontradmirał Marynarki Wojennej RP, żołnierz, dyplomata wywiadu wojskowego, inżynier nawigator morski. Był morskim oficerem pokładowym, a następnie oficerem wojskowych służb specjalnych Polskiej Rzeczypospolitej Ludowej i RP. W latach 1996–1997 kierował Wojskowymi Służbami Informacyjnymi.
Wykształcenie.
W 1955 roku ukończył Zasadniczą Szkołę Metalową a następnie technikum Mechaniczne w Skarżysku. W latach 1956–1960 pracował w Zakładach Metalowych w Skarżysku – Kamiennej. Od 1960 odbywał zasadniczą służbę wojskową w pułku czołgów w Lidzbarku Warmińskim. Po ukończeniu w 1962 Podoficerskiej Szkoły Samochodowej w Pile został przyjęty na Wydział Pokładowy Wyższej Szkoły Marynarki Wojennej w Gdyni. W 1966 otrzymał promocję oficerską i tytuł inżyniera nawigatora statku morskiego, natomiast w 1969 odbył specjalistyczne przeszkolenie w Ośrodku Szkolenia Zarządu II Sztabu Generalnego Wojska Polskiego w Warszawie. Magister ekonomii. Ukończył kurs specjalny w akademii NATO w Rzymie.
Służba wojskowa.
Pierwsze stanowisko służbowe w Marynarce Wojennej PRL objął w 7 dywizjonie niszczycieli, gdzie został dowódcą działu I nawigacyjnego ORP "Błyskawica", a po roku flagowym nawigatorem 7 dywizjonu niszczycieli pełniąc służbę na ORP "Grom" Następnie był pomocnikiem szefa Oddziału Organizacyjno-Szkoleniowego, starszym radcą ds. językowych oraz starszym pomocnikiem szefa Oddziału Organizacyjno-Szkoleniowego w Zarządzie II Sztabu Generalnego Wojska Polskiego w Warszawie. Od 1971 do 1973 pełnił funkcję oficera do zleceń Attachatu Wojskowego Polskiej Rzeczypospolitej w Stanach Zjednoczonych. Po powrocie do kraju wyznaczono go oficerem, a następnie starszym oficerem w Zarządzie II. W 1979 roku został zastępcą attaché wojskowego PRL w Ottawie, Kanada, a w 1983 objął stanowisko zastępcy szefa Oddziału Organizacyjno-Szkoleniowego. W latach 1986–1990 był attaché wojskowym w Londynie, Wielka Brytania.
Do 1991 przebywał w dyspozycji Szefa Sztabu Generalnego Wojska Polskiego, po czym został zastępcą szefa Zarządu III ds. Kontrwywiadu w Inspektoracie Wojskowych Służb Informacyjnych w Warszawie. W okresie od 1993 do 1995 kierował Zarządem Kontrwywiadu WSI. Następnie znajdował się w dyspozycji szefa Departamentu Kadr Ministerstwa Obrony Narodowej. W latach 1996–1997 był Szefem Wojskowych Służb Informacyjnych. W dniu 16 lipca 2000 przeszedł w stan spoczynku z dyspozycji Ministra Obrony Narodowej. Prezes Stowarzyszenia Oficerów Marynarki Wojennej w Warszawie. Nadal pracuje prowadząc działalność gospodarczą (firma Bryza Sp. zoo).

</doc>
<doc id="703760" url="https://pl.wikipedia.org/wiki?curid=703760" title="Citroën Saxo">
Citroën Saxo

Citroën Saxo – samochód osobowy klasy aut najmniejszych produkowany przez francuską markę Citroën w latach 1996 - 2004.
Historia i opis modelu.
Saxo od Peugeota 106 różni się tylko częściowo oblachowaniem i kształtem lamp. Citroën Saxo zastąpił model AX, który był już mocno przestarzały. Saxo spotkało się z dobrym przyjęciem na świecie – uznano je za auto solidne, ekonomiczne i trwałe. Odnosiło spore sukcesy w sporcie motorowym. Na rynku japońskim było sprzedawane jako Citroën Chanson.
Nadwozie samonośne, metalowe, dostępne wyłącznie jako hatchback trzy- i pięciodrzwiowy. Samo wnętrze, jak na klasę auta, dość przestronne; zapewniało wygodę podróżowania dla czterech dorosłych osób. 
W trakcie produkcji auto przeszło jeden poważniejszy facelifting – zmieniono wówczas przód pojazdu, aby upodobnić go do innych aut koncernu.
Wersje specjalne.
Citroën Saxo dostępny był w usportowionych odmianach VTS, wersjach dostawczych, nazywanych Enterprise, oraz z silnikiem całkowicie elektrycznym, o parametrach identycznych z elektrycznym Peugeotem 106.
Wyposażenie.
Dla fanów sportowej jazdy Citroën przygotował model VTS z silnikiem 1.6 16v, o mocy ok. 118 KM i masie samochodu sięgającej nieco ponad 900 kg, zapewniał przyspieszenie od 0 do 100km/h w 8.7 sekundy. Dla potrzeb VTS przygotowano dodatkowo m.in. inne zderzaki (przód, tył), progi, a z elementów stricte mechanicznych: zawieszenie, układ wydechowy, skrzynię biegów. Wyposażenie obejmowało m.in. następujące pozycje opcjonalne:
Silniki.
Paleta silnikowa obejmowała jednostki benzynowe o pojemnościach w zakresie: 1.0 dm³ - 1.6 dm³ oraz diesel 1.5 dm³.
Szczególnie silnik Diesla zasługiwał na uwagę, ze względu na niezwykle małe zużycie paliwa. 

</doc>
<doc id="703768" url="https://pl.wikipedia.org/wiki?curid=703768" title="Cołdanki">
Cołdanki

Cołdanki – osada w Polsce położona w województwie pomorskim, w powiecie chojnickim, w gminie Chojnice.
Stara kaszubska wieś, obecnie osada, jest częścią składową sołectwa Nowy Dwór-Cołdanki.
W latach 1975–1998 miejscowość administracyjnie należała do województwa bydgoskiego.
Historia.
Historia osady sięga XIV wieku, nazwa w brzmieniu "„Soldansgut”" notowana jest od roku 1339. Nazwa wsi pochodzi od nazwiska jej pierwszego właściciela Soldana. Tak więc Soldan z przyroskiem gut (dobra, majątek ziemski) tworzą nazwę wsi. Adaptacja nazwy niemieckiej do języka polskiego nastąpiła około XVII wieku, pojawia się wówczas nazwa Coldanki.
W roku 1337 rzeczonemu wyżej Soldanowi komtur tucholski Dytryk von Łicktenkeim wydał 10 włók na własność na prawie chełmińskim. Dwadzieścia lat później kolejne 12 włók leżące przy Ogorzelinie dodał Winryk von Kniprode, mistrz wielki krzyżacki.
W wieku XIX obszar wsi wynosił 1281 mórg, domów mieszkalnych było 16, mieszkańców 81 osób, w tym jak podaje nota SgKP: katolików 60, ewangelików 21, parafia ewangelicka była w Chojnicach.

</doc>
<doc id="703770" url="https://pl.wikipedia.org/wiki?curid=703770" title="Las Heras (Mendoza)">
Las Heras (Mendoza)

Las Heras - argentyńskie miasto leżące w prowincji Mendoza, stolica departamentu Las Heras.
Według spisu z roku 2001 miasto liczyło 182 962 mieszkańców.
Miasto jest siedzibą klubu piłkarskiego Huracán Las Heras.

</doc>
<doc id="703773" url="https://pl.wikipedia.org/wiki?curid=703773" title="Željko Šturanović">
Željko Šturanović

Željko Šturanović, cyr. Жељко Штурановић (ur. 31 stycznia 1960 w Nikšiciu, zm. 30 czerwca 2014 w Paryżu) – czarnogórski polityk i prawnik, deputowany, w latach 2001–2006 minister sprawiedliwości, od 2006 do 2008 premier Czarnogóry, działacz Demokratycznej Partii Socjalistów Czarnogóry (DPS).
Życiorys.
W 1983 ukończył studia prawnicze na Uniwersytecie Czarnogóry. Pracował w przedsiębiorstwie Željezara w rodzinnej miejscowości, gdzie m.in. kierował działem prawnym. Na początku lat 90. zaangażował się w działalność polityczną w ramach Demokratycznej Partii Socjalistów Czarnogóry. Od 1993 przez dwie kadencje zasiadał w jednej z izb parlamentu Federalnej Republiki Jugosławii, w której kierował frakcją poselską DPS. W 2001 został wybrany na posła do Zgromadzenia Czarnogóry. Od lipca tegoż roku do listopada 2006 sprawował urząd ministra sprawiedliwości. W maju 2007 został wiceprzewodniczącym swojego ugrupowania. W 2006, 2009 i 2012 ponownie uzyskiwał mandat poselski.
W październiku 2006 premier Milo Đukanović, po wygranym referendum niepodległościowym i zwycięskich wyborach parlamentarnych, ogłosił, że nie będzie ubiegał się o ponowny wybór. Socjaliści na jego następcę wyznaczyli wówczas Željka Šturanovicia. Jego gabinet został zatwierdzony przez parlament głosami 42 do 28. Polityk został zaprzysiężony na urzędzie premiera 10 listopada 2006. W 2007 w imieniu rządu Czarnogóry podpisał porozumienie o stabilizacji i stowarzyszeniu z Unią Europejską.
W tym samym roku zdiagnozowano u niego raka płuc, Željko Šturanović nie zrezygnował wówczas ze stanowiska i kontynuował swoją pracę. 31 stycznia 2008 podał się jednak do dymisji, oświadczając, że planowana terapia wymaga ograniczenia aktywności w sposób uniemożliwiający mu dalsze sprawowanie funkcji premiera. Na stanowisku pozostał do 29 lutego 2008, kiedy jego następcą oficjalnie został Milo Đukanović.

</doc>
<doc id="703775" url="https://pl.wikipedia.org/wiki?curid=703775" title="Citroën SM">
Citroën SM

Citroën SM – luksusowy samochód sportowy klasy GT produkowany przez firmę Citroën, we współpracy z włoskim Maserati w latach 1970–1975. 
Auto oficjalnie zaprezentowano na 1970 roku podczas Salonu Genewskiego. W tym też roku pierwsze egzemplarze trafiły na rynek. Wersja dla USA wyposażona była w automatyczną skrzynię biegów Borg Warner 35. Pierwsze wersje wyposażone były w trzy sprzężone gaźniki Weber, zostały one zastąpione w następnym roku przez elektroniczny wtrysk BOSCH D-JETRONIC.
Citroën SM nie miał poprzednika, nie doczekał się również nigdy następcy. Z jego produkcji zrezygnowano w 1975 roku, z powodu kryzysu paliwowego (gwałtowny spadek sprzedaży aut z silnikami o dużej pojemności). Wyprodukowano 12 920 sztuk, z tego 2400 na rynek amerykański. W plebiscycie na Europejski Samochód Roku 1971 samochód zajął 3. pozycję (za Citroënem GS i Volkswagenem K70).
Opis modelu.
Nadwozie o trudnym do określenia typie – zawiera się pomiędzy trzydrzwiowym liftbackiem, a coupé, o bardzo charakterystycznej linii. Jak na owe czasy udało uzyskać się doskonały współczynnik oporu aerodynamicznego Cx=0,339. 
Uwagę zwracają reflektory i tablica rejestracyjna schowane za osłoną z plexi. Na rynek amerykański montowano inne reflektory i zrezygnowano z tej osłony. Tradycyjnie dla aut Citroëna, w modelu SM zastosowano osłonięte tylne koło. Samochód łączył cechy rasowego auta sportowego – silnik Maserati, z komfortem zawieszenia hydropneumatycznego pierwszej generacji.
Wyposażenie.
Zastosowano tarczowe hamulce na wszystkich kołach. Auto dostępne było ze skórzaną tapicerką, automatyczną skrzynią biegów (standard w USA, opcja w Europie).
Wersje specjalne.
Producent nadwozi Henri Chapron wyprodukował na bazie SM siedem sztuk kabrioletów Chapron Mylord oraz osiem wydłużonych limuzyn Chapron Opéra, a ponadto dwa czterodrzwiowe kabriolety "prezydenckie". Do dziś rząd francuski używa tych aut na szczególne okazje.

</doc>
<doc id="703779" url="https://pl.wikipedia.org/wiki?curid=703779" title="Legoland Billund">
Legoland Billund

Legoland Billund – park rozrywki otwarty 7 czerwca 1968 roku w Billund, w Danii. Cechą charakterystyczną są stylizowane budowle, dzięki którym park przypomina zbudowane z klocków Lego miasteczko.
Atrakcje.
Kolejki górskie.
Istniejące.
Na rok 2022 w parku znajdowały się 4 czynne kolejki górskie:
Usunięte.
Na rok 2022 z 5 wybudowanych w historii parku kolejek górskich jedna została usunięta:
Inne.
W parku ponadto znajdują się inne atrakcje, m.in. stadion drużyny FC København, pałac królewski, posąg Indianina, miniatury (np. Statua Wolności) i inne, związane zwłaszcza z tematyką duńską, a także karuzele i kina. Organizowane są także spektakle z udziałem aktorów.

</doc>
<doc id="703783" url="https://pl.wikipedia.org/wiki?curid=703783" title="Huracán Las Heras">
Huracán Las Heras

Asociación Atlética Huracán Las Heras − argentyński klub piłkarski z siedzibą w mieście Las Heras, leżącym w prowincji Mendoza.
Osiągnięcia.
Udział w mistrzostwach Argentyny Nacional: 1985
Historia.
Klub założony został 22 lutego 1929 roku i gra obecnie w piątej lidze argentyńskiej Torneo Argentino C.

</doc>
<doc id="703789" url="https://pl.wikipedia.org/wiki?curid=703789" title="Asociación Atlética Huracán Las Heras">
Asociación Atlética Huracán Las Heras



</doc>
<doc id="703793" url="https://pl.wikipedia.org/wiki?curid=703793" title="Zakład pracy">
Zakład pracy

Zakład pracy – do 1996 r. w polskim prawie pracy jednostka organizacyjna zatrudniająca pracowników (także nieposiadająca osobowości prawnej). W szczególności zakładami pracy były przedsiębiorstwa państwowe, urzędy lub inne państwowe jednostki organizacyjne, spółdzielnie, organizacje społeczne. Reprezentantem wobec załogi i działającym w imieniu zakładu pracy był "kierownik zakładu pracy". Zakładami pracy nie były "osoby fizyczne zatrudniające pracowników" (w tym w gospodarstwach domowych lub prywatnych gospodarstwach rolnych), przy czym jeżeli poszczególne przepisy Kodeksu pracy nie stanowiły inaczej, do osób fizycznych zatrudniających pracowników stosowano odpowiednio przepisy dotyczące zakładu pracy.
W 1996 roku w Kodeksie pracy pojęcie to zostało zastąpione pojęciem pracodawcy. Równocześnie zrównano status zakładu pracy i osoby fizycznej zatrudniającej pracowników.

</doc>
<doc id="703797" url="https://pl.wikipedia.org/wiki?curid=703797" title="Świnicka Szczerbina Niżnia">
Świnicka Szczerbina Niżnia

Świnicka Szczerbina Niżnia (, , ) – przełęcz na wysokości 2278 m n.p.m. pomiędzy dwoma wierzchołkami Świnicy w grani głównej Tatr Wysokich. Przebiega przez nie granica polsko-słowacka. Wierzchołki te znajdują się w odległości 85 m od siebie (w prostej linii). Jeden z nich, niższy, znajdujący się na północny zachód od przełęczy to tzw. „wierzchołek taternicki”. Ma wysokość 2291 m i nie prowadzi na niego szlak turystyczny. W kierunku południowo-wschodnim od przełęczy znajduje się drugi, wyższy wierzchołek (2301 m), zwany „turystycznym”, gdyż prowadzi na niego szlak turystyczny. Szlak ten (czerwony z Kasprowego Wierchu do przełęczy Zawrat i dalej Orlą Percią) nie prowadzi jednak przez Świnicką Szczerbinę Niżnią, lecz przez inną przełęcz Świnicką Szczerbinę Wyżnią. Spod Świnickiej Szczerbiny Niżniej opada natomiast Żleb Blatona, którego przecina szlak turystyczny na Świnicę.

</doc>
<doc id="703802" url="https://pl.wikipedia.org/wiki?curid=703802" title="Henryk Sapalski">
Henryk Sapalski

Henryk Zygmunt Sapalski (ur. 6 sierpnia 1948 w Tucholi) – polski ekonomista, polityk, w latach 1995–1998 prezydent Bydgoszczy.
Życiorys.
Ukończył w 1973 studia na Wydziale Handlowo-Towaroznawczym Akademii Ekonomicznej w Poznaniu. Uzyskał następnie stopień doktora nauk ekonomicznych ze specjalnością w zakresie europejskiej integracji gospodarczej i polityki społecznej. Pracował jako nauczyciel akademicki m.in. w Akademii Polonijnej w Częstochowie. Zajmuje stanowisko adiunkta na Uniwersytecie Kazimierza Wielkiego w Bydgoszczy.
Od marca 1991 do lutego 1993 pełnił funkcję wicewojewody bydgoskiego. Działał w tym okresie w PSL-PL. Od 1995 do 1998 sprawował urząd prezydenta Bydgoszczy. Następnie przez cztery lata z ramienia Akcji Wyborczej Solidarność był radnym sejmiku kujawsko-pomorskiego. Był członkiem rady nadzorczej Miejskich Wodociągów i Kanalizacji w Bydgoszczy.
W 2006 powrócił do polityki, startując bez powodzenia w wyborach do rady miasta z listy komitetu wyborczego Konstantego Dombrowicza. W wyborach do Sejmu w 2007 kandydował z listy LPR, uzyskując 185 głosów. W wyborach samorządowych w 2010 ponownie bezskutecznie ubiegał się o mandat radnego Bydgoszczy z listy Ruchu Przełomu Narodowego, a w 2014 kandydował do sejmiku z ramienia PiS.

</doc>
<doc id="703803" url="https://pl.wikipedia.org/wiki?curid=703803" title="Newcastle West">
Newcastle West

Newcastle West (irl. "An Caisleán Nua Thiar") – miasto w hrabstwie Limerick, w Irlandii. Liczba mieszkańców w 2011 roku wynosiła 5098.

</doc>
<doc id="703804" url="https://pl.wikipedia.org/wiki?curid=703804" title="Edwin Warczak">
Edwin Warczak

Edwin Andrzej Warczak (ur. 23 września 1949 w Bydgoszczy) – polski ekonomista i samorządowiec, w latach 1991–1994 prezydent Bydgoszczy.
Życiorys.
Ukończył w 1976 studia z zakresu ekonomiki produkcji na Akademii Ekonomicznej w Poznaniu. Odbył też m.in. podyplomowe Studium Menedżersko-Bankowe w Szkole Głównej Handlowej.
Od połowy lat 70. do 1989 zajmował stanowisko wicedyrektora wydziału w Wojewódzkiej Komisji Planowania w ramach Urzędu Wojewódzkiego w Bydgoszczy. Następnie przez rok pełnił funkcję pełnomocnika Rady Ministrów do spraw tworzenia samorządu terytorialnego. Od 1 lutego 1991 do 14 lipca 1994 sprawował urząd prezydenta Bydgoszczy.
W 1994 został dyrektorem oddziału Powszechnego Banku Kredytowego. W 2006 bez powodzenia próbował powrócić do samorządu, kandydując do bydgoskiej rady miasta z listy komitetu Konstantego Dombrowicza. W 2005 został prezesem siatkarskiego Klubu Sportowego Pałac Bydgoszcz.

</doc>
<doc id="703814" url="https://pl.wikipedia.org/wiki?curid=703814" title="Topole (województwo pomorskie)">
Topole (województwo pomorskie)

Topole – osada w Polsce położona w województwie pomorskim, w powiecie chojnickim, w gminie Chojnice.
Osada położona w pobliżu drogi krajowej nr 22, stanowi sołectwo gminy Chojnice w skład którego wchodzą również miejscowości Karolewo i Władysławek. 
Połączenie komunikacyjne z centrum Chojnic umożliwiają autobusy komunikacji miejskiej (linia nr 8).
Do 1 września 1939 roku zachodnim krańcem miejscowości przebiegała granica polsko-niemiecka.
W latach 1975–1998 miejscowość administracyjnie należała do województwa bydgoskiego.

</doc>
<doc id="703818" url="https://pl.wikipedia.org/wiki?curid=703818" title="Stanisław Swatowski">
Stanisław Swatowski

Stanisław Swatowski (ur. 25 marca 1934 w Michalowie, zm. 18 lutego 2008 w Warszawie) – polski sportowiec, lekkoatleta, dwukrotny olimpijczyk (1960, 1964). Zawodnik Legii Warszawa.
Osiągnięcia sportowe.
Szesnastokrotny mistrz Polski – bieg na 400 m, sztafeta 4 × 400 m, sztafeta 4 × 100 m.
Pobił 29 razy rekord Polski – bieg na 400 m, bieg na 200 m, sztafeta 4 × 400 m i sztafeta 4 × 100 m.
W plebiscycie „Przeglądu Sportowego” na najlepszych sportowców w 1957 roku zajął trzecie miejsce. W tym samym roku w rankingu prestiżowego czasopisma „Track and Field News” został sklasyfikowany na szóstej pozycji wśród 400-metrowców świata, najwyżej z Europejczyków.
Jest pochowany na Cmentarzu Komunalnym Północnym w Warszawie

</doc>
<doc id="703820" url="https://pl.wikipedia.org/wiki?curid=703820" title="Alekos Aleku">
Alekos Aleku

Alekos Aleku (ur. 13 grudnia 1983 w Limassolu) – piłkarz cypryjski, grający na pozycji napastnika. Od 2017 roku występuje w AO Ajia Napa. Wcześniej grał w takich klubach jak: Aris Limassol, Iraklis Saloniki, Ethnikos Achna, APOP Kinyras Peyias, AEK Larnaka, Nea Salamina Famagusta, Soproni VSE, Aris Limassol, PAO Krusonas, Anagenisi Janitsa, FC Jazz, AO Chania, PS Barito Putera, KTP i FK Poprad.
Trzykrotnie zagrał w reprezentacji Cypru. Zadebiutował w niej w 2005 roku.

</doc>
<doc id="703828" url="https://pl.wikipedia.org/wiki?curid=703828" title="Johannes Ertl">
Johannes Ertl

Johannes Ertl (ur. 13 listopada 1982 w Wiedniu) - austriacki piłkarz, grający na pozycji obrońcy.
Kariera klubowa.
Ertl rozpoczął karierę w Sturmie Graz i w młodym wieku podpisał profesjonalny kontrakt z tą drużyną. Sezon 2003/2004 spędził na wypożyczeniu w SC Kalsdorf. Kiedy powrócił do klubu szybko wywalczył sobie miejsce w pierwszym składzie. Pod koniec przygody ze Sturmem został powołany do reprezentacji Austrii i zadebiutował w meczu przeciwko Węgrom, kiedy to w 87 minucie spotkania zmienił Paula Scharnera.
Latem 2006 przeszedł do Austrii Wiedeń. Spędził tam jednak tylko dwa lata, gdyż postanowił odejść do Crystal Palace F.C.
Wraz z wygaśnięciem kontraktu w czerwcu 2010 stał się wolnym zawodnikiem i przeszedł za darmo do 
Sheffield United.
31 sierpnia 2012 roku podpisał jednomiesięczny kontrakt z Portsmouth, gdzie 1 września zadebiutował w przegranym 0-1 meczu z Oldham Athletic.

</doc>
<doc id="703830" url="https://pl.wikipedia.org/wiki?curid=703830" title="David Hanssen">
David Hanssen

David Hanssen (ur. 13 listopada 1976 w Tromsø) – piłkarz norweski, grający na pozycji pomocnika oraz trener. W swojej karierze rozegrał 135 spotkań i zdobył 17 bramek w pierwszej lidze norweskiej.

</doc>
<doc id="703831" url="https://pl.wikipedia.org/wiki?curid=703831" title="Osiedle Załęże">
Osiedle Załęże

Osiedle Załęże – osiedle nr XXV miasta Rzeszowa, utworzone na mocy uchwały Rady Miasta z dnia 4 kwietnia 2006. Dnia 28 grudnia 2010 r. liczyło 1899 mieszkańców, a według stanu na dzień 10 maja 2019 r. osiedle zamieszkiwało 2429 osób. Według stanu na 31 października 2019 r. osiedle liczyło 2458 mieszkańców. W znacznej mierze pokrywa się z dawną wsią Załęże.

</doc>
<doc id="703832" url="https://pl.wikipedia.org/wiki?curid=703832" title="Blanda (rzeka)">
Blanda (rzeka)

Blanda – rzeka lodowcowa w Islandii o długości 125 km i dorzeczu o powierzchni 2370 km².
Wypływa z północno-zachodniej części lodowca Hofsjökull na wysokości ok. 800 m n.p.m. Uchodzi do Húnafjörður (część zatoki Húnaflói) w Blönduós. W środkowym biegu tworzy jezioro Blöndolón.
Rzeka jest jednym z ważniejszych siedlisk łososia na Islandii.

</doc>
<doc id="703837" url="https://pl.wikipedia.org/wiki?curid=703837" title="Osiedle Przybyszówka">
Osiedle Przybyszówka

Osiedle Przybyszówka – osiedle nr XVIII miasta Rzeszowa. Dnia 1 stycznia 2010 r. liczyło 6520 mieszkańców, a według stanu na dzień 14 lutego 2019 r. osiedle zamieszkiwało 10 666 osób. Według stanu na 31 października 2019 r. osiedle liczyło 11 143 mieszkańców. Stanowi rdzenną część dzielnicy Przybyszówka. Osiedle powiększyło się o fragment Przybyszówki przyłączony do miasta dnia 1 stycznia 2007 oraz o ostatni fragment tej dawnej wsi przyłączony do miasta dnia 1 stycznia 2008.

</doc>
<doc id="703842" url="https://pl.wikipedia.org/wiki?curid=703842" title="Lizak">
Lizak

Lizak – wyrób cukierniczy przeznaczony do lizania, najczęściej umieszczony na drewnianym lub plastikowym patyczku. 
Lizaki występują w wielu różnych smakach, kształtach i rozmiarach. Najczęściej występujące w Polsce lizaki mają kształt kuli. Spotyka się też lizaki o wymyślnych kształtach, np. serca. W Ameryce popularne są także lizaki w formie dwukolorowych lasek.
Niekiedy lizaki dodatkowo posiadają nadzienie w postaci gumy do żucia lub musującego proszku.
W kulturze masowej.
Lizak bywa kojarzony z kreowaną przez Telly'ego Savalasa postacią porucznika Theo Kojaka.

</doc>
<doc id="703843" url="https://pl.wikipedia.org/wiki?curid=703843" title="Osiedle Staroniwa">
Osiedle Staroniwa

Osiedle Staroniwa – osiedle nr VII miasta Rzeszowa. Dnia 28 grudnia 2010 r. liczyło 2639 mieszkańców, a według stanu na dzień 10 maja 2019 r. osiedle zamieszkiwały 3403 osoby. Według stanu na 31 października 2019 r. osiedle liczyło 3432 mieszkańców, natomiast dnia 18 lutego 2021 r. osiedle liczyło 3597 mieszkańców . Stanowi rdzenną część dzielnicy Staroniwa.

</doc>
<doc id="703844" url="https://pl.wikipedia.org/wiki?curid=703844" title="Serhij Raluczenko">
Serhij Raluczenko

Serhij Petrowycz Raluczenko (ukr. Сергій Петрович Ралюченко, ros. Сергей Петрович Ралюченко, "Siergiej Pietrowicz Raluczenko"; ur. 13 listopada 1962 w Kijowie) – ukraiński piłkarz, grający na pozycji pomocnika, a wcześniej napastnika, trener piłkarski.
Kariera piłkarska.
Kariera klubowa.
Wychowanek DJUSSz Dynamo Kijów. Pierwsze trenerzy - Wołodymyr Onyszczenko i Wiktor Kaszczej. Karierę piłkarską rozpoczął w klubie Zirka Kirowohrad. W 1986 służył w CSKA Kijów, skąd w 1987 przeszedł do Szachtara Donieck. Po sezonie 1988, w którym bronił barw Zirki Kirowohrad, przeniósł się do Metalista Charków. W 1991 wyjechał do Polski, gdzie występował w Stali Mielec i Stilonie Gorzów. Na początku 1993 powrócił do Ukrainy, gdzie został piłkarzem Torpeda Zaporoże. Kolejnymi klubami w jego karierze byli Temp Szepietówka, Skała Stryj, Worskła Połtawa i Naftowyk Ochtyrka. Zakończył swoją karierę w klubie Zirka Kirowohrad.
Kariera trenerska.
W listopadzie 1998 po zakończeniu kariery piłkarskiej został zaproszony do charkowskiego Metalista pomagać trenować drugą drużynę. Od lipca 2005 pracuje w sztabie szkoleniowym podstawowej jedenastki Metalista. W 2016 po rozwiązaniu klubu przeniósł do nowego klubu Metalist 1925 Charków

</doc>
<doc id="703846" url="https://pl.wikipedia.org/wiki?curid=703846" title="Pustki (powiat chojnicki)">
Pustki (powiat chojnicki)

Pustki () – wieś kaszubska w Polsce położona w województwie pomorskim, w powiecie chojnickim, w gminie Czersk nad rzeką Niechwaszcz. Wieś jest częścią składową sołectwa Gotelp.
W latach 1975–1998 miejscowość administracyjnie należała do województwa bydgoskiego.

</doc>
<doc id="703847" url="https://pl.wikipedia.org/wiki?curid=703847" title="Bizon">
Bizon



</doc>
<doc id="703851" url="https://pl.wikipedia.org/wiki?curid=703851" title="Brazylijska Agencja Kosmiczna">
Brazylijska Agencja Kosmiczna

Brazylijska Agencja Kosmiczna (por. Agência Espacial Brasileira) – utworzona 10 lutego 1994, cywilna, państwowa instytucja zarządzająca brazylijskim programem kosmicznym. Do swojej dyspozycji posiada kosmodrom "Centro de Lançamento de Alcântara" w Alcântara, o korzystnym położeniu - blisko równika.
Powstała pod wpływem nacisków USA, które obawiały się wyznaczenia militarnych celów w brazylijskim programie kosmicznym, który przed powstaniem agencji zarządzany był przez wojsko.
Największą porażką Brazylijskiej Agencji Kosmicznej była eksplozja rakiety nośnej VSB-30, własnej konstrukcji. 22 sierpnia 2003, gdy rakieta stała jeszcze na stanowisku startowym, doszło do przedwczesnego włączenia się silników na paliwo stałe, po czym nastąpiła eksplozja rakiety. Zginęło 21 pracowników kosmodromu.
Pierwszym sukcesem w eksploracji kosmosu, był suborbitalny lot rakiety VSB-30, 23 października 2004.
Brazylijska Agencja Kosmiczna prowadzi politykę współpracy z państwami, których programy kosmiczne są bardziej zaawansowane. Początkowo współpracowała z USA, ale po trudnościach z transferem technologii, zrezygnowała z niej. Obecnie współpracuje z krajami takimi, jak Ukraina, Izrael, Argentyna i Chiny.

</doc>
<doc id="703852" url="https://pl.wikipedia.org/wiki?curid=703852" title="Marcin Korolec">
Marcin Korolec

Marcin Korolec (ur. 24 grudnia 1968 w Warszawie) – polski prawnik, urzędnik państwowy. W latach 2005–2011 podsekretarz stanu w Ministerstwie Gospodarki, w latach 2011–2013 minister środowiska, w latach 2013–2015 sekretarz stanu w Ministerstwie Środowiska i pełnomocnik Rządu ds. polityki klimatycznej.
Życiorys.
Ukończył w 1996 "École nationale d’administration" w Paryżu, następnie studia na Wydziale Historycznym oraz Wydziale Prawa i Administracji Uniwersytetu Warszawskiego.
W okresie od czerwca 1993 do grudnia 1994 i ponownie od czerwca 1997 do marca 1998 pracował jako prawnik w kancelariach prawniczych. Od stycznia do kwietnia 1995 był zatrudniony na stanowisku prawnika w Departamencie Prawno-Traktatowym Ministerstwa Spraw Zagranicznych. Od 1998 pełnił funkcję asystenta Jana Kułakowskiego (będącego wówczas Pełnomocnikiem Rządu ds. Negocjacji o Członkostwo RP w Unii Europejskiej) następnie od 1999 do 2001 pracował jako jego doradca, odpowiadając m.in. za swobodny przepływ towarów, swobodny przepływ osób, rolnictwo, politykę konkurencji, politykę ochrony konsumentów.
W latach 2001–2004 był radcą ministra w Urzędzie Komitetu Integracji Europejskiej, w okresie sprawowania tego urzędu przez Danutę Hübner. Następnie jako wspólnik prywatnej firmy zajmował się działalnością doradczą w zakresie funduszy unijnych.
Prowadził także działalność dydaktyczną w ramach warsztatów w Krajowej Szkole Administracji Publicznej i na Wydziale Dziennikarstwa i Nauk Politycznych UW.
23 listopada 2005 został podsekretarzem stanu w Ministerstwie Gospodarki. Po powołaniu pierwszego rządu Donalda Tuska pozostał na tym stanowisku. W latach 2005–2011 pełnił także funkcję krajowego koordynatora współpracy RP-OECD.
18 listopada 2011 prezydent Bronisław Komorowski powołał go na urząd ministra środowiska w drugim rządzie Donalda Tuska. Podczas Konferencji Narodów Zjednoczonych w sprawie Zmian Klimatu (COP 19) odbywającej się w listopadzie 2013 w Warszawie objął funkcję przewodniczącego konferencji z kadencją do czasu następnej konferencji w 2014 w Limie. 27 listopada 2013 odwołany przez prezydenta Bronisława Komorowskiego ze stanowiska ministra. W tym samym miesiącu objął stanowiska pełnomocnika rządu do spraw polityki klimatycznej i sekretarza stanu w Ministerstwie Środowiska, które zajmował do listopada 2015.
Został dyrektorem Instytutu Zielonej Gospodarki i prezesem Fundacji Promocji Pojazdów Elektrycznych.
Odznaczenia.
W 2017 odznaczony Legią Honorową V klasy.
Życie prywatne.
Syn Jerzego Korolca. Żonaty (żona Olga), ma trzech synów: Jana, Bartłomieja i Krzysztofa oraz córkę Teresę.

</doc>
<doc id="703854" url="https://pl.wikipedia.org/wiki?curid=703854" title="Tomasz Wilczak">
Tomasz Wilczak

Tomasz Wilczak (ur. 12 marca 1955 w Poznaniu) – polski inżynier środowiska i menedżer. W latach 2005–2007 podsekretarz stanu w Ministerstwie Gospodarki. 
Życiorys.
W 1978 ukończył Politechnikę Poznańską, Wydział Budownictwa Lądowego, kierunek inżynieria środowiska. W 1986 obronił tamże pracę doktorską. 
W latach 1986–1991 adiunkt w Zakładzie Ogrzewnictwa i Wentylacji Politechniki Poznańskiej. Specjalizował się w pracach badawczych w zakresie automatyzacji systemów ciepłowniczych oraz konstrukcji wymienników ciepła. 
W latach 1978–1979 pełnił funkcję samodzielnego referenta ds. technicznych w ZPOW „HORTEX” w Środzie Wielkopolskiej, gdzie zdobył doświadczenie w zakresie projektowania i eksploatacji importowanych urządzeń chłodniczych i ciepłowniczych.
Od 1991 do 2002 pracownik Poznańskiej Energetyki Cieplnej S.A., gdzie w latach 1997–2002 pełnił funkcję kierownika wydziału rozwoju. Do jego obowiązków należało, m.in.: opracowywanie planów rozwoju spółki oraz realizacja zadań Programu Rządowego PR-8 i zamówienia rządowego w zakresie automatyzacji systemu ciepłowniczego. 
W latach 1999–2002 był członkiem Komitetu Koordynacyjnego ds. Badań i Postępu Technicznego Międzynarodowej Unii Producentów i Dystrybutorów Ciepła – EuroHeat &amp; Power – UNICHAL. W latach 1996–1997 ekspert Banku Ochrony Środowiska w programie konwersji źródeł węglowych na paliwo gazowe, realizowanego we współpracy z Bankiem Światowym. W latach 1992–1998 członek Rady Ekspertów przy „Unii Ciepłownictwa”.
W latach 2002–2004 prezes zarządu SYDKRAFT TERM sp. z o.o. wcześniej, w latach 2000–2002, członek rady nadzorczej tej firmy. Od 2004 prezes zarządu spółki Infrastruktura Gminna – Grupa Zachód. W 2005 pełnił funkcję prezesa zarządu spółki COGEN. 
Od 4 listopada 2005 do 31 stycznia 2007 był podsekretarzem stanu w Ministerstwie Gospodarki. 24 stycznia 2006 został prezesem Polskiej Organizacji Turystycznej. Na stanowisku pozostawał do 27 listopada 2006. 
Autor i współautor ok. 50 publikacji w zakresie ciepłownictwa, badań wymienników ciepła i innych urządzeń, oraz automatyzacji systemów ciepłowniczych. Rzeczoznawca Polskiego Zrzeszenia Inżynierów i Techników Sanitarnych w zakresie ogrzewania i ciepłownictwa. Współautor jednego patentu i kilku wzorów użytkowych. 
Biegle włada językiem angielskim. Zna także język niemiecki i rosyjski. 
Ma żonę Aurelię oraz synów Marcina i Adama.

</doc>
<doc id="703855" url="https://pl.wikipedia.org/wiki?curid=703855" title="Andrzej Kaczmarek">
Andrzej Kaczmarek

Andrzej Kaczmarek (ur. 4 kwietnia 1958) – polski inżynier, menedżer i urzędnik państwowy. W latach 2005–2007 podsekretarz stanu w Ministerstwie Gospodarki.
Życiorys.
W 1982 ukończył Politechnikę Warszawską na wydziale mechaniki precyzyjnej, a w 1985 na wydziale elektroniki.
Od marca 1988 przez 5 lat pracował w ITI Poland S.A., gdzie pełnił kolejno funkcje dyrektora generalnego, dyrektora ds. obrotu sprzętem technicznym, dyrektora technicznego-zastępcy dyrektora ds. sieci i szefa serwisu technicznego. Od marca 1993 do grudnia roku kolejnego pełnił funkcję prezesa KIGE (obecnie KIGEiT). Członek Prezydium KIG w latach 1993–1997. 
Jako Wiceprezes (Dyrektor Generalny Państwowej Agencji Inwestycji Zagranicznych) w latach 1994–1997 odpowiadał m.in. za program promocji gospodarczej Polski za granicą, prowadził serwis doradczy dla zagranicznych inwestorów oraz realizował programy rozwoju regionalnego. Od lutego 1997 przez 7 lat przebywał w Kanadzie, gdzie był I Radcą w Wydziale Ekonomiczno-Handlowym przy Ambasadzie RP w Ottawie. Po powrocie do kraju, w marcu 2004 przez rok pełnił funkcję prezesa zarządu Fundacji Centrum Innowacji FIRE (grupa ARP S.A.). Odpowiadał za komercjalizację innowacyjnych projektów z obszaru zaawansowanych technologii poprzez tworzenie nowych firm innowacyjnych i wsparcie już istniejących. 
Od 4 listopada 2005 do 31 stycznia 2007 był podsekretarzem stanu w Ministerstwie Gospodarki. W późnijeszych latach dyrektor w Budimex S.A. a następnie prezes zarządu PSE Inwestycje S.A., od 2017 dyrektor Centralnej Jednostki Inwestycji w PSE S.A. i pełnomocnik zarządu.
Zna biegle język angielski i francuski. Interesuje się polityką i historią. Jest żonaty, ma trzy córki: Sarę, Katarzynę i Nicolę.

</doc>
<doc id="703856" url="https://pl.wikipedia.org/wiki?curid=703856" title="Repolaryzacja">
Repolaryzacja

Repolaryzacja – proces odwrotny do depolaryzacji. Zespół zjawisk fizykochemicznych następujący po przejściu impulsu nerwowego, przywracający polaryzację błony komórkowej, czyli różnicę potencjału elektrycznego (potencjał spoczynkowy) między jej zewnętrzną a wewnętrzną powierzchnią. Wewnątrz komórki ładunek staje się ujemny, a na zewnątrz dodatni. Istotny jest w tym procesie ruch jonów sodu z wnętrza komórki na zewnątrz, a jonów potasu w przeciwnym kierunku.

</doc>
<doc id="703857" url="https://pl.wikipedia.org/wiki?curid=703857" title="Zeljko Sturanović">
Zeljko Sturanović



</doc>
<doc id="703870" url="https://pl.wikipedia.org/wiki?curid=703870" title="Emigrate">
Emigrate

Emigrate – zespół muzyczny założony przez Richarda Kruspe, gitarzystę i współzałożyciela zespołu Rammstein. Jest to projekt rozpoczęty w 2005 roku, gdy członkowie zespołu Rammstein postanowili na rok przerwać swoją działalność. Pomysł, żeby założyć Emigrate, zrodził się już w czasie, gdy Rammstein nagrał album "Mutter".
5 sierpnia 2006 użytkownicy newslettera Rammstein.de dostali zaproszenia na stronę Emigrate oraz możliwość pobrania piosenki "Wake Up". W miarę upływu czasu, na tejże stronie ukazały się próbki utworów "My World", "Babe" oraz "Temptation". Spośród nich fani mogli wybrać najlepszą. Plebiscyt wygrała piosenka "Babe", którą każdy użytkownik newslettera Emigrate, mógł nieodpłatnie pobrać. 21 maja 2007 roku otwarta została oficjalna strona zespołu Emigrate.eu, z tej okazji każdy mógł bezpłatnie pobrać piosenkę "My World". W międzyczasie podczas jednego z wywiadów Richarda w niemieckiej telewizji w tle słychać było nową piosenkę. W kilka dni później pojawiła się ona na oficjalnej stronie zespołu na myspace- tą piosenką było "New York City". Mniej więcej po upływie tygodnia piosenka ta znikła z profilu. Dopiero 31 sierpnia 2007 roku ukazał się debiutancki album noszący tytuł "Emigrate"
2 sierpnia 2007 w niemieckiej telewizji MTV, a dzień później na oficjalnej stronie zespołu, premierę swoją miał pierwszy teledysk zespołu – "My World", który reklamuje najnowszy film "Resident Evil – Extinction", jednakże w teledysku z oryginalnego składu Emigrate występują tylko Kruspe i Giroux, zaś gitarzystka jest aktorką, a perkusista to członek zespołu Combichrist. Teledysk nawiązuje nie tylko do promowanego filmu, ale też do promocyjnej sesji zdjęciowej zespołu (motyw z okładki, oraz sześcian). 15 października 2007 roku w niemieckiej telewizji MTV jak również na stronie zespołu premierę miał drugi teledysk – "New York City".
Drugi album o nazwie "Silent So Long" wyszedł 14 listopada 2014 roku. 22 października zespół udostępnił fragmenty piosenek z nadchodzącego albumu. Pierwszym singlem promującym ten album jest "Eat You Alive", który został wydany 24 października 2014 roku.

</doc>
<doc id="703878" url="https://pl.wikipedia.org/wiki?curid=703878" title="Hawid">
Hawid

Hawid (tzw. "koszulka ochronna") – dwuwarstwowy pasek foliowy chroniący znaczki przed uszkodzeniem. Obie warstwy folii są trwale złączone, przynajmniej z jednej strony. Najczęściej spotyka się hawidy z tylną warstwą koloru białego, czarnego lub przezroczystą.
Hawidy są stosowane do przechowywania bardziej wartościowych znaczków. W nich umieszcza się również walory filatelistyczne na wystawach.

</doc>
<doc id="703891" url="https://pl.wikipedia.org/wiki?curid=703891" title="Jan Knapik (minister)">
Jan Knapik (minister)

Jan Knapik (ur. 4 września 1931 w Fauls Moselle, zm. 12 maja 2018 w Krakowie) – polski ekonomista i polityk, minister przemysłu chemicznego i lekkiego (1981–1982).
Życiorys.
Syn Władysława i Franciszki. W 1956 ukończył studia magisterskie w Wyższej Szkole Ekonomicznej w Krakowie, w 1973 doktoryzował się na Akademii Ekonomicznej w Krakowie. W 1956 rozpoczął pracę w Zakładach Azotowych w Tarnowie, do 1962 był zastępcą kierownika działu zbytu, a od 1969 do 1970 zastępcą dyrektora ds. ekonomicznych. W latach 1965–1969 naczelnik działu sprzedaży Zjednoczenia Przemysłu Azotowego w Krakowie. W 1970 został dyrektorem Ośrodka Organizacji i Informacji „Petroinform”, po czym w 1972 objął stanowisko dyrektora ds. ekonomicznych Zjednoczenia Przemysłu Rafineryjnego i Petrochemicznego „Petrochemia”, które zajmował do 1981.
W latach 1974–2000 był pracownikiem Zakładu Ekonomiki i Organizacji Przedsiębiorstwa Przemysłowego Instytutu Ekonomiki Przemysłu, Samodzielnego Zakładu Ekonomiki i Organizacji Przedsiębiorstw oraz Katedry Ekonomiki i Organizacji Przedsiębiorstw AE w Krakowie, w latach 1981–1991 dyrektorem Studium Doskonalenia Kadr Kierowniczych i Krakowskiej Szkoły Przedsiębiorczości AE.
Należał do Polskiej Zjednoczonej Partii Robotniczej, był sekretarzem ekonomicznym komitetu powiatowego partii w Tarnowie w latach 1962–1965. 10 lipca 1981 został ministrem przemysłu chemicznego i lekkiego w rządzie Wojciecha Jaruzelskiego. Ministerstwo opuścił 27 lutego 1982.
Został pochowany na Cmentarzu Rakowickim w Krakowie (cmentarzu wojskowym przy ul. Prandoty) (XCVII/22/18).

</doc>
<doc id="703892" url="https://pl.wikipedia.org/wiki?curid=703892" title="Edmonton Oilers">
Edmonton Oilers

Edmonton Oilers – kanadyjski klub hokejowy z siedzibą w Edmonton, występujący w lidze NHL.
Historia.
Klub został założony w 1971 roku, lecz drużyna swój pierwszy sezon rozpoczęła w 1972 roku pod nazwą "Alberta Oilers" w lidze World Hockey Association. Po raz pierwszy w NHL zagrali podczas sezonu 1979/1980. Jeden z najbardziej utytułowanych klubów NHL. Do tej pory zdobyli pięć razy Puchar Stanleya co jest czwartym wynikiem w lidze (razem z drużyną Boston Bruins).
Zespół posiada afiliacje w postaci klubów farmerskich w niższych ligach. Tę funkcję pełnią Oklahoma City Barons w lidze AHL i Stockton Thunder w rozgrywkach ECHL. W przeszłości klubami podległymi były Springfield Falcons i Milwaukee Admirals.
Ostatni większy sukces klubu to awans do finału NHL o Puchar Stanleya w 2006, który zakończył się przegraną z Carolina Hurricanes po siedmiu meczach. Kolejne sezony to rokroczny brak kwalifikacji do fazy play-off. Od trzech sezonów Nafciarze są jedną z najsłabszych drużyn w lidze. Skutkuje to jednakże prawem do wyboru młodych zawodników z najwyższych miejsc w drafcie NHL. W ostatnich trzech ecycjach do Edmonton trafiali zawodnicy z nr 1 draftu: w 2010 Taylor Hall, w 2011 Ryan Nugent-Hopkins, w 2012 Rosjanin Nail Jakupow.
Od 2009 do 2013 trenerami byli Pat Quinn, Tom Renney, Ralph Krueger. W czerwcu 2013 szkoleniowcem został mianowany Dallas Eakins. Do 2014 trenerem był Dallas Eakins, do 2015 trenerem był Todd Nelson. W maju 2015 szkoleniowcem został Todd McLellan. 20 listopada 2018, McLellan został zwolniony. W tym samym dniu Ken Hitchcock został jego następcą.
Sezon po sezonie.
Legenda:
Z = Zwycięstwa, P = Porażki, R = Remisy (do sezonu 2004/2005), PK = Przegrane po dogrywce lub karnych, Pkt = Punkty, ZB = Bramki zdobyte, SB = Bramki stracone
Rekordy zespołu.
Najlepsi zawodnicy sezonu zasadniczego.
Najbardziej utytułowanym graczem Naftowców jest Wayne Gretzky, który rozegrał 768 meczów w ciągu 10 sezonów i zdobył 1773 punktów. Wśród dziesięciu najskuteczniejszych zawodników drużyny, aż siedmiu to reprezentanci Kanady, ponadto znajdują się również dwóch Finów oraz jeden Amerykanin.
"Legenda: POZ = Pozycja; M = Mecze; G = Gole; A = Asysty; PKT = Punkty; P/M = średnia punktów na mecz"
Stan na 5 września 2010
"*Zawodnicy nadal grający Oilers"
Zawodnicy.
W drużynie tej zadebiutował w NHL i grał w latach 1978–1988 jeden z najlepszych hokeistów w historii, Wayne Gretzky, natomiast w latach 1995–1997 – występował tam polski hokeista Mariusz Czerkawski.
Zastrzeżone numery otrzymują zawodnicy, którzy szczególnie zasłużyli się dla klubu. Jak na razie w klubie z Edmonton jest siedem zastrzeżonych numerów.

</doc>
<doc id="703897" url="https://pl.wikipedia.org/wiki?curid=703897" title="Zbrodnia nienawiści">
Zbrodnia nienawiści

Zbrodnia nienawiści (, ) – w amerykańskim prawie - akt przemocy werbalnej (zob.: mowa nienawiści) lub fizycznej, wynikający z antyspołecznych uprzedzeń, przejawianych względem danych grup społecznych. Może wiązać się z dyskryminacją ze względu na: płeć (lub tożsamość psychoseksualną), rasę, religię, orientację seksualną, niepełnosprawność, bezdomność, pochodzenie etniczne, narodowość, wiek, przekonania polityczne lub filozoficzne.
Historia pojęcia.
W amerykańskim systemie prawnym pojęcie stosowane od końca lat 60. XX wieku w odniesieniu do grupy przestępstw o podłożu rasowym i religijnym, na które zaostrzono wówczas kary w Stanach Zjednoczonych. Pojęcie używane jest także przez organizacje zajmujące się obroną praw człowieka (m.in. Open Society Institute, Amnesty International, Human Rights Watch).
Ofiary zbrodni nienawiści.
Zbrodnie nienawiści przejawiają się poprzez przemoc wobec jednostek: o odmiennej orientacji seksualnej (spowodowana np. homofobią), niepełnosprawnych (w szczególności upośledzonych umysłowo), o odmiennej narodowości, o odmiennych wierzeniach religijnych. Do przestępstw z nienawiści należą między innymi akty wandalizmu, morderstwa, pobicia, obelgi słowne i pisemne, zastraszanie.
W Stanach Zjednoczonych nienawiść na tle rasowym jest najczęściej występującym motywem zbrodni nienawiści. W 2011 roku FBI zanotowało 7254 zbrodnie nienawiści na terenie USA, z których 2619 było motywowanych rasizmem wobec rasy czarnej, a 593 – wobec białej.

</doc>
<doc id="703898" url="https://pl.wikipedia.org/wiki?curid=703898" title="Knittlingen">
Knittlingen

Knittlingen – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz. Leży w Strombergu, w Parku Krajobrazowym Stromberg-Heuchelberg, nad Saalbach, ok. 15 km na północ od Pforzheim, przy drodze krajowej B35.
Współpraca.
Miejscowości partnerskie:

</doc>
<doc id="703899" url="https://pl.wikipedia.org/wiki?curid=703899" title="Połączony Komitet Szefów Sztabów">
Połączony Komitet Szefów Sztabów



</doc>
<doc id="703900" url="https://pl.wikipedia.org/wiki?curid=703900" title="Obidówek">
Obidówek

Obidówek – wieś w Polsce położona w województwie łódzkim, w powiecie kutnowskim, w gminie Kutno.
W latach 1975–1998 miejscowość należała administracyjnie do województwa płockiego.

</doc>
<doc id="703914" url="https://pl.wikipedia.org/wiki?curid=703914" title="Lista najwyższych budynków w Sacramento">
Lista najwyższych budynków w Sacramento

Sacramento jest miastem w USA, stolicą stanu Kalifornia. Jest to duże miasto z małą liczbą wieżowców. Jest ich tu 6 (powyżej 100 metrów). Trwa budowa kolejnych dwóch, w tym najwyższego w mieście The Towers on Capitol Mall I, dla którego stworzono projekt bliźniaczego budynku, który ma tu powstać. 

</doc>
<doc id="703918" url="https://pl.wikipedia.org/wiki?curid=703918" title="Piewiki">
Piewiki

Piewiki, skoczki (Auchenorrhyncha) – podrząd pluskwiaków o niepewnym monofiletyzmie; współcześnie często zastępowany dwoma podrzędami: cykadokształtnych i fulgorokształtnych. W sumie obejmuje ponad 45 000 opisanych gatunków. Takson kosmopolityczny. Należą tu fitofagi ssące i nieliczne mykofagi. Wśród dorosłych szeroko rozpowszechnione są zdolności wydawania i odbierania dźwięków oraz wykonywania skoków.
Opis.
Pluskwiaki o ciele długości od 1 do 95 mm (zwykle poniżej 10 mm), zazwyczaj owalnym lub podługowatym w obrysie, ale w niektórych grupach występują duże wyrostki na głowie lub przedpleczu, nadające ciału rozmaite kształty. Głowa jest hipognatyczna, ruchomo połączona z przedtułowiem, wyposażona w kłująco-ssący aparat gębowy. Warga górna przekształcona jest w kłujkę (rostrum) wyrastającą z tylno-brzusznej powierzchni głowy. Pod powiększonym nadustkiem znajduje się cribarium funkcjonujące jak pompa ssąca. Czułki mają biczyk przypominający wyglądem szczecinkę. Czoło jest pierwotnie dobrze zaznaczone, ale wtórnie może się zlewać z tyłem nadustka, tworząc "forntoclypeus".
Boki przedplecza są podwinięte na spód, a jego tył mniej lub bardziej zachodzi na śródplecze. Skrzydła w spoczynku złożone są dachowato nad ciałem. W locie są połączone aparatem czepnym złożonym z zagiętej ku dołowi fałdki na skrzydle przednim i wygiętego ku górze płata na skrzydle tylnym. Przednia para skrzydeł zwykle jest błoniasta. Niektóre formy mogą mieć skrzydła zredukowane.
Odwłok 11-segmentowy, ale u imagines widać 9–10 segmentów. Początkowe jego segmenty są zmodyfikowane i zawierają narządy tympanalne oraz narządy wydające dźwięki. U samców dziewiąty segment odwłoka tworzy komorę genitalną ograniczoną płatami pygoforu i płytką subgenitalną. Zawiera ona nieparzysty edeagus (prącie) oraz parę paramer lub harpagonów. Samice mają pokładełko złożone z 3 par walw, które może być jednak zredukowane.
Biologia i występowanie.
Takson kosmopolityczny, najliczniejszy w tropikach i subtropikach, ale niektóre gatunki sięgają rejonów arktycznych i antarktycznych.
Prawie wszyscy przedstawiciele grupy odżywiają się ssąc płyn z roślin. Nieliczne żerują na grzybach. Większość wykazuje specjalizację do pojedynczego rodzaju lub gatunku rośliny żywicielskiej. Większość gatunków jest stosunkowo osiadłych, ale niektóre dokonują corocznych migracji na odległości setek kilometrów.
Piewiki namierzają partnerów dzięki wydawanym przez nich sygnałom dźwiękowym, a kopulują zwykle w pozycji o kształcie litery V. U kilku gatunków znana jest partenogeneza. Samica składa jaja w grupach lub pojedynczo, w lub na roślinach żywicielskich, rzadziej w glebie, ściółce lub na powierzchni kamieni. Larwy niektórych gatunków rozwijają się w glebie czy też chronią we własnych wydzielinach. Ich rozwój trwa od kilku tygodni do 17 lat. Dorosłe niektórych gatunków wykazują troskę rodzicielską o potomstwo.
Piewiki stanowią pokarm licznych zwierząt owadożernych. Padają także ofiarami pasożytów i parazytoidów takich jak: motyle z rodziny Epipyropidae, muchówki z rodziny Pipunculidae, błonkoskrzydłe z rodzin Dryinidae, złotolitkowatych, Embolemidae i grzebaczowatych oraz wachlarzoskrzydłe i nicienie. Na jajach piewików pasożytują błonkówki kruszynkowate i rzęsikowate.
Dorosłe piewiki, z wyjątkiem rodziny piewikowatych, potrafią dobrze skakać, a wiele dobrze latać, w związku z czym ucieczka jest ich strategią obronną przed drapieżnikami. Inne strategie obejmują m.in. maskujące ubarwienie i kształt ciała, mimikrę jadowitych stawonogów, czy też korzystanie z ochrony mrówek.
Systematyka i filogeneza.
Dotychczas opisano ponad 45 tysięcy gatunków piewików. W zapisie kopalnym ich przedstawiciele znani są od wczesnego permu (280 milionów lat temu).
Tradycyjnie piewiki klasyfikowane były jako najliczniejszy w gatunki podrząd rzędu pluskwiaków równoskrzydłych. Później okazało się, że pluskwiaki równoskrzydłe są grupą parafiletyczną, a piewiki są bliżej spokrewnione z pluskwiakami różnoskrzydłymi niż z piersiodziobymi. Piewikom nadano więc rangę podrzędu w obrębie pluskwiaków, jednak monofiletyzm samych piewików również jest przedmiotem dyskusji i wielu specjalistów wynosi należące doń fulgorokształtne i cykadokształtne do rangi odrębnych podrzędów. Na parafiletyzm lub polifiletyzm piewików wskazują m.in. wyniki badań Goodchilda z 1966, Bourgoina z lat 1986–1993, Campbella i innych, Sorensena i innych z 1995, Bourgoina i innych z 1997 oraz Ouvrarda i innych z 2000 roku. Z kolei na monofiletyzm piewików wskazują wyniki badań nad sklerytami nasady przednich skrzydeł Yoshizawy i Saigusy z 2001 roku oraz wyniki analizy molekularnej Urbana i Cryana z 2007 roku, według której piewiki jako całość są grupą siostrzaną pluskwiaków różnoskrzydłych. W przypadku wyróżniania piewików, cykadokształtnym i fulgorokształtnym nadaje się rangi infrarzędów.
Znaczenie gospodarcze.
Wiele gatunków uznawanych jest za groźne szkodniki upraw np. : żerujący na lucernie, warzywach i owocach "Empoasca fabae", żerujące głównie na ryżu "Nilaparvata lugens" i "Nephotettix", żerujący na kukurydzy, sorgu i rosplenicy perłowej "Peregrinus maidis" czy żerujący na trzcinie cukrowej "Perkinsiella saccharicida". Największe szkody w przypadku piewików wywołują przenoszone przez nie wirusy roślinne i mikoplazmy. Niektóre gatunki wykorzystuje się do biologicznego zwalczania niechcianych roślin, np. "Aconophora compressa" introdukowano do Australii celem zwalczania lantan. Z kolei przedstawiciele cykad są spożywane przez ludzi w niektórych rejonach świata.

</doc>
<doc id="703920" url="https://pl.wikipedia.org/wiki?curid=703920" title="Cuango">
Cuango

Cuango – miasto w Angoli, w prowincji Lunda Północna.

</doc>
<doc id="703922" url="https://pl.wikipedia.org/wiki?curid=703922" title="Michel Gondry">
Michel Gondry

Michel Gondry (ur. 8 maja 1963 w Wersalu) – francuski reżyser i scenarzysta filmowy, autor teledysków i spotów reklamowych. Laureat Oscara za najlepszy scenariusz oryginalny do wyreżyserowanego przez siebie filmu "Zakochany bez pamięci" (2004).
Życiorys.
Pierwszym nakręconym przez niego obrazem był teledysk do piosenki zespołu Oui Oui, którego był perkusistą. Był autorem teledysków lokalnych francuskich grup, a w 1993 zrealizował obraz do "Human Behaviour" Björk, co przyniosło mu uznanie w świecie muzycznym.
W następnych latach pracował już z największymi gwiazdami: The Rolling Stones, The White Stripes, The Chemical Brothers, Kylie Minogue, Daft Punk, Radiohead, Massive Attack, Neneh Cherry, Sheryl Crow, Beckiem, Foo Fighters czy Wyclefem Jeanem. Ma na swoim koncie szereg filmów reklamowych (Smirnoff, Air France, Nike).
Samodzielnie w pełnym metrażu debiutował w 2001 filmem "Wojna plemników", zrealizowanym w oparciu o scenariusz Charliego Kaufmana.
Wielkim sukcesem artystycznym okazał się następny film zrealizowany przez spółkę Gondry-Kaufman, "Zakochany bez pamięci" (2004). Scenariusz specyficznej komedii romantycznej z Kate Winslet i Jimem Carreyem został w 2005 nagrodzony Oscarem za najlepszy scenariusz oryginalny, a jednym z jego trzech autorów (obok Kaufmana i Pierre’a Bismutha) był Gondry.
W 2006 na ekrany kin wszedł kolejny film reżysera, zrealizowany we Francji melodramat "Jak we śnie", w którym role główne zagrali Gael García Bernal i Charlotte Gainsbourg.
Przewodniczył jury sekcji „Cinéfondation” na 64. MFF w Cannes (2011).

</doc>
<doc id="703924" url="https://pl.wikipedia.org/wiki?curid=703924" title="Kruk (film 1994)">
Kruk (film 1994)

Kruk (ang. "The Crow", dosłownie: "Wrona") – amerykański film fabularny z 1994 w reżyserii Alexa Proyasa, z Brandonem Lee w roli głównej. Film jest adaptacją komiksu Jamesa O’Barra o tym samym tytule.
Brandon Lee został postrzelony przez aktora Michaela Massee podczas kręcenia jednej ze scen, w wyniku czego zmarł. Kilka scen z jego udziałem zostało zagranych przez dublera Chada Stahelskiego na którego twarz „wstawiono” komputerowo twarz Brandona Lee.
Opis fabuły.
Eric Draven (Brandon Lee) to brutalnie zamordowana gwiazda rocka. Zginął 30 października razem ze swoją narzeczoną Shelly Webster (Sofia Shinas). Po roku Eric powraca do życia, by prowadzony przez kruka – władcę zmarłych ludzi – dokonać zemsty na swych prześladowcach. Obdarzony jest umiejętnościami paranormalnymi, nadludzką siłą, mocą czytania w myślach i niezwykłą zwinnością, tak iż nic nie jest w stanie go zabić. Kolejno likwiduje członków gangu, tworząc później znak kruka na ścianie lub ciele ofiary. Kiedy wszyscy przestępcy winni jego śmierci nie żyją, Eric jest przekonany, że jego zadanie jest zakończone, ale okazuje się, że tak nie jest. Szef gangu, Top Dollar, poznaje już tajemnicę Erica i z pomocą przyrodniej siostry Myki i ochroniarza Grange'a obmyśla plan zwabienia Erica w pułapkę. Ci jedyni pozostali przy życiu członkowie gangu porywają Sarę, wiedząc, iż Eric szybko pośpieszy jej z pomocą. Nie mylą się. Gdy do kościoła, gdzie się ukryli, przychodzi Eric, Grange strzela do kruka. Ptak jednak przeżywa, ale ten atak ma swoje konsekwencje. Eric traci niezniszczalność, co okazuje się już chwilę później, gdy Top Dollar strzela do Erica, a rana nie znika, tak jak to było dotychczas. Nim przestępcy rozprawiają się z Erikiem, na miejscu pojawia się niespodziewanie sierżant Albrecht i wywołuje strzelaninę z Grange'em i Top Dollarem. W jej trakcie Albrecht zabija Grange'a i chwilę później na moment następuje cisza. Potem Albrecht wdaje się w strzelaninę z Myką, ale kobieta jest w lepszej pozycji i niemal natychmiast pokonuje Albrechta, kilkakrotnie go raniąc. Na spotkanie z nią idzie Eric. Myca jest w posiadaniu kruka i chce strzelić do Erica, ale kruk odzyskuje pełnię sił i rzuca się Myce do oczu. Po kilku sekundach oślepiona Myca spada z dużej wysokości i ginie, natomiast Eric wychodzi naprzeciw Top Dollarowi. Między mężczyznami dochodzi do pojedynku. W pewnym momencie Top Dollar wykorzystuje nieuwagę Erica i przeszywa go kataną. Chwilę później boss przyznaje się, że to on stoi za atakiem na Erica i jego narzeczoną przed rokiem. Eric, by raz na zawsze rozprawić się z bossem, wszczepia mu wspomnienie Albrechta, przedstawiające 30-godzinną agonię Shelly, następnie zrzuca bossa z dachu. Top Dollar, lecąc w dół, nadziewa się na kamiennego gargulca i ginie. Dopiero teraz zadanie Erica zostało wykonane.

</doc>
<doc id="703927" url="https://pl.wikipedia.org/wiki?curid=703927" title="Pawłowo (miasto w Rosji)">
Pawłowo (miasto w Rosji)

Pawłowo () – miasto w Rosji, w obwodzie niżnonowogrodzkim, nad Oką.
W mieście rozwinął się przemysł metalowy, samochodowy oraz spożywczy.

</doc>
<doc id="703928" url="https://pl.wikipedia.org/wiki?curid=703928" title="Mieczysław Mickiewicz">
Mieczysław Mickiewicz

Mieczysław Mickiewicz (ur. 26 lutego 1879 w Kamieńcu Podolskim – zm. 28 marca 1932 w Warszawie) – polski prawnik i polityk, wojewoda wołyński.
Gimnazjum ukończył w rodzinnym Kamieńcu Podolskim. Potem studiował prawo w Kijowie i Odessie. Aplikację odbył w 1902 w Odessie i rozpoczął pracę w Kijowie. Zastępca członka Polskiego Komitetu Wykonawczego Zgromadzenia Organizacji Polskich w Kijowie.
Prowadził kancelarię adwokacką w Kijowie. Od 25 stycznia do 28 kwietnia 1918 minister do spraw polskich w rządzie Ukraińskiej Republiki Ludowej. Od maja 1919 pracownik Zarządu Cywilnego Ziem Wschodnich. W okresie 22 lutego 1922 – 1 lutego 1923 wojewoda wołyński. 1 lutego 1923 Rada Ministrów przyjęła jego rezygnację ze stanowiska wojewody wołyńskiego. Zmarł w Warszawie 28 marca 1932 roku przeżywszy 53 lata.

</doc>
<doc id="703932" url="https://pl.wikipedia.org/wiki?curid=703932" title="Pawłowsk">
Pawłowsk

Pawłowsk (ros. Павловск) – miasto w Rosji. Administracyjnie wchodzi w skład miasta Petersburg.
Liczba mieszkańców w 2003 roku wynosiła ok. 15 tys.
Urodził się tu Ludwik Jan Kos-Rabcewicz-Zubkowski – polski slawista i prawnik, specjalista w dziedzinie prawa arbitrażowego.
Pałac i ogrody.
W 1777 roku dla uczczenia narodzin wnuka caryca Katarzyna II podarowała ten majątek synowi Wielkiemu Księciu Pawłowi. Poleciła mu również swego ulubionego architekta Charlesa Camerona, żeby zaprojektował park i pałac. Prace w Pawłowsku rozpoczęły się w 1780 roku i były kontynuowane przez Marię Fiodorownę wdowę po Pawle I. W 1789 r. ulubiony architekt Pawła, Vincenzo Brenna dobudował skrzydła pałacowe. Niemal wszystkie apartamenty pałacu są stosunkowo skromne, co sprawia, że pałac charakteryzuje raczej swoisty czar niż przepych. Pożar w 1803 roku wymusił przebudowę części pałacu. Dokonał jej Andriej Woronichin. Westybul, zwany Egipskim, uzyskał obecny wygląd po dodaniu rzeźb z brązu i medalionów ze znakami zodiaku. U szczytu schodów znajduje się reprezentacyjny przedsionek Brenny, którego płaskorzeźby świadczą o militarnych zainteresowaniach Pawła. Z przedsionka wchodzi się do centralnej okrągłej Sali Włoskiej z oknami w kopule i masywnymi drzwiami z drzewa różanego i mahoniowego. Północny ciąg pokoi na tym piętrze użytkował Paweł, południowy Maria. W gabinecie Pawła znajduje się portret Marii z sześciorgiem dzieci (1794) pędzla Jana Lampiego. Narożny pokój w ciągu "Pawła" nosi nazwę Salonu Wojny, a w ciągu Marii – Salonu Pokoju. Oba są bogato zdobione. Pomiędzy nimi znajduje się Sala Grecka, klasycystyczne arcydzieło Camerona. 
Pałac otoczony jest przez angielski park pełen świątyń dumania, sztucznych ruin i altan. Znajduje się tam m.in. dorycka Świątynia Przyjaźni (1780), w której po raz pierwszy w Rosji zastosowano greckie formy architektoniczne. 
W 1944 w czasie odwrotu Niemcy podłożyli ogień w budynkach pałacowych. Pałac płonął przez 10 dni, w wyniku czego zniszczeniu uległy prawe skrzydło, kopuła i wieży zegarowe. Przestały istnieć sala tronowa, kaplica i galeria obrazów. Doszczętnie zniszczona została również biblioteka Rossiego. 

</doc>
<doc id="703934" url="https://pl.wikipedia.org/wiki?curid=703934" title="Pawłowskij Posad">
Pawłowskij Posad

Pawłowskij Posad (ros. Павловский Посад) – miasto w Rosji, w obwodzie moskiewskim, nad rzeką Klaźmą.
Znane od 1328 r., prawa miejskie otrzymał w 1844 r. Liczba mieszkańców w 2021 roku wynosiła ok. 62 tys.
Miejsce urodzenia Wiaczesława Tichonowa – aktora rosyjskiego, znanego z roli Standartenführera Stirlitza.
Miasto znane jest z produkcji chust.

</doc>
<doc id="703936" url="https://pl.wikipedia.org/wiki?curid=703936" title="Kwango (prowincja)">
Kwango (prowincja)

Kwango – prowincja w Demokratycznej Republice Konga. Prowincja powstała na mocy konstytucji przyjętej w 2006 roku, wcześniej znajdując się w granicach prowincji Bandundu. Stolicą prowincji jest miasto Kenge.

</doc>
<doc id="703939" url="https://pl.wikipedia.org/wiki?curid=703939" title="Payerne">
Payerne

Payerne − miasto w zachodniej Szwajcarii, w kantonie Vaud. Jednocześnie nazwa gminy, obejmującej to miasto oraz cztery sąsiednie osiedla (Etrabloz, Corges, Vers-chez-Perrin i Vers-chez-Savary). Leży w dystrykcie Broye-Vully, którego jest siedzibą.
Liczba mieszkańców w 2012 roku wynosiła ok. 9 tys.
Położenie.
Leży w północno-wschodniej części kantonu, w odległości 46 km od jego stolicy, Lozanny, i jedynie 19 km od Fryburga, stolicy sąsiedniego kantonu Fryburg. Położone jest na brzegu rzeki Broye, na wsch. od jeziora Neuchâtel oraz na pd.-zach. od jezior Morat i Bienne.
Historia.
Payerne jest jednym z najstarszych miast Szwajcarii. Zamieszkana była już w czasach rzymskich, kiedy występowała pod nazwą "Paterniacum". 24 czerwca 587 r. biskup Aventicum Mariusz konsekrował tu pierwszy kościół p.w. Najświętszej Marii Panny, który stał się później kościołem parafialnym. Z badań archeologicznych, przeprowadzonych w 2016 r. wynika, że w niewielkiej odległości od pierwszej świątyni, w miejscu późniejszego opactwa, w VII w. wzniesiony został drugi kościół - być może zaczątek kompleksu klasztornego. Został on zbudowany około 962 r. przez Adelajdę, drugą żonę cesarza Ottona I, dzięki donacji jej matki, królowej Berty Szwabskiej.
Współczesność.
Na terenie miasta znajduje się lotnisko oraz baza Szwajcarskich Sił Powietrznych. Od 2013 r. lotnisko dostępne jest również dla ruchu cywilnego. Na terenie lotniska ma siedzibę szwajcarskie Biuro Badań Wypadków Lotniczych (fr. "Bureau d'enquête sur les accidents d'aviation"; niem. "Büro für Flugunfalluntersuchungen", wł. "Ufficio d’inchiesta sugli infortuni aeronautici"; aktualnie, od 2011 r., w strukturze "Service d'enquête suisse sur les accidents"; "Schweizerische Sicherheitsuntersuchungsstelle"; "Servizio d'inchiesta svizzero sulla sicurezza" z główną siedzibą w Bernie). 

</doc>
<doc id="703940" url="https://pl.wikipedia.org/wiki?curid=703940" title="Discoverer 30">
Discoverer 30

Discoverer 30 - amerykański satelita wywiadowczy. Stanowił część tajnego programu CORONA. Był to drugi statek w kolejnej serii satelitów programu CORONA, nazwanych KH-3. Jego zdaniami miało być wykonanie wywiadowczych zdjęć Ziemi, przetestowanie nowych systemów kontroli członu Agena B, oraz zebranie danych naukowych dotyczących elektronów, promieni rentgena, i galaktycznego promieniowania radiowego. Kapsuła powrotna oddzieliła się od statku po wykonaniu 33 orbit. Została przechwycona w locie przez samolot zgodnie z planem. 
Wszystkie wykonane zdjęcia były bezużyteczne z powodu braku ostrości, tak jak w poprzedniej misji, Discoverer 29.
Pomyślnie wystrzelone misje KeyHole-3, czyli Discoverer 29, Discoverer 30, Discoverer 32, Discoverer 35, i Discoverer 36, zużyły razem 7 521,2448 metrów taśmy filmowej, na których wykonały 9 918 fotografii.

</doc>
<doc id="703943" url="https://pl.wikipedia.org/wiki?curid=703943" title="Adare">
Adare

Adare (irl. "Áth Dara") - wieś w Irlandii w hrabstwie Limerick, położona 12 km na południowy zachód od Limerick.

</doc>
<doc id="703944" url="https://pl.wikipedia.org/wiki?curid=703944" title="Gordon Brown">
Gordon Brown

James Gordon Brown (ur. 20 lutego 1951 w Glasgow) – brytyjski polityk, premier Zjednoczonego Królestwa Wielkiej Brytanii i Irlandii Północnej od 27 czerwca 2007 do 11 maja 2010, lider Partii Pracy od 24 czerwca 2007 do 11 maja 2010, od 2 maja 1997 do 27 czerwca 2007 kanclerz skarbu. Od 1983 jest członkiem Izby Gmin. W latach 1983–2005 reprezentował okręg wyborczy Dunfermline East w Fife w Szkocji, a od 2005 okręg wyborczy Kirkcadly and Cowdenbeath.
Życiorys.
Wczesne lata życia.
Urodził się w Govan, dzielnicy Glasgow, aczkolwiek niekiedy media podają jako jego miejsce urodzenia Giffnock w hrabstwie Renfrewshire, gdzie jego rodzice mieszkali w tym czasie. Jest synem Johna Ebenezera Browna i Elizabeth. Ma dwóch starszych braci – Johna i Andrew. Dzieciństwo spędził w Kirkcaldy. Uczył się w Kirkcaldy West Primary School. Ponieważ odbywał naukę w specjalnym przyspieszonym trybie ukończył szkołę dwa lata wcześniej. Następnie rozpoczął naukę w Kirkcaldy High School, a po jej ukończeniu, w wieku 16 lat, rozpoczął studia historyczne na Uniwersytecie Edynburskim.
Już od wczesnej młodości zmagał się z chorobą oczu, a w wyniku wypadku w czasie studenckiego meczu rugby stracił wzrok w lewym oku. W 1972 ukończył uczelnię z tytułem magistra. Następnie doktoryzował się, pisząc pracę pt. „Partia Pracy i polityczne przemiany w Szkocji w latach 1918–1922”. Stopień doktorski uzyskał w 1982. Jako student był przewodniczącym samorządu Uniwersytetu w Edynburgu.
Redagował gazetę „The Red Paper on Scotland”. Jednocześnie wykładał w Edynburgu oraz w College of Technology w Glasgow. Następnie przez pewien czas pracował jako dziennikarz w telewizji szkockiej. W 1986 opublikował biografię Jamesa Maxtona, jednego z bardziej znanych polityków Niepodległej Partii Pracy. Pierwszy raz wystartował w wyborach do Izby Gmin w 1979, lecz przegrał w swym okręgu z kandydatem konserwatystów Michaelem Ancramem.
Początek kariery politycznej.
Do parlamentu dostał się w 1983 z okręgu Dunfermline East jako reprezentant Partii Pracy, wówczas znajdującej się w opozycji. W 1985 został rzecznikiem partii do spraw przemysłu i handlu. W latach 1987–1989 był naczelnym sekretarzem skarbu w gabinecie cieni, a następnie także ministrem handlu i przemysłu w gabinecie cieni. W 1992 został mianowany w gabinecie cieni Kanclerzem Skarbu.
W 1994, po nagłej śmierci Johna Smitha, lidera Partii Pracy, był potencjalnym kandydatem na jego następcę. Jednak w wyniku dżentelmeńskiej umowy z Tonym Blairem w restauracji Granita w Islington, zgodził się nie występować przeciw jego kandydaturze, zyskując w zamian obietnicę zupełnej kontroli i kształtowania polityki partii w sferze ekonomii. Na swoim stanowisku w gabinecie cieni działał na rzecz przedstawienia swojej osoby jako kompetentnego kandydata na „właściwego” kanclerza skarbu.
Kanclerz skarbu.
W rezultacie sukcesu wyborczego Partii Pracy, 2 maja 1997 objął stanowisko kanclerza skarbu. Już na początku zaskoczył ekonomistów, przyznając Bankowi Centralnemu niezależność operacyjną w polityce monetarnej, co według konserwatystów miało być pierwszym krokiem przybliżającym Wielką Brytanię do tworzonej właśnie strefy euro.
Prowadził rozważną politykę podatkową. Jednak w czasie jego rządów, na co wskazuje raport OECD, dochody państwa z tytułu wpływów podatkowych wzrosły z poziomu 39,9% PKB w 1997 do 42,4% PKB w 2006, wskutek aktywności rządu.
Głównym jego osiągnięciem jako kanclerza skarbu było utrzymanie stabilnego wzrostu gospodarczego i obniżenie poziomu bezrobocia w kraju. Według danych OECD, średni wzrost gospodarczy w Wielkiej Brytanii w latach 1997–2006 wyniósł 2,7%, wobec 2,1% dla całej Unii Europejskiej. Bezrobocie zaś w 2006 wyniosło 5,5% (średnia UE 8,1%) wobec 7% w 1997.
Premier Wielkiej Brytanii.
10 maja 2007 Tony Blair zapowiedział rezygnację z funkcji premiera. Brown był jednym z kandydatów na jego następcę. Jego konkurentem był John McDonnell. Do 17 maja obaj kandydaci musieli zgłosić swoje kandydatury popierane przez ponad 12,5% członków Partii Pracy. Ten wymóg spełnił tylko Brown i 17 maja 2007 uzyskał nominację Partii Pracy na jej nowego lidera i przyszłego premiera. 24 czerwca 2007, na zjeździe partii w Manchesterze, został wybrany nowym liderem. 27 czerwca 2007 królowa Wielkiej Brytanii Elżbieta II powołała go na stanowisko premiera rządu Jej Królewskiej Mości. Następnego dnia premier podał skład swojego gabinetu.
Brown często zgłaszał propozycje przeniesienia kilku prerogatyw Korony na parlament, np. prawa do wypowiadania wojny i aprobowania nominacji na najwyższe urzędy. Parlament miał uzyskać prawo do ratyfikacji umów międzynarodowych oraz mieć większy wpływ na służby specjalne.
W polityce zagranicznej utrzymał zaangażowanie Wielkiej Brytanii w wojnę w Iraku, aczkolwiek w wygłoszonym w czerwcu 2007 przemówieniu zapowiedział, że „wyciągnie wnioski” z błędów popełnionych w Iraku. Brytyjski premier nadal utrzymywał bliskie stosunki ze Stanami Zjednoczonymi.
6 maja 2010 Partia Pracy przegrała wybory parlamentarne, uzyskując o ponad 90 mandatów mniej niż w wyborach sprzed 5 lat. Wybory, choć zakończone zwycięstwem Partii Konserwatywnej, doprowadziły do wyłonienia tzw. "zawieszonego parlamentu", w którym żadna z sił politycznych nie zdobyła większości głosów zdolnej do samodzielnego utworzenia rządu. Zmusiło to trzy główne partie polityczne do rozpoczęcia procesu negocjacji politycznych prowadzących do stworzenia gabinetu koalicyjnego lub uzyskania poparcia dla gabinetu mniejszościowego.
10 maja 2010 premier Brown z powodu przegranej w wyborach i w celu ułatwienia rozmów z Liberalnymi Demokratami (zajęli 3. miejsce w wyborach) zapowiedział rezygnację ze stanowiska lidera partii po wyłonieniu wczesną jesienią jej nowego przywódcy. Dążył w ten sposób do utrzymania władzy przez Partię Pracy w koalicji z Liberalnymi Demokratami. Jednakże już 11 maja 2010, w obliczu porażki w rozmowach z Liberalnymi Demokratami, ogłosił rezygnację ze stanowiska premiera i natychmiastową rezygnację z funkcji lidera laburzystów. Tego samego dnia złożył dymisję na ręce królowej Elżbiety II, która misję sformowania nowego gabinetu powierzyła liderowi konserwatystów, Davidowi Cameronowi. Na stanowisku szefa partii Browna tymczasowo zastąpiła Harriet Harman.
Życie prywatne.
3 sierpnia 2000, po czterech latach znajomości, poślubił Sarę Macaulay (ur. w październiku 1963), z zawodu specjalistkę public relations. Ślub odbył się w North Queensferry w Fife. 28 grudnia 2001 urodziła się im pierwsza córka, Jennifer Jane, lecz po kilkunastu dniach, 8 stycznia 2002, zmarła wskutek wylewu krwi do mózgu. Drugie dziecko, syn John, przyszło na świat 17 października 2003, a 17 lipca 2006 urodził się kolejny syn, James Fraser, u którego w listopadzie 2006 została zdiagnozowana mukowiscydoza.

</doc>
<doc id="703945" url="https://pl.wikipedia.org/wiki?curid=703945" title="Paz de Río">
Paz de Río

 
Paz de Río – miasto w departamencie Boyacá w Kolumbii, w Kordylierze Wschodniej.
Liczba mieszkańców wynosi ok. 3 tys.

</doc>
<doc id="703946" url="https://pl.wikipedia.org/wiki?curid=703946" title="Franciszek Młokosiewicz">
Franciszek Młokosiewicz

Franciszek Młokosiewicz herbu Fuengirola (ur. 5 maja 1769 w Koźminku, zm. 23 marca 1845 w Warszawie) – polski oficer z czasów Stanisława Augusta, wojen napoleońskich i Królestwa Polskiego, jedyny polski oficer pierwszej połowy XIX wieku, który od szeregowca dosłużył się stopnia generała, pochodząc przy tym z niższych warstw społecznych i nie należąc do szlachty, nawet zagrodowej. Ojciec Ludwika Młokosiewicza – botanika i zoologa.
Pierwsze lata.
Urodził się w małym podkaliskim miasteczku Koźminek jako syn rzemieślnika Feliksa i Agnieszki z Szymańskich. Pierwsze nauki pobierał w rodzinnym miasteczku i w Kaliszu. 
Służba wojskowa.
W wieku lat 20 wstąpił jako szeregowiec do 7. regimentu piechoty Franciszka Piotra Potockiego, już rok później uzyskał stopień sierżanta. Brał udział w przegranej przez Polskę wojnie 1792 roku i, jako podporucznik, w insurekcji kościuszkowskiej. W grudniu roku 1806 wstąpił jako porucznik do 4 pułku piechoty Księstwa Warszawskiego i już rok później awansował na kapitana. Po kampanii r. 1807 otrzymał Order Virtuti Militari. W roku 1808 został wraz ze swym pułkiem przerzucony do Hiszpanii. W roku 1810 powierzono mu i 150 żołnierzom polskim obronę zajętej przez Francuzów twierdzy Fuengirola koło Malagi, która broniła dostępu do miasta od strony Gibraltaru. Gubernator Gibraltaru postanowił zdobyć Fuengirolę od strony morza siłami korpusu ekspedycyjnego pod wodzą lorda Blayneya. 14 października 1810 r. Anglicy dokonali szturmu na twierdzę. Młokosiewicz odparł atak, a następnego dnia, otrzymawszy posiłki polskie i francuskie, zdobył angielskie baterie i wziął do niewoli lorda Blayneya, 8 oficerów i 177 żołnierzy, za co 18 grudnia 1810 otrzymał order Legii Honorowej. Obrona Fuengiroli przyniosła mu europejską sławę w kołach wojskowych.
Stanowiska wojskowe.
Wróciwszy do Polski z początkiem roku 1812 Młokosiewicz brał udział jako dowódca batalionu w kampanii rosyjskiej Napoleona, m.in. w bitwie nad Berezyną, a później w roku 1813 w bitwie pod Lipskiem, podczas której został ciężko ranny. Po roku 1815 służył jako major w Korpusie Inwalidów armii Królestwa Kongresowego, w r. 1817 poprosił o abszyt i zajął się rolnictwem w majątku żony Omięcinie k. Szydłowca.
Powrót do służby.
W czasie powstania listopadowego powrócił do służby czynnej i uzyskał w r. 1831 stopień pułkownika, zaś po brawurowym ataku na tylną flankę rosyjską w bitwie pod Kałuszynem, został 26 lipca tegoż roku mianowany generałem brygady. W czasie szturmu Paskiewicza na Warszawę Młokosiewicz był dowódcą brygady i walczył na Woli. Po upadku Warszawy, widząc zbliżającą się klęskę powstania, poprosił o dymisję i złożył przysięgę wierności carowi Mikołajowi I, po czym powrócił do swych dóbr w Omięcinie.
Tytuł szlachecki.
W roku 1844 car Mikołaj nadał mu szlachectwo Królestwa Polskiego z herbem o nazwie Fuengirola (według Szenica: "w polu czerwonym kamienna baszta sześcioboczna z blankami, w bramie baszty złoty lew w prawo spięty, miecz w prawej łapie do cięcia trzymający, w szczycie hełmu pół lwa jak w tarczy, w prawo paszczą w tył obrócony").
Życie rodzinne.
Franciszek Młokosiewicz był dwukrotnie żonaty: z Anną Sokołowską na Omięcinie, z którą miał syna, oraz z Anną Janikowską, z którą miał trzech synów i dwie córki. Spośród synów urodzony w 1831 Ludwik Aleksander był botanikiem i zoologiem. Córka Franciszka, Jadwiga została (drugą) żoną Romana Mikorskiego, syna hrabiego Jana Chryzostoma Mikorskiego (pierwszą żoną Romana była Luiza Savary, córka napoleońskiego generała Anne Rene Savary, księcia Rovigo).
Generała Młokosiewicza pochowano na Powązkach (kwatera 25-3-30). Okazały nagrobek z lanego żelaza istnieje do dziś. Napis głosi: "Franciszek Młokosiewicz, dawny wojskowy polski, urodził się dnia 5 maja 1769 r., umarł w Warszawie 23 marca 1845 r. Usługom własnego kraju swe życie poświęcił, żył bez bojaźni wyrzutu. Cześć jego pamięci! Wieczne odpocznienie."

</doc>
<doc id="703950" url="https://pl.wikipedia.org/wiki?curid=703950" title="Zagórze (powiat otwocki)">
Zagórze (powiat otwocki)

Zagórze – osada w Polsce położona w województwie mazowieckim, w powiecie otwockim, w gminie Wiązowna.
Osada leży w środku lasów Mazowieckiego Parku Krajobrazowego, od zachodu graniczy z Warszawą a od wschodu z Góraszką.
Zagórze słynie z jedynego w Polsce szpitala dla dzieci i młodzieży ze schorzeniami neurologicznymi, ortopedycznymi i problemami psychicznymi dzieci do 21 roku życia. Do Zagórza można dojechać autobusem linii 722 i 730 z Warszawskiego ronda Wiatraczna. Prócz tego wokół osady można podziwiać lasy i bunkry poniemieckie.
W latach 1975–1998 miejscowość administracyjnie należała do województwa warszawskiego.

</doc>
<doc id="703951" url="https://pl.wikipedia.org/wiki?curid=703951" title="Penedo">
Penedo

Penedo – miasto we wschodniej Brazylii w stanie Alagoas, nad rzeką São Francisco. Położone jest 173 km od stolicy stanu Maceió.
Liczba mieszkańców w 2009 roku wynosiła 61 082, a powierzchnia 690,8 km².
W mieście rozwinął się przemysł spożywczy.

</doc>
<doc id="703953" url="https://pl.wikipedia.org/wiki?curid=703953" title="Kwilu (prowincja)">
Kwilu (prowincja)

Kwilu - prowincja w Demokratycznej Republice Konga, która ma powstać na mocy konstytucji przyjętej w 2006 roku; obecnie w granicach prowincji Bandundu. Stolicą prowincji ma być Kikwit.

</doc>
<doc id="703961" url="https://pl.wikipedia.org/wiki?curid=703961" title="Maulbronn">
Maulbronn

Maulbronn – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz, siedziba wspólnoty administracyjnej Maulbronn. Leży w Strombergu, w Parku Natury Stromberg-Heuchelberg, ok. 15 km na północ od Pforzheim, przy drodze krajowej B35.

</doc>
<doc id="703963" url="https://pl.wikipedia.org/wiki?curid=703963" title="Fosforylacja fotosyntetyczna">
Fosforylacja fotosyntetyczna

Fosforylacja fotosyntetyczna, fotofosforylacja – proces zachodzący w fazie jasnej fotosyntezy w chloroplastach. Polega na wytworzeniu ATP z ADP i fosforanu nieorganicznego przy użyciu energii światła.
ADP + Pi + formula_1 (energia świetlna) → ATP
Proces zachodzi w chloroplastach eukariontów oraz w komórkach bakterii fotosyntetyzujących. Energia światła wykorzystywana jest przez kompleksy przeprowadzające reakcję fotochemiczną – fotoukłady. W efekcie zachodzenia reakcji katalizowanych przez fotoukłady oraz kompleks cytochromów b6f przez błonę białkowo-lipidową przenoszone są protony. Wytworzona w wyniku zachodzenia szeregu reakcji redoks różnica stężeń protonów w poprzek błony określana jest jako siła protonomotoryczna. Energia zgromadzona w postaci różnicy stężeń protonów służy do syntezy ATP przeprowadzanej przez enzym którego elementy obracają się w wyniku przepływania przez kanał jonowy jonów H+ – syntazę ATP.
Gradient protonowy może być wytworzony poprzez przekazywanie elektronów w szeregu reakcji z H2O na NADP. W tym przypadku proces określa się jako fosforylację niecykliczną, podczas której wytwarzane jest nie tylko ATP, lecz także NADPH. Elektrony mogą również zostać oderwane od barwnika obecnego w centrum reakcji, uczestniczyć w reakcjach redoks prowadzonych do wytworzenia siły protonomotorycznej i powracać do centrum aktywnego. Cykliczne zachodzenie reakcji określa się jako fosforylacja cykliczna, w której wytwarzane jest tylko ATP. Fosforylacja cykliczna może zachodzić w chloroplastach eukariontów oraz komórkach sinic. Organizmy te posiadają dwa fotoukłady i mogą przeprowadzać również fosforylację niecykliczną. Pozostałe organizmy fotosyntetyzujące posiadają tylko jedno centrum reakcji i przeprowadzają jedynie fosforylację cykliczną. Do organizmów tych zalicza się: bakterie zielone, bakterie purpurowe i heliobakterie.
Fosforylacja niecykliczna.
Wytworzenie ATP w chloroplastach jest możliwe dzięki szeregowi reakcji zachodzących na kompleksach obecnych w błonie tylakoidu. W organizmach wytwarzających tlen głównym sposobem wytwarzania siły protonomotorycznej jest zestaw reakcji określanych jako fosforylacja niecykliczna. W efekcie tych reakcji elektrony z wody przenoszone są na NADP, który ulega redukcji do NADPH oraz protony przenoszone są do wnętrza tylakoidu ze stromy. Powstająca różnica stężeń protonów służy następnie do wytworzenia ATP. W roślinach oraz sinicach w reakcjach prowadzących wytworzenie siły protonomotorycznej odbywa się przy udziale trzech dużych kompleksów. Dwa z nich określane jako fotoukład I i fotoukład II to elementy wrażliwe na światło, w których dochodzi do fotoindukcyjnego rozdziału ładunków. Na trzecim – kompleksie cytochromów b6f – zachodzą reakcję dzięki którym dodatkowe protony przenoszone są przez błony tylakoidów. Wszystkie trzy kompleksy rozmieszczone są w błonie tylakoidów. W łańcuchu reakcji biorą również udział dwie małe cząsteczki. Plastochinon będący związkiem o charakterze hydrofobowym, jednak dobrze rozpuszczalnym w lipidach, dzięki czemu łatwo przemieszcza się w błonie tylakoidów ulegając redukcji na fotoukładzie II i utlenieniu na kompleksie cytochromów b6f. Druga ruchliwa cząsteczka to niewielkie białko, zawierające jon miedzi, rozpuszczalne w wodzie, ulegające redukcji na kompleksie cytochromów b6f i oddające elektrony na fotoukład I.
Fotoukład II.
U roślin kompleks PS II składa się z czterech transbłonowych podjednostek dużych i kilkunastu małych oraz trzech podjednostek zewnątrzbłonowych. Szereg reakcji rozpoczyna się od absorpcji światła przez dimer chlorofilu a, określany jako para specjalna, ze względu na kluczową rolę w reakcjach fotofosforylacji lub P680. Absorbuje ona światło o maksymalnej długości fali 680 nm. Cząsteczki chlorofilu związane są z dimerem białek określanych jako D1 (PsbA) i D2 (PsbD). Z każdą z tych podjednostek związana jest dodatkowa cząsteczka chlorofilu (ChlD1 i ChlD2). Stan wzbudzenia zdelokalizowany jest w obrębie wszystkich czterech cząsteczek chlorofilu tworzących wraz z dimerem białek D1 i D2 centrum reakcji fotoukładu II. Wzbudzenie pary specjalnej powoduje uwolnienie elektronu, który z ChlD1, w czasie krótszym niż 10−11 s, przenoszony jest na cząsteczkę feofityny (Phe), połączonej z białkiem D1. Elektron z jonu feofityny (Ph−) może powrócić na dimer chlorofilu – P680, wykazujący maksimum absorpcji przy długości fali 680 nm. Rekombinacji ładunków zapobiega struktura fotoukładu. Kolejny akceptor elektronów, cząsteczka plastochinonu silnie związana z białkiem D2 określana jako plastochinon A (PQA), znajduje się w odległości mniejszej niż 1 nm od feofityny. Jest to znaczna odległość utrudniająca powrót elektronu. Z PQA elektron przekazywany jest na cząsteczkę plastochinonu (PQB) związaną z D1. Po przyjęciu dwóch elektronów PQB i przyłączeniu dwóch protonów ze stromy, ulega zredukowania do plastochinolu i uwalniany jest do błony tylakoidów, której może swobodnie się przemieszczać w błonie tylakoidów. W przenoszeniu elektronów pomiędzy PQA i PQB bierze udział jon żelaza związany przez czterema reszty histydynowe, po dwie z białka D1 i białka D2. Atom Fe połączony jest również z cząsteczką CO2 pełniącą jedynie rolę regulatorową w łańcuchu transportu elektronów.
Powstały w wyniku oderwania elektronu jon P680+ posiada potencjał oksydoredukcyjny 1,3-1,4. Tak silny utleniacz służy do odebrania elektronu z cząsteczki wody. P680+ utlenia resztę 161 tyrozyny w białku D1, a powstały w reakcji rodnik Tyrz. służy jako utleniacz w reakcji rozszczepiania wody. Reakcja ta katalizowana jest przez kompleks rozkładający wodę (OEC) będący częścią fotoukładu II zlokalizowaną po wewnętrznej stronie błony tylakoidu. Struktura przestrzenna oraz mechanizm działania kompleksu nie zostały dokładnie poznane. W przyjmowanym modelu zakłada się, że z kompleksem pozostają jednocześnie połączone dwie cząsteczki wody. Jedna z nich pozostaje połączona z jonem Mn, a druga z jonem Ca2+ również obecnym w kompleksie. W wyniku odrywania elektronów od OEC zmienia się jego stany redoks określane jako S0, S1, S2, S3, S4. Przejście przez pełny cykl prowadzi do oderwania czterech elektronów od dwóch cząsteczek wody. W efekcie wytworzona zostaje cząsteczka O2, a wewnątrz tylakoidu powstaje cztery protony zwiększające różnicę stężeń pomiędzy stromą i przestrzenią lumenarną.
Reakcję katalizowaną przez fotoukład II można przedstawić następująco:
formula_2
Do PS II przyłączone są zewnętrzne kompleksy antenowe LHC II absorbujące energię światła i przekazujące ją na fotoukład II. Główny kompleks LHC II składa się z trzech białek – LHCb1, LHCb2, LHCb3 i wiąże 70% cząsteczek chlorofilu związanego w PSII. Poszczególne monomery wchodzące w skład kompleksu zbudowane są z łańcucha 232 aminokwasów wiążącego 8 cząsteczek chlorofilu a, 6 cząsteczek chlorofilu b, 2 cząsteczki luteiny, jedną neoksantyny i jedną zeaksantyny lub wiolaksantyny. Białka antenowe Lhcb4, Lhcb5 oraz Lhcb6 związane z PS II występują jako monomery. Poszczególne monomery mają podobną budowę, zawierają trzy transbłonowe helisy, a masa mieści się w przedziale 20-25 kDa. Wydajność wykorzystania absorbowanej energii świetlnej jest wyższa dla formy trimerycznej LHCII3. Energia wzbudzenia z chlorofilu b położonego w lumenarnej części kompleksu przenoszona jest na końcowy chlorofil a jednego z monomerów położony w stromalnej części kompleksy przez szereg cząsteczek chlorofilu a i b w czasie femtosekundy.
Fotoukład II tworzy superkompleks składający się z dimeru PS II połączonego ze zmienną liczbą anten zewnętrznych. Najczęściej superkompleks zbudowane jest z dimeru PSII, dwóch trimerycznych kompleksów LHC II oraz dwóch białek Lhcb4 i dwóch Lhcb5. W jednym superkompleksie LHCII-PSII na centrum reakcji przypada około 125 cząsteczek chlorofilu, a cały kompleks ma masę 1100 kDa. Kompleks LHCII-PSII może wiązać dodatkowo do sześciu kompleksów LHC II3. Dodatkowe formy trimeryczne zawierają białka Lhcb1. Lhcb2 i Lhcb3. Powstające superkompleksy mogą łączyć się ze sobą w jeszcze bardziej złożone struktury określane jako megakompleksy. Wolne kompleksy LHC II3 mogą łączyć się w oligomery o zróżnicowanym układzie przestrzennym. Powstałe oligomery biorą udział w niefotochemicznym rozpraszaniu energii wzbudzenia.
Kompleks cytochromów b6f.
Plastochinol (PQH2) wytworzony na fotoukładzie II dyfunduje w błonie tylakoidów do kompleksu cytochromów b6f. Kompleks enzymatyczny katalizuje reakcję:
formula_3
Kompleks jest homodimerem o masie 220 kDa, w którym każdy z monomerów składa się z czterech podjednostek. Pierwsza z nich to cytochrom b6, będącego integralnym białkiem błonowym o masie 24 kDa, zawierającym dwie cząsteczki hemu. Jedna z cząsteczek hemu b określana jako bH znajduje się po wewnętrznej stronie błony tylakoidu, a druga określana jako bL bliżej stromy. Druga podjednostka to cytochrom f o masie 19 kDa, zawierająca hem typu c i będąca miejscem przyłączania plastocyjaniny. Kolejną podjednostką jest białko Rieskiego zawierające Centrum żelazowo-siarkowe [2Fe-2S] (17,5 kDa). Ostatnia podjednostka IV (17 kDa) nie bierze bezpośredniego udziału w reakcjach zachodzących na kompleksie. Umożliwia ona przyłączenie do każdego z monomerów po jednej cząsteczce chlorofilu i β-karotenu, co prawdopodobnie zwieszą stabilność całego kompleksu lub reguluje aktywność kinazy LHC.
Kompleks cyt. b6f katalizuje dwuetapową reakcje utleniania PQH2 określana jako cykl Q. Cząsteczka plastochinolu obecnego w błonach tylakoidów przyłączana jest do kompleksy po stronie lumenalnej. Pierwszy elektron pobierany z PQH2 przekazywane jest przez cyt bH, białko Rieskiego i cyt. f na plastocyjaninę. Drugi elektron przenoszony jest za pośrednictwem cyt. bL na cząsteczkę plastochinonu przyłączoną do kompleksu po stronie stromy. W efekcie tlenienia przyłączonej po wewnętrznej stronie tylakoidu redukowana jest jedna cząsteczka Pc oraz powstaje anion plastosemichinonowy przyłączający proton ze stromy. Po zredukowaniu dwóch cząsteczek PQH2 po stronie lumenalnej redukcji ulega dwie cząsteczki Pc i powstaje jedna cząsteczka PQH2. Protony uwalniane podczas redukcji PQH2 uwalniane są do wnętrza tylakoidu a pobierane podczas utleniania PQ pobierane ze stromy. W ten sposób reakcje zachodzące na kompleksie cytochromów b6f umożliwiają zwiększenie gradientu stężeń protonów w poprzek błony.
Fotoukład I.
Trzeci duży kompleks katalizujący reakcje fotofosforylacji odpowiedzialny jest za przeprowadzenie reakcji utlenienia plastocyjaniny przy jednoczesnej redukcji ferredoksyny:
formula_4
Potencjał oksydoredukcyjny wynosi +0,37 V dla plastocyjaniny i –0,45 V dla ferredoksyny. Przeniesienie elektronów ze związku o dodatnim redoks potencjale do związku o ujemnym potencjale redoks jest możliwe dzięki absorpcji kwantów światła. Cały kompleks PS I składa się z 15 podjednostek białkowych oznaczanych jako PsaA do PsaP. Podobnie jak w fotoukładzie II centrum reakcji zawiera dimer chlorofilu a, w tym kompleksie maksimum absorpcji przypada jednak na 700 nm stąd określenie pary specjalnej – P700. W skład centrum reakcji wchodzą również dwie kolejne pary chlorofilu a, dwie cząsteczki fillochinonu oraz heterodimer składający się z podjednostek PsaA i PsaB o masach odpowiednio 83,2 kDa i 82,5 kDa. Reszty cysteinowe obu podjednostek koordynują centrum żelazowo-siarkowe [4Fe-4S]. Elektron oderwany od P700 przekazywany jest na jedną lub obie cząsteczki chlorofilu trzeciej pary, która znajduje się w odległości 2,2 nm od pary specjalnej. Kolejnym akceptorem elektronów jest jedna lub obie cząsteczki filochinonu. Dotychczasowe badania wskazują na asymetryczny transport elektronu podczas tunelowania, jednak możliwe, że transport może zachodzić symetrycznie. Z fillochononu elektron poprzez centrum [4Fe-4S] przekazywany jest na podjednostkę PsC również zawierającą centra żelazowo-siarkowe. Ferredoksyna wiązana jest z fotoukładem I przy udziale podjednostek PsaC, PsaD, PsaE. Powstały jon P700+ zobojętniany jest elektronem pochodzącym z Pc, która przyłącza się do PS I po stronie lumenalnej przy udziale podjednostek PsaN, PsaF, PsaG i PsaJ. Podjednostka PsaF odbiera elektron od plastocyjaniny i przekazuje go do centrum reakcji fotoukładu.
Ferredoksyna ulega utlenieniu przy udziale reduktazy ferredoksyna-NADP+ (FNR) przy jednoczesnym wytworzeniu NADPH + H+. U roślin wyższych FNR oddziałuje z podjednostką PsaE, przebieg reakcji redoks polega prawdopodobnie na oddziaływaniu jedynie centrów aktywnych obu białek. Reakcja ta odbywa się po stronie stromy, a pobieranie protonów przyczynia się do zwiększania gradientu elektrochemicznego w poprzek błony.
Fosforylacja cykliczna.
Wytworzenie gradientu protonowego możliwe jest także bez udziału fotoukładu II. Przenoszenie protonów przez błonę tylakoidów bez rozkładu wody określane jest jako fosforylacja cykliczna. Podczas niej elektron wybity z centrum reakcji fotoukładu I (P700) przekazywany jest przez szereg przenośników na ferredoksynę. Z ferredoksyny jednak nie trafia na NADP+, lecz jest przenoszony na kompleks cytochromów b6f. W efekcie reakcji zachodzących na kompleksie następuje przeniesienie protonów w poprzek błony tylakoidów i wytworzenie gradientu protonowego. Z kompleksu cytochromów b6f elektron służy do redukcji plastocyjaniny utlenianej przez P700+. Powstała w wyniku cyklu reakcji różnica stężeń protonów wewnątrz i na zewnątrz tylakoidu dostarcza energii do syntezy ATP odbywającej się na kompleksie syntazy ATP. Kluczowym elementem biorącym udział w cyklicznym transporcie elektronów jest enzym przenoszący elektrony z ferredoksyny na kompleks cytochromów b6f. Przeniesienie to może odbyć się na kilka sposobów. Elektrony z ferredoksyny może pobierać oksydoreduktaza ferredoksyna-plastochinon (FQR). W efekcie wytwarzany jest zredukowana forma plastochinonu biorąca udział w cyklu Q. Przeniesienie elektronów na plastochinon może również zachodzić dzięki dehydrogenazie plastopchinon-NAD(P)H (Ndh). Trzecią możliwością jest bezpośrednie przeniesienie elektronów przez reduktazę ferredoksyny (FNR) na kompleks cytochromów b6f, gdzie posłużą do redukcji plastochinonu.
Syntaza ATP.
Za chloroplastową syntezę ATP bezpośrednio odpowiedzialna jest syntaza ATP. Enzym ten określany za pomocą skrótu CFoF1 podobnie jak mitochondrialna syntaza ATP określanej za pomocą skrótu MFoF1 zbudowany jest z dwóch domen: Fo będącej białkiem wewnątrzbłonowym i przyłączonej do niej po stronie stromy domeny F1. Obie domeny połączone są białkami tworzącymi trzon (ang. central stalk) oraz zewnętrznym łącznikiem (ang. peripheral stalk). CFo składa się z czterech różnych łańcuchów polipeptydowych, określanych jako I (17 kDa), II (16,6 kDa), III (8 kDa), IV (27 kDa). Podjednostki I, II i III są odpowiednikami podjednostek a, b, c budującym mitochondrialną syntazę ATP, podjednostka IV jest jedynie zbliżona budową do podjednostki a. Szacunkowa zawartość poszczególnych podjednostek wynosi 1:2:12(14):1. Podjednostki III tworzą w błonie pierścień składający się z 14 polipeptydów. Podjednostka a tworzy dwa nie przechodzące przez błonę kanały jonowe. Gdy reszta Asp61 polipeptydu III posiada ładunek ujemny zostaje związana z podjednostką I, uprotonowanie, przy udziale kanału jonowego, umożliwia odłączenie podjednostki III od polipeptydu I i przemieszczenie w błonie. Kolejne reakcje protonacji i deprotonacji prowadzą do obrotu pierścienia podjednostek III oraz jednoczesne przenoszenia protonów przez błonę.
CF1 składa się z podjednostek α3β3γδε. Podjednostki αβ ułożone są naprzemiennie wokół rdzenia kompleksu tworząc właściwą syntazę ATP zawierającą trzy centra aktywne. Polipeptydy γδε tworzą rdzeń kompleksu obracany przez pierścień podjednostek III. Obroty fragmentu łańcucha γ znajdującego się w pobliżu podjednostek α3β3 wywołują zmiany konformacyjne centrów aktywnych polegające kolejno na jego otwarciu i przyłączeniu ADP i Pi, utworzenie stanu przejściowego i syntezę ATP, otwarcie centrum aktywnego i uwolnienie ATP. Do otwartego centrum aktywnego mogą powtórnie przyłączyć się kolejne substraty. Ze względu na obecność trzech miejsc katalitycznych na pierścieniu α3β3 podczas pełnego obrotu polipeptydy γ zostają wytworzone 3 cząsteczki ATP. Domena F1 i Fo połączone są również zewnętrznym łącznikiem, który łączy się z podjednostką I F1 przy pomocy białka b oraz d, F6 i OSCP. Zewnętrzny łącznik kotwiczy w błonie zarówno podjednostkę I, jak i zapobiega rotacji pierścienia α3β3 podczas ruchu rdzenia kompleksu. Zestaw tych polipeptydów tworzy stojan (ang. stator), a centralny rdzeń i pierścień podjednostek III spełnia rolę wirnika (ang. rotor) razem tworząc molekularny silnik odpowiedzialny za wytwarzanie ATP.
Szczególną cechą chloroplastowej syntazy ATP jest możliwość regulacji przez światło polegający na odwracalnej redukcji mostka cysteinowego w podjednostce γ, a także obustronne oddziaływania polipeptydów γ i ε tworzących rdzeń kompleksuNiektóre badania sugerują, że syntaza ATP obecna w chloroplastach podobnie jak enzym mitochondrialny może tworzyć dimery.
Przestrzenny rozkład kompleksów białkowych.
W chloroplastach błony tylakoidów, w których znajdują się kompleksy biorące udział w fotosyntetycznym łańcuchu transportu elektronów oraz syntaza ATP, tworzą obszary błon ściśle ułożonych – tylakoidy gran oraz obszary gdzie błony leżą w dość dużych odstępach – tylakoidy stromy. Kompleksy biorące udział w fosforylacji fotosyntetycznej nie są równomiernie rozłożone w poszczególnych obszarach. O ile stosunek PSI do PSII dla całości tylakoidów wynosi 1,13, to wewnętrznej cześć tylakoidów gran stosunek ten wynosi 1:4. W zewnętrznej części tylakoidów gran przeważa już PSI (PSI/PSII=1,28), a w tylakoidach stromy proporcja wynosi już 3,1. W części tylakoidów stromy odległych od tylakoidów gran przewaga PSI nad PSII jest już trzynastokrotna. Szacuje się, że 80% PS II znajduje się w obszarach tworzących grana.
Wyniki badań wskazują, że dimery cytochromów b6f rozłożone są równomiernie w błonach tylakoidów. Prawdopodobnie rozmieszczenie kompleksu cyt. b6f może zmieniać się zależnie od warunków. W określonych warunkach kompleks cyt. b6f może być wypierany z wewnętrznej części tylakoidów gran. Badania kinetyki przepływu elektronów podczas fosforylacji niecyklicznej stały się podstawą do stworzenia modelu, w którym w tylakoidach gran PSII wraz ze antenami zewnętrznymi tworzy mikrodomeny z kompleksem cytochromów b6f, co ułatwia dyfuzję plastochinolu pomiędzy kompleksami. Takie mikrodomeny nie charakteryzowały by się ścisła stechiometrią i uporządkowaną strukturą.
Kompleks syntazy ATP podobnie jak PS I rozmieszczony w tylakoidach stromy. Przyczyną takiego rozmieszenia syntazy ATP i PSI jest masywna budowa części stromowej.
Heterogenność błon tylakoidów zapewnia równowagę między optymalnym wykorzystaniem energii absorbowanych fotonów, a koniecznością jej rozproszenia w sytuacji nadmiaru światła.
Fosforylacja fotosyntetyczna u bakterii.
Wśród prokariontów zdolność do wytwarzania ATP przy użyciu energii świetlnej posiadają cztery grupy bakterii: sinice, bakterie zielone, bakterie purpurowe i heliobakterie. U sinic przebieg fotofosforylacji nie różni się zasadniczo od procesu zachodzącego u eukariontów. U pozostałych grup bakterii w łańcuchu transportu elektronów bierze udział tylko jedno centrum reakcji o różnych maksimach absorpcji. W centrach reakcji bakterii innych niż sinice znajdują się dimery bakteriochlorofilu.
Występowanie poszczególnych centrów reakcji i chlorofilów zestawiono w tabeli:
Wiele badań wykazało duże podobieństwo centrów reakcji (RC1) nitkowatych bakterii zielonych oraz heliobakterii do fotoukładu I eukariontów i sinic oraz centrów reakcji bakterii purpurowych i zielonych bakterii siarkowych (RC2) do fotoukładu II. Dlatego pomimo istnienia różnic pomiędzy poszczególnymi grupami bakterii można wydzielić dwie grupy posiadające tylko jedno centrum reakcji i takie same przenośniki elektronów. Jedna z nich to grupa bakterii purpurowych, u których w transporcie elektronów bierze RC2, chinon, kompleks cytochromowy bc i cytochrom c. Druga grupa to zielone bakterie siarkowe i heliobakterie, u których elektron z RC1 może być przekazany na ferredoksynę i posłużyć do wytworzenia NADH lub na menachinon i poprzez kompleks bc i cytochrom c powrócić do centrum reakcji.
Bakterie purpurowe.
U bakterii "Rhodopseudomonas viridis" występują pojedyncze centra reakcji składające się z czterech podjednostek: L (31kDa), M (36kDa),H (28kDa) i C, którą jest cytochrom typu c. Podjednostki L i M tworzą rdzeń fotosyntetycznego centrum reakcji zawierający przyłączone do podjednostek cztery cząsteczki bakteriochlorofilu b, dwie cząsteczki bakteriofeofityny, dwa chinony oraz jon żelaza.
W wyniku absorpcji kwantu światła o długości do 960nm para specjalna bakteriochlorofilu ulega wzbudzeniu, a oderwany elektron przekazywany jest na bakteriofeofitynę podjednostki L. Kolejnym akceptorem elektronu jest chinon (QA), z którego przenoszony jest na chinon QB. W wyniku przyjęciu dwóch elektronów chinon QB ulega redukcji do QH2 i odłącza się od centrum reakcji. Protony niezbędne do zajścia reakcji pobierane są z cytoplazmy, co prowadzi do wytwarzania gradientu elektrochemicznego. Jednocześnie w podobnej odległości od pary specjalnej znajduje się hem, będący częścią podjednostki cytochromowej, oddający elektron P680+, co prowadzi do zobojętnienia ładunku dodatniego. Zredukowana chinon zostaje utleniony na kompleksie bc1 w cyklu Q, co prowadzi do zwiększenia gradientu protonowego oraz odtworzenia chinonu. Elektrony powracają do centrum reakcji za pośrednictwem cytochromu c2.
Bakterie zielone.
Centrum reakcji zielonych bakterii siarkowych zbudowane jest z pięciu podjednostek PscA-D oraz kompleksu FMO. Rdzeń RC składa się z homodimeru PscA wiążącego parę specjalną bakteriochlorofilu a. Skład całego centrum reakcji to(2)(FMO)(3)(PscA)(2)PscB(PscC)(2)PscD. Z rdzeniem RC związanych jest 16 cząsteczek bakteriochlorofilu, 4 chlorofilu a i 2 karotenoidów. W skład obu kompleksów FMO wchodzi po 42 cząsteczki bakteriochlorofilu a. Badania nad kompleksem FMO wskazują, że podczas przekazywania energii z kompleksów antenowych do centrów reakcji ważną rolę odgrywa zjawisko koherencji kwantowej. Oderwane elektrony przenoszone są na menachinon. Kompleks bc jest odpowiednikiem kompleksu bc1 występującego w mitochondriach. U zielonych bakterii siarkowych może on nie zawierać odpowiednika podjednostki c1. Elektrony powracają do centrum reakcji za pośrednictwem cytochromu c551 o masie 21 kDa.
U "Chloroflexus aurantiacus", bakterii należącej do zielonych bakterii nitkowatych nie stwierdzono obecności kompleksu bc lub bf. Za redukcję menachinonu odpowiedzialny jest kompleks III fotosyntetycznego łańcucha transportu elektronów AC III (ang. alternative complex III) będący oksydoreduktazą menachinon:auracjanina. AC III jest integralnym białkiem błonowym o masie około 300 kDa, składającym się z 8 podjednostek 7 różnych typów.
Inhibitory.
Wiele związków, które zaburzają działanie łańcucha transportu elektronów znalazło zastosowanie w rolnictwie jako herbicydy. Jedne z nich zastępują plastochinon w miejscu QB, inne uniemożliwiają przekazanie elektronu z fotoukładu I na NADP. Działanie inhibitorów blokujących łańcuch transportu elektronów widoczne jest także u bakterii fotosyntetyzujących.
Ewolucja.
Wykorzystanie światła do przeprowadzania rekcji chemicznych stało się możliwe dzięki powstaniu centrów reakcji fotochemicznych. Część naukowców uważa, że jednostki fotosyntetyczne pojawiły się jeszcze w fazie prebiotycznej. Inni uważają, że centra reakcji i zdolność do przeprowadzania reakcji fotochemicznych pojawiła się pojawiła się znacznie później już po rozdzieleniu eubakterii i archebakteri u oddychających beztlenowo przedstawicieli pierwszej z grup.
Przy założeniu wykształcenia centrów reakcji w fazie prebiotycznej prototyp fotoukładu mógł zawierać protoporfirynę IX związaną z kilkoma niewielkimi polipeptydami i wykazywać zdolność do przenoszenia elektronów lub protonów przez prymitywną błonę komórkową. W wyniku jego rozwoju powstał prekursor obecnych RC zawierający chlorofil a i współdziałając z centrum Fe-S jako kolejnym akceptorem elektronów oraz chinonem i cytochromami. Był już w stanie zapewnić prymitywny cykliczny transport elektronów. Zbudowane w ten sposób centrum reakcji dało początek centrum rekcji I. Z RC1 między 3,5–2,5 mld lat temu wykształcił się RC2 zwiększający możliwość wytwarzania siły redukcyjnej niezbędnej do asymilacji CO2.
Według zwolenników drugiej hipotezy centra reakcji powstały w wyniku przekształcenia kompleksu cytochromów bc1 uczestniczącego w oddychaniu komórkowym. W efekcie przekształceń powstałby kompleks cytochromów b6f, który zawiera jedną cząsteczkę chlorofilu a na cząsteczkę cytochromu f. Badania porównawcze sekwencji i struktury podjednostki cytochromu b kompleksu bc1 i polipeptydów rdzenia centrum reakcji typu drugiego wykazały podobieństwo regionów zawierających ligandy w postaci hemów i chinonów w cytochromie b i regionów polipeptydów RC przyłączających ligandy w postaci chlorofilu, feofityny i niehemowego żelaza.
Rozpatrywane są dwie drogi wykształcenia bakterii o różnej ilości RC. Według części badaczy organizmy posiadające jedno centrum reakcji powstały z jednego przodka zawierającego oba centra z bakteriochlorofilem a, organizmy zawierające centra reakcji z chlorofilem a dały początek sinicom i wraz z wykształceniem kompleksy rozkładającego wodę stała się możliwa fosforylacja niecykliczna z wytworzeniem tlenu. Centra reakcji zielonych bakterii siarkowych oraz heliobakterii mogły powstać z pierwotnego centrum reakcji jeszcze przed powstaniem RC2. Centra reakcji zielonych bakterii nitkowych oraz bakterii purpurowych mogły powstać w wyniku utraty RC1 przez wspólnego przodka.
Historia badań fosforylacji fotosyntetycznej.
Historia badań nad fosforylacją fotosyntetyczną jest częścią badań nad całym procesem fotosyntezy. Teoretyczne podstawy do badań procesów zachodzących podczas magazynowania energii światła przez organizmy fotosyntetyzujące stworzył Julius Rober Mayer, który w roku 1845 stwierdził: „rośliny zmieniają energię słońca w energię chemiczną”. Dowody na syntezę ATP napędzaną przez światło opublikowali jako pierwsi Daniel Arnon, Mary Belle Allen i F.R. Whatley w roku 1954, a trzy lata później wprowadzili określenie fosforylacja niecykliczna oraz cykliczna. Również w roku 1954 Albert Frenkel jako pierwszy zaobserwował syntezę ATP przez fragmenty błon fotosyntetyzujących bakterii. W roku 1956 Bessel Kok stwierdził występowanie u licznych organizmów fotosyntetyzujących barwnika o absorpcji maksymalnej 700 nm (centrum reakcji PSI). Doświadczenia Roberta Emersona z lat 1957–1958 opisujące efekt zwiększenia natężenia fotosyntezy przy oświetlaniu zawiesiny glonów "Chlorella pyrenoidosa", powtórzone następnie na krasnorostach, okrzemkach i sinicach wskazywały na istnienie dwóch układów zaangażowanych w absorpcję światła. Doświadczenie jest znane jako efekt Emersona. Dowody na sprężenie produkcji ATP z łańcuchem transportu elektronów w oświetlanych chloroplastach zostały przedstawione w 1959 przez Dave'a Krogmanna, Mordhaya Avrona i Andrégo Jagendorfa. Poszczególne ogniwa łańcucha transportu elektronów były poznawane w kolejnych latach. W roku 1957 Lynch i French odkryli w chloroplastach niepolarny związek lipidowy, który był niezbędny do przeprowadzenia reakcji Hilla. Dwa lata później związek ten został zidentyfikowany przez Crane’a oraz Bishopa jako plastochinon.
W 1960 Robin Hill i Fay Bendall opisali schemat Z, zawierający dwa fotoukłady oraz kompleks cytochromów b6f pośredniczący w przekazywaniu elektronów pomiędzy nimi. W tym samym roku Sanjay Govindjee i Eugene Rabinowitch zaproponowali model, w którym w obu fotoukładach reakcję fotochemiczną przeprowadzał chlorofil a, a Katoh wykazał istnienie drugiego ruchliwego przenośnika uczestniczącego w łańcuchu transportu elektronów – plastocyjaniny zawierającej miedź. W 1961 Peter Mitchell opublikował założenia teorii chemiosmotycznej, która wyjaśniała mechanizm syntezy ATP zarówno w mitochondriach, jak i chloroplastach. Avron w roku 1963 odkrył czynnik sprzęgający fotofosforylację – chloroplastową syntazę ATP.
W 1975 Peter Mitchell przedstawił model obiegu elektronów pomiędzy dwoma miejscami wiązania chinonu na kompleksie cytochromów bc1 i b6f. W tym samym roku C. Bengis i N. Nelson przedstawili szczegółowy opis białek budujących centrum reakcji fotoukładu I.
W roku 1975 Phil Thornber wykazał przy zastosowaniu elektroforezy niedenaturującej, że chlorofil tworzy kompleksy w połączeniu z białkami.
W latach 1976–1978 Hans-Erik Åkerlund, Per-Åke Albertsson i Bertil Andersson prowadząc badania nad izolacją i rozmieszczeniem polimerów fotoukładu II wykazała heterogenność błon tylakoidów. Fotoukład II zlokalizowany był niemal wyłącznie w wewnętrznej części tylakoidów gran, a fotoukład I w zewnętrznych częściach tylakoidów graniczących ze stromą.
W roku 1977 Vyacheslav Klimov, Alexander Klevanik, Vladimir Shuvalov i Alexander Krasnovsky w udowodnili, że feofityna jest pierwotnym akceptorem elektronów w fotoukładzie II
W tym samym roku John Bennett odkrył, że kompleksy zbierające światło LHC II mogą ulegać odwracalnej fosforylacji.
Rok później Peter Colman, Hans Freeman, J.M. Guss, M. Murata, V.A. Noriss, J.A.M. Ramshaw i M.P. Verikatappa opisali trójwymiarową strukturę plastocyjaniny.
W latach 1978–1982 zespół badawczy pod kierownictwem Lawrence Bogorad zsekwencjonował gen odpowiedzialny za syntezę białka D1.
Colin Wraight i Bruno Velthuys niezależnie w roku 1981 wyjaśnili działanie niektórych herbicydów jako blokowanie miejsca przyłączenia PQ na fotoukładzie II.
W tym samym roku Tsukihara opisał trójwymiarową strukturę ferredoksyny ze "Spirulina platensis".
Berthold, Babcock i Yocum wyizolowali aktywny kompleks rozkładający wodę z fotoukładu II w roku 1981.
W 1984 J. Deisenhofer, O. Epp, K. Miki, R. Huber i Hartmut Michel opisali trówymiarową strukturę centrum reakcji z chromatoforów "Rhodopseudomonas viridis", za co w roku 1988 otrzymali Nagrodę Nobla w dziedzinie chemii.
Rok później Lawrence Bogorad ze współpracownikami zsekwencjonowali geny kodujące centrum reakcji fotoukładu I.
W 1986 O. Nanba i Kimiyuki Satoh wyizolowali i oczyścili kompleks zawierający białka D1, D2 i cytochrom b559 oraz wykazali, że posiada on właściwości centrum reakcji fotoukładu II.
N. Tamura i George Cheniae wykazali w 1987 fotoaktywację manganu w fotoukładzie II.
W 1987 I. Witt jako pierwszy wyizolował w postaci krystalicznej fotoukład I sinic.
John Biggins i Paul Mathis w 1988 doświadczalnie potwierdzili udział filochinonu (witaminy K) transporcie elektronów w fotoukładzie I.
Rick Debus, Bridgette Barry, Jerry Babcock i Lee McIntosh przedstawili dowody, potwierdzające że tyrozyna-161 białka D1 jest donorem elektronów dla centrum reakcji PSII w 1988.
W 1989 Wasielewski, Seibert, Govindjee wraz ze współpracownikami jako pierwsi opublikowali wyniki pomiarów szybkości przenoszenia elektronów pomiędzy elementami fotoukładu II.
Rok później Kevin C. Parrett, Tetemke Mehari i John H. Golbeck wykazali, że przyłączenie wcześniej oderwanych centrów FeS przywraca transport elektronów indukowany światłem.
W 1992 Rudolph Marcus otrzymał Nagrodę Nobla w dziedzinie chemii za swoją teorię tłumaczącą przenoszenie elektronów między innymi podczas fotosyntetycznego transportu elektronów.
W latach 1992–2001 Petra Fromme, Patrick Jordan, Norbert Krauß, Horst Witt, Olaf Klukas i Wolfgang Saenger opisali trójwymiarową strukturę fotoukładu I termofilnej sinicy.
W roku1994 Werner Kühlbrandt i współpracownicy przedstawili trójwymiarową strukturę roślinnych kompleksów antenowych – LHC II.
S.E. Martinez, D. Huang, A. Szczepaniak, W.A. Cramer i J.L. Smith w 1994 opisali trójwymiarową strukturę lumenarnej części domeny cytochromu f.
W 1997 Paul Boyer i John E. Walker otrzymali Nagrodę Nobla za wyjaśnienie struktury mitochondrialnej podjednostki F1 syntazy ATP oraz opis mechanizmu syntezy ATP.
Christopher Bruns i P. Andrew Karplus opisali trójwymiarową strukturę oksydoreduktazy ferredoksyna-NADP w roku 1995.
W latach 1996–1997 Cramer i współpracownicy opisali trójwymiarową strukturę białka Rieske.
Zouni, Fromme, Witt, Sänger w 2001 opisali w rozdzielczości 3.8 Å trójwymiarową strukturę centrum reakcji fotoukładu II termofilnej bakterii, a badania Kamiya i Shen oraz Ferreira dostarczyły kolejnych szczegółów budowy kompleksu rozkładającego wodę.
W roku 2003 Depège wykazał istnienie jednej z kinaz odpowiedzialnych za fosforylację LHC II.
W tym samym roku została opisana struktura kompleksu cytochromów b6f. Dokonały tego dwa pracujące niezależnie zespoły. William Cramer, Genji Kurisu, Janet L. Smith i Huamin Zhang ze Stanów Zjednoczonych opisali strukturę kompleksu z "Mastigocladus", a Daniel Picot, Jean-Luc Popot i David Stroebel z Francji strukturę kompleksu pochodzącego z "Chlamydomonas reinhardtii".

</doc>
<doc id="703965" url="https://pl.wikipedia.org/wiki?curid=703965" title="Cronicae et gesta ducum sive principum Polonorum">
Cronicae et gesta ducum sive principum Polonorum



</doc>
<doc id="703968" url="https://pl.wikipedia.org/wiki?curid=703968" title="Osiedle Staromieście">
Osiedle Staromieście

Osiedle Staromieście – osiedle nr X miasta Rzeszowa. Dnia 1 stycznia 2010 r. liczyło 3109 mieszkańców, a według stanu na dzień 10 maja 2019 r. osiedle zamieszkiwało 4996 osób. Według stanu na 31 października 2019 r. osiedle liczyło 5146 mieszkańców, natomiast dnia 18 lutego 2021 r. osiedle liczyło 5425 mieszkańców . W znacznej mierze pokrywa się z dzielnicą Staromieście.

</doc>
<doc id="703969" url="https://pl.wikipedia.org/wiki?curid=703969" title="USS Iwo Jima (CV-46)">
USS Iwo Jima (CV-46)

"Iwo Jima" (CV-46) – lotniskowiec typu "Ticonderoga", którego budowa została rozpoczęta w stoczni Newport News Shipbuilding &amp; Dry Dock Co. w Newport News, ale została przerwana 12 sierpnia 1945 roku. Jego częściowo ukończony kadłub został sprzedany na złom.

</doc>
<doc id="703970" url="https://pl.wikipedia.org/wiki?curid=703970" title="Wyższe Seminarium Duchowne Franciszkanów w Krakowie">
Wyższe Seminarium Duchowne Franciszkanów w Krakowie

Wyższe Seminarium Duchowne Franciszkanów (OFMConv.) im. św. Maksymiliana M. Kolbe w Krakowie przy klasztorze Franciszkanów w Krakowie.
Historia.
W krakowskim klasztorze już w XIII w. istniało studium zakonne. Z testamentu bł. Salomei dowiadujemy się, że już w 1268 r. klerycy franciszkańscy odbywali studia teologiczne. Pracowało w nim wówczas trzech lektorów czyli profesorów teologii, którzy pełnili obowiązki dydaktyczne. Na początku XVII w. było jednym z 8 kolegiów generalnych zakonu z prawem nadawania stopni akademickich. Pracę studium przerwało skasowanie prowincji polskiej w 1864 r. i choć klasztor krakowski ocalał, klerycy musieli podjąć studia w kolegium jezuitów w Krakowie.
Koniec XIX wieku przyniósł prowincji galicyjskiej reformę życia zakonnego, której owocem była m.in. decyzja o utworzeniu studiów w krakowskim klasztorze. W 1892 r. nastąpiła reerekcja studium filozoficzno-teologicznego w Krakowie. Utrzymanie studium zawsze spoczywało na całej prowincji, poszczególnych klasztorach i dobrodziejach zakonu. W tej ponad stuletniej historii niektóre roczniki studiowały poza Krakowem (szczególnie filozofię). Powodem najczęściej była trudna sytuacja mieszkaniowa, później II wojna światowa, czy podział zakonu w Polsce na dwie prowincje. W latach 70. ubiegłego wieku otwarto w Łodzi Łagiewnikach Studium dla kleryków prowincji warszawskiej i krakowskie studium wróciło do prowadzenia całości programu studiów w Krakowie. Początkowo krakowskie studium było 5-letnie: 2 lata filozofii i 3 lata teologii, ale szybko wydłużono studium teologii do czterech lat. Pod względem prawnym studium opierało się na przepisach konstytucji zakonnych i rozporządzeniach generałów zakonu.
W 1969/1970 roku przyjęto nowe Ratio Institutionis Sacerdotalis (program studiów) zatwierdzone przez Stolicę Apostolską dla seminariów w Polsce. W 1981 r. studium zostało afiliowane do Papieskiej Akademii Teologicznej w Krakowie. Pozwoliło to absolwentom studium franciszkańskiego zdobywać stopnie naukowe PAT-u. Od 1988 r. na podstawie ustawy sejmowej seminarium uzyskało także osobowość prawną na forum państwowym. Na studia przyjmowano kandydatów po VI klasie gimnazjum, a od 1930 r. po maturze. W studium krakowskim zawsze realizowano program obowiązujący w seminariach. Od czasów papieża Leona XIII był nim tomizm.
Do roku 1955/56 wykłady odbywały się w języku łacińskim. Liczba godzin lekcyjnych wynosiła 24, a wraz z rozwojem programu nauczania dochodziła nawet do 30 tygodniowo. Na czele studiów stoi rektor wybierany na kapitule prowincjalnej lub mianowany przez prowincjała z jego radą. Początkowo nazywano go regensem, później prefektem studiów albo magistrem wyższego seminarium. Od 1969 r. funkcjonuje tytuł rektora.
Przygotowanie kadry profesorskiej było dokonywane poprzez wysyłanie ojców na studia w polskich i zagranicznych uczelniach: we Lwowie, w Rzymie (Seraphicum, Biblicum, Gregorianum, Lateranum, Marianum), w Warszawie, Lublinie (KUL), Poznaniu i Krakowie (UJ), we Fryburgu (Szwajcaria) i w Louvain (Belgia). Podstawowy trzon zespołu profesorów stanowili zawsze franciszkanie, w większości z tytułami doktorskimi. W seminarium wykładali też profesorowie innych zakonów, zgromadzeń, księża diecezjalni i ludzie świeccy. W krakowskim studium kształcili się polscy franciszkanie z prowincji galicyjskiej (do 1918 r.), potem z prowincji polskiej (1919-39), krakowskiej i warszawskiej (1939-81) i gdańskiej (od 1986), a także franciszkanie z USA, Rumunii, Włoch, Jugosławii, Belgii, Czech, Austrii a nawet Korei. Podstawowym zajęciem profesorów były wykłady i prowadzenie ćwiczeń. Przed I wojną światową odbywały się dysputy filozoficzne – dwa razy w roku.
Po II wojnie światowej wprowadzono seminaria dla studentów teologii, którzy uczestnicząc w tych zajęciach zobowiązani byli napisać praca pracę dyplomową. Był to warunek dopuszczenia do końcowego egzaminu "ex universa theologia" i święceń kapłańskich.
Od 1981 roku kiedy to studium stało się filią Papieskiej Akademii Teologicznej, klerycy pisząc pracę uzyskują magistra tejże uczelni. 
Obok formacji duchowej i intelektualnej klerycy seminarium krakowskiego angażowali się w pracę różnych grup: od 1918 r. istnieje w seminarium koło MI (Rycerstwa Niepokalanej) założone przez św. Maksymiliana Kolbe. Jego organem jest "Bratni Zew", czasopismo, które zaczęło się ukazywać w 1936 r. Bracia klerycy rozpoczęli działalność duszpasterstwa niewidomych i katechezy dzieci specjalnej troski. W 1968 r. w seminarium w Łodzi – Łagiewnikach powstał zespół Fioretti, który w następnym roku, wskutek połączenia seminariów przeniósł się do Krakowa i tu działa do dziś. W 1981 r. powstał Ruch Ekologiczny św. Franciszka z Asyżu (REFA). W 1980 powstał franciszkański zespół twórców CRAS, który skupiał młodych poetów z trzech rodzin franciszkańskich.
W 2006 roku seminarium przyjęło imię św. Maksymiliana M. Kolbe, studenta i profesora tegoż seminarium.
Najbardziej znani studenci i wychowawcy seminarium to franciszkanie: bł. Rafał Chyliński, św. Maksymilian Maria Kolbe, bł. Pius Bartosik, bł. Antonin Bajewski, bł. Michał Tomaszek, bł. Zbigniew Strzałkowski, o. prof. Joachim Roman Bar, o. prof. Wiesław Bar.
Współczesność.
Seminarium liczy obecnie 19 alumnów.

</doc>
<doc id="703973" url="https://pl.wikipedia.org/wiki?curid=703973" title="Sterylizacja (medycyna)">
Sterylizacja (medycyna)



</doc>
<doc id="703979" url="https://pl.wikipedia.org/wiki?curid=703979" title="Pergamino">
Pergamino

Pergamino – miasto we wschodniej Argentynie (prowincja Buenos Aires).
Liczba mieszkańców w 2005 roku wynosiła ok. 88 tys.
W mieście rozwinął się przemysł spożywczy, włókienniczy oraz metalowy.

</doc>
<doc id="703982" url="https://pl.wikipedia.org/wiki?curid=703982" title="Wojewodowie II Rzeczypospolitej">
Wojewodowie II Rzeczypospolitej

Wojewodowie II Rzeczypospolitej (1919–1939)
Wileńskie.
6 kwietnia 1922 – 22 grudnia 1925 – jako ziemia wileńska – od 22 grudnia 1925 – województwo wileńskie
Delegaci Rządu
Wojewodowie

</doc>
<doc id="703992" url="https://pl.wikipedia.org/wiki?curid=703992" title="AlaT">
AlaT



</doc>
<doc id="703993" url="https://pl.wikipedia.org/wiki?curid=703993" title="Marcin Leśkiewicz">
Marcin Leśkiewicz

Marcin Leśkiewicz (ur. ok. 1974) – polski dziennikarz, prezenter telewizyjny, wydawca programów informacyjnych.
Życiorys.
Karierę dziennikarską rozpoczął w 1993 w Programie IV Polskiego Radia. W latach 1994-1997 pracował w Rozgłośni Harcerskiej, a w latach 1997-2000 w sekcji polskiej BBC jako reporter, depeszowiec i wydawca dzienników informacyjnych. Jednocześnie od stycznia do lipca 2000 pracował w telewizji Canal+ jako dziennikarz i prezenter serwisów informacyjnych w programie Tomasza Raczka "Nigdzie indziej". W latach 2001-2004 wydawca i szef działu depeszowców w Radiu Zet. Od sierpnia 2004 do grudnia 2005 był dziennikarzem i prezenterem programu "Uwaga!" w telewizji TVN. Wraz z Ryszardem Cebulą nominowany do nagrody Telekamery w 2005. Od stycznia 2006 pracował w TVP, najpierw jako wydawca i prezenter "Panoramy" w TVP2, a od października 2006 jako wydawca i prezenter "Wiadomości" w TVP1. W wyniku konfliktu etycznego z ówczesnym kierownictwem "Wiadomości" - Dorotą Macieją, Patrycją Kotecką i Jarosławem Grzelakiem 16 lipca 2007 został zwolniony z przez ówczesnego prezesa TVP Andrzeja Urbańskiego. Gazeta Wyborcza, Rzeczpospolita i Dziennik szeroko opisywały postawę Leśkiewicza w czasie redagowania Wiadomości, kiedy - jak pisano - nie chciał się godzić na manipulacje polityczne przy tworzeniu materiałów. Od listopada 2007 jest wydawcą "Poranka TVN24". Od października 2008 prowadził w TVN24 program "Barometr" - podsumowujący wydarzenia tygodnia.

</doc>
<doc id="704000" url="https://pl.wikipedia.org/wiki?curid=704000" title="Deista">
Deista



</doc>
<doc id="704001" url="https://pl.wikipedia.org/wiki?curid=704001" title="Mai-Ndombe">
Mai-Ndombe

Mai-Ndombe − prowincja w Demokratycznej Republice Konga, która ma powstać na mocy konstytucji przyjętej w 2006 roku, obecnie w granicach prowincji Bandundu. Stolicą prowincji ma być Inongo.

</doc>
<doc id="704007" url="https://pl.wikipedia.org/wiki?curid=704007" title="Anszlus">
Anszlus



</doc>
<doc id="704009" url="https://pl.wikipedia.org/wiki?curid=704009" title="Waleń biskajski">
Waleń biskajski

Waleń biskajski, wieloryb biskajski, wal biskajski ("Eubalaena glacialis") – gatunek ssaka z rodziny walowatych (Balaenidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1776 roku duński botanik i zoolog Otto Friedrich Müller nadając mu nazwę "Balaena glacialis". Müller nie podał skąd pochodził holotyp; opierał się na północnoatlantyckich „sild-qval”, „lille-hval” lub „Nord-Kaper” norweskich wielorybników i książki "Des alten Grönlandes Naturellhistorie, Kopenhagen" z 1742 roku; miejsce typowe w ramach późniejszej desygnacji ustalono na Przylądek Północny, w Norwegii. 
Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Waleń biskajski występuje w północnym Oceanie Atlantyckim, począwszy od obszarów żerowania wykorzystywanych od wiosny do jesieni (w tym zatoka Maine, Zatoka Fundy i aż do Nowej Szkocji) do późnozimowych terenów rozrodczych wzdłuż południowo-wschodniego wybrzeża Ameryki Północnej (poza Florydą i Georgią), oraz w Zatoce Meksykańskiej i Bermudach na południu; sporadyczne zapisy z Grenlandii, Islandii i Norwegii. We wschodnim Oceanie Atlantyckim historyczne zapisy sięgają na południe do zatoki Chalidż as-Sintira (23°N) w Sahary Zachodniej.
Morfologia.
Długość ciała 1500–1650 cm; masa ciała około 70000 kg. Noworodki osiągają długość ciała 400–450 cm przy ciężarze około 800 kg. Waleń biskajski ma 200–270 (średnio 250) fiszbinów, każdy długi na około 300 cm; a ich ciała mogą zawierać nawet 5347 litrów oleju.
Ekologia.
Po ok. 10-miesięcznej ciąży samica rodzi jedno młode. Wielkość noworodka to 4,5 do 6 m. 
Status zagrożenia i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii CR ( „krytycznie zagrożony”). Obecna (2018) populacja szacowana jest na około 409 osobników, z których mniej niż 250 było dojrzałych. 

</doc>
<doc id="704016" url="https://pl.wikipedia.org/wiki?curid=704016" title="Prezydium Rady Ministrów">
Prezydium Rady Ministrów



</doc>
<doc id="704021" url="https://pl.wikipedia.org/wiki?curid=704021" title="Karboksyhemoglobina">
Karboksyhemoglobina

Karboksyhemoglobina (HbCO) – kompleks hemoglobiny i tlenku węgla (potocznie zwanego czadem). Połączenie hemoglobiny z tlenkiem węgla jest 250-300 razy trwalsze niż z tlenem, a szybkość reakcji 200 razy większa, co sprawia, że nawet przy niewielkim stężeniu tlenku węgla we wdychanym powietrzu większość hemoglobiny w krwiobiegu jest przekształcona w karboksyhemoglobinę (i w efekcie tylko niewielka część może połączyć się z tlenem). Już przy około 0,16% zawartości tlenku węgla w powietrzu ilość ta jest niewystarczająca dla ludzkiego organizmu. Nadmiar karboksyhemoglobiny powoduje niedotlenienie organizmu, a w najgorszym przypadku nawet śmierć przez uduszenie. Rozłożenie karboksyhemoglobiny jest procesem bardzo długim i nie zawsze możliwym.
Toksyczność CO jest wprost proporcjonalna do stężenia tego gazu w powietrzu i czasu jego działania.
Stężenie HbCO u ludzi zdrowych nie przekracza 3% całkowitej zawartości hemoglobiny. Wzrost jej stężenia do 20% daje objawy zatrucia, a przy stężeniu powyżej 60% następuje utrata świadomości i najczęściej zgon.
HbCO może się rozkładać pod wpływem podwyższonego ciśnienia O2.

</doc>
<doc id="704032" url="https://pl.wikipedia.org/wiki?curid=704032" title="Osiedle 1000-Lecia (Rzeszów)">
Osiedle 1000-Lecia (Rzeszów)

Osiedle 1000-lecia – osiedle nr XI miasta Rzeszowa. Powstało w 1965 na terenach dawnej Ruskiej Wsi wydzielonych wówczas z osiedla Staromieście.
Pierwsze trzy budynki mieszkalne na os. 1000-lecia – punktowce przy ul. Marszałkowskiej – zostały oddane do użytku 30 czerwca 1965. Wśród ich mieszkańców znalazło się 120 osób, których chałupy wywłaszczono i wyburzono pod nową zabudowę.
W zabudowie osiedla przeważają bloki wielorodzinne. W jego centrum, przy ulicy Rycerskiej znajduje się rzeszowski Szpital Miejski im. Jana Pawła II, a także siedziba Powiatowego Urzędu Pracy w Rzeszowie (ul. Partyzantów), Okręgowego Inspektoratu Pracy (ul. Stanisława Maczka 4) oraz II Urzędu Skarbowego (ul. Siemieńskiego). Osiedle znajduje się w bliskiej odległości od dworca głównego PKP i PKS, a także staromiejskiego Rynku i największego rzeszowskiego centrum handlowego Galerii Rzeszów.
Liczba mieszkańców:
Placówki edukacyjne:
Placówki medyczne:

</doc>
<doc id="704036" url="https://pl.wikipedia.org/wiki?curid=704036" title="Osiedle Dąbrowskiego (Rzeszów)">
Osiedle Dąbrowskiego (Rzeszów)

Osiedle Dąbrowskiego – osiedle nr VI miasta Rzeszowa, usytuowane w dzielnicy Śródmieście. Dnia 28 grudnia 2010 r. liczyło 5000 mieszkańców, a według stanu na dzień 10 maja 2019 r. osiedle zamieszkiwało 8857 osób. Według stanu na 31 października 2019 r. osiedle liczyło 5642 mieszkańców, natomiast dnia 18 lutego 2021 r. osiedle liczyło 5186 mieszkańców. Przebiega przez nie ul. gen. Jarosława Dąbrowskiego. Na terenie osiedla znajduje się wysoka zabudowa mieszkaniowa (tzw. bloki), Wojewódzka Komenda Policji, siedziba jednostki wojskowej Wojska Polskiego, park im. NSZZ Solidarność, Politechnika Rzeszowska im. Ignacego Łukasiewicza, Instytut Muzyki Uniwersytetu Rzeszowskiego, IV Liceum Ogólnokształcące, zespół akademików, a także kościoły, tj.: barokowy kościół Garnizonowy, kościół par. pw. Matki Boskiej Saletyńskiej, kościół par. pw. św. Jacka (kościół zakonu dominikanów). Dnia 9 lipca 2019 r. część osiedla wydzielono i włączono w nowo powstałe Osiedle Zawiszy Czarnego.

</doc>
<doc id="704038" url="https://pl.wikipedia.org/wiki?curid=704038" title="Norderstedt">
Norderstedt

Norderstedt – miasto w północnych Niemczech, w kraju związkowym Szlezwik-Holsztyn, w powiecie Segeberg, w aglomeracji Hamburga. Liczy ok. 72 tys. mieszkańców.
Gospodarka.
W mieście rozwinął się przemysłu maszynowy, elektrotechniczny, środków transportu, chemiczny oraz papierniczy.

</doc>
<doc id="704039" url="https://pl.wikipedia.org/wiki?curid=704039" title="Osiedle Generała Grota Roweckiego">
Osiedle Generała Grota Roweckiego

Osiedle Generała Grota Roweckiego – osiedle nr IV miasta Rzeszowa. Dnia 28 grudnia 2010 r. liczyło 8065 mieszkańców, a według stanu na dzień 10 maja 2019 r. osiedle zamieszkiwały 7374 osoby. Według stanu na 31 października 2019 r. osiedle liczyło 7303 mieszkańców, natomiast dnia 18 lutego 2021 r. osiedle liczyło 7121 mieszkańców. 
Obecne granice osiedla to: poczynając od mostu zamkowego na rzece Wisłok do Placu Śreniawitów i dalej numery nieparzyste przy ul. J. Dąbrowskiego do skrzyżowania z ul. W. Pola, wzdłuż tej ulicy aż do skrzyżowania z ul. Hetmańską, dalej wzdłuż ul. Hetmańskiej do skrzyżowania z Al. Powstańców Warszawy, a następnie biegnie w stronę rzeki Wisłok, która wyznacza ostatnią naturalną granicę. Z racji swojej lokalizacji osiedle jest doskonale skomunikowane z innymi częściami miasta. Ulica Dąbrowskiego jest początkiem drogi wylotowej na południe w kierunku przejścia granicznego w Barwinku i dalej Słowacji.
Kursuje tu wiele linii autobusowych rzeszowskiego Miejskiego Przedsiębiorstwa Komunikacyjnego.
Na terenie osiedla gen. Grota Roweckiego znajduje się kilka placówek:
Rada Osiedla Gen. Grota Roweckiego w Rzeszowie ma swoją siedzibę w Rzeszowie przy ul. Bulwarowej 2 (parter budynku MZBM ROM3).

</doc>
<doc id="704041" url="https://pl.wikipedia.org/wiki?curid=704041" title="Osiedle Generała Władysława Andersa">
Osiedle Generała Władysława Andersa

Osiedle Generała Władysława Andersa – osiedle nr IX miasta Rzeszowa. Dnia 28 grudnia 2010 r. liczyło 11 707 mieszkańców, a według stanu na dzień 10 maja 2019 r. osiedle zamieszkiwały 11 062 osoby. Według stanu na 31 października 2019 r. osiedle liczyło 10 987 mieszkańców, natomiast dnia 18 lutego 2021 r. osiedle liczyło 10 710 mieszkańców . Do dnia 11 czerwca 1991 r. osiedle oficjalnie nosiło nazwę "XX - lecia PRL". Znajduje się tu najdłuższy blok w Rzeszowie.

</doc>
<doc id="704042" url="https://pl.wikipedia.org/wiki?curid=704042" title="Osiedle Kmity">
Osiedle Kmity

Osiedle Kmity – osiedle nr VIII miasta Rzeszowa. Dnia 28 grudnia 2010 r. liczyło 7388 mieszkańców, a według stanu na dzień 10 maja 2019 r. osiedle zamieszkiwało 6695 osób. Według stanu na 31 października 2019 r. osiedle liczyło 6603 mieszkańców, natomiast dnia 18 lutego 2021 r. osiedle liczyło 6447 mieszkańców . Do dnia 11 czerwca 1991 r. osiedle oficjalnie nosiło nazwę "Gwardzistów". Nazwa pochodzi od nazwiska średniowiecznego właściciela Rzeszowa Piotra Lunaka Kmity.

</doc>
<doc id="704044" url="https://pl.wikipedia.org/wiki?curid=704044" title="Osiedle Króla Stanisława Augusta">
Osiedle Króla Stanisława Augusta

Osiedle Króla Stanisława Augusta w Rzeszowie – osiedle nr XX miasta Rzeszowa, położone w jego centralnym obszarze. Wg stanu z 31 grudnia 2019 r. liczy 4936 mieszkańców zameldowanych na pobyt stały oraz 229 mieszkańców zameldowanych tymczasowo.
Osiedle podzielone jest na dwie części ulicą Krakowską, stąd bardzo często obszar na południe od niej często mylnie określany jest mianem Osiedle Sportowe (od nazwy ul. Sportowa), którego de facto nie ma na terenie miasta Rzeszowa. Granice osiedla wyznaczają: od wschodu linie kolejowe biegnące w kierunku Jasła oraz Krakowa, od południa ulica Wyspiańskiego, od zachodu al. Witosa oraz al. Okulickiego i od północy al. Wyzwolenia. 
Na osiedlu swoje siedziby mają się m.in. takie jednostki oświatowe jak: Przedszkole Publiczne nr 29, Szkoła Podstawowa nr 2, VIII Liceum Ogólnokształcące im. Stanisława Wyspiańskiego czy Szkoła Mistrzostwa Sportowego Resovia. Na terenie osiedla znajduje się wielofunkcyjny stadion sportowy Resovia, na którym trenują sekcje sportowe CWKS Resovia Rzeszów. Poza tym teren osiedla jest siedzibą wielu przedsiębiorstw produkcyjnych, handlowych oraz instytucji państwowych (Obwodowy Urząd Miar). Osiedle Króla Stanisława Augusta jest częścią Parafii pw. Chrystusa Króla. 

</doc>
<doc id="704045" url="https://pl.wikipedia.org/wiki?curid=704045" title="Osiedle Mieszka I (Rzeszów)">
Osiedle Mieszka I (Rzeszów)

Osiedle Mieszka I – osiedle nr XIII miasta Rzeszowa. Dnia 1 stycznia 2010 r. liczyło 9719 mieszkańców; 7 lutego 2013 r. 10 466 mieszkańców, 30 marca 2017 r. 10 283 mieszkańców. Według stanu na dzień 10 maja 2019 r. osiedle zamieszkiwały 10 212 osoby. Według stanu na 31 października 2019 r. osiedle liczyło 10 101 mieszkańców, natomiast dnia 18 lutego 2021 r. osiedle liczyło 9 858 mieszkańców. Do dnia 11 czerwca 1991 r. osiedle oficjalnie nosiło nazwę "Gen. Zygmunta Berlinga".
Granice osiedla Mieszka I biegną wzdłuż ulic: Kopisto (od Mostu Zamkowego), Niepodległości (do Krzyża Milenijnego), Krzyżanowskiego, Paderewskiego, Armii Krajowej, Lwowska, oraz wzdłuż rzeki Wisłok.

</doc>
<doc id="704047" url="https://pl.wikipedia.org/wiki?curid=704047" title="Osiedle Paderewskiego (Rzeszów)">
Osiedle Paderewskiego (Rzeszów)

Osiedle Paderewskiego – osiedle nr XXI miasta Rzeszowa, usytuowane w dzielnicy Nowe Miasto. Dnia 1 stycznia 2010 r. liczyło 4340 mieszkańców, a według stanu na dzień 10 maja 2019 r. osiedle zamieszkiwało 4040 osób. Według stanu na 31 października 2019 r. osiedle liczyło 4009 mieszkańców.
Obszar osiedla: Al. Armii Krajowej (nr 1-7), Cytadeli Warszawskiej, Hubala, Geodetów, Krzyżanowskiego, Modrzejewskiej, Norwida, Obrońców Helu, Orkana, Ossolińskich, Paderewskiego Ignacego (nr 1 do 13 i 2 do 92), Pawlikowskiej – Jasnorzewskiej, Puszkina, Przybosia, Rejtana (nr 27 do końca), Struga, Szymanowskiego.

</doc>
<doc id="704049" url="https://pl.wikipedia.org/wiki?curid=704049" title="Osiedle Piastów (Rzeszów)">
Osiedle Piastów (Rzeszów)

Osiedle Piastów – osiedle nr V miasta Rzeszowa. Dnia 28 grudnia 2010 r. liczyło 4824 mieszkańców, a według stanu na dzień 10 maja 2019 r. osiedle zamieszkiwały 4412 osoby. Według stanu na 31 października 2019 r. osiedle liczyło 4325 mieszkańców, natomiast dnia 18 lutego 2021 r. osiedle liczyło 4148 mieszkańców.
Osiedle Piastów jest najmniejszym pod względem powierzchni osiedlem Rzeszowa.

</doc>
<doc id="704053" url="https://pl.wikipedia.org/wiki?curid=704053" title="Charles Beauclerk (2. książę St Albans)">
Charles Beauclerk (2. książę St Albans)

Charles Beauclerk (ur. 6 kwietnia 1696, zm. 27 lipca 1751 w Londynie) – brytyjski arystokrata i polityk, najstarszy syn Charlesa Beauclerka, 1. księcia St Albans (nieślubnego syna Karola II Stuarta) i lady Diany de Vere, córki 20. hrabiego Oxford.
Już w 1718 r. został wybrany do Izby Gmin z okręgu Bodmin. W 1722 r. zmienił okręg wyborczy na Windsor. W 1726 r., po śmierci swojego ojca, został 2. księciem St Albans i, jako par Anglii, zasiadł w Izbie Lordów. W 1727 r. został koniuszym królowej Karoliny i Lordem Namiestnikiem Berkshire. W 1741 r. został kawalerem Orderu Podwiązki. Został również odznaczony Krzyżem Komandorskim Orderu Łaźni.
13 grudnia 1722 r. poślubił Lucy Werden (6 lipca 1707 - 12 listopada 1752), córkę Johna Werdena, 2. baroneta. Charles i Lucy mieli razem syna i córkę:
St Albans zmarł w wieku 55 lat w Londynie. Został pochowany w Opactwie Westminsterskim.

</doc>
<doc id="704054" url="https://pl.wikipedia.org/wiki?curid=704054" title="Osiedle Pułaskiego">
Osiedle Pułaskiego

Osiedle Pułaskiego – osiedle nr III miasta Rzeszowa. Dnia 28 grudnia 2010 r. liczyło 5115 mieszkańców, a według stanu na dzień 10 maja 2019 r. osiedle zamieszkiwały 4802 osoby. Według stanu na 31 października 2019 r. osiedle liczyło 4775 mieszkańców, natomiast dnia 18 lutego 2021 r. osiedle liczyło 4611 mieszkańców .

</doc>
<doc id="704057" url="https://pl.wikipedia.org/wiki?curid=704057" title="Kasai (prowincja)">
Kasai (prowincja)

Kasai () – prowincja w Demokratycznej Republice Konga, która ma powstać na mocy konstytucji przyjętej w 2006 roku, obecnie w granicach prowincji Kasai Zachodnie. Stolicą prowincji ma być Luebo.

</doc>
<doc id="704058" url="https://pl.wikipedia.org/wiki?curid=704058" title="Osiedle Śródmieście Południe (Rzeszów)">
Osiedle Śródmieście Południe (Rzeszów)



</doc>
<doc id="704060" url="https://pl.wikipedia.org/wiki?curid=704060" title="Osiedle Śródmieście Północ (Rzeszów)">
Osiedle Śródmieście Północ (Rzeszów)



</doc>
<doc id="704061" url="https://pl.wikipedia.org/wiki?curid=704061" title="Hemel Hempstead">
Hemel Hempstead

Hemel Hempstead – miasto w Anglii, w hrabstwie Hertfordshire, ośrodek administracyjny dystryktu Dacorum, położone nad rzeką Gade, na północny zachód od Londynu. W 2001 roku liczyło 81 143 mieszkańców.
Prawa miejskie zostały przyznane w 1539 roku. Znaczna rozbudowa miasta nastąpiła po zakończeniu II wojny światowej, gdy Hemel Hempstead zostało wyznaczone na jedno z „nowych miast” ("new town"), gdzie osiedlonych miała zostać część mieszkańców przeludnionego Londynu.
W mieście rozwinął się przemysł precyzyjny oraz papierniczy.
Pochodzi stąd Steven Wilson, muzyk prog-rockowego zespołu Porcupine Tree. Urodził się tu Harrry Winks, pomocnik Tottenhamu Hotspur i reprezentant Anglii w piłce nożnej.

</doc>
<doc id="704064" url="https://pl.wikipedia.org/wiki?curid=704064" title="TV Jard">
TV Jard

Telewizja Jard (dawniej Białostocka Telewizja Miejska - w skrócie BTM) – komercyjna stacja telewizyjna miasta Białystok, emitująca w sieci kablowej Vectra od 2002 roku. Szefem tej stacji był Jarosław Dziemian. Zasłynęła ona w Polsce dzięki nagraniu studia wyborczego kandydata na prezydenta Białegostoku w roku 2006 Krzysztofa Kononowicza, startującego z ramienia komitetu Podlasie XXI wieku. Dostępny w sieci kablowej Vectra Kanał S14 (w pakiecie złotym analogowym) i 140 (dawniej 117, w pakietach cyfrowych) oraz w sieci KOBA na 124 kanale.
W 2011 roku telewizja stała się ponownie znana, w wyniku zatrudnienia jedynego w Polsce czarnoskórego prezentera pogody, Rogersa Cole Wilsona.

</doc>
<doc id="704066" url="https://pl.wikipedia.org/wiki?curid=704066" title="Widowisko">
Widowisko



</doc>
<doc id="704073" url="https://pl.wikipedia.org/wiki?curid=704073" title="High Wycombe">
High Wycombe

High Wycombe – miasto w Wielkiej Brytanii, w Anglii, w hrabstwie Buckinghamshire, położone nad rzeką Wye, na północny zachód od Londynu. 
Według spisu ludności z 2001 roku zamieszkiwane jest przez 77 178 (118 229-zespół miejski) mieszkańców, co czyni je jednym z największych miast hrabstwa Buckinghamshire.
Obok Anglików mieszkają osoby pochodzące z państw azjatyckich (Pakistan, Sri Lanka, Bangladesz, Chiny). Od 2004 roku, w związku z rozszerzeniem Unii Europejskiej i wynikającej z niej swobody migracji, zaczęła osiadać tu duża grupa Polaków, Słowaków i Węgrów. High Wycombe jest wspomniana w Domesday Book (1086) jako "Wicumbe".
W mieście rozwinął się przemysł metalowy, precyzyjny, papierniczy, poligraficzny, odzieżowy oraz meblarski.
Sport.
W High Wycombe działa klub piłkarski o nazwie Wycombe Wanderers F.C., który ma stadion pod nazwą Adams Park.

</doc>
<doc id="704079" url="https://pl.wikipedia.org/wiki?curid=704079" title="Rozwój zarodkowy">
Rozwój zarodkowy



</doc>
<doc id="704081" url="https://pl.wikipedia.org/wiki?curid=704081" title="Slough">
Slough

Slough (wym. ) – miasto w Wielkiej Brytanii, w Anglii, w hrabstwie ceremonialnym Berkshire, w dystrykcie (unitary authority) Slough. W 2001 roku miasto liczyło 126 276 mieszkańców. Slough jest najbardziej zróżnicowanym etnicznie brytyjskim miastem poza obszarem Wielkiego Londynu.
Historia.
Pierwsze zarejestrowane wzmianki o miejscowości zwanej Slo pochodzą z końca XII wieku. Również na XII wiek datowany jest najstarszy zachowany do dziś budynek w Slough, parafialny kościół St. Laurence. W XIII wieku na obecnych przedmieściach Slough, Cippenham, miał swój pałac król Henryk III Plantagenet. W połowie XVII wieku w Slough powstała stacja dyliżansów na trasie wiodącej z Londynu na zachód Anglii.
Rozwój miasta zapoczątkowało otwarcie linii kolejowej Great Western Railway w 1838 roku i lokalnego połączenia kolejowego ze Slough do Windsor i Eton w 1849 roku. W 1918 roku duże powierzchnie użytków rolnych, położone na zachód od miasta, przeznaczono na skład i warsztaty pojazdów, pochodzących z pól bitewnych I wojny światowej. Tereny te zostały wykorzystane do stworzenia dużego centrum przemysłowego w latach 20. XX wieku.
Współczesność.
Współczesne Slough jest satelickim ośrodkiem przemysłowym Londynu. Bliskość międzynarodowego lotniska Heathrow i doskonałe połączenia drogowe przyciągnęły do miasta siedziby międzynarodowych korporacji. Swoje siedziby w Slough mają m.in. O2 plc, brytyjskie oddziały Mars Incorporated i Amazon.com. Slough jest także jedną z siedzib (obok Reading i londyńskiej dzielnicy Ealing) Thames Valley University.
Rozwój przemysłowy miasta spowodował także jego rozwój demograficzny. Po II wojnie światowej do Slough przybywali mieszkańcy zniszczonego bombardowaniami Londynu, obywatele państw Wspólnoty Narodów, Indii i Pakistanu. W latach 50. XX wieku w Slough osiedliła się także spora grupa polskich emigrantów. Kolejna fala emigrantów z państw Europy Środkowej, w tym Polski, przybyła do Slough po akcesji tych krajów do Unii Europejskiej 1 maja 2004 roku. Działa tu m.in.: Lokalna Polska Misja Katolicka Miłosierdzia Bożego i Matki Bożej Królowej Polski, Polska Szkoła Sobotnia Przedmiotów Ojczystych im. Henryka Sienkiewicza, Stowarzyszenie Polskich Psychologów, Stowarzyszenie Polskie "Gryf". W mieście rozwinął się przemysł elektrotechniczny, spożywczy oraz odzieżowy.
Slough jest jednym z najbardziej zróżnicowanych etnicznie miast w Wielkiej Brytanii. W 2017 roku biali Brytyjczycy stanowili zaledwie 34,5% mieszkańców miasta, a na ulicach Slough mówi się w ponad 150 językach całego świata.

</doc>
<doc id="704084" url="https://pl.wikipedia.org/wiki?curid=704084" title="Droga wojewódzka nr 920">
Droga wojewódzka nr 920

Droga wojewódzka nr 920 (DW920) – droga wojewódzka w województwie śląskim przebiegająca przez powiat raciborski i miasto Rybnik o długości 13 km, łącząca Rudy (DW919) z Rybnikiem (DK78, DW935). Droga wojewódzka nr 920 wraz z drogami wojewódzkimi nr 425 i 408 stanowi także najkrótsze połączenie Rybnickiego Okręgu Węglowego z Kędzierzynem-Koźlem.

</doc>
<doc id="704087" url="https://pl.wikipedia.org/wiki?curid=704087" title="Szrotowo">
Szrotowo

Szrotowo ("Szotowo") (kaszb. "Szòtowò") – część wsi Smętowo Chmieleńskie w Polsce, położona w województwie pomorskim, w powiecie kartuskim, w gminie Kartuzy, na obrzeżach Kaszubskiego Parku Krajobrazowego. Wchodzi w skład sołectwa Smętowo Chmieleńskie.
W latach 1975–1998 Szrotowo administracyjnie należało do województwa gdańskiego.

</doc>
<doc id="704091" url="https://pl.wikipedia.org/wiki?curid=704091" title="Kasaï Południowe">
Kasaï Południowe



</doc>
<doc id="704095" url="https://pl.wikipedia.org/wiki?curid=704095" title="Peshkopia">
Peshkopia

Peshkopia, Peshkopi – miasto we wschodniej Albanii, nad rzeką Czarny Drin. Miasto jest stolicą gminy Peshkopi.
Liczba mieszkańców w 2011 r. wynosiła ok. 13,3 tysięcy.
W mieście rozwinął się przemysł mięsny oraz materiałów budowlanych.

</doc>
<doc id="704099" url="https://pl.wikipedia.org/wiki?curid=704099" title="Chrysler Sebring (sedan)">
Chrysler Sebring (sedan)



</doc>
<doc id="704103" url="https://pl.wikipedia.org/wiki?curid=704103" title="Kasai">
Kasai

Demokratyczna Republika Konga:
Japonia:
Polska:
Inne:

</doc>
<doc id="704105" url="https://pl.wikipedia.org/wiki?curid=704105" title="John Grunsfeld">
John Grunsfeld

John Mace Grunsfeld (ur. 10 października 1958 w Chicago) – amerykański fizyk i astronauta.
Wziął udział w pięciu lotach wahadłowców, w tym w trzech ostatnich misjach naprawczych Kosmicznego Teleskopu Hubble’a: STS-103 (Discovery), STS-109 (Columbia) i STS-125 (Atlantis).

</doc>
<doc id="704107" url="https://pl.wikipedia.org/wiki?curid=704107" title="Pietrowsk Zabajkalski">
Pietrowsk Zabajkalski

Pietrowsk Zabajkalski (ros. Петровск-Забайкальский) – miasto w Rosji, w Kraju Zabajkalskim. W 2010 roku liczyło ok. 18,6 tys. mieszkańców.

</doc>
<doc id="704108" url="https://pl.wikipedia.org/wiki?curid=704108" title="Spermicydy">
Spermicydy

Spermicydy, środki plemnikobójcze – substancje zabijające plemniki, w postaci globulek i kremów antykoncepcyjnych. Ich zaletą jest niska cena i dostępność bez recepty. Ich wady to mała skuteczność, niewygoda stosowania i ryzyko alergii. 
Spermicyd nonoksynol-9 może zwiększać ryzyko zakażenia HIV i chorobami przenoszonymi drogą płciową, ponieważ u wielu kobiet wywołuje podrażnienia tkanki pochwy. Ryzyko jest największe w przypadku wielokrotnych stosunków płciowych w ciągu dnia lub stosunków analnych.
Globulki ze środkiem plemnikobójczym wprowadza się do pochwy około 15 minut przed stosunkiem. Pod wpływem ciepła globulka zamienia się w pianę, stanowiącą mechaniczną i chemiczną barierę dla plemników. Przy każdym kolejnym stosunku lub po godzinie od założenia należy założyć kolejną globulkę. Największą skuteczność można osiągnąć, stosując globulkę razem z prezerwatywą.
Skuteczność.
Skuteczność dla spermicydów wynosi 82% przy prawidłowym użyciu, a 71% przy użyciu typowym.

</doc>
<doc id="704109" url="https://pl.wikipedia.org/wiki?curid=704109" title="Środki plemnikobójcze">
Środki plemnikobójcze



</doc>
<doc id="704122" url="https://pl.wikipedia.org/wiki?curid=704122" title="Przybród">
Przybród

Przybród (kaszb. "Przëbròd") – część wsi Ręboszewo w Polsce, położona w województwie pomorskim, w powiecie kartuskim, w gminie Kartuzy, na Pojezierzu Kaszubskim, na obrzeżach Kaszubskiego Parku Krajobrazowego. Wchodzi w skład sołectwa Ręboszewo.
W latach 1975–1998 Przybród administracyjnie należał do województwa gdańskiego.

</doc>
<doc id="704128" url="https://pl.wikipedia.org/wiki?curid=704128" title="Cylinder dociskowy">
Cylinder dociskowy

Cylinder dociskowy – jeden z trzech podstawowych cylindrów w rotacyjnych maszynach drukarskich. Dociska zadrukowywane podłoże do cylindra pośredniego (gumowego), dzięki czemu możliwe jest przeniesienie obrazu z formy na podłoże (np. papier)

</doc>
<doc id="704136" url="https://pl.wikipedia.org/wiki?curid=704136" title="Sekretarze Bezpieczeństwa Krajowego USA">
Sekretarze Bezpieczeństwa Krajowego USA



</doc>
<doc id="704137" url="https://pl.wikipedia.org/wiki?curid=704137" title="Lulua">
Lulua

Lulua - prowincja w Demokratycznej Republice Konga, która ma powstać na mocy konstytucji przyjętej w 2006 roku; obecnie w granicach prowincji Kasai Zachodnie. Stolicą prowincji ma być Kananga.

</doc>
<doc id="704141" url="https://pl.wikipedia.org/wiki?curid=704141" title="Pirdop">
Pirdop

Pirdop – miasto w Bułgarii, u podnóża Bałkanów. Centrum administracyjne gminy Pirdop.
Liczba mieszkańców wynosi ok. 8 040.

</doc>
<doc id="704142" url="https://pl.wikipedia.org/wiki?curid=704142" title="Embriogeneza">
Embriogeneza

Embriogeneza, rozwój zarodkowy – rozwój zarodka, który rozpoczyna się w chwili zapłodnienia, aż do momentu wydostania się (klucia) zarodka z osłon jajowych (u jajorodnych) lub do opuszczenia układu rozrodczego samicy (urodzenie u żyworodnych).
Stadia rozwoju zarodkowego:
Embriogeneza roślin.
Embriogeneza somatyczna jest procesem biologicznym, podczas którego formują się zarodki z komórek wegetatywnych. Przebiega on w warunkach "in vitro" i jest formą rozmnażania wegetatywnego. Zarodki somatyczne są to struktury o wyraźnej biegunowości, która w wyniku ich dalszego rozwoju odpowiada polaryzacji pęd-korzeń. Stosowana powszechnie w warunkach "in vitro" metoda pobudzania do rozwoju pąków pachwinowych lub indukcji pąków przybyszowych polega na namnażaniu pąków i pędów, czyli struktur jednobiegunowych. Odtworzenie korzeni przybyszowych zachodzi w kolejnym etapie rozmnażania klonalnego w laboratorium lub w mnożarkach szklarniowych. Efektem końcowym embriogenezy somatycznej jest kompletna roślina z wykształconym jednym liścieniem (u jednoliściennych) lub dwoma liścieniami (u dwuliściennych, a także epikotylem i korzonkiem zarodkowym).
Embriogeneza somatyczna może znaleźć istotne zastosowanie w szkółkarstwie i nasiennictwie, ze względu na niezwykle wysoki współczynnik rozmnażania.

</doc>
<doc id="704154" url="https://pl.wikipedia.org/wiki?curid=704154" title="Pazardżik">
Pazardżik

Pazardżik () – miasto w środkowej Bułgarii, na Nizinie Górnotrackiej, nad rzeką Marica.
Administracyjny ośrodek obwodu Pazardżik i gminy Pazardżik. Założone w XV wieku. Przemysł spożywczy (m.in. młynarstwo, przetwórstwo owoców i warzyw, winiarstwo), włókienniczy, chemiczny, gumowy, metalowy, skórzano-obuwniczy; węzeł drogowy; muzeum; meczety z XVI–XVII wieku.
Liczba mieszkańców 15 marca 2015 r. wynosiła 76 739.

</doc>
<doc id="704157" url="https://pl.wikipedia.org/wiki?curid=704157" title="Bitwa pod Linkoping">
Bitwa pod Linkoping



</doc>
<doc id="704158" url="https://pl.wikipedia.org/wiki?curid=704158" title="Białostocka Telewizja Miejska">
Białostocka Telewizja Miejska



</doc>
<doc id="704160" url="https://pl.wikipedia.org/wiki?curid=704160" title="Kwiatosław">
Kwiatosław



</doc>
<doc id="704170" url="https://pl.wikipedia.org/wiki?curid=704170" title="Abercrombie (klan)">
Abercrombie (klan)

Abercrombie, Abercromby (gael. "Obar Chrombach") – szkocki ród z Nizin (Lowlands).
Głową rodu byli Baronowie Abercromby, tytuł wygasł ze śmiercią lorda Johna Abercromby, piątego barona Abercromby w 1924 r.
Młodsza gałąź tej rodziny została zaszczycona również baronowskim tytułem w 1839 w osobie Jamesa Abercromby, 1. Barona Dunfermline. Ten tytuł również wygasł w 1868.
Ród Abercrombie był uhonorowany także w dalszych gałęziach tytułami, również dziś wygasłymi baronetów Nowej Szkocji w 1636, Wielkiej Brytanii w 1709.

</doc>
<doc id="704172" url="https://pl.wikipedia.org/wiki?curid=704172" title="Mikrotom laserowy">
Mikrotom laserowy

Mikrotom laserowy – to przyrząd służący do bezdotykowego cięcia preparatów biologicznych na bardzo cienkie skrawki do obserwacji mikroskopowej. W przeciwieństwie do zwykłego mikrotomu, do cięcia próbki używany jest laser, a sama próbka nie wymaga żadnego dodatkowego przygotowania, jak zamrażanie, odwadnianie czy utrwalanie w żywicy. Mikrotomem laserowym można ciąć preparat na skrawki o grubości zwykle od 10 do 100 µm.
Zasada działania.
Cięcie wykonywane jest przez działanie na próbkę laserem femtosekundowym, który emituje falę elektromagnetyczną o długości odpowiadającej zakresowi bliskiej podczerwieni. Laser o takich parametrach jest w stanie penetrować próbkę na określoną głębokość, nie powodując przy tym żadnych uszkodzeń w wyniku działania wysokiej temperatury. Laser jest bardzo precyzyjnie i ściśle ogniskowany w zadanym miejscu, przez co moc rzędu jednego TW/cm² skupiona jest na małej przestrzeni, co powoduje optyczną dezintegrację materiału na drodze efektów nieliniowych. To objawia się zniszczeniem (cięciem) próbki, ale jedynie wzdłuż miejsc ogniskowania. Proces ten zwany jest także fotodestrukcją.
Impulsy laserowe są bardzo krótkie, rzędu kilku femtosekund (1 fs = 10−15s), wobec czego jednym impulsem jest dostarczana niewielka ilość energii, rzędu kilku nanodżuli. To zmniejsza oddziaływanie lasera do pola wielkości około 1 mikrometra, poza którym tkanka nie pobiera zwiększonej ilości energii, a co za tym idzie nie występują uszkodzenia termiczne.
Kierunkiem i szybkością cięcia zawiaduje komputerowo sterowany mechanizm, dzięki czemu cięcie jest szybkie i niezwykle precyzyjne.

</doc>
<doc id="704177" url="https://pl.wikipedia.org/wiki?curid=704177" title="Liceum Ogólnokształcące">
Liceum Ogólnokształcące



</doc>
<doc id="704180" url="https://pl.wikipedia.org/wiki?curid=704180" title="Cyklotozaur">
Cyklotozaur

Cyklotozaur ("Cyclotosaurus") – duży kopalny płaz z rzędu labiryntodontów z triasu.
Cyklotozaury występowały w późnym triasie na terenie dzisiejszej środkowej Europy i Ameryki Północnej. Wielkość ciała nieznacznie przekraczała 2 m, a czaszka mierzyła do 57 cm. Oprócz wielu drobnych zębów posiadał też cztery duże "kłopodobne" zęby. Charakterystyczne jest dla tych płazów szczątkowe zachowanie linii bocznej. Szkielety cyklotozaurów znajdowane są w Niemczech oraz w Polsce, gdzie stanowisko paleontologiczne Krasiejów dostarczyło najliczniejszego i najbardziej kompletnego materiału.
Był zwierzęciem drapieżnym, ziemnowodnym i polował podobnie jak dzisiejsze aligatory.

</doc>
<doc id="704184" url="https://pl.wikipedia.org/wiki?curid=704184" title="Kasai Wschodnie (planowana prowincja)">
Kasai Wschodnie (planowana prowincja)

Kasai Wschodnie (fr. "Kasaï-Oriental", lingala: "") - prowincja w Demokratycznej Republice Konga, która ma powstać na mocy konstytucji przyjętej w 2006 roku. Stolicą prowincji ma być Mbuji-Mayi.

</doc>
<doc id="704185" url="https://pl.wikipedia.org/wiki?curid=704185" title="Król Ghidora">
Król Ghidora

 – fikcyjny, gigantyczny potwór ("kaijū"), znany z serii japońskich filmów typu kaijū wyprodukowanych przez wytwórnię Tōhō. Jeden z najbardziej znanych antagonistów Godzilli.
Opis.
Wygląd.
Król Ghidora jest chodzącym na dwóch nogach smokiem o trzech rogatych głowach z kolcami na długich szyjach, przypominających Smoki Orientalne. Jego przednie kończyny są przekształcone w błoniaste skrzydła. Posiada dwa okazałe ogony zakończone kolczastymi maczugami. Jest pokryty złotą łuską. Zionie grawitacyjnymi promieniami w postaci żółtych błyskawic. W filmie "Godzilla" "kontra Król Ghidorah" staje się cyborgiem, który za mechaniczne części ma środkowy łeb i szyję, skrzydła, korpus, golenie oraz końcówki ogonów, a ze środkowej paszczy emituje potrójny laser.
Wzorowany był na smokach z chińskiej mitologii, Yamata no Orochim z japońskiej mitologii oraz Żmiju Gorynyczu z "Trójgłowego smoka" z 1956 roku. Imię Ghidory nawiązuje do japońskiego zapisem imienia Hydry lernejskiej z mitologii greckiej – .
Następcy.
Na Ghidorze wzorowanych jest kilka innych potworów stworzonych przez wytwórnię Tōhō: Desghidorah – trójgłowy czworonożny smok z filmu "Rebirh of Mothra" z 1996 roku; Keizer Ghidorah – trójgłowy, czworonożny, skrzydlaty smok będący drugą postacią potwora o imieniu Monster X z filmu "" z 2004 roku i finałowy przeciwnik Godzilli w tym filmie; oraz Mammoth Bosquito – dwugłowy skrzydlaty smok z filmu tokusatsu "Gekijōban Chōsei Kantai Sazer X: Tatakae! Hoshi no Senshitachi" z 2005 roku.
Historia.
Seria Shōwa.
Po raz pierwszy Król Ghidora pojawił się w filmie "Ghidorah – Trójgłowy potwór" w 1964 roku. Był kosmicznym potworem, który 5 tysięcy lat temu zniszczył cywilizację na Wenus (w amerykańskiej wersji to był Mars). Jedna z ostatnich osób, która w ostatniej chwili opuściła planetę, opanowała ciało księżniczki Mas Seliny Salno, władczyni Selginy i informowała o przybyciu Ghidory na Ziemię. Potwór przybył na Ziemię w meteorze podczas deszczu meteorów i wylądował na górze Kurodake. Meteor jednocześnie emitował silny magnetyzm i rozrastał się. Wkrótce Ghidora wyłonił się z niego i niszczył wszystko na swej drodze. W swej niszczycielskiej wędrówce nawiedził Honsiu, Tokio i okolice góry Fudżi. Rząd japoński jak i cały świat był zaaferowany, ponieważ oprócz Ghidory pojawiają się Rodan i Godzilla. Ostatecznie padł pomysł, by Mothra przekonała Godzillę i Rodana do wspólnego frontu przeciw Ghidorze. Początkowo Ghidora walczy z Mothrą, która decyduje się na nierówną walkę po nieudanych pertraktacjach z Godzillą i Rodanem, i z łatwością się nią rozprawia. W ostatniej chwili dołączyli Godzilla i Rodan, którzy zdecydowali się walczyć z kosmicznym zagrożeniem. Po ciężkiej walce Ghidora został pokonany i uciekł z pola bitwy.
W filmie "Inwazja potworów" Król Ghidora terroryzował Planetę X i był nazywany „Potworem Zero” przez jej mieszkańców – Xilienów. Ci poprosili Ziemian o „użyczenie” Godzilli i Rodana, żeby mogły przepędzić z niej Króla Ghidorę w zamian za lekarstwo na raka. Ziemskie państwa zgodziły się na transakcję, widząc w tym okazję do pozbycia się potworów. Po przetransportowaniu Godzill i Rodana na Planetę X pojawił się Król Ghidora i stoczył z nimi bitwę, po której uciekł. Okazało się, że Król Ghidora był cały czas pod kontrolą Xilienów, którzy chcieli podbić Ziemi, a teraz dołączyli do niego Godzilla i Rodan. Wszystkie trzy potwory na rozkaz Xilienów atakują Ziemię. Po neutralizacji Xilienów wolny od kontroli Król Ghidora stoczył zażartą bitwę z Godzillą i Rodana, która skończyła ucieczką tego pierwszego i upadkiem ziemskich potworów do oceanu.
W filmie "Zniszczyć wszystkie potwory" Król Ghidora był pod kontrolą Kilaaków, rasy kosmitów, która planowała podbić Ziemię. Po zniszczeniu przez załogę "Moonlight SY-3" urządzenia kontrolnego Kilaaków, ci wysłali Ghidorę jako asa w rękawie do obrony ich bazy u stóp góry Fudżi. Ostatecznie Króla Ghidora został pokonany i zabity przez połączone siły Godzilli, Anguirusa, Rodana, Gorozaura, Kumongi, Minyi i larwy Mothry. Podczas trzesięnia ziemi zwłoki potwora zniknęły w czeluściach ziemi.
Mimo to Król Ghidora powrócił w filmie "Godzilla kontra Gigan" kontrolowany przez kosmitów z Nebula M i wspierany przez Gigana. Kontrolując ich z "Godzilla Tower" w "World Children's Land", kosmici wysłają potwory do Tokio. Tam destrukcję miasta przerwali im Godzilla i Anguirus. Bitwa przeniosła do "World Children's Land", gdzie przy pomocy ludzi zostało zniszczone urządzenie kontrolne. Wolny od kontroli Król Ghidora nie był chętny do współpracy z Giganem i walczył z Anguirusem. Po dość brutalnej bitwie ziemskie potwory przeganiają kosmiczne potwory uciekające w popłochu.
W serialu "Zone Fighter" Krol Ghidora był tym razem pod kontrolą Garogów, rasy kosmitów, rozkazujących mu zniszczyć urządzenie niwelujące zanieczyszczenie tlenkiem węgla. W porę przybył Hikaru Sakimori ze swym rodzeństwem i jako Zone Fighter powstrzymując kosmicznego potwora wygonił go na Wenus. Po tej akcji Zone Fighter powrócił na Ziemię, by ocalić swą rodzinę z rąk Garogów. Wkrótce Zone Fighter otrzymał nagły telefon o zawisłych w powietrzu samochodów. Była to sprawka przybyłego Ghidory. Jednak ta walka skończyła się porażką Zone Fightera. Po wyleczeniu ran Hikaru zdecydował się na rewanż z potworem. Zwabiwszy go na Wenus Zone Fighter ostatecznie pokonał Ghidorę, który w panice uciekł.
Seria Heisei.
Ghidora powrócił w serii Heisei, w filmie "Godzilla kontra Król Ghidorah". Tym razem jednak nie był potworem z kosmosu, lecz powstał z trzech małych zwierzątek przywiezionych przez przybyszów z przyszłości – Doratów. W wyniku podróży w czasie do roku 1944 zostały one pozostawione na wyspie, na której w latach 50. XX wieku przeprowadzane były testy z bronią jądrową. Napromieniowane, połączyły się w jednego, trójgłowego potwora, który zaatakował Japonię w 1992 roku. Po przegranej walce z Godzillą (w wyniku której Ghidora stracił środkową głowę) i upadku na dno ocean, Emmy – podróżniczka w czasie, wróciła do 2204 roku, aby tam odnaleźć w morzu pozostałości Króla Ghidory. Po odnalezieniu cielska, zostaje ono zmodyfikowane, a części ciała, które z powodu Godzilli uległy zniszczeniu, zostały zastąpione mechanicznymi częściami. Tak narodził się – pół-robot, pół-potwór, który był całkowicie kontrolowany przez Emmy. Po skonstruowaniu cyborga, Emmy cofa się z nim ponownie do 1992 roku, aby za pomocą niego pokonać Godzillę.
W finałowej scenie filmu stoczył on walkę z Godzillą w Tokio; udało mu się skrępować potwora i wynieść go nad ocean – tam jednak został uszkodzony przez radioaktywny snop Godzilli i oba potwory spadły z dużej wysokości do oceanu. Po latach cielsko Mecha Króla Ghidory zostaje wyłowione, aby przy użyciu technologii przyszłości, dzięki której został stworzony, można było skonstruować Mechagodzillę.
"Rebirth of Mothra 3".
W filmie "Rebirth of Mothra 3" z 1998 r. pojawił się jako – kosmiczny potwór z czasów prehistorycznych, przed którego atakami próbował bronić Japonię Mothra Leo; trójgłowy smok okazał się jednak na tyle potężny, że pokonał gigantyczną ćmę. Niezdolny go pokonać, Mothra Leo próbował nie dopuścić do jego powstania. W tym celu cofnął się w czasie do ery dinozaurów, kiedy Ziemię terroryzował – potwór, z którego do czasów współczesnych miał powstać Wielki Król Ghidorah, na razie jednak słabszy od swej współczesnej wersji. Mothrze Leo udało się go pokonać i – jak się wydawało – zniszczyć, wpychając go do wulkanu i topiąc w płynnej lawie. Ocalał jednak jego ogon, odcięty w czasie walki z gigantyczną ćmą, z którego w procesie regeneracji odrodził się cały trójgłowy smok; w rezultacie, mimo starań Mothry, mógł się on przemienić w potężnego Wielkiego Króla Ghidorę i zagrozić Japonii w czasach współczesnych. W finale filmu Mothra Leo przemienił się jednak w swą najpotężniejszą formę – Armor Mothrę. W tej postaci udało się jej ostatecznie pokonać i zniszczyć Wielkiego Króla Ghidorę.
Seria Millennium.
W filmie "Wielka bitwa potworów" z 2001 r. Król Ghidora po raz pierwszy i jak dotąd ostatni w serii był bohaterem pozytywnym; był jednym z trzech strażników broniących Japonii przed wielkimi niebezpieczeństwami (obok Mothry i Baragona). Wszyscy strażnicy zostali zbudzeni przez Hirotoshiego Isayamę, by powstrzymali Godzillę będącego personifikacją żądnych zemsty pomordowanych ludzi przez Japonię w czasach II wojny światowej. Początkowo nie był zdolny do lotu. W finale filmu wspólnie z Mothrą stoczył walkę z Godzillą w Jokohamie; w toku walki Ghidora został pokonany i padł nieprzytomny na ziemię, zaś Mothra została zniszczona radioaktywnym snopem Godzilli. Gigantycznej ćmie udało się jednak przekazać po śmierci całą swą energię Ghidorze, który teraz, z dodatkową mocą i uzyskawszy zdolność do lotu, powtórnie ruszył do walki z Godzillą. Choć początkowo udało mu się zepchnąć Godzillę do morza, ostatecznie i on został zniszczony radioaktywnym snopem Króla Potworów. Później, w wodach Jokohamy po zabiciu przez Godzillę wszystkich trzech strażników, duch Króla Ghidory wraz z duchami Mothry i Baragona Ghidory, wszedł w ciało Godzilli i unieruchomił go wystarczająco długo, aby admirał Tachibana w łodzi podwodnej "Satsuma" mógł zranić potwora i doprowadzić do jego śmierci.
"Godzilla: The Planet Eater".
Ghidora był opartą na czystej energii istocie, która pozwoliła na swobodne przechodzenie portali międzywymiarowych. 100 tys. lat temu Ghidora zniszczył rodzinną planetę Exifów – Exifcalus. Jednak Exifowie zaczęli czcić Ghidorę jako Złote Bóstwo, które karze dekadenckie cywilizacje. Prawdopodobnie w przeszłości nawiedzał Ziemię, co sugerują obecność wielogłowych smoków w słowiańskich i tureckich mitologiach oraz geometrycznych wzorów jego błyskawic w artefaktach wielu kultur.
Po zniszczeniu Mechagodzilla City, Metphies zaczął przekonywać uchodźców, że powodem, dla którego Haruo Sakaki nie został zasymilowany przez Nanometal, była boska interwencja boga imieniem Ghidora. W ten sposób utworzył się kult religijny, którego celem było wezwanie owego boga do zniszczenia Godzilli. Wywołany przez kultystów Ghidora pojawił się na Ziemi, jednak niszczył wszystko na swej drodze. Godzilla, wciąż uśpiony po zniszczeniu Mechagodzilla City, został zaalarmowany przez dziwne zdarzenie i obudzony. jednak Ghidora z łatwością pokonywał Godzillę, dla którego był czymś w iluzji. Skonfrontowany przez Haruo Metphies odpowiedział, że wypełnił swoją misję i wezwał Ghidorę na Ziemię, by ofiarować mu zarówno Godzillę, jak i świat i będzie to największym błogosławieństwem dla wszystkich.
Martin Lazzari i Josh Emerson ustalili, że Ghidora nie pochodzi z tego wymiaru i prawa fizyczne nie mają wobec niego zastosowania. Co oznacza, że może nie tylko pokonać Godzillę, ale i zniszczyć całą planetę. Martin zdał sobie sprawę, że jedynym sposobem, aby stworzenie jak Ghidora działało w tym wymiarze, było to, że ktoś go prowadził, czyli Metphies. Z pomocą Martina i Mainy Haruo przerwał Metphiesowi kontakt z Ghidorą, dzięki czemu Godzilla mógł mieć kontakt fizyczny i pokonać Ghidorę, który uciekł przez portal międzywymiarowy. Haruo został ostrzeżony przez umierającego Methpiesa, że póki on żyje, tak Ghidora może wrócić. Zdecydował poświęcić swe życie w walce z Godzillą, by Ghidora nigdy nie wrócił na Ziemię.
MonsterVerse.
Według dr Ilene Chen, Ghidora żył już w czasach antycznych i był postrachem wśród wszelkich kultur, gdzie się pojawiał. Mógł dać początek legendom o istotach takich jak Hydra lernejska czy Tęczowy Wąż. W starożytnych zapiskach był określany jako „smok, który spadł z gwiazd”, co może sugerować jego pozaziemskie pochodzenie. Wedle udokumentowanych malowideł ścierał się wielokrotnie z Godzillą i Mothrą. Nazwa naukowa nadana przez Monarch brzmi "Titanus Ghidorah" i początkowo jest określany jako "Potwór Zero". Ghidora nienawidził ludzkości i wykorzystywał każdą okazję, by atakować ludzi. Każda z głów miała własną osobowość. Środkowa głowa była liderem i karciła dwie pozostałe, prawa wykazywała lekką agresję, zaś lewa była ciekawska. Przed walką Ghidora rozpościerał skrzydła i trząsł podniesionymi ogonami, by przyjąć pozycję obronną i postawę zastraszającą.
W filmie "" zamrożone ciało Ghidory zostało odkryte przez zespół badawczy pod przewodnictwem Vivienne Graham w 2014 roku na Antarktydzie, a miejsce odkrycia nazwano Krater 32 (oryg. "Outpost 32") i był określany jako Potwór Zero. Gdy grupa ekoterrorystów dowodzona przez Alana Jonaha zaatakowała placówkę, by wyswobodzić Potwora Zero jako część planu przywrócenia równowagi ekologicznej przy pomocy Tytanów. Podczas wymiany ognia z G-Team Potwór Zero został uwolniony dzięki dr Emmie Russell i zaczął niszczyć wszystko na swej drodze. Wkrótce na Antarktydę przybył Godzilla i stoczył potyczkę z Potworem Zero. Po tym Potwór Zero odleciał w kierunku Nowego Świata.
Gdy w Meksyku wyłonił się Rodan, zespół naukowy Monarchu odkrywa, że głos Rodana przyciąga nadciągającego Potwora Zero. Po zwabieniu Rodana do niego, oba potwory stoczyły pojedynek przegrany przez Rodana. Wkrótce nad oceanem Potwór Zero został zaatakowany przez Godzillę, który odgryzł mu prawą głowę. Gdy wojsko zdecydowało się zastosować wobec dwójki potworów Destruktor Tlenu (oryg. "Oxygen Destroyer"), okazało się, że Potwór Zero nie tylko przeżył, ale i odgryziona głowa odrosła. Jako nowy szczytowy drapieżnik rządził wszystkimi Tytanami i rozkazał im zniszczyć wszystkie ludzkie siedliska. Wkrótce okazało się, że Potwór Zero jako istota pozaziemska to gatunek inwazyjny i w ukształtowanym pod siebie ekosystemie nie ma miejsca na ludzkość. Już oficjalnie określany jako Ghidora rozpoczął zniszczenie Waszyngtonu u boku Rodana, który stał się jego oddanym sługą.
Madison Russell przerażona tym, co jej matka pomogła uwolnić, wykradła ORKĘ i przyniosła ją do Fenway Park, gdzie nadała sygnał uspokajający Tytanów i zwabiła Ghidorę do Bostonu. Tam Ghidora próbował ją zabić, jednak zregenerowany Godzilla przybył do miasta i rozpoczął ostatni pojedynek z Ghidorą. Początkowo Ghidora wygrywał, jednak do bitwy dołączyła Mothra. Gdy wezwany przez niego Rodan i Mothra walczyli w powietrzu, kontynuował walkę z Godzillą na ziemi. Obecna w Bostonie Emma Russell uruchomiła ORKĘ, by odwrócić uwagę Ghidory od pokonanego Godzilli. To pozwoliło ocalić resztkę ludzi i zregenerować się w pełni Godzilli energią Mothry, dzięki czemu mógł impulsem zniszczyć Ghidorę. W scenie po napisach końcowych rybacy Isla de Mara ofiarowują odgryzioną tam głowę Ghidory Jonahowi i jego ludziom.

</doc>
<doc id="704187" url="https://pl.wikipedia.org/wiki?curid=704187" title="Kasai Oriental">
Kasai Oriental



</doc>
<doc id="704189" url="https://pl.wikipedia.org/wiki?curid=704189" title="Corona muralis">
Corona muralis

Corona muralis (łac.) – w Rzymie w okresie republiki korona ze złota w kształcie murów, dawana temu, który pierwszy wdarł się na mury obleganego, nieprzyjacielskiego miasta. Początkowo mógł ją otrzymać każdy, później nagrodę tę otrzymywali tylko dowódcy.
W heraldyce stosowana jako zwieńczenie tarczy herbu miejskiego, określające rangę miasta – miasta mniejsze używają korony z trzema basztami, miasta większe z czterema, stołeczne z czterema lub pięcioma. 
Barwa heraldyczna "corona muralis" jest najczęściej czerwona, naturalna – ceglasta, złota lub srebrna.

</doc>
<doc id="704192" url="https://pl.wikipedia.org/wiki?curid=704192" title="Pięciobój nowoczesny na Letnich Igrzyskach Olimpijskich 1948">
Pięciobój nowoczesny na Letnich Igrzyskach Olimpijskich 1948

Pięciobój nowoczesny na Letnich Igrzyskach Olimpijskich 1948 – jedna z dyscyplin rozgrywanych podczas igrzysk w dniach 30 lipca – 4 sierpnia 1948 w Londynie, w Wielkiej Brytanii.
Wyniki.
Indywidualnie.
W tabeli przedstawiono miejsca w klasyfikacji danej konkurencji.

</doc>
<doc id="704194" url="https://pl.wikipedia.org/wiki?curid=704194" title="Carlos Saavedra Lamas">
Carlos Saavedra Lamas

Carlos Saavedra Lamas (ur. 1 listopada 1878 w Buenos Aires, zm. 5 maja 1959 tamże) – argentyński naukowiec, prawnik i polityk, laureat Pokojowej Nagrody Nobla.
Kariera naukowa.
W 1903 obronił z wyróżnieniem "summa cum laude" na Uniwersytecie w Buenos Aires pracę doktorską z zakresu prawa. Studia kontynuował w Paryżu, po czym pracował jako profesor prawa i historii konstytucjonalizmu na Narodowym Uniwersytecie La Platy. Następnie podjął pracę na swojej Alma Mater jako wykładowca ekonomii politycznej i prawa konstytucyjnego. Zorganizował także studia socjologiczne. Opublikował szereg prac z zakresu prawa międzynarodowego i prawa pracy. Karierę naukową przerwał w 1915 roku, kiedy został mianowany ministrem sprawiedliwości i edukacji. Do pracy akademickiej powrócił w 1938 roku. W latach 1941–1943 pełnił funkcję rektora, zaś do 1946 profesora Uniwersytetu w Buenos Aires.
Kariera polityczna.
W 1907 roku został sekretarzem generalnym zarządu miasta Buenos Aires. Rok później został po raz pierwszy wybrany do parlamentu. Aktywnie uczestniczył w pracach legislacyjnych dotyczących wód przybrzeżnych, irygacji, imigracji, kolonizacji oraz finansów rządowych. Po mianowaniu w 1915 na stanowisko ministra sprawiedliwości i edukacji, przeprowadził reformę systemu edukacji. Był jednym ze współorganizatorów Międzynarodową Organizację Pracy w 1919 roku. W 1932 prezydent Agustín Pedro Justo mianował go ministrem spraw zagranicznych. Doprowadził do powrotu Argentyny do Ligi Narodów. W październiku 1933 napisał Traktat o Nieagresji i Współpracy popisany przez wszystkie państwa reprezentowane na siódmej konferencji panamerykańskiej odbywającej się w Montevideo. Poprzez liczne zabiegi dyplomatyczne przyczynił się do zakończenia wojny o Chaco pomiędzy Paragwajem a Boliwią, za co został wyróżniony Pokojową Nagrodą Nobla za rok 1936.
Zmarł w 1959 roku w wieku 80 lat.

</doc>
<doc id="704195" url="https://pl.wikipedia.org/wiki?curid=704195" title="Henkel">
Henkel

Henkel AG &amp; Co. KGaA – niemiecki koncern chemiczny, z główną siedzibą w Düsseldorfie. Specjalizuje się w produkcji środków pomocniczych i higienicznych do domowego i przemysłowego użytku.
Przedsiębiorstwo jest jednym z największych światowych producentów środków piorących i czyszczących, kosmetyków pielęgnacyjnych i zapachowych, klejów konsumenckich i chemii budowlanej oraz technologii i usług przemysłowych. Obecnie działa w ponad 125 krajach świata i zatrudnia ponad 50 tysięcy pracowników.
Historia.
Koncernowi Henkel początek dało rodzinne niemieckie przedsiębiorstwo założone w Düsseldorfie, w 1876 roku.
Podczas II wojny światowej Henkel korzystał z pracy robotników przymusowych.
Henkel w Polsce.
Fabryka przedsiębiorstwa Henkel w Polsce znajduje się w Raciborzu.

</doc>
<doc id="704196" url="https://pl.wikipedia.org/wiki?curid=704196" title="Państwo śródlądowe">
Państwo śródlądowe

Państwo śródlądowe – państwo nieposiadające dostępu do morza, a tym samym nieposiadające własnej linii brzegowej. Państwami śródlądowymi są wszystkie państwa-enklawy.
Położenie śródlądowe uważane jest za położenie niekorzystne dla państwa. Brak dostępu do morza odcina państwo od zasobów morskich, przede wszystkim możliwości rybołówstwa, a także od transportu i handlu morskiego. Z tego powodu, państwa historycznie dążyły do uzyskania dostępu do otwartych wód pomimo kosztów pieniężnych, politycznych i w życiu ludzkim. Na trzech kontynentach – Ameryce Północnej, Australii i Antarktydzie – nie ma państw śródlądowych.
Lista państw śródlądowych.
Pogrubieniem zostały oznaczone państwa podwójne śródlądowe, natomiast "kursywą" państwa-enklawy.

</doc>
<doc id="704197" url="https://pl.wikipedia.org/wiki?curid=704197" title="Małgorzata Kosik">
Małgorzata Kosik

Małgorzata Kosik (ur. 17 czerwca 1973 w Warszawie) – polska tancerka, fotomodelka, piosenkarka, prezenterka telewizyjna i aktorka niezawodowa.
Życiorys.
Początki gry aktorskiej wywodzą się z musicalu "Metro" (1991–1994), gdzie występowała u boku m.in. Edyty Górniak, współpracując z Januszem Józefowiczem. Zagrała w musicalu "Pan Twardowski" (1993) – w warszawskim Teatrze Komedia – w reżyserii Krzysztofa Jasińskiego i choreografii Jarosława Stańka. W latach 1996-97 tańczyła u Małgorzaty Potockiej w grupie baletowej Sabat. W latach 2002-2007 grała w musicalu "Chicago", węgierską więźniarkę Hunyak. W 2005 r. zagrała w przedstawieniu "Stepping Out" postać Doroty w reżyserii Krzysztofa Jasińskiego i choreografii Piotra Galińskiego. Występowała także w Teatrze Buffo w przedstawieniu muzycznym "Do grającej szafy grosik wrzuć".
W Teatrze Capitol w 2010 r. zagrała w przedstawieniu Przypadki Roberta R. W spektaklu "Przepraszam, co Pan tu robi?"(2016) w reżyserii Wojciecha Błacha - wcieliła się w rolę psychoterapeutki.
W telewizji można było ją zobaczyć m.in. w serialach: "Na dobre i na złe" (2002), "Marzenia do spełnienia" (2002), serialu kryminalnym "Defekt 2". Księżniczkę inkaską zagrała w dokumencie fabularyzowanym Klątwa skarbu Inków, a w 2015 r. zagrała w serialu ekspedycyjno-podróżniczym Misja Natura (TVP2).
W 1996 roku zdobyła tytuł drugiej Wicemiss Fitness. W latach 1997–1998 śpiewała wraz z czterema koleżankami w zespole Taboo, który wydał płytę pt. "One". Dwukrotna mistrzyni rock &amp; rolla w konkursie Billy Haleya w 1992 r. i 1998 r.
W maju 2003 roku pod pseudonimem Emmi nagrała swoją pierwszą solową płytę pt. "C'est la vie/Ukradłeś mi marzenia."
W 2004 r. miała sesję zdjęciową dla polskiej edycji miesięcznika Playboy – wydanie z lipca.
Prowadziła programy telewizyjne „Piosenka na życzenie” (TV4) „Przytul Mnie” (Polsat). Zajmowała się produkcją i prowadzeniem programu o charakterze podróżniczym pt. „Krossem przez świat” (TV 4). W Superstacji prowadziła programy „Poranne Espresso” i „Super Woman” oraz serwis sportowy. Wraz z Wojciechem Jermakowem prowadziła program „Happy Hour” w TV 4. Od 2 marca 2008 r. współprowadziła program Big Brother 5 i Big Brother Vip. W latach 2011-2013 współpracowała z programem "Pytanie na śniadanie" (TVP2). W latach 2012–2013 prowadziła wiadomości sportowe w TVP Warszawa. W 2013-2015 prowadziła program o zdrowiu "Alchemia zdrowia i urody".
Obecnie zajęła się produkcją bajek i teledysków animowanych. Pisze piosenki i bajki dla dzieci i koncertuje w całej Polsce jako DJ Miki.
W maju 2012 wydała płytę dla dzieci "DJ Miki gra" w wytwórni Emi Pomaton. 4 grudnia 2012 wydała płytę "Kołysanki księżycowe w wytwórni" Magic Records. W maju 2013 wydała kolejną płytę dla dzieci "Dj Miki i przyjaciele". W 2014 r. podpisała kontrakt z Polskimi Nagraniami na wydanie dwóch albumów: "Wyliczanki i skakanki" i box 3 CD pt. "Z miłością dla dziecka". W tym samym roku na rynku ukazała się druga część Kołysanek Księżycowych. W 2015 r. w wytwórni Magic Records wyszły dwie płyty w marcu "Bajki Małgosi" i w grudniu Bajki Małgosi cz. 2 z autorskimi słuchowiskami. W 2016 r. Dj Miki Przeboje (MTJ), Śpiewaj i Tańcz z Dj Miki (Lemon Records), Kołysanki Księżycowe cz. 3 i 4 (Magic Records), "Wyliczanki i śpiewanki", "Dzieciaki i Zwierzaki", "Z radością dla dziecka" (Magic Records), Piosenki Zimowe (CGP).
Od 2016 r. współpracuje z kanałem dziecięcym Polsat Jim Jam. Pisze i czyta Bajki w programie "Usypianki", a także prowadzi program "Fit Dzieciaki" o tematyce tanecznej.

</doc>
<doc id="704205" url="https://pl.wikipedia.org/wiki?curid=704205" title="Rollie Stiles">
Rollie Stiles

Rolland Mays Stiles, Rollie Stiles (ur. 17 listopada 1906, zm. 22 lipca 2007) – baseballista amerykański, który występował na pozycji miotacza w zespole St. Louis Browns. Nosił przydomek Lena. Uczęszczał do Southeastern State Teachers College, później pracował w firmie Procter &amp; Gamble (na emeryturę przeszedł w 1969).
15 lipca 2006, po śmierci Howdy'ego Grosklossa, został najstarszym żyjącym byłym zawodnikiem Major League Baseball. Zmarł we śnie 22 lipca 2007 w wieku 100 lat.

</doc>
<doc id="704210" url="https://pl.wikipedia.org/wiki?curid=704210" title="Reżim">
Reżim

Reżim, także reżym ( „porządek”) – rygor, rząd, władza, system władzy. 
Określenie to jest popularne w znaczeniu pejoratywnym, definiując władzę nielegalną, nieuznawaną, bezprawną, pochodzącą z uzurpacji. W neutralnym ujęciu politologicznym termin „reżim” określa ściśle zdefiniowany i unormowany tryb postępowania, ograniczający swobodę jego uczestników. Tak rozumiany reżim jawi się de facto jako każdy typ ładu społecznego oraz politycznego.
Określenie zostało użyte po raz pierwszy na oznaczenie ustroju Francji przed rewolucją ("L'Ancien Régime").
Wyraz funkcjonuje też w znaczeniu regulaminu (np. "reżim pracy").

</doc>
<doc id="704213" url="https://pl.wikipedia.org/wiki?curid=704213" title="Państwo wyspiarskie">
Państwo wyspiarskie

Państwo wyspiarskie – państwo w całości położone na pojedynczej wyspie lub grupie wysp i nieposiadające żadnego terytorium na stałym lądzie kontynentalnym.
Państwa wyspiarskie można generalnie podzielić na dwie grupy. Jedna to państwa, które są stosunkowo duże i leżą zwykle blisko kontynentu. Są to m.in. Japonia, Sri Lanka, Kuba, Filipiny, Wielka Brytania, Islandia, Madagaskar i Indonezja. Te kraje są podobne pod względem kultury i polityki do swoich kontynentalnych sąsiadów. Dzięki swojemu położeniu i wielkości często opierały się inwazji i stały się ważnymi ośrodkami handlu.
Druga grupa to mniejsze państwa leżących na niewielkich wyspach stosunkowo daleko od kontynentu. Są to np. Cypr, Komory, Bahamy, Tonga, Malediwy. Ze względu na niewielki obszar wysp państwa te posiadają mało zasobów naturalnych i stosunkowo słabo rozwinięte rolnictwo. Jednak niewielki obszar wysp powoduje, że posiadają one dość długą linię brzegową. Dzięki temu wyspy stają się centrami turystyki, co dla niektórych państw z tej jest grupy jest ważnym źródłem dochodów.
Niektóre kraje wyspiarskie zajmują jedną-dwie większe wyspy (np. Wielka Brytania, Irlandia, Madagaskar). Inne składają się z setek lub tysięcy mniejszych (np. Malediwy).

</doc>
<doc id="704219" url="https://pl.wikipedia.org/wiki?curid=704219" title="Piotr Majchrzak (kompozytor)">
Piotr Majchrzak (kompozytor)

Piotr Majchrzak (ur. 14 maja 1974 w Bielsku-Białej) – polski kompozytor.
Życiorys.
Ukończył studia kompozytorskie w klasie prof. Włodzimierza Kotońskiego w Akademii Muzycznej im. Fryderyka Chopina w Warszawie, dyplom 1998.
Uczestniczył w kursach kompozytorskich: Muzyka w Sercu Europy w Pradze (1995), Letnich Kursach Nowej Muzyki w Darmstadt (1996), Kursach PTMW w Radziejowicach (1996), oraz Spotkaniach Młodych Kompozytorów w Apeldoorn (1997).
Był stypendystą DAAD, Gaudeamus i ZAiKS.
W latach 1998 – 2002 pełnił funkcję przewodniczącego Koła Młodych przy Związku Kompozytorów Polskich.
W czasie studiów założył orkiestrę MODERN ACADEMY, dla której swoje utwory pisali młodzi kompozytorzy z Polski i zagranicy.
Jego utwory wykonywane były na koncertach i festiwalach w kraju i za granicą min: Festiwal Alkagran, Warszawskie Spotkania Muzyczne, Warszawska Jesień, Musica Polonica Nova Wrocław, Festiwal Muzyki Elektroakustycznej w Pradze, Neue Musik we Fryburgu Bryzgowijskim.
W latach 1999 do 2007 był kierownikiem muzycznym u Adama Hanuszkiewicza w Teatrze Nowym w Warszawie.
W listopadzie 2014 roku w Bielsku-Białej odbyło się prawykonanie „Sinfonietty” na orkiestrę symfoniczną. Utwór powstał w ramach zamówień kompozytorskich IMiT i MKIDN.
Życie osobiste.
Jest taternikiem i narciarzem skiturowym. Związany z Klubem Wysokogórskim w Warszawie i Speleoklubem Bielsko-Biała. Mieszka w Warszawie.

</doc>
<doc id="704221" url="https://pl.wikipedia.org/wiki?curid=704221" title="Balot (szkółkarstwo)">
Balot (szkółkarstwo)

Balot – w szkółkarstwie opakowanie zawierające sadzonki przygotowane do przesyłki, zabezpieczające ich korzenie przed przesychaniem i uszkodzeniem. Dzięki balotom sadzenie sadzonek z bryłką możliwe jest przez cały okres wegetacyjny. Produkcja sadzonek z zakrytym systemem korzeniowym może być prowadzona w systemie jedno i wieloletnim, możliwe jest również wykorzystanie tuneli foliowych. Do balotów pakuje się przede wszystkim wielolatki – sadzonki kilkuletnie. Do przygotowywania balotów służą balotownice. Pojemniki na sadzonki wykonywane są z różnego rodzaju materiałów: plastiku, tworzywa celulozowo-torfowego, tektury, folii.
W Polsce najpopularniejsze są baloty "Nisuli" – duże pojemniki z folii.

</doc>
<doc id="704224" url="https://pl.wikipedia.org/wiki?curid=704224" title="Devon Murray">
Devon Murray

Devon Michael Murray (ur. 28 października 1988 w Hrabstwie Kildare) – irlandzki aktor, znany przede wszystkim z roli Seamusa Finnigana serii filmów o Harrym Potterze.
Ma 157 cm wzrostu.

</doc>
<doc id="704227" url="https://pl.wikipedia.org/wiki?curid=704227" title="Organizacja Bojowa">
Organizacja Bojowa



</doc>
<doc id="704233" url="https://pl.wikipedia.org/wiki?curid=704233" title="Rezun">
Rezun

Rezun – w języku staropolskim w znaczeniu morderca, zabójca, siepacz, zapożyczenie z języka ukraińskiego od wyrazu "rizun", (), oznaczającego rzeźnika. 
Od czasu rzezi wołyńskiej (1943–1944) i czystki etnicznej w województwach lwowskim, tarnopolskim i stanisławowskim (1944) jest to stereotypowe, potoczne określenie członków Ukraińskiej Powstańczej Armii (UPA), Organizacji Ukraińskich Nacjonalistów (OUN), Samoobronnych Kuszczowych Widdiłów (SKW) i innych ukraińskich formacji, uczestniczących w mordowaniu polskiej ludności cywilnej.

</doc>
<doc id="704236" url="https://pl.wikipedia.org/wiki?curid=704236" title="Zapomoga">
Zapomoga

Zapomoga to doraźna, bezzwrotna pomoc finansowa udzielana osobom fizycznym zwykle w związku ze zdarzeniem losowym. Zapomogi udzielane są przez zakłady pracy (z zakładowego funduszu świadczeń socjalnych), organizacje charytatywne, organizacje samopomocowe (ze składek członków).

</doc>
<doc id="704240" url="https://pl.wikipedia.org/wiki?curid=704240" title="Alfred Enoch">
Alfred Enoch

Alfred „Alfie” Enoch (ur. 2 grudnia 1988, w Londynie) – brytyjski aktor, występował w roli Deana Thomasa w serii filmów o Harrym Potterze.
Jest synem aktora Williama Russella.

</doc>
<doc id="704242" url="https://pl.wikipedia.org/wiki?curid=704242" title="Club Villa Dálmine">
Club Villa Dálmine

Club Villa Dálmine de Campana jest argentyńskim klubem piłkarskim z siedzibą w mieście Buenos Aires w dzielnicy Campana.
Historia.
Klub założony został 20 listopada 1957 roku i gra obecnie w drugiej lidze argentyńskiej Primera B Nacional.

</doc>
<doc id="704246" url="https://pl.wikipedia.org/wiki?curid=704246" title="Lasy galeriowe">
Lasy galeriowe



</doc>
<doc id="704247" url="https://pl.wikipedia.org/wiki?curid=704247" title="Club Villa Dálmine de Campana">
Club Villa Dálmine de Campana



</doc>
<doc id="704249" url="https://pl.wikipedia.org/wiki?curid=704249" title="Lasy parkowe">
Lasy parkowe



</doc>
<doc id="704250" url="https://pl.wikipedia.org/wiki?curid=704250" title="USS Iwo Jima">
USS Iwo Jima

Okręty US Navy o nazwie USS "Iwo Jima", pochodzącej od bitwy o wyspę Iwo Jima, która odbyła się w czasie II wojny światowej:

</doc>
<doc id="704251" url="https://pl.wikipedia.org/wiki?curid=704251" title="Uszczonów">
Uszczonów

Uszczonów (niem. "Austen") – wieś w Polsce położona w województwie dolnośląskim, w powiecie górowskim, w gminie Jemielno.
W latach 1975–1998 miejscowość administracyjnie należała do województwa leszczyńskiego.
Nazwa.
12 lutego 1948 r. ustalono urzędową polską nazwę miejscowości – Uszczonów, określając drugi przypadek jako Uszczonowa, a przymiotnik – uszczonowski.

</doc>
<doc id="704259" url="https://pl.wikipedia.org/wiki?curid=704259" title="Ty (znak)">
Ty (znak)



</doc>
<doc id="704275" url="https://pl.wikipedia.org/wiki?curid=704275" title="Dzierzki">
Dzierzki

Dzierzki (niem. "Dziersken", w latach 1936–1945 "Althöfen") – osada w Polsce położona w województwie warmińsko-mazurskim, w powiecie szczycieńskim, w gminie Jedwabno przy drodze krajowej nr 58.
Historia.
Dzierzki zostały założone w 1612 roku w ramach kolonizacji okręgu szczycieńskiego przez Prusy Książęce.
W latach 1975–1998 miejscowość administracyjnie należała do województwa olsztyńskiego.

</doc>
<doc id="704278" url="https://pl.wikipedia.org/wiki?curid=704278" title="Jamie Waylett">
Jamie Waylett

Jamie Michael Waylett (ur. 21 lipca 1989, w Londynie) – brytyjski aktor, znany głównie z roli Vincenta Crabbe'a w serii filmów o Harrym Potterze.
Kłopoty z prawem.
7 kwietnia 2009 roku Jamie Waylett jechał samochodem z kolegami po Londynie. Miejscowi policjanci zatrzymali go na rutynową kontrolę i odkryli, że w samochodzie znajduje się 8 paczek marihuany. Jamie wraz z kolegami został aresztowany pod zarzutem posiadania narkotyków. Tejże nocy policjanci udali się do domu matki Jamiego i zabezpieczyli hodowlę marihuany. Jamie Waylett zeznał, iż nie handlował narkotykami, lecz trzymał je na własny użytek. Za kaucją wyszedł z aresztu 21 lipca 2009 roku, w swoje dwudzieste urodziny. Został skazany na karę 120 godzin prac społecznych.
W marcu 2012 roku został skazany na karę dwóch lat pozbawienia wolności za udział w zamieszkach w Londynie w październiku 2011 roku. Monitoring nagrał go z koktajlem Mołotowa w ręku.

</doc>
<doc id="704280" url="https://pl.wikipedia.org/wiki?curid=704280" title="Lomami (prowincja)">
Lomami (prowincja)

Lomami – prowincja w Demokratycznej Republice Konga, która ma powstać na mocy konstytucji przyjętej w 2006 roku; obecnie w granicach prowincji Kasai Wschodnie. Stolicą prowincji ma być Kabinda.

</doc>
<doc id="704283" url="https://pl.wikipedia.org/wiki?curid=704283" title="Sankuru">
Sankuru

Sankuru – prowincja w Demokratycznej Republice Konga, która ma powstać na mocy konstytucji przyjętej w 2006 roku; obecnie w granicach prowincji Kasai Wschodnie. Stolicą prowincji ma być Lodja.

</doc>
<doc id="704289" url="https://pl.wikipedia.org/wiki?curid=704289" title="Kwas klawulanowy">
Kwas klawulanowy

Kwas klawulanowy – organiczny związek chemiczny pochodzenia naturalnego o strukturze oksapenamowej, a więc zawierający pierścień β-laktamowy, tak samo jak antybiotyki β-laktamowe (oparte na strukturze penamu). Inhibitor β-laktamaz. Podawany razem z antybiotykami β-laktamowymi (na ogół w jednej postaci leku) w celu ich uchronienia przed rozkładem i unieczynnieniem przez bakteryjne β-laktamazy.
Obecnie stosuje się połączenia kwasu klawulanowego z amoksycyliną ("Amoksiklav", "Augmentin") i z tikarcyliną ("Timentin").
Historia.
Kwas klawulanowy został odkryty w 1974/75 roku, przez brytyjskich naukowców pracujących dla firmy farmaceutycznej Beecham. Jego nazwa pochodzi od nazwy gatunkowej, wytwarzającego go, promieniowca: "Streptomyces clavuligerus".
Mechanizm działania.
Kwas klawulanowy łącząc się z miejscem aktywnym β-laktamaz, uniemożliwia im wejście w interakcję z cząsteczką antybiotyku. Wiązanie kwasu klawulanowego z β-laktamazą jest bardzo wolno hydrolizowane, dlatego też kwas klawulanowy jest uważany za nieodwracalny inhibitor β-laktamaz.
Zakres działania.
Kwas klawulanowy, podobnie jak inne inhibitory β-laktamaz, hamuje β-laktamazy należące do grupy II według klasyfikacji Karen Bush, nie działa natomiast na chromosomalną cefalosporynazę AmpC i metalo-β-laktamazę. Ponadto większą aktywność wykazuje wobec β-laktamaz kodowanych plazmidowo, niż kodowanych chromosomalnie.
Kwas klawulanowy ma również sam w sobie aktywność przeciwbakteryjną, jednak w stężeniach, które nie są osiągalne podczas terapii.
Zobacz też.
Inne inhibitory β-laktamaz:

</doc>
<doc id="704294" url="https://pl.wikipedia.org/wiki?curid=704294" title="Gajdowe">
Gajdowe

Gajdowe – przysiółek wsi Jemielnica w Polsce, położony w województwie opolskim, w powiecie strzeleckim, w gminie Jemielnica.
W latach 1975–1998 przysiółek należał administracyjnie do ówczesnego województwa opolskiego.

</doc>
<doc id="704295" url="https://pl.wikipedia.org/wiki?curid=704295" title="Ċ">
Ċ

Ċ, Ċċ [] Litera alfabetu łacińskiego używana w języku maltańskim. Wymawia się podobnie do polskiego [cz].

</doc>
<doc id="704299" url="https://pl.wikipedia.org/wiki?curid=704299" title="Bokowe (Gąsiorowice)">
Bokowe (Gąsiorowice)

Bokowe – przysiółek wsi Gąsiorowice w Polsce, położony w województwie opolskim, w powiecie strzeleckim, w gminie Jemielnica.
W latach 1975–1998 przysiółek należał administracyjnie do ówczesnego województwa opolskiego.

</doc>
<doc id="704305" url="https://pl.wikipedia.org/wiki?curid=704305" title="Wojewodowie połoccy">
Wojewodowie połoccy

Wojewodowie województwa połockiego I Rzeczypospolitej.

</doc>
<doc id="704319" url="https://pl.wikipedia.org/wiki?curid=704319" title="Wrzosów (województwo mazowieckie)">
Wrzosów (województwo mazowieckie)

Wrzosów – przysiółek wsi Groszowice w Polsce, położony w woj. mazowieckim, w powiecie radomskim, w gminie Jedlnia-Letnisko.
W latach 1945–1975 przysiółek administracyjnie należał do województwa kieleckiego, następnie w latach 1975–1998 do województwa radomskiego.
Wierni Kościoła rzymskokatolickiego należą do parafii św. Faustyny Kowalskiej w Groszowicach lub do parafii św. Józefa Oblubieńca Najświętszej Maryi Panny w Jedlni-Letnisku.

</doc>
<doc id="704331" url="https://pl.wikipedia.org/wiki?curid=704331" title="Wojewodowie wileńscy">
Wojewodowie wileńscy

Wojewodowie województwa wileńskiego Wielkiego Księstwa Litewskiego i I Rzeczypospolitej.

</doc>
<doc id="704344" url="https://pl.wikipedia.org/wiki?curid=704344" title="Osiedle Kotuli">
Osiedle Kotuli



</doc>
<doc id="704346" url="https://pl.wikipedia.org/wiki?curid=704346" title="Osiedle 1000-lecia">
Osiedle 1000-lecia



</doc>
<doc id="704349" url="https://pl.wikipedia.org/wiki?curid=704349" title="Osiedle Dąbrowskiego">
Osiedle Dąbrowskiego



</doc>
<doc id="704351" url="https://pl.wikipedia.org/wiki?curid=704351" title="Osiedle Generała Władysława Andersa (ujednoznacznienie)">
Osiedle Generała Władysława Andersa (ujednoznacznienie)



</doc>
<doc id="704353" url="https://pl.wikipedia.org/wiki?curid=704353" title="Osiedle Krakowska - Południe">
Osiedle Krakowska - Południe



</doc>
<doc id="704355" url="https://pl.wikipedia.org/wiki?curid=704355" title="Osiedle Mieszka I">
Osiedle Mieszka I



</doc>
<doc id="704356" url="https://pl.wikipedia.org/wiki?curid=704356" title="Thomas Percy">
Thomas Percy



</doc>
<doc id="704357" url="https://pl.wikipedia.org/wiki?curid=704357" title="Osiedle Nowe Miasto">
Osiedle Nowe Miasto

Zobacz też:

</doc>
<doc id="704362" url="https://pl.wikipedia.org/wiki?curid=704362" title="Osiedle Pułaskiego (ujednoznacznienie)">
Osiedle Pułaskiego (ujednoznacznienie)



</doc>
<doc id="704368" url="https://pl.wikipedia.org/wiki?curid=704368" title="Osiedle Zalesie">
Osiedle Zalesie



</doc>
<doc id="704380" url="https://pl.wikipedia.org/wiki?curid=704380" title="Jerzy Gwiżdż">
Jerzy Gwiżdż

Jerzy Lesław Gwiżdż (ur. 10 sierpnia 1954 w Nowym Sączu) – polski polityk, adwokat, radca prawny i samorządowiec, poseł na Sejm II i III kadencji, w latach 1990–1994 prezydent Nowego Sącza.
Życiorys.
Absolwent (rocznik 1973) II Liceum Ogólnokształcącego w Nowym Sączu, w 1977 ukończył studia na Wydziale Prawa i Administracji Uniwersytetu Jagiellońskiego w Krakowie.
Pracował w Wojewódzkim Zarządzie Inwestycji Rolniczych w Nowym Sączu, a następnie był zastępcą dyrektora w Zakładzie Remontowo–Budowlanym Spółdzielni Grodzkiej (później „Beskid”) w tym mieście. Od 1983 pracował w Zakładzie Robót Inżynieryjnych w Nowym Sączu jako radca prawny, następnie rozpoczął własną praktykę adwokacką.
W latach 1977–1981 był członkiem Stronnictwa Demokratycznego, od 1978 do 1981 z listy tej partii pełnił mandat radnego Nowego Sącza. W 1980 wstąpił do „Solidarności”. W 1989 został wiceprzewodniczącym miejskiego Komitetu Obywatelskiego. Na początku lat 90. należał do Porozumienia Centrum. W latach 1990–1994 był prezydentem Nowego Sącza, od 1990 zasiadał też w radzie miasta.
W 1993 został wybrany na posła na Sejm II kadencji z ramienia Bezpartyjnego Bloku Wspierania Reform. Był przewodniczącym Podkomisji ds. Praw i Obowiązków Obywateli Komisji Konstytucyjnej Zgromadzenia Narodowego. Pełnił funkcję wiceprzewodniczącego Klubu Parlamentarnego BBWR, w 1994 został prezesem BBWR, a po jego rozpadzie założył stowarzyszenie Ruch Solidarni w Wyborach, przekształcone później w partię polityczną (od 1997 związany był również z Chrześcijańską Demokracją III RP). W 1995 pełnił funkcję szefa krajowego sztabu wyborczego Lecha Wałęsy. W 1997 po raz drugi został posłem z listy Akcji Wyborczej Solidarność. W Sejmie III kadencji przewodniczył Komisji Odpowiedzialności Konstytucyjnej. W 1999 przystąpił do PPChD, zasiadał w zarządzie tej partii. W 2001 nie został ponownie wybrany (AWSP nie uzyskała mandatów w Sejmie). W 2002 został wiceszefem rady politycznej SKL-RNP. W tym samym roku został prezesem stowarzyszenia Twoje Miasto i z jego listy został radnym Nowego Sącza. W 2005 przestał być prezesem TM, zostając prezesem stowarzyszenia Sądecki Dialog. 
Od 2003 do 2006 był prezesem zarządu Miejskiego Przedsiębiorstwa Energetyki Cieplnej w Nowym Sączu. W 2006 z listy Sądeckiego Dialogu uzyskał reelekcję w radzie miasta, jednak zrzekł się mandatu radnego i funkcji prezesa stowarzyszenia. Został natomiast powołany na zastępcę prezydenta Nowego Sącza (z rekomendacji PiS). W 2010 i w 2014 ponownie uzyskiwał mandat radnego miasta (z listy komitetu Ryszarda Nowaka). W 2018 z ramienia własnego komitetu Samorządny Nowy Sącz kandydował bez powodzenia na prezydenta miasta (zajmując przedostatnie, 6. miejsce) oraz na radnego.
Żonaty, ma trzy córki.

</doc>
<doc id="704381" url="https://pl.wikipedia.org/wiki?curid=704381" title="Miasta w Macedonii Północnej">
Miasta w Macedonii Północnej

Według danych oficjalnych pochodzących z 2010 roku Macedonia Północna posiadała ponad 40 miast o ludności przekraczającej 3 tys. mieszkańców. Stolica kraju Skopje jako jedyne miasto liczyło ponad 100 tys. mieszkańców; 4 miasta z ludnością 50÷100 tys.; 8 miast z ludnością 25÷50 tys., 9 miasta z ludnością 10÷25 tys. oraz reszta miast poniżej 10 tys. mieszkańców.
Największe miasta w Macedonii Północnej.
Największe miasta w Macedonii Płn. według liczebności mieszkańców (stan na 31.12.2010):

</doc>
<doc id="704389" url="https://pl.wikipedia.org/wiki?curid=704389" title="Wrzosów">
Wrzosów



</doc>
<doc id="704399" url="https://pl.wikipedia.org/wiki?curid=704399" title="Totum pro parte">
Totum pro parte

Totum pro parte (z łac., „całość zamiast części”) – figura retoryczna, odmiana synekdochy, polegająca na zastąpieniu nazwy części przez nazwę całości np. „policja” zamiast „kilku policjantów”.

</doc>
<doc id="704408" url="https://pl.wikipedia.org/wiki?curid=704408" title="Selfa Grzejnictwo Elektryczne">
Selfa Grzejnictwo Elektryczne

Selfa Grzejnictwo Elektryczne S.A. (Selfa GE S.A.) – polski producent elementów grzejnych, grzałek rurkowych, silikonowych, opaskowych, osprzętu sterującego oraz modułów fotowoltaicznych.
Początki firmy sięgają 1932 r. Produkowała również elementy dla elektrowni atomowych. Firma należała do zjednoczenia Predom. Przedsiębiorstwo eksportuje produkty do Szwecji, Niemiec, Rosji, Francji, Portugalii, Danii, Słowacji, Białorusi, Ukrainy i Litwy.

</doc>
<doc id="704409" url="https://pl.wikipedia.org/wiki?curid=704409" title="Viliam Schrojf">
Viliam Schrojf

Viliam Schrojf, (ur. 2 sierpnia 1931 w Pradze - zm. 1 września 2007 w Bratysławie) – słowacki piłkarz występujący na pozycji bramkarza.
W swojej karierze występował w klubach Křídla vlasti Olomouc, Slovan Bratysława i Lokomotíva Koszyce. W reprezentacji Czechosłowacji wystąpił 39 razy. Wraz z Czechosłowacją występował na MŚ 1954 w Szwajcarii, na MŚ 1958 w Szwecji i MŚ 1962 rozgrywanych w Chile. Na tych ostatnich mistrzostwach Czechosłowacja wywalczyła srebrny medal.

</doc>
<doc id="704410" url="https://pl.wikipedia.org/wiki?curid=704410" title="Siarczek żelaza(II)">
Siarczek żelaza(II)

Siarczek żelaza(II), FeS – nieorganiczny związek chemiczny, sól kwasu siarkowodorowego i żelaza na II stopniu utlenienia. Podobnie jak tlenek żelaza(II), jest związkiem niestechiometrycznym (bertolidem). W przyrodzie występuje jako ferromagnetyczny minerał pirotyn.
Można go otrzymać poprzez syntezę z pierwiastków w wysokiej temperaturze:
Fe + S → FeS
Powstaje też np. podczas działania siarczkiem amonu na roztwory soli żelaza(II), tworząc czarny osad, łatwo rozpuszczalny w kwasach.

</doc>
<doc id="704411" url="https://pl.wikipedia.org/wiki?curid=704411" title="Selfa">
Selfa



</doc>
<doc id="704414" url="https://pl.wikipedia.org/wiki?curid=704414" title="Bokowe">
Bokowe



</doc>
<doc id="704424" url="https://pl.wikipedia.org/wiki?curid=704424" title="Benjamin Christensen">
Benjamin Christensen

Benjamin Christensen (znany również jako Benjmain Christie i Richard Beeur) ur. 28 września 1879 w Viborg, zm. 2 kwietnia 1959 w Kopenhadze) - duński reżyser, aktor, scenarzysta i śpiewak.
Życiorys.
W 1901 roku wstąpił do szkoły aktorskiej przy Teatrze Królewskim, pobierając wcześniej, podczas studiów medycznych lekcje śpiewu. Zadebiutował na scenie w roku 1902 w operze "Don Giovanni" Mozarta. Pierwszy raz wystąpił na dużym ekranie w obrazie "Skæbnebæltet" z roku 1911. Rozpoczął współpracę z Augustem Blomem, dla którego tworzył swoje pierwsze scenariusze. Jako reżyser zadebiutował w roku 1914 thrillerem "Tajemnicze X" ("Det Hemmelighedsfulde X") zrealizowanym w Danii. Dzięki zastosowanym nowatorskim efektom świetlnym i nowoczesnej narracji, film przyniósł reżyserowi światową sławę. W rok później nakręcił "Noc zemsty" ("Hævnens nat") po czym wyjechał do Szwecji. Największym dziełem "Christensena", do dziś uważanym za przełomowe, jest jego paradokument z roku 1922 "Czarownica" ("Häxan") zrealizowany dla wytwórni Svensk Filmindustri. Był to traktat twórcy, badającego przesądy związane z magią i okultyzmem na przestrzeni wieków, który uznanie wśród wymagających widzów zdobył swym rozmachem i zastosowanymi nowatorskimi efektami fotograficznymi. Nie zyskał jednak popularności wśród masowej publiczności, po jego realizacji reżyser opuścił Szwecję i wyjechał do Niemiec. Podpisał tam kontrakt z UFA, dominującym niemieckim koncernem filmowym i wyreżyserował 3 filmy w tym "Jego żona, nieznajoma" ("Seine Frau, die Unbekannte"). Ważnym epizodem w dorobku Duńczyka był występ w 1924 w filmie "Mikaël" reżyserowanym przez Carla Theodora Dreyera. W rok później wyjechał do Hollywood. W Stanach Zjednoczonych tworzył obrazy zaliczane do nurtu późnego ekspresjonizmu, przez miejscową widownie przyjmowane bez entuzjazmu. Wrócił do Danii, gdzie w latach 30. pracował w teatrze. W latach 1939-1941 realizował filmy utrzymane w realistycznym stylu, osiągając obrazem "Dzień rozwodu" ("Skilsmissens børn") sukces kasowy. Swym ostatnim filmem "Dama w jasnych rękawiczkach" ("Damen med de lyse Handsker") z 1942 udowadnił nierówny poziom swej twórczości, na którą składały się zarówno obrazy nowatorskie, przyjmowane entuzjastycznie przez krytykę, jak i podrzędne melodramaty.

</doc>
<doc id="704428" url="https://pl.wikipedia.org/wiki?curid=704428" title="Józef Wiktor">
Józef Wiktor

Józef Antoni Wiktor (ur. 1 lutego 1942 we Frycowej) – polski polityk i samorządowiec, wojewoda nowosądecki (1989–1992), prezydent Nowego Sącza (2002–2006).
Życiorys.
Absolwent matematyki w Wyższej Szkole Pedagogicznej w Rzeszowie. Pracował jako nauczyciel w Tymbarku. W latach 1989–1992 sprawował funkcję wojewody nowosądeckiego. Następnie był m.in. dyrektorem nowosądeckiego oddziału banku BPH. W 2002 został wybrany na prezydenta Nowego Sącza z ramienia koalicji SLD-UP, nie należąc do partii (w wyborach pokonał byłego prezydenta Andrzeja Czerwińskiego). Cztery lata później nie ubiegał się o reelekcję, bez powodzenia kandydował natomiast do sejmiku z listy Lewicy i Demokratów. W 2007 także z ramienia LiD startował do Senatu, zajmując przedostatnie, 6. miejsce. W 2010 został radnym Nowego Sącza z ramienia Platformy Obywatelskiej. W 2014 bezskutecznie ubiegał się o reelekcję z listy Koalicji Nowosądeckiej.
Członek Stowarzyszenia Nowosądecka Wspólnota.

</doc>
<doc id="704437" url="https://pl.wikipedia.org/wiki?curid=704437" title="Trening sztabowy">
Trening sztabowy

Trening sztabowy – forma ćwiczeń wykorzystywana w szkoleniu dowództw i sztabów wszystkich szczebli dowodzenia od batalionu wzwyż. 
Jego celem jest doskonalenie umiejętności indywidualnych oficerów w zakresie wykonywania obowiązków na etatowych stanowiskach, zgrywanie wszystkich osób funkcyjnych tworzących sztab, poszczególne jego zespoły, sekcje, grupy na rzecz wypracowania danych i wariantów działania niezbędnych do podjęcia decyzji przez dowódcę. 
Jego rola polega na doskonaleniu oficerów różnych specjalności w indywidualnym i we „wspólnym" zbieraniu, studiowaniu, analizowaniu danych i sytuacji w celu wypracowania zamiaru najbardziej pożądanego modelu przeprowadzenia działań opracowania określonych dokumentów, zarządzeń, rozkazów i planów działań
Charakterystyka treningu sztabowego.
W treningach sztabowych można organizować grupy (zespoły) podgrywające w trakcie realizacji ich na mobilnych i stacjonarnych SD (działalność sekcji/zespołu dowodzenia, sprawdzenie ochrony SD, itp.).
Prowadzenie treningu sztabowego.
Treningi sztabowe prowadzone są z zasady w pomieszczeniach stałych, w miejscu stałej dyslokacji. Ćwiczący przebywają w swoich pokojach pracy lub w innych miejscach do tego przystosowanych. Mogą też być prowadzone w terenie na rozwiniętym stanowisku dowodzenia. W teren ćwiczący powinni wychodzić z całością lub częścią etatowych środków łączności i transportu. Trening sztabowy z zasady prowadzi się w godzinach służbowych jako ćwiczenie jednoszczeblowe i jednostronne. 
Treningi mogą rozpocząć się od sprawdzenia rozmieszczenia i urządzenia stanowiska dowodzenia (miejsca pracy w ośrodku dowodzenia) i znajomości sytuacji i otrzymanego zadania, wzorów dokumentów bojowych oraz określonych zagadnień teoretycznych.
Treningi sztabowe powinny być poprzedzone cyklem wykładów na związany z nimi temat. Sposób prowadzenia treningów sztabowych zależy przede wszystkim od ich tematyki i założonych celów szkoleniowych. Dowódca ćwiczącego szczebla może występować w roli kierownika treningu i jednocześnie ćwiczącego dowódcy tego szczebla lub tylko kierownika treningu sztabowego. W drugim wypadku na ćwiczącego dowódcę można wyznaczyć jednego z etatowych zastępców. 
Treningi sztabowe powinien poprzedzać okres przygotowawczy, który należy wykorzystać na szkolenie teoretyczne oraz urządzenie miejsc pracy. Trening należy rozpoczynać wręczeniem ćwiczącym sytuacji (założenia) na pierwszy dzień ćwiczenia z mapą położenia wojsk. Jeżeli dowódca występuje w roli kierownika treningu sztabowego i jednocześnie ćwiczącego dowódcy, wskazane jest, aby wraz z sytuacją, ćwiczący otrzymali zarządzenie operacyjne dowódcy oraz wytyczne do pracy sztabu.
W tym wypadku trening sztabowy powinien obejmować: wysłuchanie meldunków propozycji do decyzji dowódcy, ogłoszenie decyzji, przygotowanie pozostałych czynności i dokumentów według wytycznych kierownika treningu.
Gdy dowódca występuje tylko w roli kierownika treningu sztabowego, trening należy rozpoczynać wręczeniem ćwiczącemu dowódcy dyrektywy (rozkazu, zarządzenia).
Trening powinien wówczas obejmować pracę ćwiczącego dowódcy nad otrzymanym zadaniem, w tym analizę zadania, ocenę sytuacji, itd. Sprawdzanie pracy sztabu oraz dokumentów powinno odbywać się w miejscach pracy ćwiczących.
Podczas treningów sztabowych prowadzonych w miejscu stałej dyslokacji ćwiczący mogą przebywać w swoich pokojach pracy lub w innych miejscach przystosowanych do pracy.
W teren ćwiczący sztab powinien wychodzić z etatowymi środkami łączności i transportu (lub z ich częścią).
Prowadząc trening sztabowy należy dążyć do tego aby, występujący w roli dowódcy kierownik treningu, oraz szkoleni oficerowie wykonywali wszystkie czynności w kolejności i w warunkach odpowiadających rzeczywistym.

</doc>
<doc id="704440" url="https://pl.wikipedia.org/wiki?curid=704440" title="Fanatyzm religijny">
Fanatyzm religijny

Fanatyzm religijny – zjawisko określane przez ślepą wiarę i bezgraniczne zaufanie wyznawców w doktryny danej religii, przy czym towarzyszy im brak poczucia rzeczywistości. Taki fanatyzm często prowadzi do prześladowań heretyków przez skrajnych czcicieli. Fanatyka charakteryzuje zapał w działaniach, jednokierunkowe zdeterminowanie, a także brak powściągliwości i emocjonalnego opanowania.
Fanatyzm religijny jest źródłem konfliktów między grupami społecznymi, który związany jest z kształtowaniem tożsamości człowieka, jego kompetencjami międzykulturowymi oraz życiem we wspólnocie w społeczeństwie wielokulturowym. Jednym z ekstremalnych form tego zjawiska jest terroryzm islamski, który w XXI wieku odcisnął tragiczne piętno w kulturze Zachodu.
W historii Polski.
Katolicyzm a judaizm.
Kwestia religii i kultury żydowskiej jest w Polsce obecna niemal od początków państwowości. Na obsesyjną często świadomość Polaków zagrożenia ze strony Żydów składały się na przestrzeni wieków, oprócz religijnej, trzy inne sfery: obyczajowo-kulturowa, ekonomiczna oraz polityczna. W XI wieku fanatyzm religijny, który towarzyszył wyprawom krzyżowym spowodował, że Żydzi rozpoczęli aktywne osiedlanie się na ziemiach polskich. O tym zjawisku pisał Joachim Lelewel słowami: „co żyło, ukryć się zdołało, uchodziło odetchnąć na ziemiach słowiańskich, siedlić się w Polsce”; za panowania Władysława Hermana (1079–1102) dochodziło do „gromadnych wędrówek prześladowanych Żydów w granice Lechii”. Jednak zamieszki oraz akty gwałtu na tle wyznaniowym między katolikami a żydami miały miejsce jeszcze w średniowieczu, choć były to zdarzenia sporadyczne i miały charakter niesystemowy.
Wyraźne załamanie relacji tych dwu grup nastąpiło w połowie XVII w., gdy podczas wojny trzydziestoletniej doszło do prześladowań, a podczas pożogi na Kresach Wschodnich miały miejsce pogromy ludności żydowskiej, polskiej (szlachty) oraz ormiańskiej (podupadł wtedy też handel będący podstawą żydowskiej aktywności). Wzniecony w 1648 roku na Zaporożu przez dowódcę wojska kozackiego Bohdana Chmielnickiego konflikt, którego stroną była Rzeczpospolita, miał między innymi wymiar religijny, ponieważ większość magnatów była katolikami, z kolei Kozacy byli wyznawcami prawosławia. Sprzymierzeni z Tatarami Kozacy pozyskali liczną prawosławną ludność Ukrainy. Na obszarach objętych działaniami wojennymi (Wołyń, Podole, Ruś Czerwona) dochodziło do masowych morderstw dokonanych na polskiej szlachcie, ludności żydowskiej, a także ormiańskiej. Wobec duchowieństwa katolickiego oraz Żydów Kozacy wykazywali się szczególnym okrucieństwem. Te brutalne akty nienawiści były spowodowane tym, że duchowni reprezentowali znienawidzoną przez agresora instytucję Kościoła, który dopuszczał się prześladowań wobec wyznawców prawosławia, z kolei Żydów, jako poborców ceł, myt i innych podatków i dzierżawców, utożsamiali z panami i szlachtą koronną. O okrucieństwach dokonywanych wobec Żydów w swojej kronice napisał Natan ben Mosze Hannower. Na Zadnieprzu, w obliczu śmierci, setki Żydów zostało zmuszonych do zmiany religii przechodząc na prawosławie (później specjalnym edyktem król Jan II Kazimierz Waza zezwolił im wrócić do swojej religii). Kozacy cięli rodały Tory w kawałki i przerabiali je na worki lub buty. Zawarta w 1649 roku w Zborowie ugoda między Chmielnickim a Rzecząpospolitą, która nie była długotrwała, zakazywała Żydom pobytu na Kijowszczyźnie i Bracławszczyźnie, tym samym uniemożliwiono wyznawcom judaizmu utworzenie (lub kontynuowanie działalności) jakiejkolwiek gminy żydowskiej (wtedy były już zrujnowane i nie mogły płacić podatków).
Od 1772 roku Żydzi będący w zaborze rosyjskim objęci zostali nakazami (osiedlanie się tylko w miastach, trudnienie się wyłącznie handlem, rzemiosłem i rękodziełem), a także obciążono ich bardzo wysokimi podatkami. Cały ten czas Polaków i Żydów dzieliły odrębności religijne oraz obyczajowe, ale później podział między nimi zaczął być kreowany głównie przez postępującą polaryzację ich interesów ekonomicznych.
Pod koniec XIX wieku, kiedy na tle walk ekonomicznych kupcy katoliccy toczyli z żydowskimi batalie o stragany i sklepiki, dochodziło nieraz do wzajemnego wyszydzania z religijnych i obyczajowych osobliwości, co przybierało kształt zbrzydzenia (np. motyw mordu rytualnego). Tłem dla nagłaśnianego w europejskiej prasie rzekomego problemu antysemityzmu w Polsce nadal były odmienności religijne i obyczajowe, ale też konkurencja ekonomiczna i rosnąca bariera językowa.
W 1903 roku Józef Piłsudski w artykule „Kwestia żydowska na Litwie” stwierdzał, że poprzez antysemickie nastroje ludności chrześcijańskiej „cynicznie podsycane przez Rosjan” popularna wśród społeczności żydowskich stała się partia Bund. Oderwanie od Królestwa Chełmszczyzny, uznawane za narodową klęskę, które nastąpiło w 1912 roku podsyciło nieprzychylne wobec Żydów nastroje wśród katolickich Polaków, ponieważ, jak pisał tygodnik „Świat”, obaj chełmscy rabini „składali dziękczynne hołdy”. Dokonanie przez przełożonych gminy żydowskiej lojalistycznego gestu wobec władz Carskiej Rosji wzburzyło polską opinię, szczególnie, że w poprzedzających latach religijni przywódcy żydowscy starali się raczej nie angażować w politykę.
Janusz Tazbir, polski historyk i badacz dziejów kultury polskiej, w książce "Pożegnanie z XX wiekiem" (1999) napisał: „Oto minęła bezpowrotnie epoka wielkich rzezi, wzajemnych nienawiści, podsycanych przez fanatyzm religijny, prześladowań ludzi z uwagi na ich przekonania, etniczne czy rasowe pochodzenie”.
W XXI wieku antysemityzm, także religijny, w III RP nadal jest zauważalny w mediach masowych. Poglądy takie są obecne nie tylko w kręgach politycznych, ale też wśród części duchownych, przedstawicieli i władz Kościoła katolickiego, których postawa stoi w sprzeczności nauczaniom papieża Jana Pawła II, który tłumaczył, że antysemityzm to grzech ciężki. Wśród budujących społeczny antagonizm między Polakami-katolikami a wyznającymi judaizm Żydami są związani ze społeczno-katolickim Radiem Maryja i Telewizją Trwam duchowny Tadeusz Rydzyk, historyk i polityk Ryszard Bender oraz dziennikarz Stanisław Michalkiewicz. Do negatywnych nastrojów w kwestii religii i na tle narodowościowym powodujących polaryzację społeczeństwa polskiego doprowadzają też członkowie Młodzieży Wszechpolskiej. Kampanie nienawiści, gdzie osią jest wyznawana religia, mają też miejsce w kościołach katolickich, czemu często biskupi oficjalnie się nie sprzeciwiają, wręcz otwarcie wspierają m.in. poglądy historyka i publicysty Jerzego Roberta Nowaka.
Katolicyzm i prawosławie.
W XVI wieku, mimo religijnej tolerancji istniały też nieporozumienia pomiędzy wyznawcami dwóch odłamów Kościoła chrześcijańskiego: katolikami a prawosławnymi. Zdarzało się wówczas, że fanatyzm religijny brał górę i zakłócał dotychczasowe spokojne współżycie tych dwu grup religijnych. Jednak czasem ten fanatyzm oznaczał wyłącznie prywatę miejscowej społeczności i ich interesy. Kwestie religijne stawały się kością niezgody między mieszkańcami, gdy na przykład brakowało porozumienia w sprawie przyznania czy podziału posagu. Zdarzało się też, iż przyczyną konfliktów między sąsiadami z religią w tle były ich zaszłości lub brak porozumienia w sprawach spadków.
Z reguły jednak na ziemi polskiej okres, który zakończyła unia brzeska, czyli połączenia Cerkwi prawosławnej z Kościołem łacińskim dokonanego w Brześciu Litewskim (Rzeczpospolita Obojga Narodów) w 1596 roku, charakteryzował się względną tolerancją religijną, która była praktykowana przez polską szlachtę. Brakowało jednak równouprawnienia tych dwu wyznań, mimo że kolejni polscy królowie dążyli do umożliwienia swobodniejszego rozwoju ruskiej Cerkwi. Po podpisaniu w 1596 roku aktu brzeskiego oraz wydaniu przez króla uniwersału zatwierdzającego wspomnianą unię sytuacja Kościoła prawosławnego uległa znacznemu pogorszeniu i skomplikowaniu. To spowodowało, że w historii Polski nastał nowy okres dla Kościoła prawosławnego, pozycja jego wyznawców uległa zmianie.
Hegemonia Kościoła katolickiego.
Na przełomie XVI i XVII wieku ówczesny król Polski Zygmunt III Waza, w obecności parlamentarzystów, powiedział w Sejmie: „Niech raczej ginie Rzeczpospolita, niżeliby miała wiara święta i boska chwała uszczerbek jaki cierpieć”. Tym samym władca wyraźnie pokazał, jak powinna być ukierunkowana polska polityka, a wiara katolicka oraz boska chwała miały polegać na ślepym posłuszeństwie wobec władz Stolicy Apostolskiej. Wiele innych osób, które piastowały wówczas wysokie urzędy i stanowiska powtarzało te słowa. Zdaniem tych samych ludzi podporządkowanie wierze i woli Boga oznaczało, że wyznawcy obrządków Kościoła chrześcijańskiego innych niż katolicki powinni, z uwagi na wyznawanie odmiennych wartości i doktryn, podlegać prześladowaniom. Zdaniem Alcyaty im ten fanatyzm wśród ludzi był silniejszy i bardziej szczery, tym skutki dla narodu i państwa polskiego były bardziej destabilizujące i zgubne. Rządzący krajem decydenci, a także ci, którzy wpływali na myślenie ludu i jego sumienie, mieli możliwości oraz dostęp do wielu środków umożliwiających propagowanie i wdrażanie w życie głoszonych przez nich maksym.
W 1864 roku Jan Alcyato napisał w jednej ze swoich publikacji, że fanatyzm religijny, obecny w XIX wieku na obszarze ziem polskich, „z wielorakich względów wpływał na upadek Polski, niczem zaś bardziej, jak stłumieniem oświaty”. Dodał, że na nieszczęście narodu polskiego wpływał nie tyle fanatyzm wolności społeczeństwa i kraju, ale przede wszystkim fanatyzm religijny, który osłabiał narodowowyzwoleńcze uczucia Polaków. W opinii Alcyaty charakterystycznym dla fanatyzmu religijnego w XIX wieku była „bezpieczna niewola” kosztem „niebezpiecznej wolności”.

</doc>
<doc id="704445" url="https://pl.wikipedia.org/wiki?curid=704445" title="Pramolan">
Pramolan



</doc>
<doc id="704448" url="https://pl.wikipedia.org/wiki?curid=704448" title="Mühlacker">
Mühlacker

Mühlacker – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz, siedziba wspólnoty administracyjnej Mühlacker. Leży w Strombergu, ok. 12 km na północny wschód od Pforzheim, przy drodze krajowej B10 i linii kolejowej InterCity (Karlsruhe–Stuttgart).
Dzielnice.
Dürrmenz, Enzberg, Großglattbach, Lienzingen, Lomersheim oraz Mühlhausen.
Transport.
W mieście znajduje się stacja kolejowa Mühlacker.

</doc>
<doc id="704450" url="https://pl.wikipedia.org/wiki?curid=704450" title="Muhlacker">
Muhlacker



</doc>
<doc id="704453" url="https://pl.wikipedia.org/wiki?curid=704453" title="Muehlacker">
Muehlacker



</doc>
<doc id="704460" url="https://pl.wikipedia.org/wiki?curid=704460" title="Annette Rogers">
Annette Rogers

Annette Rogers-Kelly (ur. 22 października 1913 w Chelsea, Massachusetts, zm. 8 listopada 2006 w Des Plaines, Illinois) – lekkoatletka amerykańska, biegaczka i skoczkini wzwyż, dwukrotna mistrzyni olimpijska w biegach sztafetowych.
Lekkoatletykę uprawiała w czasie nauki w szkole średniej Senn High School oraz studiów na Northwestern University (1933-1935). Zdobyła złoty medal na igrzyskach olimpijskich w Los Angeles 1932 w składzie sztafety 4 × 100 m (razem z Mary Carew, Evelyn Furtsch i Wilhelminą von Bremen. Osiągnięcie to powtórzyła cztery lata później w Berlinie, tym razem towarzysząc Harriet Bland, Betty Robinson i Helen Stephens. W Berlinie wystąpiła także w skoku wzwyż, zajmując 6. miejsce. Była kilkakrotnie halową mistrzynią USA – w 1933 i 1936 wygrywała skok wzwyż i bieg na 200 m.
W latach 1935-1965 pracowała w Lake View High School jako nauczycielka wychowania fizycznego. Została m.in. uhonorowana miejscem w Hall of Fame sportu chicagowskiego, a w 1996 była gościem honorowym igrzysk olimpijskich w Atlancie.

</doc>
<doc id="704469" url="https://pl.wikipedia.org/wiki?curid=704469" title="Gra wojenna">
Gra wojenna

Gra wojenna – najwyższa forma ćwiczeń prowadzonych na szczeblu strategicznym i szczeblach operacyjnych dowodzenia siłami zbrojnymi. W zależności od rozpatrywanej problematyki, w ćwiczeniach tych powinni brać udział przedstawiciele administracji państwowej (centralnej, terenowej) i samorządowej, a także organa (grupy operacyjne) zarządzania kryzysowego i kierowania pozamilitarnymi ogniwami obronnymi państwa.
Charakterystyka gry wojennej.
Gry wojenne mogą trwać kilka dni, w ciągu których jest dopuszczalne rozpatrywanie kilku sytuacji dynamicznych, zmuszających szkolonych do wypracowania i podjęcia nowych decyzji. W ostatnim etapie ćwiczenia należy dążyć do stworzenia takiej sytuacji, która będzie wymagać zmian w sposobie działania szkolonych lub przejścia do innego rodzaju działań wraz z powzięciem nowych decyzji.
Celowe jest, by gry wojenne kończyły się podróżami wojskowo-geograficznymi do rejonów rozgrywanych działań.
Podział gier wojennych.
1. Podział ze względu na poziom dowodzenia:
2. Gry wojenne mogą być prowadzone:
Jeżeli gry wojenne są prowadzone w miejscu stałej dyslokacji, do zorganizowania systemu łączności należy wykorzystać system stacjonarny (garnizonowy).
W terenie powinien być rozwinięty polowy system łączności na bazie niezbędnych środków zapewniających łączność kierownictwa z dowództwami (sztabami) ćwiczących stron.
W terenie ćwiczące sztaby powinny wychodzić z etatowymi środkami łączności i transportu lub ich częścią (zazwyczaj w ramach realizacji zadań osiągania wyższych stanów gotowości bojowej). W wypadku prowadzenia gier wojennych w terenie należy odpowiednio wcześniej przeprowadzić rekonesans rejonów planowanego rozwinięcia ćwiczących dowództw (sztabów).
3. Gry wojenne mogą być prowadzone jako:
4. Mogą być
W jednostronnych dwu i wieloszczeblowych grach wojennych podwładni powinni otrzymać zadania w czasie astronomicznym – w formie dyrektyw, rozkazów i zarządzeń. Sztab nadrzędny powinien kierować pracą podległych dowództw w sposób ciągły. Kierownictwo powinno skupić uwagę na obiegu informacji, a rozwiązywane przez wszystkie ćwiczące szczeble dowodzenia problemy ocenić z jednakową wnikliwością i rzetelnością.
W dwustronnych i wielostronnych grach wojennych praca dowództw i sztabów powinna przebiegać podobnie, z tym, że jedna ze stron występuje jako przeciwna. Dokumenty do rozpoczęcia gry (sytuacja wyjściowa, dokumenty dyrektywne) należy wręczyć stronom jednocześnie lub w różnym czasie – w zależności od tematu i celów szkoleniowych. Podjęte decyzje przez ćwiczących, kierownictwo powinno oceniać metodą „konfrontacji” (jednoczesnego porównania przyjętych rozwiązań).

</doc>
<doc id="704472" url="https://pl.wikipedia.org/wiki?curid=704472" title="RPO">
RPO



</doc>
<doc id="704474" url="https://pl.wikipedia.org/wiki?curid=704474" title="The Car Is on Fire">
The Car Is on Fire

The Car Is on Fire – polski zespół rockowy, założony w Warszawie. Nazwa zespołu wzięła się z pierwszych słów utworu "The Dead Flag Blues" z albumu "F♯A♯∞" grupy Godspeed You! Black Emperor.
Historia.
Zespół powstał na początku 2002 roku, w 2003 zaczął grać pierwsze koncerty. Twórczość zespołu dostrzegła wytwórnia EMI Music Poland, czego efektem było podpisanie w marcu 2005 roku kontraktu fonograficznego. Pismo "Przekrój" określiło podpisanie kontraktu przez EMI Music Poland z The Car Is on Fire mianem „najlepszej decyzji całego polskiego przemysłu fonograficznego ostatnich lat”. Latem tego samego roku grupa wystąpiła na Przystanku Woodstock, a debiutancki album zebrał wiele pochlebnych recenzji (m.in. Gazeta Wyborcza, Newsweek, Aktivist, Teraz Rock, Lampa). Album ze względu na swoje garażowe brzmienie, został uznany za początek nurtu muzyki dance punk w Polsce. Rozgłos płyty zaprowadził TCIOF na sceny prestiżowych festiwali muzycznych (m.in. Nowe Horyzonty, „Teraz Młodzi” w Jarocinie).
17 listopada 2006 ukazał się drugi album Lake &amp; Flames, wyprodukowany przez Leszka Biolika - czołowego polskiego producenta muzyki pop, który nadał płycie bardziej eklektycznego brzmienia. Płyta została doceniona przez media, m.in. Przekrój (pierwsze miejsce w podsumowaniu rocznym redakcji), Dziennik, Machina, Gazeta Wyborcza, Rzeczpospolita, Teraz Rock, Wprost, Polityka.
Ogłoszona została również najlepszą polską płytą roku według słuchaczy Programu Trzeciego Polskiego Radia. W tym samym plebiscycie singiel „Can’t Cook (Who Cares?)" został wybrany singlem roku. Zespół nominowano do nagrody Fryderyk 2006 w następujących kategoriach: Album Roku Muzyka Alternatywna (w której zwyciężył), Grupa Roku, Wideoklip Roku, Produkcja Muzyczna Roku. Te wyróżnienia doprowadziły do występu grupy na dużej scenie Open'er Festival w 2007, przed występem formacji Sonic Youth, jak i do supportowania Sinéad O’Connor na festiwalu Malta w Poznaniu. Krótko po tych występach grupę opuścił Borys Dejnarowicz, a jego miejsce zajął multiinstrumentalista Michał Pruszkowski.
Lata 2007 i 2008 to okres koncertowania po Polsce i Europie, na takich festiwalach jak: Glastonbury Festival, Coke Live Music Festival, La Pampa w Niemczech czy Hodokvas na Słowacji. Dyskografią zespołu zainteresowała się wytwórnia Thistime Records i wkrótce obydwa dotychczasowe albumy ukazały się na japońskim rynku muzycznym. Pod koniec roku 2008, z zespołu odszedł Michał Pruszkowski, zaczął też powstawać materiał na trzeci album w 3-osobowym składzie (Jakub Czubak, Krzysztof Halicz, Jacek Szabrański).
Na początku 2009 roku The Car Is on Fire udali się do Soma Electronic Music Studios w Chicago aby tam nagrać swój kolejny album, "Ombarrops!". Producentem został wybrany John McEntire, legenda amerykańskiej muzyki post-rockowej, lider zespołu Tortoise, producent m.in. Stereolab i Broken Social Scene. Album wydano 22 maja 2009, w tym samym czasie grupa rozpoczęła swoją trasę koncertową promującą krążek, powracając na takie festiwale jak Open'er Festival czy Off Festival, oraz grając w wielu klubach w całej Polsce i występując w koncertowej transmisji na żywo w Studio im. Agnieszki Osieckiej. Na koncertach trio występuje w składzie poszerzonym o dwóch muzyków: Krzysztofa Nowickiego (gitara) i Piotra Piechotę (klawisze, perkusjonalia).
7 października 2009 album Ombarrops! ukazał się również w Japonii, gdzie był promowany 10-koncertową trasą po kraju. Jednocześnie zespół rozpoczął cyfrową dystrybucję swojej dyskografii w innych krajach: Stanach Zjednoczonych, Wielkiej Brytanii i Niemczech, dzięki czemu zaczął być dostrzegany przez zagraniczną społeczność blogową. W maju 2010, The Car Is On Fire wykonali 2 showcase'y na brytyjskim The Great Escape Festival, gromadzącym czołowych przedstawicieli tamtejszej branży muzycznej.
W sierpniu 2013 r. zespół oficjalnie ogłosił koniec swojej działalności.

</doc>
<doc id="704476" url="https://pl.wikipedia.org/wiki?curid=704476" title="Kakarotto">
Kakarotto



</doc>
<doc id="704477" url="https://pl.wikipedia.org/wiki?curid=704477" title="Fioretti">
Fioretti

Fioretti – jeden z pierwszych ogólnopolskich zespołów muzyki chrześcijańskiej, założony w 1968 roku w Wyższym Seminarium Franciszkanów w Łodzi, a w następnym roku przeniesiony do Krakowa. Skład zespołu tworzą bracia mniejsi konwentualni, aktualnie odbywający formację w WSD Franciszkanów w Krakowie. W latach swojej formacji seminaryjnej, członkami zespołu byli: bp Stanisław Dowlaszewicz, administrator apostolski Uzbekistanu, bp Jerzy Maculewicz oraz bp Jan Kazimierz Wilk – biskup diecezjalny Anapolis (Brazylia). Zespół koncertował w kilkunastu krajach, 

</doc>
<doc id="704481" url="https://pl.wikipedia.org/wiki?curid=704481" title="Czarownica (ujednoznacznienie)">
Czarownica (ujednoznacznienie)



</doc>
<doc id="704484" url="https://pl.wikipedia.org/wiki?curid=704484" title="Neuenbürg (powiat Enz)">
Neuenbürg (powiat Enz)

Neuenbürg – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz, siedziba wspólnoty administracyjnej Neuenbürg. Leży nad rzeką Enz, ok. 10 km na południowy zachód od Pforzheim, przy drodze krajowej B294.
Współpraca.
Miejscowości partnerskie:

</doc>
<doc id="704485" url="https://pl.wikipedia.org/wiki?curid=704485" title="Neuenburg">
Neuenburg

Polska.
Dawna nazwa miejscowości:

</doc>
<doc id="704487" url="https://pl.wikipedia.org/wiki?curid=704487" title="Neuenbuerg">
Neuenbuerg



</doc>
<doc id="704494" url="https://pl.wikipedia.org/wiki?curid=704494" title="High on Fire">
High on Fire

High on Fire – amerykański zespół metalowy, który powstał w 1999 roku w San Francisco.

</doc>
<doc id="704498" url="https://pl.wikipedia.org/wiki?curid=704498" title="Henryk Kempny">
Henryk Kempny

Henryk Paweł Kempny (ur. 24 stycznia 1934 w Bytomiu jako Helmut Paweł Kempny, zm. 29 maja 2016) – polski piłkarz, reprezentant Polski w latach 1955–1958.
Debiutował w reprezentacji Polski 29 maja 1955 w meczu w Bukareszcie z Rumunią (2:2).
W ekstraklasie strzelił 100 goli. Czterokrotnie zdobył mistrzostwo Polski, w 1954 roku oraz w 1962 roku z Polonią Bytom, i dwukrotnie z Legią Warszawa (w 1955 i w 1956). Z Legią sięgnął także po Puchar Polski (1955, 1956).
Dwukrotnie zdobył tytuł króla strzelców: w 1954 (13 bramek) i w 1956 (21 bramek).

</doc>
<doc id="704514" url="https://pl.wikipedia.org/wiki?curid=704514" title="Wojewodowie smoleńscy">
Wojewodowie smoleńscy

Wojewodowie smoleńscy zarządzali całą obroną Smoleńszczyzny, łącznie z pospolitym ruszeniem. Byli oni szefami służby wywiadowczej całego północno-wschodniego pogranicza Rzeczypospolitej, a wiadomości zbierali przez szpiegów (tzw. raskunów), których wysyłali do Moskwy oraz od starostów i dowódców garnizonów twierdz. Zgromadzoną wiedzę przesyłali hetmanom litewskim (wielkiemu i polnemu) i królowi.
Wojewodowie smoleńscy pełnili także funkcje starościńskie na obszarze województwa, mając w swym ręku jurysdykcję w sprawach karnych.
Specjalne znaczenie miało pospolite ruszenie województwa, które, w odróżnieniu od reszty Rzeczypospolitej, obowiązane było stawać w twierdzach ujezdów (dawne rosyjskie jednostki administracyjne, które pozostawiono jako części powiatu), w których leżały majątki szlachty. Inaczej niż w innych województwach Korony i Litwy, pospolite ruszenie Smoleńszczyzny obejmowało całą szlachtę, bez względu na posiadany majątek, oraz tych mieszczan, którzy posiadali dobra ziemskie. Niestawienie się groziło konfiskatą majątku. Smoleńskie pospolite ruszenie wyróżniało się sprawnością bojową od reszty ziem polskich, gdyż na ogół majątki zostały tu nadane byłym żołnierzom zaciężnym.
Wojewodowie smoleńscy byli dowódcami pospolitego ruszenia swego województwa, a głównymi pomocnikami byli chorążowie, organizujący popisy. W celu sprawniejszego zarządzania zwołanym pospolitym ruszeniem wojewodowie tworzyli 3-4-osobową radę, będącą organem doradczo-wykonawczym, która wraz z dowódcą wojsk zaciężnych tworzyła tzw. starszyznę. W razie wojny zgromadzona w Smoleńsku szlachta wybierała rotmistrzów, którzy ze względu na podział stanowisk na murach twierdzy zwani byli kwatermistrzami. Kierowali oni obroną fragmentu twierdzy od baszty do baszty. Wybierano także strażników, którzy zarządzali służbą wartowniczą oraz kierowali podsłuchami robót minerskich prowadzonych przez oblegającego twierdzę nieprzyjaciela. Wszyscy wybrani przez szlachtę urzędnicy musieli zostać zatwierdzeni przez wojewodę.
Wojewodowie województwa smoleńskiego Wielkiego Księstwa Litewskiego i I Rzeczypospolitej.

</doc>
<doc id="704521" url="https://pl.wikipedia.org/wiki?curid=704521" title="Młodzieńcza miłość">
Młodzieńcza miłość

Młodzieńcza miłość to telenowela argentyńska składająca się ze 126 odcinków.
Treść serialu.
Serial opowiada o przyjaźni, miłości, konfrontacji młodzieńczych marzeń z okrutną rzeczywistością, wyborach i wchodzeniu w dorosłe życie Celeste i Santiago. Po latach spędzonych w College za granicą Santiago, syn przedsiębiorcy budowlanego, powraca do Buenos Aires by zamieszkać wraz z ojcem Arturo. W rodzinnym domu powraca również do największej swojej pasji, muzyki, której zaniechał po śmierci matki. Celeste jest córką majstra. Marzy o sławie prima baleriny i studiach w Akademii Sztuki. Jednak zdaje sobie sprawę, że rodziców nie stać na jej wykształcenie. W miarę swoich możliwości pomaga finansowo, pracując na budowie.

</doc>
<doc id="704525" url="https://pl.wikipedia.org/wiki?curid=704525" title="Teodor Leszetycki">
Teodor Leszetycki

Teodor Leszetycki, niem. Theodor Leschetizky (ur. 22 czerwca 1830 w Łańcucie, zm. 14 listopada 1915 w Dreźnie) – polski pianista, kompozytor i pedagog. Powołany przez Antona Rubinsteina do nowo założonego Konserwatorium w Petersburgu w 1864 roku, wykształcił tam wielu sławnych pianistów.
Życiorys.
Naukę muzyki rozpoczął, mając pięć lat. W roku 1839, w wieku dziewięciu lat, debiutował jako pianista we Lwowie z miejscową orkiestrą, prowadzoną przez Franza Xavera Mozarta. W 1841 rodzina Leszetyckich wyjechała do Wiednia, gdzie Teodor kontynuował naukę gry na fortepianie u Carla Czernego i kompozycji u Simona Sechtera; studiował też filozofię na Uniwersytecie Wiedeńskim. Dawał koncerty w Rosji, Niemczech i Anglii jako pianista i dyrygent.
W 1878 wrócił do Wiednia. Zamieszkał w zachowanej do dziś obszernej willi w dzielnicy Währing, przy Weimarerstrasse 60. Na jej frontowej ścianie widnieje tablica pamiątkowa o treści: "Dieses Haus war von 1881–1915 das Heim des Klaviervirtuosen und Musikpädagogen Professor Theodor Leschetizky".
Leszetycki był wybitnym pedagogiem, jego uczniami byli m.in. Ignacy Jan Paderewski, Henryk Melcer-Szczawiński, Antonina Szukiewicz, Artur Schnabel, Ignacy Friedman, Osip Gabriłowicz, Elly Ney, Mieczysław Horszowski, Benno Moiseiwitsch, Paul Wittgenstein, Richard Buhlig i Mark Hambourg. Paderewski o pedagogice Leszetyckiego wypowiadał się w następujący sposób: „Nie znałem i do dziś dnia nie znam nikogo, kto by mu dorównał. Nikt absolutnie nie może się z nim porównywać. Jako pedagog – olbrzym, wobec którego wszyscy inni są tylko karłami”.
Zajmował się także kompozycją, napisał ponad pięćdziesiąt większych utworów fortepianowych, dwie opery: "Bracia Marco" i "Pierwsza Zmarszczka", koncert fortepianowy oraz kilkaset miniatur fortepianowych.
Pochowany w grobie honorowym na Cmentarzu Centralnym w Wiedniu.

</doc>
<doc id="704527" url="https://pl.wikipedia.org/wiki?curid=704527" title="Kieszeń">
Kieszeń

Kieszeń – służący do przechowywania przedmiotów podręcznych, kawałek materiału w formie woreczka wszyty w ubranie, plecak czy torbę. Kieszeń może występować m.in. w spodniach, kurtce, koszuli, bluzie. Zamknięciem kieszeni mogą być wielorakie guziki i suwaki.
W garniturze.
Ze względu na rodzaj wszycia kieszenie możemy podzielić na:
Oprócz tego wyodrębnić można kieszenie proste, umieszczone pionowo oraz skośne, naszyte pod lekkim ukosem, pierwotnie stosowane do marynarek angielskich do jazdy konnej, dzięki czemu dostęp do nich był ułatwiony. Kieszenie mogą być przykryte naszytym kawałkiem materiału zwanym patką, co jednak obniża poziom formalności garnituru. Najbardziej formalnym typem kieszeni, stosowanym do garniturów wizytowych, są kieszenie cięte, proste bez patek.
Kieszeń na lewej piersi marynarki przeznaczona do noszenia poszetki nazywana jest brustaszą. Z kolei mniejsza kieszonka umieszczana nad prawą kieszenią marynarki, pełniąca obecnie funkcję estetyczną a uprzednio służąca do przechowywania biletów kolejowych, nosi nazwę "biletówki". Mała kieszonka w spodniach umieszczona tuż pod pasem nazywana jest natomiast "zegarówką" lub "bilonówką".

</doc>
<doc id="704528" url="https://pl.wikipedia.org/wiki?curid=704528" title="2006 UJ185">
2006 UJ185

2006 UJ185 – planetoida z grupy Amora. Została odkryta 28 października 2006 przez zespół Mt. Lemmon Survey. Do tej pory nie nadano jej numeru.
2006 UJ185 ma średnicę około 10 metrów. Okrąża Słońce po orbicie o peryhelium ok. 0,71 j.a. i aphelium 2,67 j.a. w czasie około 805 dni (2,20 roku). Średnia prędkość kątowa jej ruchu wynosi 0,43 stopnia na dzień.
30 października 2006 minęła Ziemię w odległości ok. 0,7 średniej odległości od Księżyca (269 tys. km). Osiągnęła wtedy jasność obserwowaną ok. 17.

</doc>
<doc id="704533" url="https://pl.wikipedia.org/wiki?curid=704533" title="Grand Prix Las Vegas Formuły 1">
Grand Prix Las Vegas Formuły 1

Grand Prix Las Vegas – dawny wyścig organizowany w ramach Mistrzostw Świata Formuły 1 w sezonach 1981 i 1982. Tor tworzył parking hotelu Caesars Palace. Eliminacja powróci do kalendarza Formuły 1 w sezonie 2023 na nowym torze Las Vegas Strip Circuit.
Historia.
Gdy z kalendarza usunięto tor Watkins Glen, Formuła 1 kontynuowała swoją ekspansję na wschodzie Stanów Zjednoczonych poprzez utworzenie wyścigu w Las Vegas. Nowy wyścig kończył sezon 1981, podczas gdy rozpoczynał go wyścig w Long Beach (Grand Prix Stanów Zjednoczonych). Grand Prix nie było popularne wśród kierowców, głównie z powodu panujących na pustyni upałów. Tor tworzył parking hotelu Caesar's Palace i jak na tymczasowy obiekt był bardzo dobrze przygotowany. Był wystarczająco szeroki aby umożliwić wyprzedzanie, posiadał pobocza i gładką powierzchnię. Jednak z powodu poruszania się po torze w kierunku przeciwnym do ruchu wskazówek zegara był on bardzo obciążający dla karków kierowców. Po wyścigu, w którym Nelson Piquet zajął piąte miejsce dające mu jego pierwszy tytuł mistrza świata, musiał dochodzić do siebie przez 15 minut z powodu wycieńczenia. W sezonie 1982 wyścig wygrał Michele Alboreto, startujący dla zespołu Tyrrell. Było to ostatnie Grand Prix Formuły 1 w tym miejscu, ponieważ wyścig nie cieszył się zainteresowaniem potencjalnych widzów.
31 marca 2022 podpisano porozumienie, w myśl którego Grand Prix Las Vegas będzie rundą Mistrzostw Świata Formuły 1 od sezonu 2023. Wyścig odbędzie się w nocy w sobotę. Eliminacja zostanie rozegrana na ulicznym torze, prowadzącym m.in. przez Las Vegas Strip.
Zwycięzcy Grand Prix Las Vegas.
Liczba zwycięstw (kierowcy):
Liczba zwycięstw (producenci podwozi):
Liczba zwycięstw (producenci silników):

</doc>
<doc id="704537" url="https://pl.wikipedia.org/wiki?curid=704537" title="Nathan Bedford Forrest">
Nathan Bedford Forrest

Nathan Bedford Forrest (ur. 13 lipca 1821, zm. 29 października 1877) – generał Konfederacji, przypuszczalnie najsłynniejszy kawalerzysta i partyzant wojny secesyjnej. Forrest jest uważany przez wielu historyków za najbardziej innowacyjnego generała tej wojny. Jego pełna sukcesów taktyka wojny podjazdowej jest do dzisiaj studiowana na uczelniach wojskowych.
Po wojnie reputacja generała Forresta ucierpiała na skutek oskarżeń o brutalność w czasie bitwy o Fort Pillow, oraz członkostwo w Ku-Klux Klanie.
W trakcie wojny jako jedyny generał zabił 31 przeciwników w bezpośredniej walce. Był także rekordzistą, jeśli chodzi o liczbę koni, które padły pod nim w czasie wojny.
W kulturze.
Od nazwiska Forresta otrzymał swoje imię Forrest Gump, bohater powieści Winstona Grooma i nakręconego na jej podstawie filmu. Uważał on generała za założyciela klubu, gdzie wszyscy przebierali się w peleryny i prześcieradła i zachowywali się jak zgraja duchów, a prześcieradłami przykrywali nawet swoje konie. Matka mówiła, że imię „Forrest” ma mu przypominać, że ludzie robią czasem rzeczy, które nie mają sensu.

</doc>
<doc id="704538" url="https://pl.wikipedia.org/wiki?curid=704538" title="Żyła nabrzuszna powierzchowna">
Żyła nabrzuszna powierzchowna

Żyła nabrzuszna powierzchowna (łac. "vena epigastrica superficialis") – żyła odprowadzająca krew ze skóry dolnej połowy przedniej ściany brzucha.
Biegnie w tkance podskórnej.
Uchodzi do żyły udowej lub żyły odpiszczelowej w rozworze odpiszczelowym.

</doc>
<doc id="704543" url="https://pl.wikipedia.org/wiki?curid=704543" title="Etherlords">
Etherlords

Etherlords (ros. Демиурги) – gra komputerowa osadzona w realiach fantasy, stworzona przez rosyjskie studio Nival Interactive. Jest to strategia turowa z połączeniem gry karcianej w stylu . 
Rozgrywka.
Gra ma liniową fabułę, składającą się z szeregu pojedynków co coraz silniejszymi przeciwnikami. W trakcie gry gracz uzyskuje coraz większe możliwości, zwiększając swoją siłę magiczną i ucząc się nowych zaklęć.
Rasy.
W "Etherlords" występują cztery rasy:
Każda rasa posiada specyficzne dla siebie zaklęcia, istoty, które może przywołać oraz uroki. Aby użyć każdej z tych zdolności, potrzebują eteru, czyli swoistej many, energii magicznej. Podczas walki, podzielonej na tury, wraz z kolejnymi turami gracze zyskują pasma eteru, które pozwalają im nabyć eter. Im więcej pasm, tym więcej eteru dany bohater może posiadać.
Walka.
W czasie walki gracz ma do różne rodzaje zaklęć:
Oprócz tego gracz ma określone zdolności, które wpływają na sposób gry.

</doc>
<doc id="704545" url="https://pl.wikipedia.org/wiki?curid=704545" title="Gendos">
Gendos

Gendos, właściwie Giennadij Timofiejewicz Czamzyryn (ur. 19 grudnia 1965, zm. 18 czerwca 2015) – artysta szaman narodowości tuwińskiej z Azji środkowej. 
Na początku grywał w teatrach w szczególności rolę szamana. Związany był z zespołem Biosynthes, który powstał w 1990 przy teatrze w Kyzyle. Potem brał udział w wielu nietypowych projektach awangardowych. W 1994 roku Gendos został współtwórcą wraz z Kenem Hyderem i Timem Hodgkinsonem jazzowego zespołu K-Space. W 2000 roku, wraz z basistą zespołu Yat-Kha Aleksejem Saają założył GenDOS Rock Group. Współpracował z takimi artystami jak Piotr Pawlak, Jerzy Mazzoll, Olga Szwajgier, Antoni „Ziut” Gralak i zespołem Shannon.

</doc>
<doc id="704546" url="https://pl.wikipedia.org/wiki?curid=704546" title="Moczydło (Goździelin)">
Moczydło (Goździelin)

Moczydło - część wsi Goździelin w Polsce, położona w województwie świętokrzyskim, w powiecie ostrowieckim, w gminie Bodzechów. Wchodzi w skład sołectwa Goździelin.
W latach 1975–1998 Moczydło administracyjnie należało do województwa kieleckiego.
Historia.
Pod koniec XIX w. Moczydło miało 3 domy i 27 mieszkańców. Znajdowała się tu kopalnia rudy żelaza oraz 40 morgów ziemi należącej do dóbr i zakładów górniczych w Bodzechowie.

</doc>
<doc id="704551" url="https://pl.wikipedia.org/wiki?curid=704551" title="Konkurs">
Konkurs

Konkurs – rodzaj przyrzeczenia publicznego, w którym oznaczony został termin ubiegania się o nagrodę za najlepszą czynność lub najlepszy rezultat (dzieło), spełniające warunki określone w przyrzeczeniu nagrody w rozumieniu art. 919-921 Kodeksu cywilnego.
W powszechnym rozumieniu konkurs to procedura oparta na mechanizmie rywalizacji o nagrodę, mająca na celu osiągnięcie najwyższego poziomu umiejętności lub jakości i dokonanie wyboru najlepszego rezultatu lub czynności oraz nagrodzenia ich wykonawcy przyrzeczoną nagrodą. Instrument konkursu i jego zasady reguluje Kodeks cywilny w tytule XXXVI „Przyrzeczenie publiczne”, art. 919-921 Kodeksu cywilnego, a warunki konkursu, czyli warunki ubiegania się o przyrzeczoną nagrodę, określa przyrzekający nagrodę, który może być organizatorem konkursu lub może powierzyć organizację konkursu stronie trzeciej. Niektóre szczególne rodzaje konkursów mogą być także regulowane przez prawo, albo regulacje wewnętrzne organizacji, które zajmują się organizowaniem konkursów danego rodzaju (np. zawody sportowe, turnieje, konkursy piękności, konkursy fotograficzne itp.).
Zakres, przebieg i rezultaty konkursu.
Konkurs może dotyczyć czynności, umiejętności lub bezpośrednio cech ludzi (osiągnięć, wiedzy itp.; kryteria bycia: naj-, np. najlepszym, najciekawszym, najbardziej popularnym itp.) albo idei, rozwiązań lub rzeczy materialnych będących rezultatem działalności człowieka. Uczestników konkursu nie może nominować jego organizator, wskazany przez niego zespół osób lub instytucja, albo ogół jakiejś zbiorowości (społeczność), ponieważ konkurs jako przyrzeczenie publiczne musi być skierowany do publiczności, czyli do osób nieoznaczonych imiennie.
Konkurs może być przeprowadzany w jednym lub kilku etapach, może być też cykliczny i powtarzalny (kolejne edycje). W niektórych konkursach wieloetapowych (np. zawody) ostatni etap nazywany jest finałem, przedostatni – półfinałem, trzeci od końca – ćwierćfinałem. Uczestnik konkursu zakwalifikowany do ostatniego etapu to "finalista".
Wybór najlepszego rezultatu (dzieła, pracy) lub czynności, jest głównym zobowiązaniem przyrzekającego nagrodę i może go dokonać sam przyrzekający, jako organizator konkursu lub upoważniona przez niego osoba, bądź grupa osób (sąd konkursowy, jury) albo większa zbiorowość lub publiczność. Wybór musi być dokonywany według zasad ogłoszonych publicznie w przyrzeczeniu nagrody i może być dokonywany w trybie tajnego bądź jawnego głosowania ustnego, pisemnego, listownego, telefonicznego, mailowego lub poprzez formularz internetowy itp.
Nagrody przyrzeczone w konkursie zawsze muszą być przyznane zgodnie z przyrzeczeniem (przyrzeczenie publiczne nieodwołalne). Nagrody mogą mieć charakter materialny (np. finansowy lub rzeczowy), lub niematerialny (np. dyplom, odznaczenie itp.). Nagroda za najlepszą pracę lub czynność zawsze musi być przyznana jednemu z uczestników konkursu, określanemu jako zwycięzca konkursu albo laureat I-nagrody. Wynika to wprost z treści przyrzeczenia nagrody za najlepszą pracę, tożsamego z zobowiązaniem przyrzekającego nagrodę do wyboru i nagrodzenia pracy lub czynności najlepszej. Przyznanie w konkursie równorzędnej nagrody za najlepszą pracę lub czynność dwóm, lub większej liczbie laureatów, nie jest dopuszczalne pod względem prawnym, ponieważ oznaczałoby uchylenie się organizatora od obowiązku wyboru i nagrodzenia najlepszej pracy lub czynności i niedotrzymanie przyrzeczenia. Pozostałe przyrzeczone nagrody mogę być przyznane kilku uczestnikom równorzędnie, bądź w określonej kolejności ustalając ich miejsca (pierwsze, drugie itd.). Każdy nagrodzony to "laureat" konkursu. Jeżeli kilku uczestnikom konkursu przyznano nagrody równorzędne (to samo miejsce), dookreśla się to wyrażeniem "ex aequo".
Nierozstrzygalność i unieważnienie konkursu.
Konkurs nie dochodzi do skutku, jeżeli w oznaczonym terminie nie zostaną zgłoszone co najmniej dwa rezultaty lub czynności spełniające warunki konkursu, gdyż wówczas zobowiązanie organizatora konkursu do wyboru najlepszego rezultatu lub czynności staje się logicznie niemożliwe i wtedy pozostaje bezskuteczne.
Konkurs jako nieodwołalne zobowiązanie organizatora do nagrodzenia najlepszego rezultatu (dzieła) lub czynności nie może być unieważniony, jak tylko w przypadku naruszenia prawa, rażących nieprawidłowości bądź nieuczciwości po stronie organizatora, i w takich przypadkach zawsze na ryzyko i odpowiedzialność organizatora konkursu pod rygorem zwrotu kosztów poniesionych przez uczestników unieważnionego konkursu.

</doc>
<doc id="704552" url="https://pl.wikipedia.org/wiki?curid=704552" title="Towarzysz">
Towarzysz

Towarzysz – słowo oznaczające kolegę, przyjaciela lub sojusznika. W dawnej Polsce wyraz ten posiadał szczególne znaczenie w kontekście wojskowym i oznaczał członka towarzystwa, żołnierza - szlachcica równego pod względem statusu społecznego innym żołnierzom o pochodzeniu szlacheckim oraz przełożonym - w tym także zamożnym magnatom. W miarę upływu czasu słowo zyskało nowe znaczenia związane z popularyzacją idei demokratycznych i egalitarnych oraz rozwojem masowych ruchów politycznych. Popularyzację w życiu publicznym wyrazów podkreślających zerwanie z przywilejami stanowymi i akcentujących równość wszystkich członków społeczeństwa należy wiązać z rewolucją francuską (1789–1799), gdy wszystkich ludzi tytułowano „obywatel” lub „obywatelka” (odpowiednio lub ), zamiast zwyczajowego zwracania się z zachowaniem określenia statusu danej osoby. Wyraz towarzysz upowszechnił się wraz z powstaniem i szerzeniem się idei socjalizmu w XIX wieku, przyjął się jako egalitarny sposób zwracania się do siebie członków i sympatyków lewicy. Wraz z rewolucją październikową (1917) słowo „towarzysz” () zostało przyjęte powszechnie jako określenie komunisty. Od tej pory określenie to kojarzone jest głównie z komunizmem.
W Polsce wyraz „towarzysz” zyskał nowe znaczenie wraz upowszechnieniem się idei socjalizmu na przełomie XIX i XX wieku, szczególnie w okresie nasilenia ruchu robotniczego na początku XX wieku. Od tej pory przylgnęło do polskich socjalistów i komunistów, a od powstania Polskiej Rzeczypospolitej Ludowej było stosowane powszechnie przez członków Polskiej Zjednoczonej Partii Robotniczej, w tym przez przedstawicieli władz państwowych i administracyjnych. W oficjalnych relacjach poza PZPR używano wyrazów obywatel i obywatelka, terminy te obowiązywały także w Ludowym Wojsku Polskim i Milicji Obywatelskiej.

</doc>
<doc id="704553" url="https://pl.wikipedia.org/wiki?curid=704553" title="Dziennik elektroniczny">
Dziennik elektroniczny

Dziennik elektroniczny, e-dziennik – program komputerowy lub serwis internetowy służący do rejestracji przebiegu nauczania.
W wielu szkołach jest często stosowany, jako dodatkowy element kontaktu z rodzicami, ponadto zakres informacji przechowywanych w dziennikach elektronicznych jest przeważnie większy niż w tradycyjnych szkolnych dziennikach.
W 2009 r. MEN usankcjonowało stosowanie dzienników elektronicznych umożliwiając szkołom prowadzenie wyłącznie dziennika elektronicznego w miejsce ich papierowych poprzedników pod warunkiem spełnienia wymagań:
Obecnie każda szkoła musi uzyskać zgodę organu prowadzącego na użytkowanie dziennika elektronicznego jeżeli będzie to wyłączna forma prowadzenia dziennika.
Wraz z rozwojem Internetu, większość dzienników dostępna jest w formie serwisu internetowego. Umożliwiają one w naturalny sposób dostęp również dla uczniów oraz ich rodziców.
Funkcje dziennika elektronicznego.
Do najważniejszych funkcji dziennika elektronicznego zalicza się aktualnie:

</doc>
<doc id="704558" url="https://pl.wikipedia.org/wiki?curid=704558" title="Cres">
Cres

Cres (wł. "Cherso") – należąca do Chorwacji wyspa na Morzu Adriatyckim, położona pomiędzy wyspą Krk a półwyspem Istria. Cres i Krk to największe chorwackie wyspy, ich powierzchnia jest niemal identyczna i wynosi ok. 404 km². Długość linii brzegowej wynosi 268,21 km. Najwyższy szczyt na wyspie – Gorice ma wysokość 648 m n.p.m. Na wyspie znajduje się ściśle chronione Jezioro Vransko o długości 5,5 km i szerokości do 1,5 km, którego powierzchnia wynosi 5,5 km². Jest to wyjątkowy na wyspach chorwackich naturalny zbiornik wody słodkiej o pojemności 200 mln m³. Największą miejscowością na wyspie jest miasto Cres. Północna część wyspy jest wyżynno-górzysta, natomiast południowa nizinna.
Ludność wyspy zajmuje się przetwórstwem roślin leczniczych, rybołówstwem, hodowlą owiec oraz uprawą winorośli, oliwek i warzyw.
Na wyspę można się dostać wyłącznie promem. Najszybciej dopłynąć można z miejscowości Brestova do miejscowości Porozina, położonej na wyspie. Rejs trwa niespełna 20 minut.

</doc>
<doc id="704560" url="https://pl.wikipedia.org/wiki?curid=704560" title="Tłuszczak">
Tłuszczak

Tłuszczak (łac. "lipoma") – łagodny nowotwór zbudowany z tkanki tłuszczowej. 
Tłuszczaki są miękkie w dotyku, czasami przesuwalne i ogólnie bezbolesne. Rosną bardzo wolno. Większość tłuszczaków jest mała, ale mogą wzrosnąć do rozmiarów ponad 6 cm. 
Tłuszczaki występują najczęściej u osób w wieku 40 do 60 lat, ale mogą wystąpić również u dzieci. Tłuszczaki występują u 1% populacji.
Leczenie.
Zwykle leczenie tłuszczaka nie jest konieczne, chyba że guz powoduje ból lub ogranicza ruchy. Tłuszczaki usuwa się również z powodów kosmetycznych.

</doc>
<doc id="704564" url="https://pl.wikipedia.org/wiki?curid=704564" title="Antenat">
Antenat



</doc>
<doc id="704565" url="https://pl.wikipedia.org/wiki?curid=704565" title="Tanaici">
Tanaici



</doc>
<doc id="704566" url="https://pl.wikipedia.org/wiki?curid=704566" title="Barbezieres">
Barbezieres



</doc>
<doc id="704567" url="https://pl.wikipedia.org/wiki?curid=704567" title="Barbieres">
Barbieres



</doc>
<doc id="704568" url="https://pl.wikipedia.org/wiki?curid=704568" title="Barbatre">
Barbatre



</doc>
<doc id="704569" url="https://pl.wikipedia.org/wiki?curid=704569" title="Barcares">
Barcares



</doc>
<doc id="704570" url="https://pl.wikipedia.org/wiki?curid=704570" title="Bard-le-Regulier">
Bard-le-Regulier



</doc>
<doc id="704571" url="https://pl.wikipedia.org/wiki?curid=704571" title="Lipoma">
Lipoma



</doc>
<doc id="704572" url="https://pl.wikipedia.org/wiki?curid=704572" title="Bard-les-Epoisses">
Bard-les-Epoisses



</doc>
<doc id="704573" url="https://pl.wikipedia.org/wiki?curid=704573" title="Bard-les-Pesmes">
Bard-les-Pesmes



</doc>
<doc id="704576" url="https://pl.wikipedia.org/wiki?curid=704576" title="Bargeme">
Bargeme



</doc>
<doc id="704577" url="https://pl.wikipedia.org/wiki?curid=704577" title="Barisey-la-Cote">
Barisey-la-Cote



</doc>
<doc id="704580" url="https://pl.wikipedia.org/wiki?curid=704580" title="La Baroche-sous-Luce">
La Baroche-sous-Luce



</doc>
<doc id="704583" url="https://pl.wikipedia.org/wiki?curid=704583" title="Hagar (postać biblijna)">
Hagar (postać biblijna)

Hagar (hebr. הָגָר, arab. هاجر; "Hajar") – postać biblijna z Księgi Rodzaju, matka Izmaela.
Hagar w Biblii.
Była egipską niewolnicą żony Abrahama, Sary. Bezpłodna Sara oddała ją mężowi za żonę, aby urodziła mu potomka (podobny obyczaj był powszechny na starożytnym Bliskim Wschodzie, a w Biblii poświadczony jest także w historii Jakuba i jego żon). Będąc w ciąży, Hagar zaczęła odnosić się z pogardą do swojej pani. Gdy ta w odpowiedzi upokorzyła ją, uciekła na pustynię. W drodze napotkała Anioła Bożego, który polecił jej wrócić do Sary, jednocześnie przepowiadając jej liczne potomstwo i nakazując nazwać syna, który się narodzi, Izmael („Bóg słucha”), "bo usłyszał Pan, gdy byłaś upokorzona". Miejsce, w którym Hagar spotkała anioła, nazwano Beer-Lachaj-Roj - „studnią widzącego i żyjącego” (Rdz 16).
W jakiś czas po narodzinach Izaaka Sara zauważyła, iż Izmael naśmiewa się z niego. Nakazała wówczas Abrahamowi wypędzić go wraz z matką. Abraham początkowo opierał się temu żądaniu, lecz pouczony przez Boga, iż Izmael "stanie się wielkim narodem", dał Hagar chleb oraz bukłak wody i wygnał obydwoje na pustynię. Błąkająca się po pustyni Beer-Szeby Hagar, gdy zabrakło wody, zostawiła Izmaela pod krzewem i oddaliła się, nie chcąc oglądać jego śmierci. Objawił się jej wówczas Anioł Boży, pocieszając ją i wskazując studnię. Gdy Izmael dorósł, Hagar sprowadziła mu żonę z Egiptu (Rdz 21,9-21).
W Nowym Testamencie apostoł Paweł przywołał historię Hagar w Liście do Galatów, porównując ją do przymierza zawartego z Izraelitami pod górą Synaj (Ga 4,24).
Późniejsza tradycja.
W tradycji rabinicznej Hagar przedstawiana jest często jako córka faraona. Niektóre midrasze identyfikują ją także z Keturą, kobietą, którą poślubił Abraham po śmierci Sary.
Hagar cieszy się wielkim poważaniem w islamie jako matka Izmaela, praojca wszystkich Arabów. W Mekce koło świątyni Al-Kaba znajduje się źródło Zamzam, które według tradycji wytrysnęło, gdy błąkająca się po pustyni Hagar szukała wody. Podczas hadżdżu pielgrzymi szybkim krokiem siedmiokrotnie przebiegają między wzgórzami Safa i Marwa, naśladując w ten sposób poszukującą wody Hagar.
Wyznawcy bahaizmu wierzą, że potomkiem Abrahama i Hagar w prostej linii był prorok Báb.
Hagar w sztuce.
W sztuce przedstawiana często w scenie wygnania na pustynię lub spotkania z Aniołem Bożym. Po temat Hagar sięgali szczególnie chętnie malarze XVII-wieczni.

</doc>
<doc id="704585" url="https://pl.wikipedia.org/wiki?curid=704585" title="Jérémie Aliadière">
Jérémie Aliadière

Jérémie Aliadière (ur. 30 marca 1983 w Rambouillet) – piłkarz francuski grający na pozycji napastnika. Jego przydomki boiskowe to „Ali” lub „Jerrie”.
Kariera klubowa.
Jérémie jako junior trafił do francuskiej szkółki piłkarskiej INF Clairefontaine. Jednak w wieku 16 lat, w 1999 roku podpisał kontrakt z Arsenalem, a upatrzył go sobie już wcześniej menedżer „Kanonierów” Arsène Wenger. Od początku jednak kariera Jérémiego nie przebiegała tak jak powinna, gdyż zbyt często zaczęły go prześladować kontuzje.
Swój debiut w Premier League Aliadière zaliczył w sezonie 2001/2002, a dokładnie 23 lutego 2002 w wygranym 4:1 meczu z Fulham, a zastąpił wtedy samego Thierry’ego Henry. Swoją pierwszą bramkę zdobył natomiast 27 sierpnia tego samego roku, a Arsenal pokonał wówczas West Bromwich Albion 5:2. Przez praktycznie cały czas Aliadière był rezerwowym w Arsenalu. 3 kwietnia 2004 zadebiutował w Pucharze Anglii w przegranym 0:1 meczu z Manchesterem United. Przez cały sezon 2003/2004 wychodził jednak często na boisko i zagrał w kilku ważnych dla Arsenalu meczach, kiedy kontuzje w różnym czasie mieli Henry, Dennis Bergkamp czy José Antonio Reyes. Na początku sezonu 2004/2005 Jérémie doznał kontuzji i pauzował aż do lutego i ostatecznie zagrał tylko w 6 meczach drużyny, w każdym z nich wchodząc na boisko z ławki rezerwowych. Częściej grał w rezerwach zespołu Arsenalu i tam też zdobywał bramki – 8 goli w 5 meczach.
5 lipca 2011 roku podpisał trzyletni kontrakt z występującym we francuskiej Ligue 1 FC Lorient.
Wypożyczenia.
W sezonie 2005/2006 Wenger zdecydował, iż dla wciąż młodego Aliadière, lepiej będzie, jak zostanie on wypożyczony do innego zespołu. Na początku sezonu trafił do Celticu z nadzieją, że wywalczy tam miejsce w podstawowej jedenastce. Aliadiere zawiódł jednak pokładane w nim nadzieje i w Glasgow wytrzymał tylko miesiąc, rozgrywając dwa mecze.
24 sierpnia wrócił do Londynu i został wypożyczony do West Hamu. Jednak pobyt w drużynie „Młotów” także był bardzo nieudany i Jérémie zagrał tylko w 8 meczach, w tym tylko w 1 w podstawowej jedenastce.
31 stycznia 2006 West Ham United zdecydował się przerwać wypożyczenie tego zawodnika i Aliadière trafił do Wolverhampton Wanderers na rundę wiosenną sezonu 2005/2006. Tam grał już częściej na zapleczu ekstraklasy w Championship i zdołał nawet zdobyć 2 bramki ligowe. Latem 2006 powrócił do Arsenalu, z którym przedłużył kontrakt do 2009 roku, a w sezonie 2006/2007 był dopiero piątym w hierarchii napastnikiem w klubie.
Latem 2007 Aliadière opuścił Arsenal i za około 3 miliony euro trafił do Middlesbrough. W latach 2011–2014 grał w FC Lorient, a w latach 2014–2016 w katarskim Umm-Salal. W 2016 wrócił do Lorient. W 2017 roku zakończył tam karierę.

</doc>
<doc id="704586" url="https://pl.wikipedia.org/wiki?curid=704586" title="Barre-des-Cevennes">
Barre-des-Cevennes



</doc>
<doc id="704587" url="https://pl.wikipedia.org/wiki?curid=704587" title="Argentino Santa Fe">
Argentino Santa Fe

Club Atlético Argentino de Santa Fe − argentyński klub piłkarski z siedzibą w mieście Santa Fe.
Historia.
Klub założony został 12 stycznia 1917 roku i gra obecnie w piątej lidze argentyńskiej Torneo Argentino C. Barwy klubu - błękitno-białe.

</doc>
<doc id="704588" url="https://pl.wikipedia.org/wiki?curid=704588" title="Jeremie Aliadiere">
Jeremie Aliadiere



</doc>
<doc id="704589" url="https://pl.wikipedia.org/wiki?curid=704589" title="Barreme">
Barreme



</doc>
<doc id="704591" url="https://pl.wikipedia.org/wiki?curid=704591" title="Bartres">
Bartres



</doc>
<doc id="704592" url="https://pl.wikipedia.org/wiki?curid=704592" title="Barville-en-Gatinais">
Barville-en-Gatinais



</doc>
<doc id="704593" url="https://pl.wikipedia.org/wiki?curid=704593" title="Barzy-en-Thierache">
Barzy-en-Thierache



</doc>
<doc id="704595" url="https://pl.wikipedia.org/wiki?curid=704595" title="Bareges">
Bareges



</doc>
<doc id="704596" url="https://pl.wikipedia.org/wiki?curid=704596" title="Baresia-sur-l'Ain">
Baresia-sur-l'Ain



</doc>
<doc id="704597" url="https://pl.wikipedia.org/wiki?curid=704597" title="Baslieux-les-Fismes">
Baslieux-les-Fismes



</doc>
<doc id="704598" url="https://pl.wikipedia.org/wiki?curid=704598" title="Deathchain">
Deathchain

Deathchain to death/thrash metalowy zespół z Maaninka w Finlandii. Aktualnie mają podpisany kontrakt z Dynamic Arts Records. W 2005 roku odbyli trasę koncertową po Europie wraz z zespołami Candlemass i Destruction.

</doc>
<doc id="704600" url="https://pl.wikipedia.org/wiki?curid=704600" title="Kuzyn">
Kuzyn



</doc>
<doc id="704602" url="https://pl.wikipedia.org/wiki?curid=704602" title="Kuzynka">
Kuzynka



</doc>
<doc id="704603" url="https://pl.wikipedia.org/wiki?curid=704603" title="Bastide-de-Serou">
Bastide-de-Serou



</doc>
<doc id="704604" url="https://pl.wikipedia.org/wiki?curid=704604" title="Club Atlético Argentino de Santa Fe">
Club Atlético Argentino de Santa Fe



</doc>
<doc id="704605" url="https://pl.wikipedia.org/wiki?curid=704605" title="Bathelemont-les-Bauzemont">
Bathelemont-les-Bauzemont



</doc>
<doc id="704607" url="https://pl.wikipedia.org/wiki?curid=704607" title="Vlorë">
Vlorë



</doc>
<doc id="704609" url="https://pl.wikipedia.org/wiki?curid=704609" title="Batilly-en-Gatinais">
Batilly-en-Gatinais



</doc>
<doc id="704610" url="https://pl.wikipedia.org/wiki?curid=704610" title="Batsere">
Batsere



</doc>
<doc id="704611" url="https://pl.wikipedia.org/wiki?curid=704611" title="Baudignecourt">
Baudignecourt



</doc>
<doc id="704612" url="https://pl.wikipedia.org/wiki?curid=704612" title="Medeah">
Medeah



</doc>
<doc id="704613" url="https://pl.wikipedia.org/wiki?curid=704613" title="Baudrieres">
Baudrieres



</doc>
<doc id="704614" url="https://pl.wikipedia.org/wiki?curid=704614" title="Baudremont">
Baudremont



</doc>
<doc id="704616" url="https://pl.wikipedia.org/wiki?curid=704616" title="Bauge">
Bauge



</doc>
<doc id="704617" url="https://pl.wikipedia.org/wiki?curid=704617" title="Baune">
Baune



</doc>
<doc id="704626" url="https://pl.wikipedia.org/wiki?curid=704626" title="Futura (krój pisma)">
Futura (krój pisma)

Futura – geometryczny, bezszeryfowy, jednoelementowy, proporcjonalny krój pisma zaprojektowany w latach 1924–1926 przez Paula Rennera (1878–1956). W 1927 znalazł się on w ofercie odlewni czcionek Bauera.
Kształt czcionki został zainspirowany filozofią projektowania Bauhausu, pod której wpływem był Renner, oraz krojem uniwersalnym Herberta Bayera – studenta i wykładowcy tej uczelni. Chociaż Futura nie ma bezpośredniego powiązania z Bauhausem, była przejawem nowego podejścia do projektowania, które za najistotniejsze uważało funkcjonalizm i formę, natomiast zdecydowanie odrzucało dekoracyjne, zbędne elementy.
Na potrzeby Letnich Igrzysk Olimpijskich w Moskwie w 1980 Anatoli Muzanow opracował wariant ze znakami cyrylicy bazujący na kroju Futura Medium.
Polską adaptacją Futury był krój o nazwie Paneuropa.

</doc>
<doc id="704627" url="https://pl.wikipedia.org/wiki?curid=704627" title="Józef Gałeczka">
Józef Gałeczka

Józef Gałeczka (ur. 28 lutego 1939 w Gliwicach, zm. 7 lipca 2021 w Sosnowcu) – polski piłkarz, trener.
Debiutował w kadrze Polski 2 września 1962 w Poznaniu w przegranym 0:2 meczu z reprezentacją Węgier.
W ekstraklasie strzelił 98 goli.
W 1964 zdobył tytuł króla strzelców ekstraklasy (18 bramek).
Wraz z Zagłębiem zdobył Puchar Polski jako zawodnik i jako trener.
Po zakończeniu kariery piłkarskiej był trenerem.
Pochowany w Będzinie na Cmentarzu Komunalnym.

</doc>
<doc id="704628" url="https://pl.wikipedia.org/wiki?curid=704628" title="Zależność">
Zależność



</doc>
<doc id="704630" url="https://pl.wikipedia.org/wiki?curid=704630" title="Wyspy Chorwacji">
Wyspy Chorwacji

Wyspy o powierzchni powyżej 1 km².
Tabela przedstawia 78 największych wysp Chorwacji (w tym 45 zamieszkanych), o powierzchni powyżej 1 km²:

</doc>
<doc id="704634" url="https://pl.wikipedia.org/wiki?curid=704634" title="Lista mistrzów świata kierowców Formuły 1">
Lista mistrzów świata kierowców Formuły 1

Tytuł mistrza świata kierowców Formuły 1 (ang. Formula One World Drivers’ Championship (WDC)) – przyznawany po zakończeniu sezonu przez Fédération Internationale de l’Automobile (FIA) kierowcy, który uzyskał największą liczbę punktów w ciągu całego sezonu. Po raz pierwszy tytuł mistrza świata kierowców przyznano w sezonie 1950, a wywalczył go włoski kierowca – Nino Farina. Pierwszym kierowcą, który sięgnął po ten tytuł dwukrotnie, był Alberto Ascari, który triumfował w sezonach 1952 i 1953. Aktualnym mistrzem świata kierowców jest Max Verstappen.
FIA nie ogłasza kierowcy mistrzem świata aż do ostatniego wyścigu w sezonie, ale może on zapewnić sobie tytuł wcześniej, uzyskując taką przewagę nad pozostałymi kierowcami, że nie mają oni teoretycznej możliwości uzyskania wystarczającej liczby punktów aby go wyprzedzić, nawet jeśli ten kierowca nie startowałby do końca sezonu. W ciągu 70 sezonów 28 razy o tytule mistrza świata decydował ostatni wyścig sezonu. Kierowcą, który zapewnił sobie ten tytuł najwcześniej był Michael Schumacher, który w sezonie 2002 zapewnił sobie zwycięstwo w końcowej klasyfikacji na 6 wyścigów przed końcem sezonu.
Ogółem, do tej pory, trzydziestu trzech kierowców sięgało po tytuł mistrza świata kierowców. Rekordzistą pod względem liczby tytułów jest Michael Schumacher, który jest siedmiokrotnym mistrzem świata kierowców, ponadto w sezonach 2000–2004 zdobył 5 tytułów z rzędu. Najwięcej mistrzów świata pochodzi z Wielkiej Brytanii (10 kierowców), a także z Brazylii, Finlandii i Niemiec (po 3).
Rekordy.
Kierowcy, którzy zdobywali mistrzostwa świata kierowców z rzędu.
Dziesięciu kierowców zdobyło mistrzostwo świata kierowców z rzędu.

</doc>
<doc id="704635" url="https://pl.wikipedia.org/wiki?curid=704635" title="Lista mistrzów świata konstruktorów Formuły 1">
Lista mistrzów świata konstruktorów Formuły 1

Tytuł mistrza świata konstruktorów Formuły 1 (ang. Formula One World Constructors’ Championship (WCC)) – przyznawany przez Fédération Internationale de l’Automobile (FIA) po zakończeniu sezonu konstruktorowi, który uzyskał największą liczbę punktów w ciągu całego sezonu. Po raz pierwszy tytuł mistrza świata konstruktorów przyznano w sezonie 1958 zespołowi Vanwall.
Różne kombinacje samochodu i silnika są uznawane za różnych konstruktorów. Klasyfikacje obliczane są przez dodanie punktów zdobytych przez kierowców danego konstruktora w każdym wyścigu w sezonie. Do sezonu 1979 do punktacji wliczane były punkty najlepszych kierowców danego konstruktora w danym wyścigu. Tylko dziesięć razy w barwach zespołu, który wywalczył tytuł mistrzowski w danym sezonie wśród konstruktorów nie startował mistrz świata kierowców tegoż sezonu.
W trakcie 62 sezonów tytuł mistrzowski został przyznany 14 różnym konstruktorom. Najbardziej utytułowanym zespołem jest Scuderia Ferrari, ma on na koncie 16 tytułów mistrzowskich, w tym 6 z rzędu w latach 1999–2004. Mistrzowskie zespoły reprezentowały pięć krajów: Wielką Brytanię (33 tytuły), Włochy (16), Niemcy (7), Austrię (4), oraz Francję (3).

</doc>
<doc id="704636" url="https://pl.wikipedia.org/wiki?curid=704636" title="Wideokonferencja">
Wideokonferencja

Wideokonferencja – interaktywna komunikacja multimedialna, realizowana zazwyczaj za pomocą komputerów, polegająca na przesyłaniu z dużą prędkością obrazu oraz dźwięku w czasie rzeczywistym pomiędzy odległymi lokalizacjami. Osoby posiadające sprzęt umożliwiający wykorzystywanie wideokonferencji mogą między sobą rozmawiać i jednocześnie widzieć się nawzajem.
Zastosowanie i wymagania.
Podobnie jak telekonferencja daje możliwość prowadzenia rozmów z wieloma użytkownikami jednocześnie. Różnicą jest to, że rozmowy prowadzone są za pomocą komputera z kamerą internetową, smartfonu lub tabletu. Dodatkową zaletą jest możliwość wyświetlania jakiegoś procesu systemowego np. dokumentu, prezentacji, grafiki, filmu czy strony internetowej (w zależności od używanego oprogramowania).
Stanowisko uczestnika wideokonferencji musi być wyposażone w komputer lub urządzenie mobilne z łączem telekomunikacyjnym o szybkości min. 128 kb/s, kamerę wideo, mikrofon i głośniki, zestaw słuchawkowy lub zestaw głośnomówiący oraz odpowiednie oprogramowanie (lub aplikację mobilną) umożliwiające usługę wideokonferencji, którym najczęściej jest komunikator internetowy (np. Skype, AQQ).
Efektywność systemów konferencji mierzona jest w czasie rzeczywistym w klatkach na sekundę.
Coraz częściej spotykanym rozwiązaniem jest przeniesienie wideokonferencji do Internetu (Webkonferencja). Wtedy do obsługi wystarczy komputer podłączony do internetu.
Krytyka.
Ta forma może utrudniać komunikacje ze względu na trudności w ustalaniu nadawców i odbiorców wypowiedzi, problemy z rozpoznawaniem emocji i intencji oraz zmniejszone zaufanie do współpracowników.

</doc>
<doc id="704637" url="https://pl.wikipedia.org/wiki?curid=704637" title="Friolzheim">
Friolzheim

Friolzheim – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz, wchodzi w skład związku gmin Heckengäu. Leży w Heckengäu, ok. 12 km na południowy wschód od Pforzheim, przy autostradzie A8.

</doc>
<doc id="704638" url="https://pl.wikipedia.org/wiki?curid=704638" title="The Mahavishnu Orchestra">
The Mahavishnu Orchestra

The Mahavishnu Orchestra – zespół jazzrockowy założony w 1971 roku przez gitarzystę i kompozytora Johna McLaughlina. Istniał do 1976 r. Reaktywowany w latach 1984–1987.
Początki.
Korzenie zespołu sięgają muzycznej rewolucji końca lat '60 i fuzji jazzu z rockiem w wykonaniu jazzmanów. Założyciel zespołu – John McLaughlin – przybył w '69 do USA na zaproszenie Tony’ego Williamsa, perkusisty, który świeżo co opuścił słynny kwintet Milesa Davisa. Działający pod szyldem „Lifetime”, Williams dawał sporo swobody swoim muzykom. Pozwoliło to McLaughlinowi rozwijać własne pomysły i to właśnie okres nagrywania z „Lifetime” sam uznaje za początki The Mahavishnu Orchestra.
Okazji do poszukiwań w tym krótkim okresie 1969–1971, było znacznie więcej. Niekończące się jam session z nowojorskimi muzykami owocowały nowymi pomysłami czy w końcu płytą („Devotion” z muzykami Jimiego Hendrixa). Ogromny wpływ miało także granie u Milesa Davisa. Na sesjach nagraniowych John miał okazję poznać jazzową elitę, wziąć udział w historycznych nagraniach takich jak „Bitches Brew” czy „A Tribute to Jack Johnson” (na tym drugim ściśle współpracował z przyszłym perkusistą Mahavishnu – Billym Cobhamem). Jednakże piętno odcisnął na nim także sam Miles, o czym często chętnie przypomina:
To również Miles zaproponował, czy raczej kazał, Johnowi założyć własny zespół. Ostatnim z fundamentów zespołu było nagranie akustycznego albumu „My Goal’s Beyond”, który zdominowały dwie długie suity pełne wschodniego brzmienia, a w improwizacjach Johnowi towarzyszył m.in. Jerry Goodman – skrzypek z rockowej grupy The Flock. To właśnie jemu i Billy’emu Cobhamowi zaproponował stworzenie własnego zespołu.
Pierwszy skład (1971–1973).
Zespół McLaughlina miał dopełnić basista i klawiszowiec. Początkowo jako basistę planowano zatrudnić Miroslava Vitouša. Ten zaangażowany w projekt Joe Zawinula odmówił i polecił Ricka Lairda (basistę Buddy’ego Milesa i Briana Augera) oraz dobrego przyjaciela z rodzinnej Czechosłowacji – Jana Hammera. John McLaughlin znał Ricka Lairda z zespołu Brian Auger Group. Grali w nim razem pomiędzy 2.1964 a 10.1964.
W 1971 ostatecznie uformował się zespół w składzie:
Nazwa Mahavishnu pochodzi od imienia McLaughlina, które nadał mu jego duchowy mistrz – Śri Chinmoy.
Złożony z szerzej nieznanych w USA muzyków zespół nie mógł liczyć na długie sesje nagraniowe i drogą kampanię reklamową. Nagrywanie pierwszego LP trwało zaledwie 2 dni (przeważnie jest to kilkanaście dni, w przypadku bardziej kapryśnych artystów potrafi to ciągnąć się nawet miesiącami). Oprócz tego, że muzycy nie posiadali najdroższego sprzętu, również technicy nie potrafili do końca poradzić sobie z przetworzeniem dźwięku, który charakteryzowała jedna cecha – był, jak na tamte czasy, nieprawdopodobnie głośny.
Wydany pod koniec 1971 r. album „The Inner Mounting Flame” nie odbiła się szerokim echem, muzyków czekała długa i intensywna trasa koncertowa oraz wygrywanie publiczności od supportowanych zespołów (m.in. Emerson, Lake and Palmer oraz Frank Zappa).
Prawdziwym sukcesem okazało się dopiero wydanie w 1973 roku drugiego albumu zatytułowanego „Birds of Fire” z tytułowym hitem. Fenomenem było uplasowanie się płyty na 15 miejscu pop listy Billboard w USA. Czysto instrumentalna fuzja jazzu i rocka, pozbawiona chwytliwych motywów i nadających się do tańca utworów (i nie puszczana w popularnych radiostacjach!), zdołała konkurować z takimi gwiazdami jak Aretha Franklin, Stevie Wonder czy Elton John. Ich sukces miał ogromny wpływ na całą branżę jazz-rocka w Stanach Zjednoczonych, bo przetarł szlak, który umożliwił wypłynięcie na szerokie wody innym gwiazdom tego nurtu, takim jak Return to Forever Chicka Corei i Weather Report (w którym grali m.in. Joe Zawinul i Wayne Shorter).
Istniała jednak zasadnicza różnica między tym co zespół prezentował na 40-minutowych krążkach i między trwającymi po 1,5–2,5 godziny koncertami, na których przedstawiali pełnię swoich improwizacyjnych możliwości. Już w '72 McLaughlin proponował wydawnictwu Columbia album na żywo (a konkretnie – koncert z Cleveland w Ohio, znany fanom z bootlegowego obiegu jako „Wild Strings). Jednak dopiero popularność grupy w '73 umożliwiła realizację tych planów i wydanie płyty „Between Nothingness &amp; Eternity”, na której znalazły się 3 nowe utwory zagrane na żywo.
Koniec 1973 przynosi rozwiązanie pierwszego składu grupy. Jednym z powodów była specyficzna koegzystencja muzyków wyczerpanych długimi miesiącami tras koncertowych, brak czasu na wspólne komponowanie i wewnętrzne spory. Skład rozsypuje się podczas sesji nagraniowych w Trident Studio w Londynie.
Drugi skład (1974–1975).
W 1974 r. skład zespołu przedstawiał się następująco:
oraz:
Trzeci skład i rozwiązanie zespołu (1975–1976).
W 1975 r. Stu Goldberg zastąpił Moran; zespół opuścił też Jean-Luc Ponty. Wkrótce potem zespół rozpadł się, a John McLaughlin założył akustyczną grupę Shakti, grająca muzykę hinduską.
Czwarty skład (1984).
W 1984 r. John McLaughlin podjął próbę reaktywowania zespołu w składzie:
Grupa w tym składzie nagrała dwie płyty ("Mahavishnu" i "Adventures in Radioland")

</doc>
<doc id="704641" url="https://pl.wikipedia.org/wiki?curid=704641" title="Morze Lewantyńskie">
Morze Lewantyńskie

Morze Lewantyńskie to wschodnia część Morza Śródziemnego położona na wschód od Krety (na wschód od 24° długości wschodniej). 
Od strony południowo-zachodniej przechodzi w Morze Libijskie, a od północno-zachodniej w Morze Egejskie.
Jest ograniczone od północy przez Turcję, na wschodzie przez Syrię, Liban i Izrael oraz Egipt na południu. Największą wyspą Morza Lewantyńskiego jest Cypr. Główną uchodzącą rzeką jest Nil. Wschodnia część delty Nilu formuje tutaj ujście Kanału Sueskiego
Nazwa pochodzi od obszaru Lewantu, leżącego na wschodnim wybrzeżu Morza Śródziemnego i stanowiącego ważne miejsce handlu w starożytności.

</doc>
<doc id="704643" url="https://pl.wikipedia.org/wiki?curid=704643" title="Wojewodowie mścisławscy">
Wojewodowie mścisławscy

Wojewodowie mścisławscy – wojewodowie województwa mścisławskiego w okresie I Rzeczypospolitej.

</doc>
<doc id="704644" url="https://pl.wikipedia.org/wiki?curid=704644" title="Elektroniczny obieg dokumentów">
Elektroniczny obieg dokumentów

Elektroniczny obieg dokumentów - potoczne określenie systemu informatycznego do zarządzania obiegiem zadań oraz dokumentów działającego w oparciu o mechanizmy typu workflow.
Wraz z upowszechnieniem się oprogramowania działającego w technologii thin client pojęcie systemów elektronicznego obiegu dokumentów nabrało szerszego zastosowania.
W chwili obecnej najszersze zastosowanie systemów elektronicznego obiegu dokumentów upatruje się w popularyzacji rozwoju społeczeństwa informacyjnego, a co za tym idzie w popularyzacji dostępu do rozwiązań e-Government.
Najbardziej rozbudowanymi systemami pracy grupowej są systemy klasy DMS - Document Management System, potocznie zwane Systemami Elektronicznego Obiegu Dokumentów (EOD). W obszarze Obsługi Klienta system taki może też być rozszerzony o moduł Elektronicznej Skrzynki Podawczej. Najbardziej popularną Elektroniczną Skrzynką Podawczą (ESP) w Polsce jest platforma ePUAP wykorzystywana w sektorze publicznym. Duże firmy najczęściej wdrażają własne moduły ESP lub całe systemy klasy EOD, których jednym z modułów jest właśnie Elektroniczna Skrzynka Podawcza.
Moduły z jakich powinien składać się Zintegrowany System Elektronicznego Obiegu Dokumentów w firmie:
Moduły funkcjonalne dla Klienta:
- Moduł Katalog spraw Klienta (stworzony zgodnie z Bibllioteką ITIL),
- Moduł Elektroniczna Skrzynka Podawcza (ESP),
Moduły funkcjonalne dla Pracownika:
- Moduł Elektroniczna kancelaria (eKancelaria),
- Moduł użytkownika EOD (podobny do systemu Outlook tylko, że zamiast wiadomości są w nim sprawy),
- Moduł Repozytorium dokumentów,
- Moduł Archiwum dokumentów (eArchiwum),
Moduły techniczne:
- Moduł Administracyjny,
- Moduł OCR do rozpoznawania tekstu,
- Moduł Workflow do modelowania procesów przepływu pracy w systemie EOD.

</doc>
<doc id="704647" url="https://pl.wikipedia.org/wiki?curid=704647" title="Tulczyn">
Tulczyn

Tulczyn (ukr. Тульчин) – miasto na Ukrainie, siedziba władz rejonu tulczyńskiego w obwodzie winnickim, nad Sielnicą, dawna rezydencja magnacka. Zakłady odzieżowe, technikum weterynarii, muzeum krajoznawcze.
Historia.
I Rzeczpospolita.
W miejscu Tulczyna położony był pierwotnie ruski gród Nesterwar, zbudowany dla obrony przed najazdami tatarskimi. W 1569 roku włączony do Korony Królestwa Polskiego. Leżał wtedy województwie bracławskim i była to królewszczyzna. W 1609 roku król Zygmunt III Waza nadał dobra tulczyńskie Walentemu Aleksandrowi Kalinowskiemu. W 1638 r. Adam Kalinowski wybudował w Tulczynie dla zakonu dominikanów drewniany kościół klasztor, który w 1784 roku Szczęsny Potocki zastąpił murowanym. Po Kalinowskich właścicielami byli Czetwertyńscy, w czasach w których Kozacy Ostapa Pawluka zdobyli zamek i wymordowali mieszkańców miasta. W 1726 roku właścicielem stał się Franciszek Salezy Potocki, który w 1757 r. rozpoczął tu budowę ogromnego pałacu. Jego syn Stanisław Szczęsny, opuścił Krystynopol i przeniósł siedzibę swojej linii Potockich do Tulczyna. U schyłku Rzeczypospolitej stacjonowały w Tulczynie 12 Regiment Pieszy Koronny, 14 Regiment Pieszy im. Potockich, 6 Brygada Kawalerii Narodowej, Pułk Lekkiej Jazdy pod im. Humańskiej i Regiment Pieszy pod im. Konfederacji Wolnych armii koronnej. Od 1787 działał w Tulczynie teatr, a od 1792 do 1795 pracowała tu drukarnia przeniesiona z Jaryszowa.
W zaborze rosyjskim.
Po II rozbiorze Polski w 1793 roku, włączony do Imperium Rosyjskiego. W latach 20. XIX wieku Tulczyn był jednym z miejsc spotkań dekabrystów. Po powstaniu listopadowym, władze rosyjskiego wypędziły dominikanów i w 1833 roku zamieniły ich kościół na cerkiew.
Potoccy Tulczyn posiadali do 1874 roku. 15 stycznia 1869 roku Mieczysław Potocki sprzedał za 1 845 516 rubli Tulczyn swojej krewnej Marii Potockiej (1839-1882), córce Bolesława Potockiego, żonie Rosjanina Sergiusza Stroganowa, który sprzedał go 9 grudnia 1874 roku urzędnikowi rosyjskiemu za 3,5 mln rubli.
Przed zamienionym w czasach carskich na prawosławną cerkiew kościołem dominikanów ustawiono pomnik konny Aleksandra Suworowa.
Walki o miasto.
W 1919, na fali pogromów antyżydowskich, siły ukraińskie dokonały masakry żydowskiej ludności miasteczka, zabijając 520 osób.
W 1920 Tulczyn zdobyła 12 Dywizja Piechoty Wojska Polskiego.
W okresie od 23 lipca 1941 do 15 marca 1944 Tulczyn był zajęty przez wojska rumuńskie.
Ludzie urodzeni w Tulczynie.
Na miejscowym cmentarzu spoczywa Stanisław Trembecki – polski poeta, sekretarz królewski.

</doc>
<doc id="704648" url="https://pl.wikipedia.org/wiki?curid=704648" title="MMTS Kwidzyn">
MMTS Kwidzyn

Miejsko-Młodzieżowe Towarzystwo Sportowe w Kwidzynie – polski męski klub piłki ręcznej, założony w 1998 w Kwidzynie. Wicemistrz Polski i finalista w sezonie 2009/2010.
Historia.
MMTS Kwidzyn powstał w 1998. W sezonie 1999/2000 zajął w I lidze serii B 2. miejsce, wywalczając awans do I ligi serii A (ekstraklasy). W debiucie w najwyższej klasie rozgrywkowej w sezonie 2000/2001 kwidzyński zespół zajął 8. miejsce. Do 2007 jego największym sukcesem w rozgrywkach ligowych było dwukrotnie zajęcie 5. pozycji (2002/2003, 2004/2005). W sezonie 2007/2008 MMTS, po pokonaniu w ćwierćfinale play-off Azotów-Puławy i porażce w półfinale z Wisłą Płock, przystąpił do walki o brązowy medal – w pięciomeczowej rywalizacji o 3. miejsce przegrał z Vive Kielce (szczególnie zacięty przebieg miało czwarte spotkanie, które zakończyło się zwycięstwem Vive 41:40 po dwóch dogrywkach). W sezonie 2008/2009 kwidzyńska drużyna po raz pierwszy stanęła na podium mistrzostw Polski – w rywalizacji o brązowy medal pokonała AZS-AWFiS Gdańsk (25:21; 29:30; 22:21; 22:28; 27:26). Bramkę decydującą o zwycięstwie w ostatnim meczu, na 25. sekund przed końcem czasu gry, zdobył z rzutu karnego Michał Waszkiewicz. W 2009 dwaj gracze MMTS-u Kwidzyn – Robert Orzechowski i Michał Adamuszek – wystąpili w barwach drużyny Północy w meczu gwiazd Ekstraklasy.
Rundę zasadniczą sezonu 2009/2010 MMTS Kwidzyn zakończył na 3. miejscu w tabeli (14 zwycięstw, jeden remis i siedem porażek). W ćwierćfinale play-off pokonał Warmię Olsztyn, natomiast w półfinale zmierzył się z Wisłą Płock. W pierwszych dwóch meczach, rozegranych w Płocku 28 i 29 kwietnia 2010, kwidzyński zespół zanotował dwie porażki (28:30 i 27:30). Kolejne dwa spotkania, które odbyły się 5 i 6 maja 2010 w Kwidzynie, wygrał jednak MMTS (33:27 i 27:26). O awansie do finału zadecydował więc piąty mecz, rozegrany w Płocku 10 maja 2010 – w nim dość niespodziewanie zwyciężył MMTS (26:25) i to on przystąpił do gry o mistrzostwo Polski. W finale, którego trzy spotkania odbyły się 15, 16 i 19 maja 2010, przegrał z Vive Kielce (20:27; 24:28; 32:36), zdobywając srebrny medal mistrzostw Polski. W sezonie 2010/2011 MMTS zdobył drugi brązowy medal mistrzostw Polski, pokonując w meczu o 3. miejsce Stal Mielec (41:36; 20:25; 35:27; 25:30; 24:23). Sezon 2011/2012 zakończył na 4. pozycji.
W sezonie 2012/2013 MMTS Kwidzyn przystąpił do gry w fazie play-off z 6. pozycji po rundzie zasadniczej (11 zwycięstw, dwa remisy, dziewięć porażek) – w ćwierćfinale wygrał ze Stalą Mielec (34:33; 35:32), w półfinale przegrał z Wisłą Płock (40:45; 30:34; 22:30), natomiast w rywalizacji o 3. miejsce pokonał Azoty-Puławy (29:25; 29:30; 27:36; 36:28; 29:28). W sezonach 2013/2014 i 2014/2015 drużyna kończyła rozgrywki Superligi na 8. pozycji. W sezonie 2015/2016 zespół powrócił do walki o medale, jednak w rywalizacji o 3. miejsce przegrał z Azotami-Puławy. Również w sezonie 2016/2017, w którego fazie zasadniczej MMTS odniósł 17 zwycięstw i poniósł dziewięć porażek, przegrał w rywalizacji o brązowy medal z Azotami-Puławy, choć pierwszy mecz wygrał różnicą sześciu bramek (24:18; 20:30).
W sezonie 2017/2018 MMTS wygrał 15 meczów i 15 przegrał. Z dorobkiem 56 punktów zajął 4. miejsce w grupie granatowej i 6. w tabeli zbiorczej. W rywalizacji o dziką kartę do fazy play-off, której spotkania odbyły się 21 kwietnia i 24 kwietnia 2018, został pokonany przez Wybrzeże Gdańsk (23:30; 30:25) i nie awansował do 1/4 finału. Najlepszym strzelcem kwidzyńskiego zespołu był Adrian Nogowski, który zdobył 143 bramki. Jednocześnie klub zmagał się z problemami finansowymi. Ich skutkiem było odejście w trakcie sezonu 2017/2018 trzech zawodników: Ignacego Bąka, Pawła Gendy i Marka Szpery.
Ze względu na niewystarczający budżet do gry w PGNiG Superlidze, chciano rozwiązać klub wraz z końcem sezonu Superligi 2020/2021, ostatecznie do tego jednak nie doszło. MMTS zapisał się w historii polskiej piłki ręcznej jako Wicemistrz Polski, poczwórny brązowy medalista Mistrzostw Polski oraz finalista europejskiego pucharu .
W latach 2008–2010 MMTS Kwidzyn występował w rozgrywkach . W sezonie 2008/2009 odpadł z tych rozgrywek w 3. rundzie po porażce z serbskim Proleter Naftagas (24:19; 15:23). W sezonie 2009/2010 rozpoczął grę od 4. rudny, w której pokonał, dzięki większej liczbie bramek zdobytych na wyjeździe, rumuński HC Odorheiu Secuiesc (32:20; 23:25). W 1/4 finału wygrał z portugalskim Xico Andebol (25:28; 28:23), natomiast w półfinale zwyciężył włoską Bolognę United (24:24; 28:19). W rywalizacji finałowej, której mecze odbyły się 23 i 29 maja 2010, przegrał z portugalskim Sportingiem (25:27; 26:27), kończąc rozgrywki na 2. miejscu. W klasyfikacji najlepszych strzelców rozgrywek Michał Adamuszek zajął 6. miejsce (37 bramek), a Maciej Mroczkowski – 9. (34 gole).
W 2010 MMTS Kwidzyn zrezygnował z gry w europejskich pucharach ze względu na niewystarczający budżet, tak samo zrobił w 2016. Do rozgrywek pucharowych powrócił w 2022.

</doc>
<doc id="704649" url="https://pl.wikipedia.org/wiki?curid=704649" title="Sielnica">
Sielnica



</doc>
<doc id="704650" url="https://pl.wikipedia.org/wiki?curid=704650" title="Antoni Sawoniuk">
Antoni Sawoniuk

Antoni Sawoniuk znany też jako Anthony Sawoniuk (biał. Андрэй Саванюк; ur. 7 marca 1921 r. w Domaczewie, zm. 6 listopada 2005 r. w Norwich w Wielkiej Brytanii) – jedyny zbrodniarz narodowosocjalistyczny skazany w Wielkiej Brytanii. 
W czasie wojny jako policjant uczestniczył w egzekucjach ludności żydowskiej w rodzinnej miejscowości Domaczewo. Zamordował co najmniej 4 osoby. Po wojnie w 1946 r. osiedlił się w Wielkiej Brytanii i zamieszkał w Londynie. Przez wiele lat żył bez żadnych problemów posługując się swoim prawdziwym nazwiskiem. Został aresztowany po śledztwie specjalnej komórki Scotland Yardu, która poszukiwała zbrodniarzy nazistowskich z czasów wojny, którzy osiedlili się po jej zakończeniu na terenie królestwa. W 1999 r. został skazany za zbrodnie wojenne na ludności żydowskiej na dożywocie, stając się pierwszym skazanym zbrodniarzem wojennym w Wielkiej Brytanii. Sawoniuk nie przyznał się do winy i oświadczył, iż świadkowie zeznawali przeciwko niemu na polecenie. Wyrok do śmierci w 2005 r. odsiadywał w więzieniu Norwich.

</doc>
<doc id="704653" url="https://pl.wikipedia.org/wiki?curid=704653" title="Tujmazy">
Tujmazy

Tujmazy (, baszk. Туймазы / "Tuymazı") – miasto w Rosji (Baszkiria), nad rzeką Useń.
Gospodarka.
W mieście rozwinął się przemysł maszynowy, materiałów budowlanych oraz szklarski.
Nauka i oświata.
W mieście znajduje się filia Ufijskiego Państwowego Lotniczego Uniwersytetu Technicznego.

</doc>
<doc id="704654" url="https://pl.wikipedia.org/wiki?curid=704654" title="Akademia Techniczno-Rolnicza im. Jana i Jędrzeja Śniadeckich">
Akademia Techniczno-Rolnicza im. Jana i Jędrzeja Śniadeckich



</doc>
<doc id="704657" url="https://pl.wikipedia.org/wiki?curid=704657" title="Santa Lucía (miasto w prowincji San Juan)">
Santa Lucía (miasto w prowincji San Juan)

Santa Lucía – argentyńskie miasto leżące w prowincji San Juan, stolica departamentu Santa Lucía.
Według spisu z 15 maja 1991 miasto liczyło 36208 mieszkańców. W 10 lat później spis z 17 listopada 2001 wykazał 43063 mieszkańców.
Miasto jest siedzibą klubu piłkarskiego Juventud Alianza.

</doc>
<doc id="704659" url="https://pl.wikipedia.org/wiki?curid=704659" title="Tanya Byron">
Tanya Byron

Tanya Byron (ur. 1967) – brytyjska psycholog, która stała się sławna w 2004/2005 dzięki programom takim jak "Little Angels" (w Polsce emitowany pod nazwą "Niesforne aniołki") oraz "House of Tiny Tearaways" (w Polsce tłumaczony jako "Poradnik Tanyi Byron" oraz "Dom małych krzykaczy"), w których występowała jako ekspert pomagający rodzicom rozwiązywać problemy wychowawcze. Jest także współautorką książki na temat rodzicielstwa opartej na programie "Little Angels".
Życie prywatne.
Ojcem Tanyi Byron był dyrektor telewizyjny John Sichel.
Mężem Tanyi jest aktor Bruce Byron, z którym ma dwójkę dzieci, Lily i Jacka.
Ona sama jest patronką organizacji pracującej z młodymi ludźmi w Północnym Londynie.
Życie zawodowe.
Tanya studiowała psychologię na Uniwersytecie York. Swoją karierę zawodową rozpoczęła w "National Health Service", gdzie na początku pracowała z chorymi oraz osobami nadużywającymi środków odurzających. Dopiero później zaczęła zajmować się problemami z dziećmi i młodzieżą, w czym obecnie się specjalizuje. Oprócz sprawowania funkcji konsultantki jako psycholog kliniczny w National Health Service, uczy i prowadzi program w Departamencie Zdrowia dotyczący przemocy i agresji.

</doc>
<doc id="704660" url="https://pl.wikipedia.org/wiki?curid=704660" title="Tubarão">
Tubarão

Tubarão – miasto w Brazylii w stanie Santa Catarina, na wybrzeżu Oceanu Atlantyckiego.
Liczba mieszkańców w 2020 roku wynosiła ok. 106,4 tys.
W mieście znajduje się port specjalizujący się w przeładunku rud żelaza.
W mieście rozwinął się przemysł spożywczy.

</doc>
<doc id="704665" url="https://pl.wikipedia.org/wiki?curid=704665" title="Jukos">
Jukos

Jukos () – nieistniejące rosyjskie przedsiębiorstwo naftowe.
Powstało w 1993. Jego nazwa pochodzi od pierwszych liter głównych aktywów należących wówczas do kompanii: Jugansknieftiegazu (Юганскнефтегаз) i Kujbyszewnieftieorgsintiez (КуйбышевнефтеОргСинтез). W 1995 państwo sprzedało 45% akcji Jukosu bankowi Menatep, który wkrótce dokupił jeszcze 33% akcji. W 1996 na czele przedsiębiorstwa stanął Michaił Chodorkowski, będący jednocześnie głównym akcjonariuszem Menatepu.
W kolejnych latach Jukos przejął kilka mniejszych rosyjskich przedsiębiorstw naftowych, dzięki czemu mógł zwiększyć wydobycie. W 2003 stał się największym przedsiębiorstwem naftowym w Rosji. Roczne wydobycie ropy sięgało 81 mln ton, co dawało niemal 20% całości rosyjskiej produkcji. Sukces zawdzięczał dobremu zarządzaniu (jako jedna z pierwszych rosyjskich kompanii energetycznych, zatrudnił wielu menedżerów z Zachodu), względnej przejrzystości w działaniu i efektywnemu lobbowaniu swoich interesów w rosyjskiej Dumie.
Ówczesna struktura własności Jukosu nie była do końca jasna. Zgodnie z danymi opublikowanymi przez przedsiębiorstwo w 2002 roku jego największymi akcjonariuszami byli: Michaił Chodorkowski (9,5%), Leonid Niewzlin (8%), Płaton Lebiediew (8%), Władimir Dubow (7%), Michaił Brudno (7%) i Wasilij Szachnowski (4,5%).
Po kilku latach od prywatyzacji Jukos stał się potężnym przedsiębiorstwem o wielkich ambicjach. W kwietniu 2002 ogłoszono fuzję Jukosu z Sibnieftem, inną rosyjską kompanią energetyczną. W rezultacie połączenia miał powstać czwarty pod względem wydobycia koncern naftowy świata. Plany Chodorkowskiego pokrzyżował jednak Kreml.
2 lipca 2003 aresztowany został Płaton Lebiediew, wiceprezes przedsiębiorstwa. Oskarżono go o oszustwa i niepłacenie podatków. Wydarzenie to otworzyło tzw. „sprawę Jukosu”. 25 października 2003 aresztowany został Michaił Chodorkowski, który miał spędzić w kolonii karnej 10 lat, do ułaskawienia przez prezydenta Władimira Putina i emigracji z Rosji w 2013. Był to początek końca przedsiębiorstwa, które popadło w konflikt z władzą. Jego najważniejszymi przyczynami były: chęć Kremla, aby przejąć część aktywów Jukosu, który stał się zbyt potężny oraz ambicje polityczne jego największych akcjonariuszy. Oficjalnie Jukos został oskarżony o niepłacenie podatków w należnej wysokości. Suma zaległości przedstawionych przedsiębiorstwu do 2006 wyniosła ponad 50 mld dolarów, co przewyższało wartość całego przedsiębiorstwa sprzed „sprawy Jukosu”.
W grudniu 2004 na licytacji sprzedano, znacznie poniżej realnej wartości, największe złoże Jukosu – Jugansknieftiegaz. Przejął je Rosnieft, państwowa kompania naftowa. W sierpniu 2006 przedsiębiorstwo zostało ogłoszone bankrutem, a dopiero w 2015 roku zawarto po latach formalne porozumienie z nieistniejącą realnie od 2007 roku firmą, kończąc ostatecznie „sprawę Jukosu”.

</doc>
<doc id="704667" url="https://pl.wikipedia.org/wiki?curid=704667" title="Régie autonome des transports parisiens">
Régie autonome des transports parisiens

Régie autonome des transports parisiens, RATP (z fr. Autonomiczny zarząd transportu paryskiego) – francuskie przedsiębiorstwo państwowe transportu publicznego w Paryżu. Obsługuje linie metra, autobusowe, tramwajowe, kolejkę na wzgórze Montmartre ("Funiculaire de Montmartre") oraz (wspólnie z francuskimi kolejami SNCF) linie kolei aglomeracyjnej RER ("Réseau express régional").
Historia.
RATP został założony w roku 1949, w celu połączenia pod jednym dachem różnych naziemnych i podziemnych środków transportu w Paryżu, które częściowo znajdowały się w rękach prywatnych (np. "Compagnie du chemin de fer métropolitain de Paris"). Prawnie RATP ma formę EPIC ("Établissement public à caractère industriel et commercial" – Przedsiębiorstwo publiczne o charakterze przemysłowo-usługowym).
Działalność.
W przeciwieństwie do innych państwowych operatorów monopolistów RATP i SNCF mogą ubiegać się o koncesje na prowadzenie zbiorowego transportu publicznego w kraju i zagranicą. I tak RATP ma udziały w lokalnej komunikacji poprzez spółkę-córkę RATP Développement, założoną wspólnie z innymi podmiotami, we Francji w miastach: Strasburg, Miluza, Annemasse, Clermont-Ferrand, Chelles, Nantes, Orleanie, Grenoble, Saint-Quentin-en-Yvelines i Lyonie oraz zagranicą w Nottingham, Londynie, Turynie, Rzymie, Florencji, Porto, Melbourne, Sydney, Hongkongu, Casablance, Algierze, Oranie i Konstantynie. Oba przedsiębiorstwa RATP i SNCF konkurują ze sobą poza terenem Île-de-France niczym prywatne podmioty, zaś na terenie regionu Île-de-France kooperują ze sobą jak instytucje.
Liczby.
W 2002 r. RATP przewiózł łącznie 2666,30 milionów pasażerów.
Procentowo poszczególne środki transportu przewiozły (w milionach):
Resztę pasażerów przewiozły: Orlyval i Funiculaire de Montmartre.
Bilet turystyczny Paris Visite.
Paris Visite to bilet w komunikacji miejskiej Paryża dla turystów.
Bilet można kupić na 1, 2, 3 lub 5 dni. Sieć komunikacyjna Paryża jest podzielona na strefy. Paris Visite można wykupić na strefy 1-3 (obszar miasta i sieć metra), 1-5 lub 1-6 (region Île-de-France gdzie kursują autobusy RATP i pociągi RER. Z dniem 1 lipca zintegrowano dotychczasowe strefy 7-8 w strefę 6. 
Na obszarze Paryża bilet jest ważny również w tramwaju, kolejce Funiculaire de Montmartre, midibusach „Montmartrobus”, autobusach nocnych (Noctilien)) i podmiejskich pociągach SNCF. 
Z biletem na strefy 1-6 można dojechać do pałacu w Wersalu, parku rozrywki Disneyland Resort Paris oraz lotnisk Charles de Gaulle w Roissy oraz Orly (do tego ostatniego kolejką Orlyval) (stan na 13.07.2006).
Ceny z 1 grudnia 2015 w EUR:
Ważne przy zakupie w automacie: bilet jest ważny tylko z małym etui, gdzie wpisuje się nazwisko posiadacza biletu. Również numer z etui trzeba przepisać na bilet, w przeciwnym razie bilet jest nieważny. Etui do biletu można dostać tylko w okienku kasy biletowej, więc zakup w automacie pierwszego biletu nie ma sensu.
Strajki.
RATP jest wśród mieszkańców niezbyt popularny, głównie za sprawą strajków, które głównie dotyczą pojedynczej linii metra, rzadko jednak strajk paraliżuje całą metropolię. 
W żartach skrót RATP tłumaczy się jako "Rentre avec tes pieds" (pl. "Wracaj pieszo do domu") lub "Reste assis, t'es payé" ("Siedź, i tak ci płacą").

</doc>
<doc id="704669" url="https://pl.wikipedia.org/wiki?curid=704669" title="Działko M230">
Działko M230

M230 - amerykańskie działko automatyczne kalibru 30 mm, główne uzbrojenie śmigłowca AH-64 Apache.
Opis.
Jest to broń jednolufowa, zewnętrznie napędzana (silnik elektryczny o mocy 3 KM), elektrycznie sterowana. Montowane jest w dolnej części wieżyczki uzbrojenia pod przodem kadłuba helikoptera Apache. Do strzelania używa amunicji 30 x 113 mm.

</doc>
<doc id="704677" url="https://pl.wikipedia.org/wiki?curid=704677" title="Akademia Rolnicza we Wrocławiu">
Akademia Rolnicza we Wrocławiu



</doc>
<doc id="704678" url="https://pl.wikipedia.org/wiki?curid=704678" title="Richard Lewontin">
Richard Lewontin

Richard Charles Lewontin (ur. 29 marca 1929, zm. 4 lipca 2021) – amerykański biolog, genetyk i komentator społeczny.
Jest jednym z twórców matematycznych podstaw genetyki populacyjnej, pionierem nowych technik badawczych w zakresie biologii molekularnej, takich jak elektroforeza żelowa, stosowanych do badania zmienności genetycznej. Lewontin jest uważany za jednego z twórców dziedziny nauki zajmującej się ewolucją molekularną.

</doc>
<doc id="704683" url="https://pl.wikipedia.org/wiki?curid=704683" title="Ewolucja molekularna">
Ewolucja molekularna

Ewolucja molekularna – proces ewolucji dokonujący się na szczeblu DNA, RNA i białek.
Rozwój biologii molekularnej pozwolił na badanie filogenetycznych powiązań pomiędzy organizmami na podstawie porównywania sekwencji ich DNA lub RNA.
Mechanizmy.
Teorii wyjaśniających ewolucję molekularną jest kilka. Główne a zarazem przeciwstawne względem siebie to mutacjonizm i neutralizm. Mutacjonizm został zapoczątkowany przez genetyka Thomasa Morgana, który zajął krytyczne stanowisko wobec mechanizmu doboru naturalnego zaproponowanego przez Charlesa Darwina. Morgan odrzucił elementy lamarkizmu wprowadzone do dzieła "O powstawaniu gatunków" w wydaniu z 1872 roku, a za najważniejszy czynnik ewolucji uznał występowanie korzystnych mutacji. W mutacjonizmie dobór naturalny jest jedynie sitem pozwalającym odsiać korzystne mutacje od pozostałych. Słabym punktem teorii Morgana jest niewielki udział mutacji korzystnych w ich ogólnej liczbie. Alternatywny mechanizm ewolucji zaproponował Motoo Kimura. Naukowiec sugeruje, że główną przyczyną zmian ewolucyjnych na poziomie molekularnym są raczej losowe fiksacje selekcyjnie obojętnych lub niemal obojętnych mutacji, niż pozytywny dobór naturalny. Ta teoria neutralna ewolucji molekularnej, jak nazwał ją Kimura, była niekiedy przeciwstawiana teorii doboru naturalnego Darwina, jednak sam Kimura twierdził, że nie stoją one w sprzeczności, lecz że teoria neutralistyczna kładzie większy nacisk na rolę mutacji i losowego dryfu genetycznego na poziomie molekularnym.
Dotychczas zebrane dane nie pozwalają na rozstrzygniecie sporu pomiędzy selekcjonizmem a neutralizmem.
Podstawowe zasady.
Ewolucja układu jest możliwa po spełnieniu kilku podstawowych zasad. Pierwszą z nich jest zdolność replikacji, która na poziomie organizmu nazywana jest reprodukcją. Biologicznym polimerem zapewniającym ciągłość istnienia cząsteczek są kwasy nukleinowe. Dzięki ich zdolności do replikacji cząsteczki istnieją pomimo naturalnego procesu degradacji realizowanego przez reakcje takie jak hydroliza. Sama replikacja nie umożliwia ewolucji. Drugą podstawową zasadą jest zmienność. Do zmian dochodzi w wyniku mutacji. Zwiększenie zmienności i odpowiadające mu przyspieszenie ewolucji jest możliwe dzięki duplikacjom oraz mutacjom punktowym. Trzecią zasadą jest współzawodnictwo. Warianty cząsteczek w efekcie przypadkowych zmian są lepiej przystosowane do przetrwania i replikacji. Cząsteczki te w istniejących warunkach w wyniku replikacji występują w coraz większym stężeniu. Zachodzenie ewolucji na poziomie molekularnym zostało potwierdzone doświadczalnie przez Sola Spiegelmana w roku 1967. Naukowiec wykorzystując RNA z bakteriofaga Qβ w obecności replikazy Qβ wykazał, że w stałych warunkach przy nieograniczonym dostępie nukleotydów skład cząsteczek powstających w wyniku replikacji pozostawał stały. Zastosowanie presji selekcyjnej w postaci skrócenia czasu replikacji prowadziło do zdominowania składu mieszaniny przez cząstki o długości 550 zasad. Zmiana dominującego składnika nastąpiła po 75 pokoleniach, a nowe cząsteczki replikowały się 15 razy szybciej niż macierzyste RNA bakteriofaga.
Ewolucja w okresie prebiotycznym.
Życie na Ziemi pojawiło się około 1 mld lat po jej powstaniu. Istnieje wiele hipotez opisujących świat prebiotyczny, jednakże żadna z nich nie wyjaśnia przekonująco powstania życia oraz każda wiąże się z problemami. Są jednak również dane doświadczalne pokazujące możliwy przebieg powstawania i ewolucję cząsteczek w okresie przed powstaniem komórki. Doświadczenie przeprowadzone przez Stanleya Millera i Harolda Ureya w latach pięćdziesiątych XX wieku wykazało, przy założeniu że w pierwotnej atmosferze ziemskiej występowały znaczne ilości metanu, amoniaku, wody i wodoru, z gazów tych przy intensywnym działaniu promieni świetlnych i licznych wyładowaniach atmosferycznych mogą powstać liczne związki organiczne, w tym aminokwasy. Zawartość alaniny i glicyny była tym większa im więcej metanu zawierała mieszanina reakcyjna, w której badacze wywoływali wyładowania elektryczne, będące odpowiednikiem wyładowań atmosferycznych. Wiadomo również, że z cyjanowodoru pod wpływem temperatury i światła może tworzyć się adenina. W zbliżonych warunkach dochodzi także do powstania z substancji nieorganicznych związków takich jak formaldehyd i cukry. Z tych składników mogą powstawać znane współcześnie z organizmów biopolimery, w tym kwasy nukleinowe. Wydaje się prawdopodobne, że pierwszą cząsteczką zdolną do replikacji był RNA. Wszystkie składniki niezbędne do jego powstania mogły znajdować się w praoceanie. Za hipotezą świata RNA poprzedzającego powstanie komórek przemawiają, poza hipotetycznym składem praoceanów, także odkryte w latach osiemdziesiątych XX wieku właściwości katalityczne RNA. Cząsteczki takie nazwane rybozymami spełniają w organizmach żywych funkcje analogiczne do enzymów białkowych. Problematyczne w hipotezie są właściwości rybozy, cukru wchodzącego w skład RNA. Mógł on co prawda powstawać bez udziału organizmów, jednak jest związkiem mało stabilnym i w syntezie powstają dwie formy. Rozważa się też hipotezę, według której pierwszym związkiem zdolnym do replikacji był PNA lub TNA.
Niezależnie od tego, czy pierwszym typem cząsteczki było RNA, czy związek zbliżony do niego, powszechność wykorzystania białek przez współczesne organizmy wskazuje na wczesne pojawienie się polimerów powstających z aminokwasów. Aminokwasy są we współczesnym metabolizmie wykorzystywane do syntezy puryn – adeniny i guaniny oraz pirymidyn – uracylu i cytozyny. Jest to wskazówka, że już na etapie świata RNA replikujące się cząsteczki wymagały alternatywnych mechanizmów syntezy prowadzących do znanych ze współczesnych organizmów szlaków metabolicznych. Polipeptydy nie mają jednak możliwości replikacji i ich pojawienie się w procesach ewolucyjnych jest prawdopodobnie związane z oddziaływaniem z cząsteczkami RNA i sprzyjaniem ich replikacji. Kluczowym momentem dla ewolucji polipeptydów byłoby potencjalnie powstanie kodu genetycznego i możliwość syntezy białek na rybosomach. Rybosom jest zbudowany głównie z RNA, czyli jest formą rybozymu, może być więc traktowany jako relikt świata RNA. Do syntezy białek potrzebne są jedynie różne rodzaje RNA – mRNA, rRNA i tRNA.
Współcześnie powszechnym nośnikiem informacji genetycznej jest DNA. Wyjątkiem jest materiał genetyczny niektórych wirusów. Droga syntezy elementów DNA wskazuje na jego wtórny charakter wobec RNA. Nukleotydy wchodzące w skład DNA powstają z rybonukleotydów w wyniku przekształcenia rybozy w deoksyrybozę. Badania reduktaz rybonukleotydowych wskazują na ich duże podobieństwo i wspólny mechanizm działania. Zarówno zamiana rybozy na deoksyrybozę, jak i zastąpienie uracylu tyminą zwiększają stabilność nośnika informacji genetycznej, służą więc ochronie integralności informacji genetycznej. Do przeniesienia genów z RNA na genom DNA doszło, gdy tworzenie kodu genetycznego było już zakończone. Proces jest możliwy dzięki istnieniu odwrotnej transkryptazy i topoizomerazy I. Przeniesienie informacji na termicznie stabilne nici DNA umożliwiło konsolidację genów w chromosomach.
Powstawanie nowych genów.
Dane uzyskane w wyniku sekwencjonowania genomów kolejnych organizmów nie pozostawią wątpliwości, że kluczowy dla powstania nowych genów jest proces duplikacji. Jednym z pierwszych dowodów na powstawanie nowych genów przez duplikację istniejących były dane świadczące o wspólnym pochodzeniu łańcuchów α, β i γ mioglobiny oraz hemoglobiny, które u ludzi powstały z jednego genu w odległej przeszłości. Wynikiem duplikacji są też prawdopodobnie geny odpowiedzialne za widzenie kolorów zielonego i czerwonego zlokalizowane u ludzi na chromosomie X. Kodują one białka różniące się tylko 15 aminokwasami. Do właściwego spełniania swojej funkcji białka te wymagają różnic jedynie w trzech aminokwasach. Pozostałe różnice mają charakter neutralny lub niemal neutralny. Badania wskazują, że pięć różnic w budowie białek niezbędnych do widzenia koloru czerwonego i zielonego wyjaśnia wszystkie w tym zakresie adaptacje u kręgowców.
Istnieją dwa główne mechanizmy prowadzące do duplikacji genów: powielenie całego genomu oraz tandemowa duplikacja genów. Częściej dochodzi do pierwszego procesu. Po duplikacji genomu dochodzi do szybkiego wyciszenia wielu genów lub eliminacji genów z nowej wersji genomu. Drugi proces prowadzący do zwiększenia ilości genów jest powolny, jednak w skali czasu geologicznego może prowadzić do powstawania tysięcy nowych genów. W efekcie obu procesów powstają zarówno funkcjonalne geny, jak i pseudogeny. U człowieka poza około 23 tys. funkcjonalnych genów genom zawiera około 20 tys. pseudogenów. Wyniki badań wskazują, że DNA niekodujące w dużej części pełni funkcje regulacyjne, nie jest to więc całkiem niefunkcjonalna część genomu.
Innym mechanizmem prowadzącym do powstania nowych genów może być retrotranspozycja, polegająca na wstawieniu do genomu nowego genu w wyniku odwrotnej transkrypcji mRNA. Znane są również osierocone geny, czyli takie, które nie mają homologów, a ich ewolucja jest trudna do wytłumaczenia. Wydaje się, że mogą one powstawać z niekodującego DNA.
Filogeneza.
Szerokie rozpowszechnienie sekwencjonowania materiału genetycznego umożliwiło konstruowanie drzew filogenetycznych. Badania molekularne pozwalają na rekonstrukcję ewolucji na jej pierwszych etapach, szczególnie w okresie powstania trzech domen: bakterii, archeanów i eukariontów. Ze względu na rozległy poziomy transfer genów rekonstruowane drzewo życia nie musi odzwierciedlać rzeczywistej ewolucji organizmów. Rekonstrukcja pierwszych etapów ewolucji organizmów jest w dużym stopniu oparta na badaniach elementów biorących udział w syntezie białek. Związane jest to z przekonaniem, że elementy te mają swój początek w świecie RNA. Ustalanie powiązań ewolucyjnych pomiędzy organizmami poprzez badania molekularne napotyka jednak na szereg trudności.

</doc>
<doc id="704685" url="https://pl.wikipedia.org/wiki?curid=704685" title="Warstwa przejściowa">
Warstwa przejściowa

Warstwa przejściowa – cienki obszar w atmosferze Słońca, rozgraniczający chromosferę od korony. Grubość warstwy przejściowej nie przekracza kilku kilometrów i w tym wąskim obszarze następuje silna zmiana warunków fizycznych. Temperatura materii zmienia się w bardzo szerokim zakresie, od około 30000 K w górnej chromosferze do około miliona kelwinów w koronie. Charakterystyczna temperatura plazmy w warstwie przejściowej to kilkaset tysięcy kelwinów.
Warstwa przejściowa jest dobrze obserwowana w promieniowaniu ultrafioletowym, szczególnie w podstawowej linii wodoru Lyman α. Charakterystyczne dla tej warstwy są linie kilkukrotnie zjonizowanych atomów węgla, tlenu, azotu, krzemu. W warstwie przejściowej dokonuje się pełna jonizacja wodoru i helu, które są głównymi składnikami materii słonecznej. Występuje tam także bardzo silne pole magnetyczne, wywierające znaczny wpływ na materię i gaz uwalniany z powierzchni Słońca.
Warstwa przejściowa jest tak cienka, gdyż materia w jej obszarze znajduje się w stanie równowagi chwiejnej. Drobne zaburzenia powodują, że materia ta przechodzi łatwo do stanu chromosferycznego lub do stanu koronalnego.
Obserwacje warstwy przejściowej.
Absorpcja promieniowania ultrafioletowego przez ozonosferę nie pozwala na prowadzenie obserwacji warstwy przejściowej z wykorzystaniem teleskopów naziemnych, dlatego instrumenty umożliwiające obserwacje warstwy przejściowej umieszcza się powyżej ozonosfery. Warstwę przejściową obserwuje się głównie z wykorzystaniem instrumentów satelitarnych (SDO/AIA, IRIS), a także używając instrumentów wyniesionych powyżej ozonosfery przez balony stratosferyczne (SUNRISE, SUNRISE2) lub rakiety sondażowe (planowana misja Hi-C2).

</doc>
<doc id="704686" url="https://pl.wikipedia.org/wiki?curid=704686" title="Wojewodowie czernihowscy">
Wojewodowie czernihowscy

Wojewodowie województwa czernihowskiego I Rzeczypospolitej.

</doc>
<doc id="704697" url="https://pl.wikipedia.org/wiki?curid=704697" title="Radunek">
Radunek

Radunek – osada w Polsce położona w województwie kujawsko-pomorskim, w powiecie mogileńskim, w gminie Jeziora Wielkie.
W latach 1975–1998 miejscowość administracyjnie należała do województwa bydgoskiego.

</doc>
<doc id="704699" url="https://pl.wikipedia.org/wiki?curid=704699" title="Sekretarze Edukacji USA">
Sekretarze Edukacji USA



</doc>
<doc id="704702" url="https://pl.wikipedia.org/wiki?curid=704702" title="Arkałyk">
Arkałyk

Arkałyk () – miasto (od 1965) na Płaskowyżu Turgajskim w obwodzie kustanajskim w centralnym Kazachstanie.
Obecnie liczy ponad 50 tys. mieszkańców. Posiada stację kolejową. W pobliżu miasta znajdują się złoża boksytów. Miasto jest związane z rosyjskim programem kosmicznym. W jego pobliżu lądowało wiele załogowych statków kosmicznych. Kosmonauci po lądowaniu na Ziemi przybywają tu przed odlotem do Bajkonuru.

</doc>
<doc id="704704" url="https://pl.wikipedia.org/wiki?curid=704704" title="Pomiany (powiat mogileński)">
Pomiany (powiat mogileński)

Pomiany – wieś w Polsce położona w województwie kujawsko-pomorskim, w powiecie mogileńskim, w gminie Jeziora Wielkie.
W latach 1975–1998 miejscowość administracyjnie należała do województwa bydgoskiego.
Inne miejscowości o nazwie Pomiany: Pomiany

</doc>
<doc id="704707" url="https://pl.wikipedia.org/wiki?curid=704707" title="Przyjezierze (województwo kujawsko-pomorskie)">
Przyjezierze (województwo kujawsko-pomorskie)

Przyjezierze – osada w Polsce położona w województwie kujawsko-pomorskim, w powiecie mogileńskim, w gminie Jeziora Wielkie.
Historia.
W latach 1975–1998 miejscowość administracyjnie należała do województwa bydgoskiego. Jest to miejscowość o charakterze wypoczynkowym nad Jeziorem Ostrowskim. 
Kąpielisko nad jeziorem zorganizowano w 1929, kiedy przy plaży powstał drewniany barak z tarasem i restauracją oraz wypożyczalnia kajaków. W 1936 swój obóz rozbili tu harcerze z Wołynia. Rok później harcerze ze Strzelna ustawili na rozdrożu dróg do Wójcina i Gaju krzyż, który nazwano harcerskim. Ówcześni wczasowicze kwaterowali w gospodarstwach rolnych; pierwszy domek campingowy powstał w 1939. Po 1945 w miejscowości powstały zakładowe ośrodki wczasowe takich przedsiębiorstw, jak Inofama i Irena z Inowrocławia, Elana z Torunia i Telfa z Bydgoszczy.
Do 2022 część osady z plażą należała do gminy Jeziora Wielkie, a pozostała część do gminy Strzelno. Granicą była droga powiatowa z Mogilna w stronę Konina. Od 2011 roku prowadzono działania zmierzające do przyłączenia całości Przyjezierza do gminy Jeziora Wielkie. Początkowo nie zgadzała się na to gmina Strzelno. Po dojściu do porozumienia w okresie od 15 grudnia 2019 do 15 stycznia 2020 roku przeprowadzono konsultacje wśród mieszkańców, które były pierwszym krokiem do przyłączenia całości osady do gminy Jeziora Wielkie. Ostatecznie, z dniem 1 stycznia 2022 cały obszar osady znalazł się w granicach gminy Jeziora Wielkie.

</doc>
<doc id="704708" url="https://pl.wikipedia.org/wiki?curid=704708" title="USS Massachusetts (BB-54)">
USS Massachusetts (BB-54)

USS Massachusetts (BB-54) był pancernikiem typu "South Dakota", szóstym okrętem noszącym nazwę pochodzącą od stanu Massachusetts. Jego stępka została położona 4 kwietnia 1921 w Bethlehem Shipbuilding Corporation. Budowa została wstrzymana 8 lutego 1922 (w tym momencie okręt był zbudowany w 11 procentach), a anulowana 17 sierpnia 1923 zgodnie z uzgodnieniami traktatu waszyngtońskiego. Został skreślony z rejestru floty 24 sierpnia 1923, a jego nieskończony kadłub został sprzedany Steel Scrap Company z Filadelfii 8 listopada 1923 z przeznaczeniem złomowania na pochylni.

</doc>
<doc id="704711" url="https://pl.wikipedia.org/wiki?curid=704711" title="Kopi luwak">
Kopi luwak

Kopi luwak, kawa luwak – gatunek kawy pochodzący z południowo-wschodniej Azji, wytwarzany z ziaren kawy, które wydobywane są z odchodów zwierzęcia z rodziny łaszowatych, łaskuna palmowego ("Paradoxurus hermaphroditus"), nazywanego popularnie cywetą, a lokalnie "luwak".
Łaskun chętnie zjada owoce kawowca, ale nie trawi jego nasion, a jedynie miąższ. Po nadtrawieniu przez enzymy trawienne i lekkim sfermentowaniu przez bakterie produkujące kwas mlekowy ziarna przechodzą przez przewód pokarmowy i są wydalane. Zwierzę zjada tylko najlepsze owoce, a przez przejście przez przewód pokarmowy łaskuna ziarna kawy tracą gorzki smak i kawa z nich wytwarzana zyskuje nowy, łagodny aromat. Po oczyszczeniu kawę przetwarza się w typowy sposób. Ten gatunek zbierany jest przez ludność z wysp indonezyjskich (Sumatra, Jawa, Celebes), a w mniejszym stopniu z Filipin i Wietnamu.
Wysoka cena skupu skłania mieszkańców tych terenów do łowienia łaskunów i karmienia ich owocami kawy dla łatwego uzyskania znacznych ilości tego gatunku kawy. Zwierzęta są trzymane w ciasnych klatkach, a ich śmiertelność jest bardzo wysoka. Dlatego produkcja tego gatunku kawy była wielokrotnie krytykowana jako nieetyczna.
Kopi luwak jest jedną z droższych kaw na świecie – w 2013 kilogram kosztował od 200 do 400 dolarów. Wynika to z faktu, że roczne światowe „zbiory” tego gatunku kawy wynoszą zaledwie 300–400 kg. Głównymi konsumentami są Stany Zjednoczone i Japonia, chociaż staje się dostępna też w innych krajach, w tym także w Polsce.

</doc>
<doc id="704714" url="https://pl.wikipedia.org/wiki?curid=704714" title="Kawa luwak">
Kawa luwak



</doc>
<doc id="704715" url="https://pl.wikipedia.org/wiki?curid=704715" title="Juventud Alianza Santa Lucía">
Juventud Alianza Santa Lucía

Club Atlético de la Juventud Alianza − argentyński klub piłkarski z siedzibą w mieście Santa Lucía leżącym w prowincji San Juan.
Historia.
Klub założony został w 1905 roku pod nazwą "Atlético de la Juventud". W dniu 20 listopada 1973 roku klub zmienił nazwę na "Juventud Alianza". Obecnie gra w czwartej lidze argentyńskiej Torneo Argentino B.

</doc>
<doc id="704719" url="https://pl.wikipedia.org/wiki?curid=704719" title="Wycinki (województwo kujawsko-pomorskie)">
Wycinki (województwo kujawsko-pomorskie)

Wycinki – osada w Polsce położona w województwie kujawsko-pomorskim, w powiecie mogileńskim, w gminie Jeziora Wielkie.
W latach 1975–1998 miejscowość administracyjnie należała do województwa bydgoskiego.
Inne miejscowości o nazwie Wycinki: Wycinki

</doc>
<doc id="704721" url="https://pl.wikipedia.org/wiki?curid=704721" title="Przyjezierze">
Przyjezierze



</doc>
<doc id="704723" url="https://pl.wikipedia.org/wiki?curid=704723" title="Genetyka populacyjna">
Genetyka populacyjna

Genetyka populacyjna – dziedzina genetyki analizująca zjawiska dziedziczności w odniesieniu do populacji, nauka zajmująca się częstością alleli i zmianami ich występowania pod wpływem sił ewolucyjnych: selekcji naturalnej, dryfu genetycznego, mutacji i przepływu genów, typów krzyżowania (panmiksyjne i wybiórcze). Próbuje wyjaśniać takie zjawiska jak adaptacja i specjacja. Genetyka populacyjna była ważnym składnikiem nowej syntezy ewolucyjnej, której twórcami byli Sewall Wright, J.B.S. Haldane i Ronald Fisher, stworzyła podstawy rozwoju pokrewnej dyscypliny – genetyki ilościowej.

</doc>
<doc id="704726" url="https://pl.wikipedia.org/wiki?curid=704726" title="Balot (ujednoznacznienie)">
Balot (ujednoznacznienie)



</doc>
<doc id="704728" url="https://pl.wikipedia.org/wiki?curid=704728" title="Ustnik (województwo warmińsko-mazurskie)">
Ustnik (województwo warmińsko-mazurskie)

Ustnik (niem. " Lichtenhagen") – osada w Polsce położona w województwie warmińsko-mazurskim, w powiecie olsztyńskim, w gminie Jeziorany. Siedziba sołectwa.
W latach 1975–1998 miejscowość administracyjnie należała do województwa olsztyńskiego. Osada znajduje się w historycznym regionie Warmia.
Majątek ziemski w XVII w. był w posiadaniu rodu von der Damerau Dambrowski, w XVIII w. von Troschke. W końcu XIX w. należał do rodziny Kahsnitz. W początku XX w. został podzielony na dwa mniejsze majątki i z tego powodu równolegle do pierwszego ale w głębi podwórza wzniesiono drugi dwór. Starszy dwór jest parterowy, przykryty dachem naczółkowym a wejście poprzedzone jest tarasem, obecnie dwór w remoncie. Drugi dwór jest większy, dwukondygnacyjny, przykryty dachem dwuspadowym. W elewacji frontowej wieloboczny ryzalit, kryty spiczastym daszkiem. Dwór zamieszkany.

</doc>
<doc id="704730" url="https://pl.wikipedia.org/wiki?curid=704730" title="Club Atletico de la Juventud Alianza">
Club Atletico de la Juventud Alianza



</doc>
<doc id="704731" url="https://pl.wikipedia.org/wiki?curid=704731" title="Potryty">
Potryty

Potryty (niem. "Potritten") – osada w Polsce położona w województwie warmińsko-mazurskim, w powiecie olsztyńskim, w gminie Jeziorany. W latach 1975–1998 miejscowość administracyjnie należała do województwa olsztyńskiego. Osada znajduje się w historycznym regionie Warmia.
We wsi znajdują się zabudowania mieszkalne dawnego PGR-u, zabytkowy pałac i zespół młyński, kaplica, kapliczka przydrożna. Wokół wsi wielkohektarowe uprawy intensywnego rolnictwa.
Historia.
Wieś powstała w pierwszej połowie XIV w. Na przepływającej tuż przy wsi Symsarnie w XVIII w. funkcjonował młyn wodny. W końcu XIX w. i pierwszej połowie XX majątek ziemski o powierzchni 280 ha należał do rodziny von Marquard. W latach dwudziestych XX w. w Potrytach funkcjonowały dwa młyny i tartak. Po 1945 we wsi powstał PGR, w którym (1963 r.) zorganizowano dojazdowy punkt lekarski.
Na terenie wsi znajduje się cmentarzysko z epoki brązu.

</doc>
<doc id="704743" url="https://pl.wikipedia.org/wiki?curid=704743" title="Liceum Ogólnokształcące im. Janusza St. Pasierba w Pelplinie">
Liceum Ogólnokształcące im. Janusza St. Pasierba w Pelplinie

Liceum Ogólnokształcące im. ks Janusza St. Pasierba w Pelplinie powstało w 1951. Przez wiele lat była to jedyna szkoła średnia w mieście, którą ukończyło około 2.500 absolwentów. Od 1996 szkoła jest organizatorem Pomorskiego Festiwalu Poetyckiego im. ks. Janusza St. Pasierba – imprezy o charakterze ogólnopolskim.
Do najbardziej znanych absolwentów należą m.in. profesor Jerzy Brzeziński – członek PAN, Stanisław Cejrowski – jeden z twórców polskiego jazzu, Janusz German – aktor Teatru Powszechnego w Łodzi.
Od 2002 szkoła wchodzi w skład Zespołu Szkół Ponadgimnazjalnych w Pelplinie.

</doc>
<doc id="704745" url="https://pl.wikipedia.org/wiki?curid=704745" title="Wólka Szlachecka">
Wólka Szlachecka

Wólka Szlachecka – wieś w Polsce położona w województwie warmińsko-mazurskim, w powiecie olsztyńskim, w gminie Jeziorany. Należy do sołectwa Franknowo.
W latach 1975–1998 miejscowość należała administracyjnie do województwa olsztyńskiego. Wieś znajduje się w historycznym regionie Warmia.
Zobacz też.
Wólka

</doc>
<doc id="704748" url="https://pl.wikipedia.org/wiki?curid=704748" title="Infiniti FX">
Infiniti FX

Infiniti FX – samochód sportowo-użytkowy klasy wyższej produkowany przez koncern Nissan pod marką Infiniti w latach 2003 - 2017. W 2008 roku zadebiutowała druga generacja, której nazwa w 2013 roku zmieniona została z FX na QX70. W 2017 roku pojazd wycofano z produkcji bez następcy.
Pierwsza generacja.
Infiniti FX I produkowany był w latach 2003 - 2008.
W 2006 roku auto przeszło facelifting. Zmodernizowano m.in. grill oraz zderzaki. Wraz z liftingiem wprowadzono do wyposażenia standardowego kilka dotychczasowych opcji, w tym m.in. kamerę cofania, 300-watowy system audio firmy Bose Corporation, 7-calowy kolorowy wyświetlacz, skórzaną tapicerkę z możliwością podgrzewania foteli oraz system kontroli przechyłu.
Wyposażenie.
Standardowe wyposażenie obejmuje szyberdach, Bluetooth, czujniki parkowania lub kamerę cofania.
Druga generacja.
Infiniti FX II został zaprezentowany po raz pierwszy podczas targów motoryzacyjnych w Genewie w marcu 2008 roku. W 2013 roku w związku ze zmianą nomenklatury modeli przez markę Infiniti zmieniono nazwę modelu z FX na QX70.
Pod koniec 2010 roku auto otrzymało delikatne odświeżenie na rok modelowy 2011. Wraz z modernizacją wprowadzono do wyposażenia standardowego elektrycznie otwieraną klapę bagażnika. W 2012 roku auto przeszło lifting. Zmieniono m.in. grill, maskę, reflektory oraz przedni zderzak z lampami przeciwmgielnymi. Do wyposażenia standardowego dołączono przednie podgrzewane siedzenia, które do 2012 roku dostępne były jako opcja.
Wersje wyposażeniowe.
Standardowe wyposażenie pojazdu obejmuje m.in. dwustrefową klimatyzację automatyczną, system audio z 7-głośnikami i odtwarzaczem CD/MP3 z wejściem USB, skórzaną tapicerkę, elektrycznie regulowane fotele, elektryczne sterowanie szyb, elektryczne sterowanie lusterek, podgrzewane i wentylowane przednie fotele (od 2012 roku) oraz 20-calowe alufelgi i elektrycznie otwieraną klapę bagażnika.
Opcjonalnie (w zależności od wyposażenia) pojazd wyposażyć można w m.in. system nawigacji satelitarnej z 30-gigowym dyskiem twardym, kamerą 360 stopni, tempomatem, zestawem audio firmy Bose Corporation oraz asystentem utrzymywania na danym pasie ruchu, sportowe fotele, 21-calowe alufelgi, układ aktywnego sterowania tylnych kół skrętnych oraz przyciemnione klosze przednich reflektorów, system multimedialny z monitorami umieszczonymi w zagłówkach przednich foteli, który pozwala oglądać filmy DVD, podłączyć konsolę do gier oraz posiada wbudowany tuner telewizji cyfrowej.
FX50 Vettel Edition.
W 2013 roku w związku z współpracą marki z zespołem Formuły 1 Red Bull stworzono pojazd o nazwie FX50 Vettel Edition zbudowany w liczbie 200 egzemplarzy. Auto zostało stworzone pod okiem kierowcy F1 oraz dyrektora ds. osiągów marki Infiniti - Sebastiana Vettela. W porównaniu do standardowego modelu auto jest obniżone, posiada elementy z włókna węglowego, boczne wloty powietrza oraz kierownicę inspirowaną tą z bolidu F1. Otrzymało nowy body-kit, który składa się ze zmodyfikowanego przedniego zderzaka zintegrowanego ze światłami do jazdy dziennej wykonanymi w technologii LED, progów, tylnego spojlera oraz przestylizowanego tylnego zderzaka z dyfuzorem. Pojazd wyposażono w silnik benzynowy w układzie V8 o pojemności 5.0 l i mocy maksymalnej 420 KM. Przyśpieszenie od 0 do 100 km/h wynosi 5,6 s, a prędkość maksymalna 300 km/h. Pierwszym właścicielem pojazdu został Sebastian Vettel.

</doc>
<doc id="704749" url="https://pl.wikipedia.org/wiki?curid=704749" title="Dälek">
Dälek

Dälek – grupa hiphopowa pochodząca z Newark (New Jersey, USA). W jej skład wchodzą: MC Dälek (Will Brooks) – teksty i produkcja, The Oktopus (Alap Momin) – produkcja, i Still (Hsi-Chang Lin) – turntablizm.
Dälek (nazwa pochodzi od "dialect" (ang.) – dialekt) reprezentuje współczesny nurt innowacyjnego hip-hopu, razem z zespołami takimi jak Antipop Consortium czy cLOUDDEAD. Muzyka Däleka jest mroczna i intensywna; jej podstawą są mocne beaty, noise, i rap. Beaty są old-schoolowe, a produkcja stroni od efekciarstwa; jest szorstka i bezpośrednia.
Dälek nawiązuje do tradycji zaangażowanych politycznie zespołów hip-hopowych takich jak Public Enemy, Company Flow, czy Boogie Down Productions. Teksty grupy często odnoszą się do problemów społecznych. Tak jak w muzyce Public Enemy, w kawałkach Däleka ważny jest noise. Sample i dźwięki – wbrew konwencji hiphopowej – nie pochodzą z funku czy soulu, lecz często przypominają eksperymentalną muzykę elektroniczną. Dälek wprowadza też inne nurty muzyczne do swoich kawałków; takich jak rock, jazz czy muzykę etniczną.
W kawałkach Däleka często jest wyrażana rozpacz i bezsilność człowieka wobec sił go przerastających – polityki, ekonomii, mediów. Krytykowany jest również stan w którym się znajduje muzyka popularna, w szczególności jałowość współczesnego komercyjnego hip-hopu.
Dälek nawiązał szereg współprac z muzykami działającymi w różnych nurtach muzycznych. Grupa odbyła tournée z rockowymi zespołami takimi jak The Melvins czy Isis, tymczasem również grając koncerty z legendami hip-hopu Prince'em Paulem i De La Soul. Grali też z DJ Spooky, The Rye Coalition, grind-corowym zespołem The Dillinger Escape Plan, i z hiphopowymi zespołami The Pharcyde i The Roots. Nagrali płytę z grupą krautrockową Faust, i singel z piosenkarką country Laurą Minor. Współpracowali z przedstawicielami muzyki elektronicznej: z Kid606 oraz z Techno Animal.
Debiutem Däleka jest płyta "Necro Negro Nekros", wydana w roku 1998 na wytwórni płytowej Gern Blandsten. Po wydaniu płyty zespół odbył długi tournée, koncentrując się na wschodnim wybrzeżu USA – co jest nietypowe dla zespołów hiphopowych. Następnie grupa przeniosła się na niezależną wytwórnię płytową Mike’a Pattona, Ipecac Recordings. W roku 2002 wychodzi płyta "From Filthy Tongues of Gods and Griots", która rozszerzyła brzmienie zespołu. Jej następnik, wydany w 2005 "Absence", jest najbardziej mroczną i przytłaczającą płytą Däleka, na której są po raz pierwszy kawałki ambientowe.
Zespół w Polsce.
W dniu 27 października 2007 roku Dälek u boku The Young Gods wystąpił w warszawskiej Progresji, natomiast 10 i 11 listopada 2009 r. zagrał kolejno w Warszawie, w klubie Proxima i wrocławskim Firleju.

</doc>
<doc id="704750" url="https://pl.wikipedia.org/wiki?curid=704750" title="Dalekowie">
Dalekowie

Dalekowie (l.poj. Dalek; ang. "Daleks") – fikcyjny gatunek istot pozaziemskich związany z brytyjskim serialem science-fiction "Doktor Who". 
Za twórcę Daleków uznaje się Terry Nation, autora drugiej historii w serialu, "The Daleks". Ich genezę sprowadzał on do własnych doświadczeń z czasów drugiej wojny światowej. To właśnie w historii "The Daleks" z 1966 roku, Dalekowie pojawiają się po raz pierwszy w serialu, po czym występują oni w nim bardzo często. 
W latach 60. powstały dwa filmy telewizyjne o Dalekach pt. "Dr Who wśród Daleków" (1965) oraz "Najazd Daleków na Ziemię" (1966), które jednak aktualnie nie są uznawane jako kanoniczna część uniwersum "Doktora Who"
Opis.
W serialowej rzeczywistości Dalekowie zostali stworzeni przez Davrosa. Są to zmutowane organizmy, które pochodzą z planety Skaro. Przebywają w pojazdach przypominających czołgi i są ciężko uzbrojone. Cechują się dużą siłą i inteligencją przy jednoczesnym zupełnym braku empatycznych uczuć jak współczucie czy litość. 
Dalekowie noszą cechy charakteru, jakie były typowe dla nazistów: nietolerancja dla postaw odmiennych od własnej, nienawiść rasowa, przekonanie o wyższości własnej rasy nad innymi, technokratyczny sposób rozumowania oraz tendencja do stosowania tortur. Dalekowie nie cofają się nawet przed eksterminacją osobników własnej rasy. Ich okrzykiem bojowym jest „Eksterminować!” (ang. Exterminate!), który wypowiadają bardzo często.
Wpływ na kulturę.
Dalekowie wpisali się na stałe w poczet brytyjskiej kultury popularnej. W grudniu 1964 roku brytyjski rysownik, Leslie Gilbert Illingworth opublikował karykaturę w gazecie "Daily Mail" podpisaną "THE DEGAULLEK" przedstawiającą francuskiego prezydenta, Charlesa de Gaulle'a na szczycie NATO jako Daleka z wystającym nosem.
Słownik Oksfordzki języka angielskiego zawiera hasło "Daleks", objaśniające mało precyzyjnie, iż jest to "typ robota pojawiającego się fantastycznonaukowym programie telewizyjnym "Dr. Who", telewizji BBC".

</doc>
<doc id="704754" url="https://pl.wikipedia.org/wiki?curid=704754" title="Mościska (powiat radzyński)">
Mościska (powiat radzyński)

Mościska – wieś w Polsce położona w województwie lubelskim, w powiecie radzyńskim, w gminie Kąkolewnica.
Wierni Kościoła rzymskokatolickiego należą do parafii św. Maksymiliana Kolbe w Brzozowicy Dużej.
W okresie staropolski miejscowość należała do powiatu łukowskiego w województwie lubelskim. W 1531 r. odnotowuje się zamieszkałą tu drobną szlachtę o nazwisku "Nurzyńscy". W latach 1975–1998 miejscowość administracyjnie należała do województwa bialskopodlaskiego.

</doc>
<doc id="704755" url="https://pl.wikipedia.org/wiki?curid=704755" title="Camille Claudel">
Camille Claudel

Camille Claudel (// ur. 8 grudnia 1864 w Fère-en-Tardenois, zm. 19 października 1943 w Montfavet koło Awinionu) – francuska rzeźbiarka.
Życiorys.
Przyszła na świat w Fère-en-Tardenois, jako córka Louise-Athanaïse Cécile z domu Cerveaux i Louis-Prospera, archiwariusza hipotecznego. Pierwszym dzieckiem Claudelów był Charles-Henri (urodzony w sierpniu 1863 r.), który zmarł po 16 dniach. Camille zajęła miejsce zmarłego brata i tym samym stała się najstarszą z rodzeństwa. W 1866 r. urodziła się jej siostra Louise, ulubienica matki. W tym samym roku rodzina przeniosła się do Villeneuve sur Fère, gdzie urodził się jej brat, Paul Claudel, w przyszłości znany poeta i dyplomata. Camille od dzieciństwa rzeźbiła.
Matka nie mogła zrozumieć pasji swojej starszej córki, wiecznie brudnej od gliny. Kiedy Camille miała 12 lat rodzina Claudel przeprowadziła się z Bar-le-Duc do Nogent-sur-Seine. W tym niewielkim miasteczku mieszkali dwaj znani rzeźbiarze: Alfred Boucher i Paul Dubois (od 1878 r. dyrektor École des Beaux-Arts w Paryżu). Alfred Boucher został jej pierwszym nauczycielem. Rzeźbiarz szybko dostrzegł talent młodej dziewczyny, polecił rodzicom, aby wysłali córkę do Paryża, aby tam mogła kształcić swój talent. W 1881 r. cała rodzina przeniosła się do stolicy Francji (z wyjątkiem ojca, który nie mógł dołączyć z powodów zawodowych). Camille zapisała się do Akademii Colarossi, jednej z kilku zaledwie szkół artystycznych dostępnych dla kobiet. Cały czas korekt udzielał jej Boucher, który w 1882 r. otrzymał stypendium Prix de Rome i wyjechał do Włoch, pozostawiając swoją uczennicę pod okiem Auguste’a Rodina. W 1883 r. Camille wynajęła pracownię przy 117 rue Notre-Dame-des-Champs, gdzie pracowała z innymi rzeźbiarkami (m.in. z Jessie Lipscomb). Około 1884 r. zaczęła pracować w pracowni Rodina. Pomagała przy dużym zamówieniu publicznym drzwiach do Muzeum Sztuk Dekoracyjnych "Bramie piekieł", a także "Mieszczanach z Calais." Rodin powierzał jej wykonywanie dłoni i stóp – jednych z najtrudniejszych elementów ciała ludzkiego.
Mathias Morhardt wspominał ją po latach:
Wkrótce Camille została kochanką Rodina, a ich romans trwał siedem lat. Pragnęła z nim zostać, ale on nigdy nie opuścił Rose Beuret, która była jego byłą modelką, towarzyszką życia i matką ich syna (pod koniec życia wzięli ślub). Po rozstaniu z Rodinem w 1892 r. Camille zaczęła powoli popadać w depresję.
Od 1903 r. wystawiała swoje prace w Salonie Artystów Francuskich. Rzeźby Claudel były niezmiernie dynamiczne, wykonane na ogół w kamieniu i brązie. Octave Mirbeau pisał o niej „Rewolta przeciw naturze! Kobieta-geniusz!”. Prace takie, jak "Walc" (1893) czy "Wiek dojrzały" (1900) wydają się podobne do prac Rodina, ale są bardziej liryczne. "Fala" z 1897 r. to świadoma próba zerwania ze stylem Rodina. Sam przełom wieków to krótkich kilka lat jej sławy i powodzenia.
Claudel i Rodin mieli na siebie ogromny wpływ artystyczny. Rodin uzgadniał swoje decyzje z młodą rzeźbiarką. Po zakończeniu romansu z Rodinem Camille popadła w alkoholizm, niszczyła swoje prace. Rozwijała się u niej także obsesja, bała się, że Rodin ukradnie jej pomysły, co powodowało, że nie chciała wystawiać. Zarabiała tworząc lampy i popielniczki.
Od 1906 r. stan zdrowia Camille Claudel się pogarszał. Zapadała na chorobę psychiczną (psychozę paranoidalną). 3 marca 1913 r. zmarł jej ojciec Louis-Prosper Claudel, który zawsze wspierał córkę. 10 marca 1913 r. na skutek interwencji brata Paula, została wywieziona ze swojej pracowni przy 19 Quai de Bourbon w Paryżu do szpitala psychiatrycznego "Ville-Évrard" w Neuilly-sur-Marne, żeby wkrótce w obliczu przybliżającego się frontu wojennego zostać przeniesioną do zakładu zamkniętego w Montfavet koło Awinionu (znanego wtedy jako "Asile de Montdevergues"; obecnie siedziba nowoczesnego szpitala psychiatrycznego "Centre Hospitalier de Montfavet"). Spędziła tam ostatnie trzydzieści lat swojego życia. Paul Claudel odwiedził ją 12 razy w ciągu 30 lat. Matka i siostra nigdy jej nie odwiedziły. Nikt z rodziny nie posłuchał jej próśb, wspieranych interwencjami lekarza, o powrót do domu, do Villeneuve sur Fère.
Zmarła 19 października 1943 r. w wieku 78 lat z powodu udaru (choroba sercowo-naczyniowa) w szpitalu Montfavet. Została pochowana w zbiorowej mogile.
Auguste Rodin dbał o jej sławę i artystyczną spuściznę, na tyle na ile pozwalała mu na to Camille. Kiedy postanowiono, że w Hotelu Biron w Paryżu powstanie Muzeum Rodina, postanowił, że jedna z sal będzie poświęcona właśnie jej. W 2008 r. została tam zorganizowana duża retrospektywna wystawa prac Camille Claudel, na której zaprezentowano ponad 80 rzeźb, rysunki, listy z Rodinem oraz fotografie. Kolejna wystawa miała miejsce w 70. rocznicę jej śmierci.
W 1990 r. zaproponowano budowę jej muzeum w Nogent-sur-Seine, w której mieszkała jako nastolatka. Muzeum powstało w 2017 r.

</doc>
<doc id="704756" url="https://pl.wikipedia.org/wiki?curid=704756" title="Łążek Garncarski">
Łążek Garncarski

Łążek Garncarski – wieś w Polsce położona w województwie lubelskim, w powiecie janowskim, w gminie Janów Lubelski.
W latach 1975–1998 miejscowość administracyjnie należała do województwa tarnobrzeskiego.
Wieś położona jest w południowej części Lasów Janowskich. Nazwa miejscowości pochodzi od jej położenia w rozwidleniu dwóch rzek, określanego jako "„łączek”". Wieś jest sołectwem .
Przez miejscowość przepływa Białka, niewielka rzeka dorzecza Sanu, dopływ Bukowej.
Historia.
Miejscowość powstała w wyniku wydzielenia się z wcześniej istniejącej wsi Łążek Ordynacki. Początkowo zwana była "Bąki", a dopiero później Łążek Garncarski. Na początku osiedliło się tu kilkunastu garncarzy z Galicji. Rynek zbytu garncarzy był dość szeroki i obejmował nawet Rosję.
Garncarstwo w Łążku.
Od XVIII wieku Łążek związany był z garncarstwem. W XIX wieku stał się ważnym ośrodkiem wyrobu ceramiki: naczyń i kafli. Po II wojnie światowej liczba pracowni garncarskich wzrosła wraz z powiększeniem się popytu. W celu zapewnienia zbytu i zaopatrzenia w surowiec, garncarze skupili się w spółdzielni.
Wytwarzana w Łążku ceramika zaliczana jest do najpiękniejszych w Polsce. Wyróżnia się bogatą skalą barw i interesującą ornamentyką. Wyroby swą formą, dekoracją geometryczną i roślinną, zdecydowania odróżniają się od naczyń wykonanych w innych tego typu ośrodkach.
Motyw kogucika i kielichowata forma doniczki, polewania całych powierzchni naczyń pobiałką są charakterystyczną cechą ceramiki Łążkowskiej. Do jej wyrobu używa się czerwonej i siwej gliny, wydobywanej na polach lub w rzece Bukowej.
Obecnie w miejscowości działają trzy pracownie, gdzie wytwarza się ceramikę opartą na dawnych wzorach. Są one ciekawą atrakcją turystyczną, można je nawet odwiedzić. Są to:
W kilku obejściach zachowały się stare budynki pracowni i charakterystyczne urządzenia do wstępnej obróbki gliny tzw. "sznajdery". Tradycje rzemieślnicze kultywowane są w niedawno powstałej "„Zagrodzie garncarskiej”". Zrekonstruowany fragment pracowni garncarskiej znajduje się na wystawie przyrodniczej w Nadleśnictwie Janów.

</doc>
<doc id="704757" url="https://pl.wikipedia.org/wiki?curid=704757" title="Retorta">
Retorta



</doc>
<doc id="704758" url="https://pl.wikipedia.org/wiki?curid=704758" title="Sibigi">
Sibigi

Sibigi – przysiółek wsi Groble, położony w Polsce w województwie podkarpackim, w powiecie niżańskim, w gminie Jeżowe. 
W latach 1975–1998 przysiółek administracyjnie należał do województwa tarnobrzeskiego.
Przysiółki wsi Groble: Sibigi i Zagórzany tworzą sołectwo Sibigi. 1 stycznia 2006 roku sołectwo liczyło 518 ha powierzchni i 241 mieszkańców.

</doc>
<doc id="704759" url="https://pl.wikipedia.org/wiki?curid=704759" title="Retorta (laboratorium)">
Retorta (laboratorium)

Retorta – okrągłe naczynie szklane z długą szyjką pełniącą funkcję chłodnicy, używane niegdyś w laboratoriach do destylacji. Wykonanie ze szkła i brak połączeń zapewnia dużą odporność chemiczną i umożliwia destylację cieczy żrących. Obecnie zamiast retort używa się szlifowych zestawów do destylacji.
Dawniej używane również przez alchemików, wynalezienie retorty przypisuje się Dżabirowi Ibn Hajjanowi. Obecnie znana głównie z grafik, jako symbol zawodu chemika.

</doc>
<doc id="704760" url="https://pl.wikipedia.org/wiki?curid=704760" title="Pogorzałka (województwo podkarpackie)">
Pogorzałka (województwo podkarpackie)

Pogorzałka – wieś w Polsce położona w województwie podkarpackim, w powiecie niżańskim, w gminie Jeżowe.
W latach 1975–1998 miejscowość administracyjnie należała do województwa tarnobrzeskiego.

</doc>
<doc id="704762" url="https://pl.wikipedia.org/wiki?curid=704762" title="Pogorzałka">
Pogorzałka



</doc>
<doc id="704764" url="https://pl.wikipedia.org/wiki?curid=704764" title="Retorta (wypał)">
Retorta (wypał)

Retorta – duży, stalowy piec służący do wypalania węgla drzewnego w warunkach leśnych.
Technologia zwęglania w stalowych retortach została opracowana w 1980 roku w Instytucie Użytkowania Lasu i Inżynierii Leśnej Szkoły Głównej Gospodarstwa Wiejskiego w Warszawie na zlecenie Zjednoczenia Produkcji Leśnej „Las” – wcześniej do pozyskiwania węgla używano głównie mielerzy.
Do wypalania stosuje się przede wszystkim drewno bukowe, choć można użyć także innych gatunków liściastych. Nie wolno jednak ich mieszać ze względu na różne tempo zwęglania. Pełny cykl wypału w retorcie trwa około trzech dni: jeden dzień na wybieranie węgla i załadowanie drewna na kolejny wypał, jeden dzień na wypalanie oraz jeden dzień na stygnięcie retorty.
Retorty są charakterystyczne dla Bieszczadów, współcześnie jednak odchodzi się od tego sposobu wypalania węgla na rzecz nowszych technologii. Pod koniec lat 90. XX wieku w Bieszczadach znajdowały się 53 bazy wypału węgla, w których w sumie pracowało prawie 600 retort. W roku 2017 działało już tylko 11 baz z 84 retortami. Te, które wciąż działają są popularną atrakcją turystyczną.

</doc>
<doc id="704765" url="https://pl.wikipedia.org/wiki?curid=704765" title="Olszewo (województwo łódzkie)">
Olszewo (województwo łódzkie)

Olszewo – wieś w Polsce położona w województwie łódzkim, w powiecie brzezińskim, w gminie Jeżów.
W latach 1975–1998 miejscowość należała administracyjnie do województwa skierniewickiego.
Inne miejscowości o nazwie Olszewo: Olszewo

</doc>
<doc id="704766" url="https://pl.wikipedia.org/wiki?curid=704766" title="Bora Ćosić">
Bora Ćosić

Bora Ćosić, cyr. Бора Ћосић (ur. 5 kwietnia 1932 w Zagrzebiu) – serbski pisarz, eseista i publicysta.
Życiorys.
Ćosić urodził się w Chorwacji, jednak gdy miał 5 lat, jego rodzice przenieśli się do Belgradu i w tym mieście żył przez ponad pół wieku do wybuchu wojny domowej, kiedy to wyemigrował i osiadł w Berlinie. Pomieszkuje w Rovinju na półwyspie Istria w Chorwacji. Studiował filozofię na Uniwersytecie w Belgradzie, pracował w redakcjach różnych czasopism (m.in. "Mlada Kultura", "Književne Novine") i w studiu filmowym. Debiutował w połowie lat 50. XX wieku, jest autorem ponad 30 różnorodnych gatunkowo książek (powieści, opowiadania, tomy esejów).
Najważniejsza książka pisarza to opublikowana w 1969 powieść "Rola mojej rodziny w światowej rewolucji" ("Uloga moje porodice u svetskoj revoluciji"). Stosunkowo krótki, napisany w brawurowy sposób i mocno sarkastyczny utwór rozgrywający się w Belgradzie lat 30. i 40., przyniósł autorowi międzynarodową sławę. W niektórych krajach książka ta została jednak objęta zakazem druku – nie spodobało się ironiczne spojrzenie Ćosicia na komunistyczną rzeczywistość pierwszych lat powojennych. Także w Polsce "Rola mojej rodziny w światowej rewolucji", mimo iż przetłumaczona już na początku lat 70. (przez Danutę Ćirlić-Straszyńską), została wydana dopiero w 2002 nakładem Wydawnictwa Czarne. W następnym roku to samo wydawnictwo opublikowało zbiór esejów Ćosicia pt. "Deklaracja celna" ("Carinska deklaracija"). W języku polskim w wydawnictwie Fundacja Pogranicze w serii Meridian ukazała się również książka tego autora zatytułowana "Konsul w Belgradzie (Consul u Beogradu)."

</doc>
<doc id="704767" url="https://pl.wikipedia.org/wiki?curid=704767" title="Marianówek (Taurów)">
Marianówek (Taurów)

Marianówek – część wsi Taurów w Polsce. położona w województwie łódzkim, w powiecie brzezińskim, w gminie Jeżów.
W latach 1975–1998 Marianówek należał administracyjnie do województwa skierniewickiego.

</doc>
<doc id="704769" url="https://pl.wikipedia.org/wiki?curid=704769" title="Rewica Królewska">
Rewica Królewska

Rewica Królewska – wieś w Polsce położona w województwie łódzkim, w powiecie brzezińskim, w gminie Jeżów.
W latach 1975–1998 miejscowość należała administracyjnie do województwa skierniewickiego.
Inne miejscowości o nazwie Rewica: Rewica Szlachecka

</doc>
<doc id="704771" url="https://pl.wikipedia.org/wiki?curid=704771" title="Bora Cosic">
Bora Cosic



</doc>
<doc id="704772" url="https://pl.wikipedia.org/wiki?curid=704772" title="Marianówek">
Marianówek



</doc>
<doc id="704773" url="https://pl.wikipedia.org/wiki?curid=704773" title="Departament Stanu">
Departament Stanu



</doc>
<doc id="704774" url="https://pl.wikipedia.org/wiki?curid=704774" title="Fiszor">
Fiszor

Fiszor – rzeka, lewostronny dopływ Bugu o długości 27,16 km. 
Rzeka przepływa między innymi przez Choszczowe, Mostówkę, w okolicach miejscowości Niegów oraz wsi Młynarze w powiecie wyszkowskim.

</doc>
<doc id="704779" url="https://pl.wikipedia.org/wiki?curid=704779" title="Sega Master System II">
Sega Master System II

Sega Master System II (SMS II) – konsola do gier firmy Sega; stosowanym nośnikiem danych był kartridż (ang. "ROM cartridge"). Swoją premierę miała w 1991 roku (na terenie USA). Wersja "II" była pozbawiona niektórych cech poprzedniego modelu, m.in. złącza Game Card, wskaźnika power-on, przycisku reset i złącza rozszerzeń. Spowodowane było to tym, iż producentom zależało na obniżeniu ceny sprzętu. Polityka firmy nie opłaciła się, ponieważ w czasie, gdy konsola pojawiła się na sklepowych półkach, zaczęły powstawać konsole 16-bitowe. Mimo tego, że SMS II była lepsza pod względem technicznym od NES, i tak przegrała z nią w walce o rynek, ze względu na to, że popularna wówczas konsola Nintendo miała już znacznie większą ilość fanów, a dodatkowo gry na nią były zdecydowanie tańsze. Konsola zawierała wbudowane gry "Sonic the Hedgehog" oraz "Alex Kidd in Miracle World", które można było uruchomić, gdy w slocie nie było żadnego kartridża.

</doc>
<doc id="704780" url="https://pl.wikipedia.org/wiki?curid=704780" title="Joniec-Kolonia">
Joniec-Kolonia

Joniec-Kolonia – kolonia w Polsce położona w województwie mazowieckim, w powiecie płońskim, w gminie Joniec.
W latach 1975–1998 miejscowość administracyjnie należała do województwa ciechanowskiego.

</doc>
<doc id="704781" url="https://pl.wikipedia.org/wiki?curid=704781" title="Grodzisko (Borzestowo)">
Grodzisko (Borzestowo)

Grodzisko (dodatkowa nazwa w j. kaszub. Grodzëskò) – część wsi Borzestowo w Polsce, położona w województwie pomorskim, w powiecie kartuskim, w gminie Chmielno, na Pojezierzu Kaszubskim, na obszarze Kaszubskiego Parku Krajobrazowego. Wchodzi w skład sołectwa Borzestowo.
W latach 1975–1998 Grodziskp administracyjnie należało do województwa gdańskiego.

</doc>
<doc id="704782" url="https://pl.wikipedia.org/wiki?curid=704782" title="Pożniki">
Pożniki

Pożniki – kolonia wsi Czeremcha-Wieś w Polsce położona w województwie podlaskim, w powiecie hajnowskim, w gminie Czeremcha.
W latach 1975–1998 miejscowość administracyjnie należała do województwa białostockiego.

</doc>
<doc id="704785" url="https://pl.wikipedia.org/wiki?curid=704785" title="Knorydy Podleśne">
Knorydy Podleśne

Knorydy Podleśne – część wsi Knorydy w Polsce położona w województwie podlaskim, w powiecie bielskim, w gminie Bielsk Podlaski.
W latach 1975–1998 miejscowość administracyjnie należała do województwa białostockiego.
Według Powszechnego Spisu Ludności z 1921 roku ówczesny folwark zamieszkiwało tu 31 osób, wśród których 2 było wyznania rzymskokatolickiego, 26 prawosławnego a 3 mojżeszowego. Jednocześnie 21 mieszkańców zadeklarowało polską przynależność narodową, a 10 białoruską. Było tu 3 budynki mieszkalne.

</doc>
<doc id="704786" url="https://pl.wikipedia.org/wiki?curid=704786" title="Knorydy Średnie">
Knorydy Średnie

Knorydy Średnie – część wsi Knorydy w Polsce położona w województwie podlaskim, w powiecie bielskim, w gminie Bielsk Podlaski.
W latach 1975–1998 miejscowość administracyjnie należała do województwa białostockiego.

</doc>
<doc id="704787" url="https://pl.wikipedia.org/wiki?curid=704787" title="Knorydy Górne">
Knorydy Górne

Knorydy Górne – część wsi Knorydy w Polsce położona w województwie podlaskim, w powiecie bielskim, w gminie Bielsk Podlaski.
W latach 1975–1998 miejscowość administracyjnie należała do województwa białostockiego.

</doc>
<doc id="704788" url="https://pl.wikipedia.org/wiki?curid=704788" title="Majorowizna">
Majorowizna

Majorowizna ("Majerowizna") – kolonia wsi Kiersnówek w Polsce położona w województwie podlaskim, w powiecie bielskim, w gminie Brańsk. Leży nad Nurcem dopływem Bugu.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Brańsku.

</doc>
<doc id="704789" url="https://pl.wikipedia.org/wiki?curid=704789" title="Otapy">
Otapy

Otapy – kolonia wsi Kiersnówek, w Polsce położona w województwie podlaskim, w powiecie bielskim, w gminie Brańsk. Leży nad Nurcem dopływem Bugu.
W okresie II Rzeczypospolitej ówczesna osada leżała w gminie Łubin.
W latach 1975–1998 miejscowość administracyjnie należała do województwa białostockiego.
Według Powszechnego Spisu Ludności z 1921 roku osadę zamieszkiwało 3 osoby wyznania mojżeszowego, zadeklarowali polską przynależność narodową. Był tu jeden budynek mieszkalny.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Brańsku.

</doc>
<doc id="704790" url="https://pl.wikipedia.org/wiki?curid=704790" title="Wylan">
Wylan

Wylan – kolonia w Polsce położona w województwie podlaskim, w powiecie bielskim, w gminie Boćki.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Józefa Oblubieńca w Boćkach.

</doc>
<doc id="704791" url="https://pl.wikipedia.org/wiki?curid=704791" title="Wandalinek">
Wandalinek

Wandalinek – mała kolonia w Polsce położona w województwie podlaskim, w powiecie bielskim, w gminie Boćki.
W latach 1975–1998 miejscowość administracyjnie należała do województwa białostockiego.

</doc>
<doc id="704792" url="https://pl.wikipedia.org/wiki?curid=704792" title="Departament Handlu Stanów Zjednoczonych">
Departament Handlu Stanów Zjednoczonych

Departament Handlu Stanów Zjednoczonych () – resort rządu Stanów Zjednoczonych odpowiedzialny za wzrost gospodarczy. Na czele departamentu stoi sekretarz handlu Stanów Zjednoczonych, który jest członkiem gabinetu prezydenta.
Został utworzony 14 lutego 1903 jako Departament Handlu i Pracy ("United States Department of Commerce and Labor"). 4 marca 1913 zmienił nazwę na Departament Handlu ("Department of Commerce").
Misją departamentu jest ułatwianie tworzenia nowych miejsc pracy i podnoszenia standardów życia wszystkich Amerykanów przez wzrost gospodarczy i stały rozwój. Do zakresu jego obowiązków należy też gromadzenie danych gospodarczych i demograficznych, udzielanie patentów i rejestracja marek handlowych oraz inicjatywa w stanowieniu norm przemysłowych. 

</doc>
<doc id="704793" url="https://pl.wikipedia.org/wiki?curid=704793" title="Bielanowszczyzna">
Bielanowszczyzna

Bielanowszczyzna – kolonia wsi Ploski w Polsce położona w województwie podlaskim, w powiecie bielskim, w gminie Bielsk Podlaski.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Matki Bożej z Góry Karmel w Bielsku Podlaskim.

</doc>
<doc id="704796" url="https://pl.wikipedia.org/wiki?curid=704796" title="Perna (Polska)">
Perna (Polska)

Perna – wieś w Polsce położona w województwie łódzkim, w powiecie kutnowskim, w gminie Nowe Ostrowy.
W latach 1975–1998 miejscowość administracyjnie należała do województwa płockiego.

</doc>
<doc id="704799" url="https://pl.wikipedia.org/wiki?curid=704799" title="Ptaki (powiat łomżyński)">
Ptaki (powiat łomżyński)

Ptaki – wieś w Polsce położona w województwie podlaskim, w powiecie łomżyńskim, w gminie Nowogród.
Wierni kościoła rzymskokatolickiego należą do parafii Narodzenia Najświętszej Maryi Panny w Nowogrodzie.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Rogienice.
Według Powszechnego Spisu Ludności z 1921 roku wieś zamieszkiwało 11 osób w 2 budynkach mieszkalnych. Miejscowość należała do parafii rzymskokatolickiej w m. Nowogród. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Nowogród.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="704803" url="https://pl.wikipedia.org/wiki?curid=704803" title="Książę krwi królewskiej">
Książę krwi królewskiej

Książę krwi królewskiej (franc. "Prince du Sang Royal") – używane głównie we Francji określenie najbliższych spadkobierców króla, obejmujące Delfina, jego dzieci i pozostałe dzieci suwerena. Dalsi członkowie rodziny królewskiej używali tytułu księcia krwi ("Prince du Sang").
W niektórych krajach niektórzy książęta krwi królewskiej używali specjalnych tytułów - np. w Rosji - wielkich książąt, w Austrii - arcyksiążąt, w Niemczech - "Kronprinzen", "Erbprinzen".

</doc>
<doc id="704812" url="https://pl.wikipedia.org/wiki?curid=704812" title="Schwerte">
Schwerte

Schwerte – niemieckie miasto położone w kraju związkowym Nadrenia Północna-Westfalia, w rejencji Arnsberg, w powiecie Unna, leżące na historycznej trasie z Kolonii do Dortmundu, w Zagłębiu Ruhry. Schwerte otrzymało prawa miejskie w 1397 r.
W mieście znajduje się stacja kolejowa Schwerte.
W mieście rozwinął się przemysł metalurgiczny oraz materiałów budowlanych.
Współpraca.
Miejscowości partnerskie:

</doc>
<doc id="704817" url="https://pl.wikipedia.org/wiki?curid=704817" title="Książę krwi">
Książę krwi

Książę krwi (fr. "Prince du sang") – stosowane od XVI w. określenie francuskich książąt z dynastii panującej, obejmujące wszystkie rody wywodzące się w linii męskiej od św. Ludwika, i z tej racji mające prawo do sukcesji Korony w razie wygaśnięcia głównej linii królewskiej. Stąd też drugie określenie – „książęta lilii” (fr. "princes des fleurs de lys"). Także korona rangowa książąt krwi ozdobiona była kwiatami lilii, umieszczonymi na przemian z fleuronami. Najbliżsi spadkobiercy suwerena używali tytułu książąt krwi królewskiej i korony ozdobionej tylko kwiatami lilii.
Pierwszy w kolejności dziedziczenia pośród książąt krwi, poza rodziną królewską nazywany był " premier prince du sang" (fr. – pierwszy książę krwi), i tytułowany "Monsieur le Prince".

</doc>
<doc id="704818" url="https://pl.wikipedia.org/wiki?curid=704818" title="Fleuron">
Fleuron

Fleuron – stylizowany liść najczęściej akantu, porzeczki, winorośli, zwykle ozdobiony szlachetnymi kamieniami, ozdabiający obręcz korony rangowej.
Fleurony występują w koronach bądź samodzielnie, bądź na przemian z innymi ozdobami - kwiatami lilii, krzyżami, pałkami ozdobionymi perłami. Liczba fleuronów i innych ozdób w wielu europejskich systemach heraldycznych bywa w czasach nowożytnych ściśle przypisana do konkretnego tytułu szlacheckiego. Charakterystycznym wyjątkiem jest tu system heraldyczny Rzeczypospolitej Szlacheckiej, w którym ten proces regulacji rozpoczął się z opóźnieniem i nie został dopełniony przed Rozbiorami. Szlachta Rzeczypospolitej używała bardzo różnych kombinacji tych elementów, wedle nie do końca jeszcze rozpoznanych zasad.
Zobacz też.
Korona rangowa
Lilia

</doc>
<doc id="704819" url="https://pl.wikipedia.org/wiki?curid=704819" title="Prince du Sang Royal">
Prince du Sang Royal



</doc>
<doc id="704822" url="https://pl.wikipedia.org/wiki?curid=704822" title="Prince du Sang">
Prince du Sang



</doc>
<doc id="704826" url="https://pl.wikipedia.org/wiki?curid=704826" title="Ihor Bakaj">
Ihor Bakaj

Ihor Mychajłowycz Bakaj, ukr. Ігор Михайлович Бакай (ur. 17 listopada 1963 w Równem) – ukraiński polityk, były dyrektor koncernu Naftohaz Ukrainy
Życiorys.
Z wykształcenia technik leśnik, w 1997 został absolwentem prawa. Od lat 90. obejmował kierownicze stanowiska w różnych przedsiębiorstwach. W latach 1995–1996 był członkiem władz koncernu Interhaz, następnie pracował jako urzędnik w państwowym komitecie do spraw przemysłu naftowego, gazowego i petrochemicznego. Sprawował mandat deputowanego Rady Najwyższej II i III kadencji. W latach 1998–2000 kierował koncernem Naftohaz Ukrainy. Od października 2003 do grudnia 2004 był zatrudniony w administracji prezydenta Łeonida Kuczmy.
Po pomarańczowej rewolucji wyjechał do Rosji, w 2005 uzyskał obywatelstwo rosyjskie.

</doc>
<doc id="704832" url="https://pl.wikipedia.org/wiki?curid=704832" title="Judeopolonia">
Judeopolonia

Judeopolonia (lub Judeo-Polonia) – teoria spiskowa o rzekomym zagrożeniu dla polskości i państwa polskiego przypisująca Żydom plany dominacji i utworzenia swojego państwa na terytorium Polski.
Historia.
Wizja Polski zdominowanej przez Żydów pojawiła się po raz pierwszy w książce Juliana Ursyna Niemcewicza "Rok 3333, czyli Sen niesłychany", opublikowanej kilkadziesiąt lat po jej napisaniu – w 1858 roku w „Przeglądzie Poznańskim”. Pod nazwą Moszkopolis Niemcewicz rysuje obraz Warszawy w przyszłości, opanowanej przez Żydów.
Pod koniec XIX wieku pojęcie „Judeo-Polonii” upowszechniło się w publicystyce nacjonalistycznej ostrzegającej przed rzekomym niebezpieczeństwem zdominowania Polski przez Żydów. Pamflet Niemcewicza był wielokrotnie wznawiany i rozpowszechniany jako ostrzeżenie przed „żydowskim zagrożeniem”. W opublikowanej w 1912 roku książce „Poznaj żyda” Teodor Jeske-Choiński propaguje antysemityzm jako „działanie obronne uzasadnione zagrożeniem ze strony Żydów”, grożących „zaduszeniem Polaków, jeśli nie zostanie spełnione ich żądanie utworzenia Judeo-Polonii i narodu Judeo-Polskiego”. Według Jerzego Jedlickiego, Żydzi stali się dla tych publicystów personifikacją „wewnętrznego wroga, spiskującego w celu ubezwłasnowolnienia Polaków i zmiany Polski w Judeo-Polskę”. Odzwierciedlało to według tego autora poczucie niepewności i zagrożenia w obliczu mocarstw i zewnętrznych sił będących poza kontrolą. Jak twierdzi Jedlicki, „obraz spiskującego Żyda czynił tajemniczy świat jaśniejszym, prostszym i bardziej zrozumiałym”.
Od 1914 roku – od początku I wojny światowej – Niemcy wspierali ruchy odśrodkowe i opozycyjne w Rosji. Nasyłali szpiegów i usiłowali wykorzystywać mniejszości, Litwinom obiecywali niepodległość, Żydom – „Judeopolonię”. Nazwano to „akcją rewolucjonizacji i insurekcjonizacji” i było prowadzone przez niemiecki wywiad wojskowy za zgodą cesarza Wilhelma II. Realizacją zajmował się Wydział III b niemieckiego Sztabu Generalnego. Celem tej operacji było wewnętrzne rozbicie i osłabienie Imperium Rosyjskiego.
W 1981 służby specjalne PRL wydały (w ramach zwalczania opozycji) książkę pt. "Judeopolonia. Nieznane karty historii PRL". Jej autorem był oficer informacji wojskowej płk Zdzisław Ciesiołkiewicz (pod jego nazwiskiem książka została wznowiona w 1989 przez wydawnictwo Unia Nowoczesnego Humanizmu Władysława Brulińskiego).
Od lat 90. XX w. jako „Judeopolonia” przedstawiany jest również projekt Federacji Wschodnioeuropejskiej z 1914 roku (operacja rewolucjonizacji i insurekcjonizacji niemieckiego wywiadu wojskowego z czasów I wojny światowej), choć w samych planach tego projektu to określenie nigdy się nie pojawiło.
W XXI wieku popularnym określeniem, odnoszącym się do rzekomej kontroli Polski przez Żydów, jest „Polin”, czyli nazwa Polski w języku hebrajskim.
Niebiańska Jerozolima.
Podobną funkcję co „Judeopolonia” pełni teoria spiskowa dotycząca rzekomego projektu „Niebiańska Jerozolima”, propagowana szczególnie przez stronnictwa prorosyjskie w trakcie inwazji na Ukrainę w 2022 roku. Teoria ta sugeruje, że wojna rosyjsko-ukraińska nierozerwalnie jest związana z rzekomymi planami przeniesienia państwa Izrael na tereny południowo-wschodniej Ukrainy. Jako przyczyny stworzenia tego planu wyznawcy teorii podają rzekomą niezdolność Izraela do dalszej obrony swoich terytoriów przed państwami arabskimi (dowodem na to ma być nieprawdziwy cytat Henry’ego Kissingera) oraz dawne istnienie państwa chazarskiego na części obszaru współczesnej Ukrainy (antysemici są zwolennikami tezy jakoby Żydzi aszkenazyjscy zamieszkujący tereny dawnej I Rzeczypospolitej byli konwertytami mającymi pochodzenie chazarskie).

</doc>
<doc id="704834" url="https://pl.wikipedia.org/wiki?curid=704834" title="Nawias">
Nawias

Nawiasy – znaki pisarskie, używane z reguły parzyście, przeznaczone do ujmowania między nie tekstu lub symboli.
Nawiasów używa się w tekstach do logicznego wydzielenia ich mniej ważnych fragmentów. W nawiasy ujmuje się komentarze, wyjaśnienia, uzupełnienia tekstu głównego. Generalnie jednak nadużywanie nawiasów w polskim tekście jest niewskazane. Zaleca się użycie raczej innych znaków interpunkcyjnych jak przecinki czy myślniki.
W matematyce podstawowe znaczenie nawiasów to ustalanie kolejności wykonania działań. Tak na przykład formula_1 natomiast wykonując działania w kolejności kanonicznej tj. od lewej do prawej otrzymamy formula_2 W matematyce wyższej nawiasy okrągłe używane są też w innych znaczeniach np. do oznaczenia argumentów funkcji. Nawiasy kwadratowe, klamrowe, ostrokątne mają zazwyczaj inne, specjalne znaczenie.
Nawiasy w ujęciu typograficznym.
Zasady interpunkcji.
Spotyka się kilka odmian nawiasów, przy czym, jeśli stosowane są w parach, to używa się ich symetrycznie tego samego rodzaju:
W tekstach naukowych pojawia się czasem konieczność zastosowania podwójnych nawiasów. Nawias kwadratowy może wtedy być zewnętrznym, a nawias okrągły – wewnętrznym. Można również użyć dwóch nawiasów okrągłych, najlepiej jednak byłoby w takiej sytuacji, o ile to możliwe, przeredagować tekst. Należy także unikać zbiegu dwóch nawiasów w tekście.
W języku polskim nawias otwierający jest zawsze poprzedzany odstępem, a tekst wewnątrz nawiasu następuje bez odstępu, odwrotnie postępuje się w przypadku nawiasu zamykającego. Jeśli jednak po nawiasie zamykającym powinien zostać umieszczony znak interpunkcyjny jak np. wykrzyknik, to stawia się go bez odstępu.
Jeśli wstawiany w nawiasie tekst sąsiaduje ze znakiem zapytania, wykrzyknikiem czy wielokropkiem, to taki znak umieszcza się przed tekstem wstawionym w nawiasie, a po nim stawia kropkę np.:
 Może powinnaś zadzwonić? (Na pewno czeka niecierpliwie).
Jeśli wstawiony tekst sąsiaduje z kropką, przecinkiem, średnikiem lub myślnikiem, to znak taki umieszcza się po nawiasie kończącym wstawiany tekst:
 Nie zadzwoniła (chociaż czekał).
Gdy całe zdanie jest ujęte w nawias, najpierw stawiamy nawias zamykający, a po nim – kropkę:
 Należy się codziennie gimnastykować. (Takie zalecenie daje wielu lekarzy).
A nawet, jeśli w nawiasie jest więcej niż jedno zdanie, kolejność ostatnich znaków w języku polskim będzie: nawias, kropka np.:
 Należy się codziennie gimnastykować. (Takie zalecenie daje wielu lekarzy. I nic innego nie powiedział ci twój kardiolog).
Używane czasem pojedyncze nawiasy klamrowe lub inne to w istocie raczej elementy graficzne grupujące tekst.
 formula_3
Do zapisu wyliczeń stosuje się czasem po literze lub symbolu pojedynczy zamykający nawias okrągły np.:
 Trzy gatunki gryzoni nadają się do hodowli w warunkach domowych:
 a) mysz,
 b) szczur,
 c) królik.
W wyliczeniach po cyfrze z reguły spotyka się kropkę. Typowe wyliczanie po cyfrach i literach powinno wyglądać następująco:
 1. Gryzonie
 a) mysz
 b) szczur
W tego typu zestawieniach nawias może jednak towarzyszyć cyfrze, zwłaszcza jeśli struktura będzie bardziej rozbudowana, jednak cyfra przy kropce oznacza wyższy rząd, np.:
 1. Zwierzęta
 1) Gryzonie
 a) mysz
Podobnie stosuje się również parzyście występujące nawiasy, jednak nie przy wyliczeniach, ale w linii:
 Trzy gatunki gryzoni nadają się do hodowli w warunkach
 domowych: (1) mysz, (2) szczur, (3) królik.
Dostępność nawiasów w standardzie Unicode.
Standard Unicode definiuje bardzo dużo znaków określanych jako nawiasy lub pełniących funkcję nawiasów. Niektóre z nich to nawiasy o kształcie muszli żółwia, inne odmiany to np. nawiasy używane do zapisu indeksów górnych czy dolnych. W standardzie Unicode obok zwykłych nawiasów przewidziane są też specjalne znaki będące liczbami lub małymi literami łacińskimi w nawiasie:
Typowe nawiasy typograficzne wykorzystywane w systemach komputerowych z zastosowaniem unikodu to:
Nawiasy w matematyce.
Również w matematyce nawiasy stosuje się z reguły parzyście, przy czym zamykający nawias jest lustrzanym odbiciem otwierającego. Jako wyjątek można podać na przykład zapis przedziałów.
Nawiasy grupujące wyrażenie.
Nawiasy mogą być użyte w celu grupowania wyrażenia i określenia kolejności wykonywania działań matematycznych. Grupowanie może mieć też na celu optyczne rozbicie wyrażenia na logiczne części. Używa się w tym celu zazwyczaj nawiasów okrągłych. W przypadku konieczności użycia kilku nawiasów można w celu odwzorowania hierarchii zastosować nawiasy różnej wielkości lub nawiasy kwadratowe i klamrowe:
Zapis zbiorów.
Do notowania zbiorów używa się nawiasów klamrowych.
Notacja przedziałów.
Do zapisu przedziałów używa się trzech różnych konwencji. W przypadku przedziału otwartego formula_7 można napisać:
Nawiasy klamrowe dla oznaczenia koniunkcji.
Ujmując wyrażenia znajdujące się jedno pod drugim w nawiasy klamrowe można zaznaczyć i logiczną koniunkcję. I tak na przykład
Czasem jednak pomijany jest prawy nawias klamrowy, co prowadzi do zapisu:
popularnego zwłaszcza przy zapisie układów równań.
Nawiasy kwadratowe lub okrągłe do zapisu macierzy.
Spotyka się też zapis z dwiema pionowymi kreskami:
Pochodne.
Wyższe pochodne zapisywane są dla przejrzystości nie przy pomocy kresek, ale liczby arabskiej ujętej w nawias:
Szczególnie użyteczny jest ten zapis, gdy zmienna jest liczba pochodnych:
Inne znaki specjalne spełniające rolę nawiasów.
Inne również parzyście występujące nawiasy mają charakter specjalnych operatorów lub funkcji:
Pojedyncze nawiasy klamrowe oznaczające wybór.
Przy definiowaniu funkcji czasem stosowana jest konwencja jak poniżej:
Pojedyncze nawiasy klamrowe grupujące logicznie.
W niektórych wypadkach wygodnie jest się posłużyć pojedynczymi nawiasami klamrowymi w celu graficznego oddzielenia fragmentów od siebie. Ta metoda bywa też stosowana w definicjach przy nieco swobodniejszym stylu lub dla wyjaśnienia trudniejszych wzorów. Przykłady:

</doc>
<doc id="704836" url="https://pl.wikipedia.org/wiki?curid=704836" title="Otsuka Ai">
Otsuka Ai



</doc>
<doc id="704837" url="https://pl.wikipedia.org/wiki?curid=704837" title="Mönsheim">
Mönsheim

Mönsheim – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz, siedziba związku gmin Heckengäu. Leży w Heckengäu, nad rzeką Kreubach, ok. 12 km na wschód od Pforzheim.

</doc>
<doc id="704838" url="https://pl.wikipedia.org/wiki?curid=704838" title="Monsheim">
Monsheim

Monsheim – miejscowość i gmina w Niemczech, w kraju związkowym Nadrenia-Palatynat, w powiecie Alzey-Worms. Siedziba gminy związkowej Monsheim.

</doc>
<doc id="704840" url="https://pl.wikipedia.org/wiki?curid=704840" title="Moensheim">
Moensheim



</doc>
<doc id="704843" url="https://pl.wikipedia.org/wiki?curid=704843" title="Kirkpatrick">
Kirkpatrick

Kirkpatrick – ród szkocki osiadły w 1232 z nadania Aleksandra II w dobrach Closeburn, w hrabstwie Dumfries and Galloway.

</doc>
<doc id="704844" url="https://pl.wikipedia.org/wiki?curid=704844" title="Bałąg">
Bałąg

Bałąg (dawniej )– wieś warmińska w Polsce, położona w województwie warmińsko-mazurskim, w powiecie olsztyńskim, w gminie Jonkowo. W latach 1975–1998 miejscowość administracyjnie należała do województwa olsztyńskiego.
Mała wieś warmińska położona nad jeziorem Bałąg, wchodzi w skład sołectwa Wołowno.
Historia.
Wieś wzmiankowana po raz pierwszy w 1361 roku, wówczas pięciu braci pruskich ("Wiscant, Musligente, Melcke, Luban, Santke") otrzymało od kapituły warmińskiej osiem łanów w celu założenia wsi na prawie pruskim nad jeziorem "Balingen" ("Ballingen"). Początkowo miejscowość nazywała się "Balingen", podobnie jak niedalekie jezioro. W czasie wojny polsko-krzyżackiej, zwanej głodową, w roku 1414 wieś została ograbiona i częściowo spalona.
W 1551 roku Peter von Pfaff, będący burgrabią olsztyńskim, nabył wspomniane osiem łanów na prawie magdeburskim z obowiązkiem jednej służby zbrojnej konno, następnie w 1562 roku otrzymał od kapituły kolejne cztery łany za roczną opłatą czterech funtów wosku. Po śmierci burgrabiego i jego żony Urszuli wieś przez jakiś czas należała do kapituły warmińskiej, a w 1595 stała się własnością pruskiego szlachcica Aleksandra (dzierżawił wieś przez 14 lat). Od 1609 roku Bałąg należał do Heinricha Wildenau, a od 1656 do człowieka o nazwisku Sudamski. W roku 1808 ziemię majątku, na podstawie pruskiego dekretu uwłaszczeniowego, otrzymali jego mieszkańcy.
W 1656 r. wieś należała do Sudamskiego, który płacił od 8 włók (łanów) kapitule czynsz rekognicyjny w wysokości jednego łasztu żyta i tyleż pszenicy, funta wosku oraz jednego denara kolońskiego. Zobowiązany był jednej służby zbrojnej konno w czasie wojny. W 1673 właścicielem majątku w Bałagu był niejaki Hennig. Poza nim i jego żona w majątki mieszkali: jego syn z małżonką oraz chałupnik Nowicki z żoną i synem. Według danych z 1717 ziemię rolna w Bałągu zaliczono do bardzo niskiej jakości (szósta klasa). Według raportu rewizyjnego kapituły warmińskiej tylko dwa łany obsiane były zbożem a pozostałe zaś leżały odłogiem i były wykorzystywane jako pastwiska. Zanotowano również, że mieszkańcy mają wystarczającą ilość drewna na opał. W 1782 r. w Bałągu było 6 mieszkańców.
W 1808 roku, władze pruskie uwłaszczyły mieszkańców wsi, nadając uprawianą przez nich ziemię (za odszkodowaniem). W roku 1817 i 1820 miejscowość liczyła 40 mieszkańców i było tu siedem gospodarstw. Podczas generalnej wizytacji szkoły elementarnej w Wołownie, przeprowadzonej w 1825 przez asesora Reinholda Bernharda Jachmanna zaznaczono, że dzieci z Bałąga notorycznie nie uczęszczają do szkoły. W 1846 we wsi było 65 mieszkańców. W roku 1858 obowiązkiem szkolnym objęto 10 dzieci z Bałąga, a w rzeczywistości do szkoły przychodziło co najwyżej sześciu uczniów. W 1861 r. we wsi było 81 mieszkańców, mówiących po polsku katolików. Wieś posiadała 644,85 morgów ziemi (164,6 ha), na której gospodarzyło 10 chłopów. W 1871 r. mieszkało tu 96 osób a w 1895 r. - 75.
W 1925 roku we wsi było 75 mieszkańców. W 1939 r. w Bałągu mieszkało 87 osób.
W 1946 r. sołtysem wsi został Franciszek Malewski. W 1953 r. w Bałągu działała kuźnia.

</doc>
<doc id="704847" url="https://pl.wikipedia.org/wiki?curid=704847" title="Wiernsheim">
Wiernsheim

Wiernsheim – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz, wchodzi w skład związku gmin Heckengäu. Leży w Heckengäu, ok. 12 km na wschód od Pforzheim.
Współpraca.
Miejscowości partnerskie:

</doc>
<doc id="704849" url="https://pl.wikipedia.org/wiki?curid=704849" title="Wimsheim">
Wimsheim

Wimsheim – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz, wchodzi w skład związku gmin Heckengäu. Leży w Heckengäu, nad rzeką Kreubach, ok. 10 km na wschód od Pforzheim, przy autostradzie A8.

</doc>
<doc id="704850" url="https://pl.wikipedia.org/wiki?curid=704850" title="Meppel">
Meppel

Meppel – miasto w Holandii, w prowincji Drenthe, nad Meppelerdiep, przy granicy z Overijssel i autostradzie A32.

</doc>
<doc id="704851" url="https://pl.wikipedia.org/wiki?curid=704851" title="Stare Górniki">
Stare Górniki

Stare Górniki – część wsi Górniki w Polsce położona w województwie lubelskim, w powiecie biłgorajskim, w gminie Józefów. Do końca 2007 roku stanowiła osobną wieś.
W latach 1975–1998 miejscowość administracyjnie należała do województwa zamojskiego.
Dawniej Górniki były ośrodkiem przemysłowym Ordynacji Zamojskiej. Pod koniec XIX w. funkcjonowała tutaj olejarnia.
Stare Górniki leżą wśród lasów Puszczy Solskiej ok. 1,5 km na północ od dawnych Nowych Górnik. Ok. 2 km na północ przebiega droga wojewódzka nr 849 łącząca Zamość z Józefowem.

</doc>
<doc id="704852" url="https://pl.wikipedia.org/wiki?curid=704852" title="Wurmberg">
Wurmberg

Wurmberg – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz, wchodzi w skład związku gmin Heckengäu. Leży w Heckengäu, ok. 10 km na wschód od Pforzheim, przy autostradzie A8.

</doc>
<doc id="704853" url="https://pl.wikipedia.org/wiki?curid=704853" title="Nijeveen">
Nijeveen

Nijeveen to wieś w prowincji Drenthe w Holandii leżąca około 5 kilometrów od miasta Meppel.
Architektura.
Wieś składa się głównie z bardzo podobnych domków szeregowych.

</doc>
<doc id="704855" url="https://pl.wikipedia.org/wiki?curid=704855" title="Debiut Larsena">
Debiut Larsena



</doc>
<doc id="704856" url="https://pl.wikipedia.org/wiki?curid=704856" title="Königsbach-Stein">
Königsbach-Stein

Königsbach-Stein – gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz, siedziba związku gmin Kämpfelbachtal. Leży ok. 10 km na północ od Pforzheim, przy linii kolejowej InterCity (Karlsruhe–Stuttgart).

</doc>
<doc id="704858" url="https://pl.wikipedia.org/wiki?curid=704858" title="Konigsbach-Stein">
Konigsbach-Stein



</doc>
<doc id="704859" url="https://pl.wikipedia.org/wiki?curid=704859" title="Koenigsbach-Stein">
Koenigsbach-Stein



</doc>
<doc id="704862" url="https://pl.wikipedia.org/wiki?curid=704862" title="Eisingen (Badenia-Wirtembergia)">
Eisingen (Badenia-Wirtembergia)

Eisingen – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz, wchodzi w skład związku gmin Kämpfelbachtal. Leży ok. 7 km na północ od Pforzheim.

</doc>
<doc id="704868" url="https://pl.wikipedia.org/wiki?curid=704868" title="Sternenfels">
Sternenfels

Sternenfels – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz, wchodzi w skład wspólnoty administracyjnej Maulbronn. Leży w Parku Natury Stromberg-Heulberg, w Strombergu, o. 23 km na północny wschód od Pforzheim, przy linii kolejowej InterCity (Karlsruhe–Stuttgart).
Współpraca.
Miejscowość partnerska:

</doc>
<doc id="704869" url="https://pl.wikipedia.org/wiki?curid=704869" title="Iwan Dracz">
Iwan Dracz

Iwan Fedorowycz Dracz, ukr. Іван Федорович Драч (ur. 17 października 1936 we wsi Teleżyńce w rejonie tetyjowskim, zm. 19 czerwca 2018 w Kijowie) – ukraiński poeta i polityk, parlamentarzysta.
Życiorys.
Po ukończeniu szkoły średniej pracował jako nauczyciel, potem jako scenarzysta. Rozpoczął (nieukończone) studia z zakresu filologii ukraińskiej. W latach 80. zasiadał we władzach kijowskiego oddziału związku pisarzy. Autor refleksyjnych poematów i wierszy o tematyce współczesnej, esejów, scenariuszy filmowych, a także przekładów poezji Juliusza Słowackiego, Adama Mickiewicza i Cypriana Kamila Norwida.
Był współorganizatorem i pierwszym przewodniczącym Ludowego Ruchu Ukrainy na rzecz Przebudowy. Współtworzył Demokratyczną Partię Ukrainy, działał w Ludowym Ruchu Ukrainy, z którego przeszedł od Ukraińskiej Partii Ludowej. Był deputowanym do Rady Najwyższej kadencji I (1990–1994), III (1998–2000) i IV (2002–2006). W 1983 otrzymał Nagrodę Państwową ZSRR.
Pełnił funkcję przewodniczącego państwowego komitetu do spraw polityki informacyjnej, telewizji i radia. W 2004 uczestniczył w pomarańczowej rewolucji.

</doc>
<doc id="704871" url="https://pl.wikipedia.org/wiki?curid=704871" title="Vere Beauclerk">
Vere Beauclerk

Vere Beauclerk (ur. 14 lipca 1699, zm. 21 października 1781 w Londynie) – brytyjski arystokrata i polityk, trzeci syn Charlesa Beauclerka, 1. księcia St Albans (nieślubnego syna Karola II Stuarta) i lady Diany de Vere, córki 20. hrabiego Oxford.
Służył w Royal Navy. W lutym 1731 r. został dowódcą HMS „Anglesea” i pozostawał na tym stanowisku do 1739 r. Później został awansowany do rangi admirała.
13 kwietnia 1736 r. w Londynie, poślubił Mary Chambers (przed 1721 – 21 stycznia 1783), córkę Thomasa Chambersa i lady Mary Berkeley, córki 2. hrabiego Berkeley. Vere i Mary doczekali się razem czterech synów i dwóch córek:
Od 1726 r. zasiadał w Izbie Gmin jako deputowany z okręgu Windsor. W 1741 r. zmienił okręg wyborczy na Plymouth. Po swoim odejściu na emeryturę w 1750 r. otrzymał parowski tytuł barona Vere of Hanworth i zasiadł w Izbie Lordów.
Lord Vere był jednym z pierwszych wiceprzewodniczących londyńskiego Founding Hospital, zajmującego się porzuconymi dziećmi. Na tym bezpłatnym stanowisku służył w latach 1739–1756 i 1758–1767.

</doc>
<doc id="704873" url="https://pl.wikipedia.org/wiki?curid=704873" title="Vodafone-Connex GSM">
Vodafone-Connex GSM



</doc>
<doc id="704874" url="https://pl.wikipedia.org/wiki?curid=704874" title="Dylewo Nowe">
Dylewo Nowe

Dylewo Nowe – część wsi Dylewo położona w województwie mazowieckim, w powiecie ostrołęckim, w gminie Kadzidło. 
Tworzy odrębne sołectwo gminy Kadzidło. Obejmuje południową część wsi, leżąc przy drodze krajowej nr 53. 
W przeszłości Dylewo Nowe i Stare istniały jako odrębne wsie. Słownik geograficzny Królestwa Polskiego i innych krajów słowiańskich z 1878 r. podaje, że Dylewo Nowe zajmowało obszar 1362 morgów, było w nim 35 domów, zamieszkiwanych przez 162 mężczyzn i 152 kobiety, będąc nieco mniejsze od Dylewa Starego.
Według Powszechnego Spisu Ludności z 1921 roku wieś zamieszkiwały 364 osoby w 57 budynkach mieszkalnych. Miejscowość należała do parafii rzymskokatolickiej w m. Kadzidło. Podlegała pod Sąd Grodzki w Myszyńcu i Okręgowy w Łomży; właściwy urząd pocztowy mieścił się w m. Kadzidło.

</doc>
<doc id="704878" url="https://pl.wikipedia.org/wiki?curid=704878" title="Serafin (Rose)">
Serafin (Rose)

Serafin, imię świeckie Eugene Dennis Rose (ur. 13 sierpnia 1934 w San Diego, zm. 2 września 1982 w Platinie) – amerykański mnich prawosławny należący do Rosyjskiego Kościoła Prawosławnego poza granicami Rosji, jeden z najbardziej znanych intelektualistów prawosławnych XX wieku. Jego dzieła przyczyniły się do popularyzacji prawosławia we współczesnej kulturze amerykańskiej i na całym Zachodzie, zyskały także popularność w Rosji. Chociaż nie został formalnie kanonizowany, przez wielu prawosławnych jest czczony jako święty w ikonografii, liturgii i modlitwie.
Młodość.
Eugene Dennis Rose urodził się w San Diego w Kalifornii jako syn Franka i Esther Rose'ów. Został ochrzczony w wieku 14 lat we wspólnocie metodystów, jednak w wyniku młodzieńczego kryzysu wiary został ateistą. Badania IQ Rose'a wskazywały na geniusz. Miał ogromną wiedzę historyczną, znał wiele języków, w czasie studiów w Pomona College, gdzie studiował filozofię chińską, w ciągu roku nauczył się doskonale języka chińskiego. W czasie pobytu w San Francisco wszedł w środowisko bitników – lata te nazywał później „piekłem”, nadużywał alkoholu i narkotyków. Rozpoczął jednak w tym okresie swoją formację duchową poprzez poznawanie modnego wtedy wśród amerykańskich studentów buddyzmu.
Prawosławie.
Po ukończeniu w 1956 nauki w Pomona College Rose studiował pod kierunkiem Alana Wattsa w American Academy of Asian Studies. Odkrył wtedy pisma René Guénona, które skłoniły go do poszukiwania autentycznej, ugruntowanej w tradycji duchowości. Jego przyjaciel Gregerson, który był wtedy praktykującym prawosławnym, polecił mu zapoznanie się z duchowością prawosławia. Mimo że Gregerson ostatecznie je porzucił, Rose nadal zgłębiał wiedzę o prawosławiu, w 1962 przystępując do Cerkwi. 
Eugene założył prawosławną księgarnię obok katedry Rosyjskiej Cerkwi prawosławnej poza Rosją w San Francisco, która była wtedy jeszcze w budowie. Z błogosławieństwem św. Jana z Szanghaju i San Francisco wokół księgarni zawiązała się wspólnota prawosławnych księgarzy i wydawców, Bractwo św. Hermana z Alaski. W 1965 Eugene został wyświęcony na lektora. W 1968 wspólnota zdecydowała się porzucić życie miejskie i założyć wspólnotę mnichów prawosławnych w odludnych rejonach północnej Kalifornii. Z pomocą finansową rodziców Eugene'a na szczycie góry Platina powstał monaster i drukarnia, w której powstawało czasopismo Rose'a "The Orthodox Word", ukazujące się już od 1964. W 1970 został postrzyżony na mnicha i przyjął imię Serafin, a w czasie pierwszych lat spędzonych w monasterze pobierał nauki konieczne do zostania kapłanem prawosławnym. Mnisi weszli wtedy w konflikt z biskupem Antonim, który od początku przeciwstawiał się planom powstania monasteru, twierdząc, że „nie ma już eremitów”. Mnisi odrzucali liberalizm szerzący się w latach 60. w całym chrześcijaństwie, dystansując się od autorytetu popularnych wtedy teologów prawosławnych. Wkrótce do ich wspólnoty przystąpiło wielu Amerykanów, powstawały związane z nią ośrodki duchowe, a także monaster żeński.
W 1977 mnisi przyjęli święcenia kapłańskie. Hieromnich Serafin napisał wtedy kilka książek, m.in. "God's Revelation to the Human Heart" ["Objawienie Boże do serca ludzkiego"], "Orthodoxy and the Religion of the Future" ("Prawosławie a religia przyszłości") i "The Soul After Death" ("Dusza po śmierci"). Dzieła mnicha Serafina i jego czasopismo były wydawane także po jego śmierci. Ich przekłady pojawiły się także w Rosji – krążyły w samizdacie, zostały oficjalnie wydane dopiero po upadku komunizmu. W 1982 zmarł z powodu ciężkiej choroby – według świadków wokół jego zwłoki nie wykazywały oznak rozkładu i unosił się wokół nich zapach róż, co – szczególnie w prawosławiu – uznawane jest za oznakę świętości. Wierni przydają mu tytuł „błogosławionego”, oczekuje na kanonizację przez synod Cerkwi prawosławnej.
Poglądy.
Był krytykiem instytucjonalizacji chrześcijaństwa, w czym przypominał rosyjskiego filozofa Władimira Sołowjowa. Głosił potrzebę chrześcijaństwa ascetycznego i surowego. Przeciwstawiał się ostro zależności Cerkwi rosyjskiej od władz ZSRR. Głosił konieczność chrześcijaństwa zaangażowanego, był krytykiem liberalizmu i modernizmu. W jego nauce wyraźny jest aspekt eschatologiczny – uważał, że żyjemy u schyłku czasów, na progu „wielkiego odstępstwa”, a pod wpływem liberalizmu w chrześcijaństwie kształtuje się nowa, synkretyczna religia niemająca nic wspólnego z chrześcijaństwem prawdziwym i tradycyjnym. Chrześcijanie powinni więc być według niego przygotowani na prześladowania i „zejście do katakumb” – mówił, że „co zdarzyło się wczoraj w Rosji, jutro może zdarzyć się w Ameryce”.

</doc>
<doc id="704880" url="https://pl.wikipedia.org/wiki?curid=704880" title="Kokarcinogen">
Kokarcinogen



</doc>
<doc id="704881" url="https://pl.wikipedia.org/wiki?curid=704881" title="Kusko">
Kusko



</doc>
<doc id="704882" url="https://pl.wikipedia.org/wiki?curid=704882" title="Blogosfera">
Blogosfera

Blogosfera (ang. "blogosphere") – termin określający wszystkie blogi jako społeczność lub sieć społeczną. Wiele blogów jest połączonych między sobą. Ich autorzy czytają inne blogi i zostawiają na nich komentarze, umieszczają do nich linki, odnoszą się też w treści wpisów. W ten sposób tak połączone blogi wytworzyły własną kulturę. Podczas gdy blogi pozostają wciąż formą publikacji, blogosfera jest zjawiskiem społecznym i jak inne podlegającym badaniom socjologicznym.
Terminu "blogosfera" po raz pierwszy użył (w formie żartu) Brad L. Graham, 10 września 1999. Określenie to jest wiązane ze słowem "logosphere", który od gr. "logos" (słowo) oznacza "świat słów", "świat dyskusji". Jego powszechne użycie datuje się od 2002.
Środki i narzędzia blogosfery.
Połączenia między blogami nie byłyby możliwe bez określonych narzędzi, z których korzystają autorzy i czytelnicy blogów.
Blogroll.
Angielski termin "blogroll" oznacza listę linków do innych blogów. Niektórzy autorzy umieszczają tam tylko blogi, które sami czytają i polecają, inni – również te, które do nich linkują, na zasadzie wzajemności. Linki z innych blogów mają duże znaczenie w określaniu wskaźnika PageRank, a tym samym pozycji bloga w wyszukiwarce Google.
Agregaty.
Serwisy agregujące informacje z blogów wykorzystują technologię pingback. Publikacja nowego wpisu na blogu powoduje wysłanie tzw. pinga do serwisu agregującego, ten otrzymuje informację o wpisie. Użytkownik agregatu może przeglądać, przeszukiwać, oznaczać tagami, jak również subskrybować jako RSS. Największy tego typu serwis na świecie to Technorati. Polskie próby stworzenia agregatorów to BlogFrog oraz 10przykazan.com oraz Blogbox.com.pl.
Funkcje agregatów pełnią też serwisy zbierające linki przesyłane przez użytkowników, takie jak Digg, a w Polsce Wykop.pl. Istnieją także wyspecjalizowane wyszukiwarki do blogów, jak Google Blog Search, w Polsce mało popularne.
Komentarze.
Możliwość pozostawiania komentarzy to funkcja, którą oferują praktycznie wszystkie systemy blogowe. Tylko niektórzy autorzy z niej rezygnują. Komentarze można śledzić za pomocą RSS lub wyspecjalizowanych serwisów takich jak co.mments.com.
TrackBack.
Jest to narzędzie umożliwiające cytowanie w blogosferze. Trackback ułatwia pozostawienie w komentarzach do danego artykułu informacji o nawiązaniu do niego gdzie indziej, najczęściej na innym blogu.
Inne gadżety.
W blogosferze powstają liczne programy i skrypty, które pomagają zwiększyć społeczne oddziaływanie blogów. Niektóre z nich to:
Problemy blogosfery.
Do najważniejszych problemów blogosfery zaliczyć należy:
Konkursy na blogera roku w Polsce.
Corocznie organizowanych jest kilka konkurencyjnych konkursów na najlepszego blogera roku. Autor najlepszego blogu 2008 roku według portali Onet.pl oraz Blog.pl to 14-letnia Patrycja prowadząca blog "Mój Tata!". Zwycięzca edycji z 2009 roku to autor blogu literackiego "Zimno.blog.pl". Dodatkowo, dwa wyróżnienia główne zyskały: blog "Paula i Pan Śmieciuch" oraz strona Natalii Hatalskiej poświęcona reklamom.
Równorzędny konkurs do 2010 roku przeprowadzał portal Wiadomości24.pl. W 2008 roku nagrodę główną otrzymał autor politycznego blogu Matka Kurka. W kategorii Życie najlepszym okazał się "blog dziennikarski Pawła Rogalińskiego", a w kategorii Kultura i Media – strona "Redlog". Zwycięzcy ostatnich trzech kategorii to kolejno: Internet i Technologie – "Blogplay.eu", Polityka – "Chłodny Żółw", Fotoblog – "Sightseeing.blox.pl". W 2009 roku ponownie zwyciężył autor blogu politycznego Matka Kurka, co wywołało wiele nieporozumień i kontrowersji. W 2010 roku konkursy Onet.pl i Wiadomości24.pl zostały połączone, a głosowanie, dotychczas dla internautów bezpłatne, zastąpiono płatnymi esemesami.
Swój własny konkurs przeprowadza również organizacja The World Internet Foundation. Jej konkurs "Polski Internet" od 2010 roku promuje nie tylko najlepsze blogi, ale też strony internetowe w wielu innych kategoriach. W 2010 roku najlepszym blogiem w ocenie kapituły konkursu został "blog Pawła Rogalińskiego rogalinski.com.pl", a zdaniem internautów – "blog LadyMakeUp.pl". W roku 2011 kapituła ponownie przyznała I miejsce Pawłowi Rogalińskiemu. Internauci częściowo podzielili zdanie kapituły i przyznali temu ostatniemu wyróżnienie. Laureatem z wyboru internautów został natomiast blog "Waldemara Rajcy waldemarrajca.blog.onet.pl".
Tuż za powyższymi, swoje konkursy organizują też inne portale. Można wśród nich wymienić Studencki Blog Roku, Zakątkowy Blog Roku oraz Literacki Blog Roku. Ten ostatni organizowany jest przez Allegro.pl i wortal literacki Granice.

</doc>
<doc id="704883" url="https://pl.wikipedia.org/wiki?curid=704883" title="Loredana Groza">
Loredana Groza

Loredana Groza (ur. 10 czerwca 1970) to rumuńska piosenkarka tworząca muzykę pop. Jej debiutancki album, zatytułowany "Bună seara iubite" ("Dobry wieczór, kochanie"), wydany w roku 1988 sprzedał się w 1 500 000 kopiach, a tytułowa piosenka pozostaje największym przebojem Grozy do dziś.
Zasiada w jury programu Vocea României od jego pierwszej edycji (rumuńska edycja programu The Voice)

</doc>
<doc id="704886" url="https://pl.wikipedia.org/wiki?curid=704886" title="Hepatotoksyny">
Hepatotoksyny

Hepatotoksyny (od , wątroba + toksyny) – substancje wykazujące hepatotoksyczność, czyli działające toksycznie na wątrobę.
Dzielone są na hepatotoksyny o działaniu bezpośrednim i pośrednim. W pierwszym przypadku na hepatocyt wywierany jest bezpośredni efekt uszkadzający lub niszczący jego organelle i strukturę, co prowadzi do martwicy lub stłuszczenia hepatocytu. Hepatotoksynami bezpośrednimi są m.in. tetrachlorometan, fosfor biały oraz chloroform. Hepatotoksyny pośrednie wywołują uszkodzenie hepatocytu na skutek odwrócenia lub zahamowania jego zasadniczych przemian metabolicznych, można je podzielić na dwa typy - cytotoksyczny i cholestatyczny. Niektóre toksyny wywołują zarówno efekt bezpośredni, jak i pośredni.
Objawami klinicznymi cytotoksycznego uszkodzenia wątroby są męczliwość, jadłowstręt, nudności, żółtaczka, powiększenie wątroby i śledziony, może rozwinąć się ostra niewydolność wątroby z wodobrzuszem, encefalopatią wątrobową oraz ryzykiem krwawienia do przewodu pokarmowego. Pośród istotnych odchyleń stwierdzanych w wynikach badań biochemicznych odnotowywany jest znaczny wzrost aktywności aminotransferaz. Typ cytotoksyczny uszkodzenia wątroby wywołują najczęściej: halotan, izoniazyd, tetrachlorometan, alkohol etylowy, toksyny grzybów (amanityna), niektóre leki przeciwpadaczkowe oraz rozpuszczalniki organiczne.
Cholestatyczne uszkodzenia wątroby mają objawy kliniczne takie same jak w innych postaciach cholestazy: żółtaczka, świąd skóry, powiększenie wątroby (niekiedy również śledziony). W wynikach badań stwierdzane jest umiarkowane podwyższenie aktywności aminotransferaz, zazwyczaj około trzykrotny wzrost aktywności fosfatazy zasadowej. Często stwierdzana jest również eozynofilia. Tę postać cholestazy wywołują najczęściej leki przeciwpadaczkowe i przeciwtarczycowe, leki uspokajające i antydepresyjne, niektóre antybiotyki (penicylina, erytromycyna, chloramfenikol), chemioterapeutyki (PAS, sulfonamidy), pochodne sulfonylomocznika, hormony steroidowe, antymetabolity, leki cytostatyczne, niektóre leki przeciwzakrzepowe, pochodne fenotiazyny. Niektóre substancje wywołują zarówno skutki cytotoksyczne, jak i cholestatyczne.
Do hepatotoksyn należą, między innymi, toksyny sinicowe: mikrocystyny, nodularyny i cylindrospermopsyna. Mikrocystyny i nodularyny są najlepiej poznanymi cyjanotoksynami: do 2017 roku wyizolowano 246 analogów mikrocystyn oraz 10 nodularyn. Pod względem budowy chemicznej są one cyklicznymi peptydami zbudowanymi z aminokwasów (mikrocystyny z siedmiu, nodularyny z pięciu). Cylindrospermopsyna jest natomiast alkaloidem.
Małe dawki hepatotoksyn sinicowych mogą wywołać objawy poza wątrobą, w tym wysypkę, wymioty, biegunkę, gorączkę. Również nieduże dawki mogą powodować uszkodzenia wątroby. Systematyczne przyjmowanie małych dawek – na przykład z wody, w której wystąpiły zakwity – może prowadzić do powolnego uszkadzania wątroby, między innymi przez wywoływanie apoptozy hepatocytów. Skutkuje to krwawieniem, martwicą i nowotworami wątroby. Ostre zatrucie może prowadzić do śmierci. Działanie to jest szczególnie zauważalne w wątrobie, gdyż hepatotoksyny sinicowe słabo przenikają przez błony komórkowe, ale są transportowane do komórek wątroby przez nośniki kwasów żółciowych. Wewnątrzkomórkowe działanie mikrocystyn i nodularyn polega na hamowaniu działania fosfataz, co powoduje nadmierną fosforylację białek i rozregulowanie metabolizmu komórkowego.

</doc>
<doc id="704887" url="https://pl.wikipedia.org/wiki?curid=704887" title="ZPORR">
ZPORR



</doc>
<doc id="704890" url="https://pl.wikipedia.org/wiki?curid=704890" title="Ludowy Ruch Ukrainy na rzecz Przebudowy">
Ludowy Ruch Ukrainy na rzecz Przebudowy

Ludowy Ruch Ukrainy na rzecz Przebudowy (zwany również Narodowym Ruchem Ukrainy na rzecz Przebudowy, lub krótko „Ruchem”, ukr. Народний Рух України за перебудову) – ukraińska organizacja społeczna założona w 1989.
Historia.
23 listopada 1988 dysydenci oraz grupa kijowskich pisarzy (część z nich należała do KPZR) stworzyła Grupę Inicjatywną „Ruchu”. 16 lutego 1989 w „Literaturnoj Ukrajinie” opublikowano projekt programu „Ruchu”, który wywołał ożywioną dyskusję w wielu środowiskach.
Jednym z najważniejszych bodźców do powstania Ruchu był rozwój organizacji niepodległościowych w radzieckich republikach bałtyckich, a także obrady Okrągłego Stołu i czerwcowe wybory w Polsce. Nie bez znaczenia było również poparcie jakiego Ruchowi udzielił sekretarz generalny KPZR Michaił Gorbaczow.
W dniach 8–10 września 1989 odbył się w Kijowie jego zjazd założycielski. W zjeździe oprócz tysiąca delegatów ze wszystkich obwodów Ukrainy uczestniczyli przedstawiciele frontów ludowych republik nadbałtyckich, oraz delegacja „Solidarności” z Bogdanem Borusewiczem, Zbigniewem Janasem, Franciszkiem Sakiem, Włodzimierzem Mokrym i Adamem Michnikiem.
W czasie obrad zarysowały się dwa nurty: umiarkowany (federacyjny, z Iwanem Draczem i Dmytrem Pawłyczką) oraz radykalny (niepodległościowy, z Łewkiem Łukjanenką i Wjaczesławem Czornowiłem).
Koalicja ta zdjęła z dysydentów odium „kryminalistów”, ale jednocześnie ograniczyła możliwości budowania, w ramach Ruchu, programu niepodległościowego dla Ukrainy. W materiałach programowych Zjazdu znalazło się jedynie stwierdzenie, że organizacja ta zmierzać będzie do przetworzenia ZSRR w federację rzeczywiście samodzielnych republik.
Bardzo ważnym aktem Zjazdu, ze względu na wielonarodowościową strukturę republiki, było uchwalenie rezolucji: „Do wszystkich nie-Ukraińców na Ukrainie” oraz „Przeciw antysemityzmowi”. Ruch startował w polityczne życie bardzo dbając o to, aby przełamać negatywny stereotyp Ukraińca-antysemity i ksenofoba. Działacze tej organizacji od samego początku starali się nadać Ruchowi bardziej uniwersalny, a nie tylko ukraiński charakter. Mocno akcentowano otwartość i obywatelskość tej organizacji.
Przewodniczącym Ruchu został wybrany Iwan Dracz, zastępcami Mychajło Horyń i Ołeksandr Ławrynowycz.
Od 1990 Ruch był wpływową siłą polityczną (zarejestrowany został 12 lutego), w 1992 przekształcony w partię Ludowy Ruch Ukrainy.

</doc>
<doc id="704898" url="https://pl.wikipedia.org/wiki?curid=704898" title="Krokus (roślina)">
Krokus (roślina)



</doc>
<doc id="704900" url="https://pl.wikipedia.org/wiki?curid=704900" title="Borys Martos">
Borys Martos

Borys Martos (ukr. Борис Миколайович Мартос) (ur. 20 maja 1879 w Hradysku - zm. 18 października 1977 w Union (New Jersey)) — ukraiński działacz społeczny i polityczny, pedagog, premier Ukraińskiej Republiki Ludowej.
Urodził się w rodzinie ziemiańskiej herbu Ossoria. Pracował na Wołyniu, Kubaniu i Połtawszczyźnie. W 1917 członek Ukraińskiej Centralnej Rady. W 1918 przewodniczący Wszechukraińskiego Komitetu Spółdzielczego.
W 1919 minister finansów i premier w rządzie Ukraińskiej Republiki Ludowej. Od 1920 na emigracji.
Był autorem wielu prac z teorii spółdzielczości, którą wykładał na Ukraińskiej Akademii Gospodarczej w Poděbradach.

</doc>
<doc id="704905" url="https://pl.wikipedia.org/wiki?curid=704905" title="Flaga Mandżukuo">
Flaga Mandżukuo

Flaga Mandżukuo () – oficjalna flaga używana w latach 1932–1945 w marionetkowym projapońskim Cesarstwie Mandżukuo. 
Nawiązywała ona do obowiązującej w latach 1912–1928 flagi Republiki Chińskiej zwanej Flagą Pięciu Zjednoczonych Ras, która przedstawiała pięć poziomych pasów w różnych kolorach. Każdy kolor oznaczał inną grupę etniczną Chin: Chińczyków reprezentował kolor czerwony, Mandżurów żółty, Mongołów niebieski, Hui biały, a Tybetańczyków czarny. 
Tłem flagi Cesarstwa Mandżukuo jest kolor żółty, symbolizujący dominację Mandżurów, a w lewym górnym rogu flagi znajdują się barwy Hanów, Mongołów, Hui oraz – zamiast Tybetańczyków, którzy nie byli obecni na terenie Mandżurii – Koreańczyków (kolor czarny).

</doc>
<doc id="704907" url="https://pl.wikipedia.org/wiki?curid=704907" title="Budy (powiat grajewski)">
Budy (powiat grajewski)

Budy – przysiółek wsi Rybczyzna w Polsce położona w województwie podlaskim, w powiecie grajewskim, w gminie Rajgród.
Przysiółek Budy położony jest częścią miejscowości Rybczyzna.
W latach 1975–1998 miejscowość administracyjnie należała do województwa łomżyńskiego.

</doc>
<doc id="704910" url="https://pl.wikipedia.org/wiki?curid=704910" title="Pikły">
Pikły

Pikły – mała osada leśna w Polsce położona w województwie podlaskim, w powiecie grajewskim, w gminie Rajgród.
W latach 1975–1998 miejscowość administracyjnie należała do województwa łomżyńskiego.

</doc>
<doc id="704914" url="https://pl.wikipedia.org/wiki?curid=704914" title="Chwojnowszczyzna">
Chwojnowszczyzna

Chwojnowszczyzna – kolonia w Polsce położona w województwie podlaskim, w powiecie sokólskim, w gminie Nowy Dwór.
W latach 1975–1998 miejscowość administracyjnie należała do województwa białostockiego.

</doc>
<doc id="704917" url="https://pl.wikipedia.org/wiki?curid=704917" title="Noc poślubna">
Noc poślubna

Noc poślubna – noc następująca bezpośrednio po zawarciu małżeństwa.
W przypadku niektórych kultur związana z procesem udowodnienia zajścia defloracji u panny młodej (np. poprzez publiczne pokazanie zakrwawionego prześcieradła), co decydowało o ważności małżeństwa.
Na niektórych dworach królewskich, gdzie w grę wchodziły prawa dynastyczne i feudalne, praktykowany bywał zwyczaj konsumowania małżeństwa pierwszej nocy przy świadkach (pokładziny). Miało to zapobiegać ewentualnym przyszłym próbom unieważnienia małżeństwa i potwierdzać legalne pochodzenie przyszłego dziedzica.

</doc>
<doc id="704920" url="https://pl.wikipedia.org/wiki?curid=704920" title="Wandzin (województwo podlaskie)">
Wandzin (województwo podlaskie)

Wandzin – kolonia w Polsce położona w województwie podlaskim, w powiecie sokólskim, w gminie Sidra.
W latach 1975–1998 miejscowość administracyjnie należała do województwa białostockiego.

</doc>
<doc id="704924" url="https://pl.wikipedia.org/wiki?curid=704924" title="Towarzystwo Ukraińskich Postępowców">
Towarzystwo Ukraińskich Postępowców

Towarzystwo Ukraińskich Postępowców (ukr. "Товариство Українських Поступовців", "ТУП") — tajna ponadpartyjna polityczna i obywatelska organizacja Ukraińców w imperium rosyjskim.
Powstała w 1908 z inicjatywy członków Ukraińskiej Partii Demokratyczno-Radykalnej, w celu koordynacji ukraińskiego ruchu narodowego i jego obrony przed rosyjskim nacjonalizmem po rozwiązaniu Dumy Państwowej w czerwcu 1907.
Do TUP należała, oprócz demokratów-radykałów, także część socjalistów-demokratów i bezpartyjnych. Wśród członków Towarzystwa byli: Mychajło Hruszewski, Jewhen Czykałenko, Ilia Szrah, Serhij Jefremow, Petro Stebnyćkyj, Symon Petlura, Wołodymyr Wynnyczenko, Nykyfor Hryhorijiw, Fedir Matuszewśkyj, Dmytro Doroszenko, Wiaczesław Prokopowycz, Andrij Wiazłow, Fedir Sztejngel, Ludmyła Starycka-Czerniachiwska i inni.
Centrala TUP mieściła się w Kijowie (było tu kilka jej kół) i koordynowała pracę kół TUP na Naddnieprzu, w Petersburgu (2 koła), i w Moskwie.
TUP za główny cel stawiało sobie walkę o prawa Ukraińców. Program Towarzystwa nie zakładał utworzenia niepodległego państwa ukraińskiego, wyrażano jedynie przekonanie, że przyjdzie kiedyś czas, że i Rosja zagwarantuje Ukraińcom takie same prawa, jakie zagwarantowała Austria Rusinom.Jako program minimum zakładano ukrainizację szkolnictwa podstawowego, nauczania języka ukraińskiego, literatury i historii w średnich i wyższych szkołach ukraińskich, dopuszczenia języka ukraińskiego w urzędach państwowych, sądach i cerkwi. Do 1914 TUP kierowało całym ruchem ukraińskim na Naddnieprzu, m.in. koordynowało pracę kół „Proswity”, różnych klubów kulturalno-oświatowych, ściśle współpracowało z Ukraińskim Towarzystwem Naukowym w Kijowie, do TUP należała księgarnia ukraińska w Kijowie.
Nieoficjalnymi organami TUP był dziennik „Rada” w Kijowie i czasopismo „Ukrainskaja Żyzń” w Moskwie.
TUP (z wyjątkiem jego hromady w Petersburgu) podtrzymywało dobre kontakty z opozycją w III i IV Dumie, szczególnie z liderami rosyjskiej liberalnej partii kadetów (Paweł Milukow, Nikołaj Niekrasow) oraz grupą autonomistów-federalistów (W. Obniński), oraz z uczonymi (Aleksiej Szachmatow, Fiodor Korsz, Siergiej Mielgunow).
Podczas rewolucji lutowej TUP zwołało w Kijowie 17 marca 1917 naradę przedstawicieli ukraińskich partii i organizacji. Na zebraniu tym założono Ukraińską Centralną Radę. Ostatni zjazd TUP w Kijowie 17 kwietnia 1917 uchwalił konieczność walki legalnymi środkami o uzyskanie autonomii dla Ukrainy w ramach Imperium Rosyjskiego, oraz przemianował się na Związek Ukraińskich Autonomistów-Federalistów (SUAF), a w czerwcu 1917 na Ukraińską Partię Socjalistów-Federalistów (UPSF).

</doc>
<doc id="704926" url="https://pl.wikipedia.org/wiki?curid=704926" title="Aeromancja">
Aeromancja

Aeromancja (z greckiego "aero", „powietrze” i "manteia", „wróżba”) – przepowiadanie przyszłości na podstawie pogody, najczęściej z błyskawic, grzmotów, kształtu chmur oraz kierunku i siły wiatru. Jest to jedna z najstarszych metod wróżenia, stosowana była już w starożytności przez babilońskich kapłanów.
Typy aeromancji.
Jest wiele typów wróżenia, które mogą być przypisane określeniu „aeromancja”:
Historia.
W starożytności ludzie postrzegali aeromancję jako zajęcie dla medium, przez które bogowie okazywali zarazem radość i gniew wobec tego, który ich czcił, więc nie jest zaskoczeniem, że aeromancja jest jedną z najstarszych metod wróżenia. Hindusi, Etruskowie i Babilończycy jako pierwsi znaleźli specjalne znaki na niebie, co spotkało się z dużym zainteresowaniem. Z czasem zaczęli praktykować "chaomancję" i "ceraunoskopię". Ta fascynacja omenami na niebie odzwierciedla uwielbienie bogów przez tych ludzi.
Dwójka bóstw kojarzona z "ceraunoskopią" to:

</doc>
<doc id="704927" url="https://pl.wikipedia.org/wiki?curid=704927" title="Leśnica (województwo podlaskie)">
Leśnica (województwo podlaskie)

Leśnica – Kolonia w Polsce położona w województwie podlaskim, w powiecie sokólskim, w gminie Nowy Dwór.
W latach 1975–1998 miejscowość administracyjnie należała do województwa białostockiego.

</doc>
<doc id="704929" url="https://pl.wikipedia.org/wiki?curid=704929" title="Rezerwat przyrody Kamionna">
Rezerwat przyrody Kamionna

Rezerwat przyrody Kamionna – leśny rezerwat przyrody na terenie gminy Trzciana, w powiecie bocheńskim, w województwie małopolskim.
Utworzony został zarządzeniem Ministra Ochrony Środowiska, Zasobów Naturalnych i Leśnictwa z dnia 25 lipca 1997 r. Obejmuje obszar lasu o powierzchni 64,04 ha należący do Nadleśnictwa Brzesko (leśnictwo Kamionna; oddział 146 i 147). Rezerwat znajduje się na terenie Beskidu Wyspowego, na północnych stokach góry Kamionna (801 m n.p.m.). Celem utworzenia rezerwatu jest ochrona dobrze zachowanych zespołów buczyny karpackiej i jedlin o naturalnym charakterze.
Znajduje się na wysokości ok. 500–750 m n.p.m. Teren rezerwatu obejmuje strome północne stoki góry całkowicie porośnięte lasem i jar potoku leśnego (najwyżej położone źródło Przegini). Jego koryto wcina się głęboko we flisz karpacki. Jest to rezerwat ścisły – nie prowadzi się tutaj gospodarki leśnej.
Flora.
¾ powierzchni rezerwatu zajmuje buczyna karpacka, resztę zespoły jedlin. Wśród drzewostanu głównie buki i jodły – niektóre z nich mają 90 lat. Domieszkę stanowi jawor, olsza szara, brzoza, sosna zwyczajna. Buki i jodły tworzą zwarte i cieniste drzewostany. Warstwa podszytu i runa leśnego jest więc słabo rozwinięta. Rośliny runa leśnego rozwijają się głównie wczesną wiosną, przed rozwinięciem liści przez drzewa. Masowo zakwita tutaj subendemit karpacki żywiec gruczołowaty.
Prócz niego rosną tutaj: kopytnik pospolity, czosnek niedźwiedzi, miesięcznica trwała, parzydło leśne, miodunka ćma, bluszcz pospolity, wawrzynek wilczełyko, zawilec gajowy, listera jajowata. Na obrzeżach rezerwatu, przy ścieżce i na polanach występują: goryczka trojeściowa, dziewięćsił bezłodygowy, ciemiężyca zielona (silnie trująca), marzanka wonna, lilia złotogłów, śnieżyczka przebiśnieg, pierwiosnek wyniosły. Wśród występujących tu roślin odnotowano 10 gatunków roślin chronionych. Osobliwością rezerwatu jest rzadki gatunek grzyba – soplówka jodłowa.
Fauna.
Występuje tu ok. 40 gatunków ptaków, a wśród nich: zięba, kowalik, sikory, świstunka leśna, rudzik, drozd śpiewak, kos, kowalik, trznadel. Z większych ptaków występują: kukułka, kruk, dzięcioły, myszołów, jarząbek, obserwowano w czasie żerowania bociana czarnego. Czasami można spotkać orzechówkę, paszkota, gila, muchołówkę małą.
Z płazów występują: żaba trawna, kumak górski, salamandra plamista (jest tutaj dość pospolita). Gady reprezentowane są przez jaszczurkę zwinkę, żmiję zygzakowatą, padalca. Ze ssaków spotkać można jelenia, dzika, sarnę, borsuka, lisa, kunę leśną, zająca szaraka, jeża europejskiego, orzesznicę, popielicę, wiewiórkę pospolitą. Liczniej występują drobne gatunki z rodziny nornikowatych i myszowatych.
Szlaki turystyki pieszej.
Przez teren rezerwatu prowadzi niebieski szlak turystyczny – odcinek od Rozdziela na szczyt góry Kamionna. Wychodząc od asfaltowej drogi Bochnia – Limanowa na przełęczy Widoma (535 m n.p.m.) skręcamy na prawo w boczną drogę. Przechodzimy obok bacówki U Wojtka, dalej koło wyciągu narciarskiego i wspinamy się na szczyt Kamionnej. Od szczytu góry Kamionna schodzimy nieco w dół na śródleśną polankę i wędrujemy dalej grzbietem Kamionnej. Po lewej stronie mijamy torfowisko śródleśne, które powstało na miejscu dawnego jeziorka (stąd dawna nazwa góry Jeziernik). Jest to jedno z nielicznych w Polsce torfowisk znajdujących się pod samym wierzchołkiem góry. Rezerwat znajduje się po prawej stronie szlaku turystycznego (jest tablica informacyjna).

</doc>
<doc id="704935" url="https://pl.wikipedia.org/wiki?curid=704935" title="Naddawki">
Naddawki

Naddawki – część wsi Netta Druga w Polsce, położona w województwie podlaskim, w powiecie augustowskim, w gminie Augustów.
W latach 1975–1998 Naddawki administracyjnie należały do województwa suwalskiego.

</doc>
<doc id="704938" url="https://pl.wikipedia.org/wiki?curid=704938" title="Altos Hornos Zapla">
Altos Hornos Zapla

Asociación Cultural y Deportiva Altos Hornos Zapla − argentyński klub piłkarski z siedzibą w dzielnicy Altos Hornos Zapla w mieście Palpalá leżącym w prowincji Jujuy.
Historia.
Klub założony został 4 stycznia 1947 roku i gra obecnie w lidze regionalnej Liga Jujeña. Klub ma następujące grupy kibiców: "Los Borrachos del mástil, Atorrantes, Zapla Corazón, Monoblock de Zapla" oraz "Los chicos pobres y Los de 25".

</doc>
<doc id="704939" url="https://pl.wikipedia.org/wiki?curid=704939" title="Asociación Cultural y Deportiva Altos Hornos Zapla">
Asociación Cultural y Deportiva Altos Hornos Zapla



</doc>
<doc id="704941" url="https://pl.wikipedia.org/wiki?curid=704941" title="Aksolotl meksykański">
Aksolotl meksykański



</doc>
<doc id="704942" url="https://pl.wikipedia.org/wiki?curid=704942" title="Poczta lotnicza">
Poczta lotnicza

Poczta Lotnicza – rodzaj transportu przesyłek pocztowych wykorzystującego statki powietrzne (współcześnie samoloty). Wykorzystanie tego typu środków transportu zapewnia znacznie szybsze dostarczanie przesyłek w porównaniu do transportu naziemnego, jednak zazwyczaj wiąże się z większymi opłatami.
Dla przesyłek lotniczych opracowano również specjalną formę listu zwaną aerogramem. Oznakowanie przesyłek lotniczych wymaga zazwyczaj specjalnej naklejki, znaczka lub koperty z nadrukiem.
Historia.
Poczta balonowa.
Pierwotnie listy drogą powietrzną transportowano przy wykorzystaniu gołębi (poczta gołębia). Pierwszy przypadek wykorzystania w tym celu urządzenia latającego, stanowił lot balonem 7 stycznia 1785 r. na trasie z Dover do Calais. Z kolei w Stanach Zjednoczonych pierwszy lot powiązany z transportem listu stanowił przelot Jean-Pierre Blancharda z Filadelfii do Deptford w New Jersey. Blanchard zabrał ze sobą prywatny list od George Washingtona z poleceniem przekazania go dowolnemu właścicielowi posiadłości na jakiej uda mu się wylądować.
Balony przewoziły również pocztę z Paryża i Metz podczas wojny francusko-pruskiej (1870), omijając w ten sposób siły oblegających te miasta Niemców. Poczta balonowa była również dostarczana w 1877 podczas przelotów nad Nashville.
Wynalezienie samolotu.
Wynalezienie samolotu w 1903 roku spowodowało natychmiastowe zainteresowanie sposobem użycia go do transportu poczty. Pierwszy oficjalny lot miał miejsce 18 lutego 1911 w Allahabad (Indie, kiedy to Henri Pequet przewiózł 6500 listów na odległość 13 km. Armia Stanów Zjednoczonych odbywała regularne loty między Nowym Jorkiem, Filadelfią a Waszyngtonem w 1918 roku. Pierwszy nocny lot miał miejsce w 1921] roku pomiędzy miejscowościami Omaha a Chicago.
Sterowce.
Sterowce z lat 1920-1940 również przewoziły pocztę, znaną jako poczta sterowcowa. Niemiecki zeppelin był najlepiej widoczny w tej roli i wiele krajów wydawało specjalne znaczki do użycia w poczcie zeppelinowej.
Rakiety i statki kosmiczne.
W latach 1950 ogólny entuzjazm nad rakietami doprowadził do eksperymentów z pocztą rakietową. Taki sposób wysyłki poczty nie został jednak przyjęty. Kilka statków kosmicznych również zabierało na pokład "pocztę kosmiczną", czasami nawet w dużych pakietach, oczywiście w celach promocyjnych.

</doc>
<doc id="704948" url="https://pl.wikipedia.org/wiki?curid=704948" title="Biała (województwo podlaskie)">
Biała (województwo podlaskie)

Biała (białorus. Белая) – wieś w Polsce położona w województwie podlaskim, w powiecie bielskim, w gminie Bielsk Podlaski. Leży nad rzeką Białą.
Według Pierwszego Powszechnego Spisu Ludności z 1921 roku Biała była wsią liczącą 1 dom i 6 mieszkańców (4 kobiety i 2 mężczyzn). Wszyscy mieszkańcy miejscowości zadeklarowali wówczas narodowość białoruską i wyznanie prawosławne. W okresie międzywojennym wieś znajdowała się w gminie Pasynki.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Matki Bożej z Góry Karmel w Bielsku Podlaskim.

</doc>
<doc id="704949" url="https://pl.wikipedia.org/wiki?curid=704949" title="M230">
M230



</doc>
<doc id="704950" url="https://pl.wikipedia.org/wiki?curid=704950" title="Szewele">
Szewele

Szewele – kolonia wsi Widowo w Polsce położona w województwie podlaskim, w powiecie bielskim, w gminie Bielsk Podlaski.
W latach 1975–1998 miejscowość administracyjnie należała do województwa białostockiego.
Prawosławni mieszkańcy kolonii należą do parafii Kaspierowskiej Ikony Matki Bożej w Widowie.

</doc>
<doc id="704954" url="https://pl.wikipedia.org/wiki?curid=704954" title="Ryszard Karski">
Ryszard Karski

Ryszard Piotr Karski (ur. 16 maja 1926 w Borku – obecnie część Jedlicz, zm. 13 stycznia 2019 w Skolimowie) – polski doktor nauk ekonomicznych, urzędnik państwowy i dyplomata. Minister handlu zagranicznego i gospodarki morskiej (1980–1981) oraz minister handlu zagranicznego (1981), ambasador PRL w Austrii i w Niemczech Zachodnich.
Życiorys.
Urodził się w rodzinie chłopskiej jako syn Romana i Heleny. Ukończył Wyższe Studium Nauk Społeczno-Gospodarczych w Katowicach (1949), Politechnikę Warszawską (1956) i Akademię Handlową w Krakowie (1960); w 1976 otrzymał w Szkole Głównej Planowania i Statystyki w Warszawie, stopień doktora nauk ekonomicznych za pracę pt. „Wymiana handlowa Austrii z europejskimi krajami socjalistycznymi (RWPG)”.
W okresie 1949–1957 pracował na stanowiskach kierowniczych w resorcie przemysłu chemicznego, równocześnie był asystentem na Wydziale Inżynieryjno-Ekonomicznym Politechniki Warszawskiej. Od 1957 pełnił kierownicze stanowiska w resorcie handlu zagranicznego, m.in. pracownika i zastępcy dyrektora Centrali Handlu Zagranicznego „Ciech” (1957–1962), zastępcy przedstawiciela handlowego PRL we Frankfurcie nad Menem (1962–1967) oraz dyrektora departamentu planowania w Ministerstwie Handlu Zagranicznego (1967–1969), równocześnie wykładowcy w Szkole Głównej Planowania i Statystyki w Warszawie. W okresie od lipca 1969 do kwietnia 1973 był podsekretarzem stanu w tym ministerstwie, a od kwietnia 1973 do lipca 1978 ambasadorem PRL w Austrii. Po powrocie z placówki od lipca 1978 do lutego 1980 był podsekretarzem stanu i I zastępcą ministra w Ministerstwie Handlu Zagranicznego i Gospodarki Morskiej. Od 29 grudnia 1979 do 18 lutego 1980 był kierownikiem, od 18 lutego 1980 do 3 lipca 1981 ministrem handlu zagranicznego i gospodarki morskiej, a od 10 lipca 1981 do 31 października 1981 ministrem handlu zagranicznego. W okresie kwiecień 1982 do sierpnia 1987 pełnił funkcję prezesa Polskiej Izby Handlu Zagranicznego, a od 10 sierpnia 1987 do 24 sierpnia 1990 był ambasadorem PRL/RP w Niemczech Zachodnich. W latach 1986–1987 członek Prezydium Rady Społeczno-Gospodarczej przy Sejmie PRL. Pochowany został na cmentarzu parafialnym w Skolimowie.
Należał do Polskiej Zjednoczonej Partii Robotniczej od 1959 do 1990, a od lutego 1980 do lipca 1981 był zastępcą członka Komitetu Centralnego PZPR. Był także członkiem Rady Redakcyjnej organu teoretycznego i politycznego KC PZPR "Nowe Drogi".
Otrzymał m.in.:

</doc>
<doc id="704957" url="https://pl.wikipedia.org/wiki?curid=704957" title="Hałasówka">
Hałasówka

Hałasówka – przysiółek wsi Boratyniec Lacki w Polsce, położony w województwie podlaskim, w powiecie siemiatyckim, w gminie Siemiatycze.
W latach 1975–1998 przysiółek administracyjnie należał do województwa białostockiego.
Wierni kościoła rzymskokatolickiego należą do parafii św. Apostołów Piotra i Pawła w Siemiatyczach Stacji.

</doc>
<doc id="704959" url="https://pl.wikipedia.org/wiki?curid=704959" title="Nowe Drezdenko">
Nowe Drezdenko

Nowe Drezdenko – stacja kolejowa w Drezdenku (dawniej Driesen-Vordamm), w województwie lubuskim, w Polsce. Według klasyfikacji PKP ma kategorię dworca lokalnego. Jedna z najstarszych stacji na trasie dawnej Królewskiej Kolei Wschodniej (Berlin – Królewiec).
W roku 2017 stacja obsługiwała 300–499 pasażerów na dobę.
Położenie.
Stacja znajduje się w zachodniej części Drezdenka około 1 km od centrum pomiędzy ulicami Dworcową a Strzelecką. Budynek dworca znajduje się przy ulicy Dworcowej.

</doc>
<doc id="704960" url="https://pl.wikipedia.org/wiki?curid=704960" title="Wrocław Osobowice">
Wrocław Osobowice

Wrocław Osobowice – stacja kolejowa we Wrocławiu, przy ulicy Pełczyńskiej, na osiedlu Lipa Piotrowska, położona na rozwidleniu linii łączących Wrocław ze stacją Poznań Główny i stacją Jelcz Miłoszyce. Według klasyfikacji PKP ma kategorię dworca aglomeracyjnego. Na stacji zatrzymują się tylko pociągi osobowe. Stacja, wbrew nazwie, leży na terenie osiedla Lipa Piotrowska, a nie na terenie Osobowic. Od stacji odchodzi bocznica do Centrostalu. Na stacji znajduje się wybudowany na planie prostokąta dwukondygnacyjny dworzec pełniący funkcję nastawni, do którego przylegają dwa parterowe skrzydła, które jedno z nich jest przeznaczone do obsługi podróżnych. W pierwszej połowie lat dziewięćdziesiątych w ramach modernizacji linii został wyremontowany dworzec oraz stacja (układ torowy, systemy sterowania ruchem, perony) z wyjątkiem toru obsługującego jedną z krawędzi peronowych.
W roku 2018 ze stacji korzystało co dobę 200–299 pasażerów.

</doc>
<doc id="704961" url="https://pl.wikipedia.org/wiki?curid=704961" title="Trans-Val-de-Marne">
Trans-Val-de-Marne

Trans-Val-de-Marne (TVM) to nazwa handlowa autobusowej linii nr 14 kursującej między podparyskimi gminami Rungis i Créteil w departamencie Val-de-Marne. Ze względu na swój charakter głównej autobusowej linii łączącej gminy departamentu, jest ona promowana pod tą nazwą. Linia istnieje od 1993 r.
TVM przebiega na terenie 5 gmin: Saint-Maur-des-Fossés, Créteil, Choisy-le-Roi, Thiais i Chevilly-Larue, obsługuje 22 przystanki i przewozi rocznie 16 500 000 pasażerów.
Planowane jest przedłużenie linii TVM w 2007 r. na wschód do La Croix-de-Berny w departamencie Hauts-de-Seine oraz rozważa się też przedłużenie linii na zachód do dworca linii A kolei RER w Noisy-le-Grand Mont d'Est.
Linia jest obsługiwana przez RATP – zajezdnię Thiais - autobusami typu Renault Agora L.
System informacji pasażerskiej.
W październiku 2003, linię wyposażono w system informacji pasażerskiej w czasie rzeczywistym. Zastąpił on system Alexis, funkcjonujący od 1993 r.

</doc>
<doc id="704962" url="https://pl.wikipedia.org/wiki?curid=704962" title="Wrocław Różanka Ładownia">
Wrocław Różanka Ładownia

Wrocław Różanka Ładownia – nieczynna towarowa ładownia kolejowa we Wrocławiu, przy ulicy Ligockiej, na osiedlu Różanka, w dzielnicy Psie Pole, która położona jest na końcu bocznicy szlakowej odchodzącej od linii kolejowej łączącej Jelcz Miłoszyce i Wrocław Osobowice. Stacja obsługiwała znajdujące się przy niej magazyny, młyn "Różanka" oraz do 1967 roku wraz z sąsiednią stacją Wrocław Różanka Wąskotorowy pełniła funkcję przeładunkowe pomiędzy różnymi systemami kolejowymi.

</doc>
<doc id="704963" url="https://pl.wikipedia.org/wiki?curid=704963" title="Wrocław Pracze">
Wrocław Pracze

Wrocław Pracze – stacja kolejowa we Wrocławiu, przy ulicy Towarowej na osiedlu Pracze Odrzańskie, która została oddana do użytku wraz z otwarciem linii kolejowej do Rudnej Gwizdanów w 1874 roku. Według klasyfikacji PKP ma kategorię dworca aglomeracyjnego. W latach 2010/11 dworzec został poddany gruntownej renowacji. Obecnie na stacji zatrzymują się tylko pociągi osobowe przewoźnika Polregio.
W roku 2018 stacja obsługiwała 500–699 pasażerów na dobę.

</doc>
<doc id="704964" url="https://pl.wikipedia.org/wiki?curid=704964" title="Wrocław Żerniki">
Wrocław Żerniki

Wrocław Żerniki – stacja kolejowa we Wrocławiu, przy ulicy Dojazd na osiedlu Żerniki, wybudowana na linii Kolei Dolnośląsko-Marchijskiej. Na stacji zatrzymują się tylko pociągi osobowe.
W roku 2017 stacja obsługiwała 100–149 pasażerów na dobę
Budynek dworcowy wybudowany został w 1880, a autorami jego projektu byli H.Oberbeck, Rudolf Mertens, Richard Schramke i Paul Sartig. Parterowy, ceglany budynek stacji, nakryty wysokim dwuspadowym dachem naczółkowym został założony na planie mocno zryzalitowanego prostokąta. Poprzeczna część boczna z dwuspadowym dachem posiada bogatszy wystrój architektoniczny elewacji, na który składają się dekoracyjne szczyty ozdobione otynkowanymi na biało blendami. Zadaszenie peronu zostało wykonane w konstrukcji drewnianej, które było typowe dla ówczesnych stacji i dworców kolejowych. W 1895 częściowo przy stacji wybudowano tor boczny o długości 550 m, a 3 lata później dołączono do budynku głównego przybudówkę, która mieściła osobną poczekalnię dla pasażerów I i II klasy. W 1903 przebudowano wnętrza dworca, urządzając w miejscu dwóch poczekalni dodatkowe mieszkania służbowe. Wtedy również został wzniesiony ceglany magazyn.
Do stacji osobowej przylega część towarowa, która jest oddzielona ulicą Żernicką.
W związku z remontem linii Wrocław-Legnica-Zgorzelec, w latach 2007/2008 poddano gruntownej przebudowie (tory, systemy sterowania ruchem, perony) w trakcie której zmienił się częściowo układ torów. Od stacji odchodzi nieużywana obecnie bocznica do firmy "Agromet".

</doc>
<doc id="704965" url="https://pl.wikipedia.org/wiki?curid=704965" title="Wrocław Leśnica">
Wrocław Leśnica

Wrocław Leśnica – stacja kolejowa we Wrocławiu, przy ulicy Jana Rubczaka na osiedlu Leśnica, która została oddana do użytku wraz z otwarciem linii kolejowej do Legnicy w 1844 roku.
Opis.
Według klasyfikacji PKP ma kategorię dworca aglomeracyjnego. Na stacji zatrzymują się pociągi osobowe Kolei Dolnośląskich i PKP Intercity. Stacja pełni ważną funkcję w systemie Dolnośląskiej Kolei Aglomeracyjnej; jest najczęściej używaną stacją w zachodniej części Wrocławia, a podróż koleją najszybszym sposobem dostania się do centrum – podróż do stacji Wrocław Główny trwa 15 minut, gdy na podróż tramwajem w podobne miejsce (z ul. Średzkiej w Leśnicy do placu Dominikańskiego w centrum Wrocławia, linią nr „3” albo linią nr „10”) trzeba poświęcić około 40 minut.
Historia.
Stację oddano do użytku w roku 1847, co miało efekt zarówno dla Leśnicy (umożliwiło mieszkańcom miejscowości dojazd do wrocławskich szkół), jak i Wrocławia – otworzyło ruch turystyczny na Leśnicę. W roku 1927, po włączeniu Leśnicy do miasta, stacja znajduje się w granicach administracyjnych miasta Wrocławia. Przed wojną stacja Breslau Deutsch Lissa przyjmowała pociągi szybkiej kolei miejskiej "Nahverkehr" z Breslau Hauptbahnhof, a połączenie, w ilości ok. 20 par pociągów dziennie, realizowała kolej Rzeszy Deutsche Reichsbahn.
Po II wojnie światowej do roku 1947 stacja nazywała się Wrocław Leśna. Linię kolejową przebiegającą przez stację zelektryfikowano w 1984 roku. W 1992 roku stacja utraciła łączność z dworcem Wrocław Świebodzki. W latach 2010/11 dworzec został poddany gruntownej renowacji. W latach 2012–2013 przeprowadzono kosztem ponad 70 mln zł gruntowną przebudowę stacji. W ramach remontu przebudowano torowisko na stacji i w jej okolicach, zmodernizowano obiekty inżynieryjne, sieć trakcyjną oraz poddano renowacji zabytkowe wiaty. Stacja Wrocław Leśnica jest wpisana do rejestru zabytków.
Położenie.
Dojazd komunikacją miejską:
Przed budynkiem dworcowym znajduje się również stacja Wrocławskiego Roweru Miejskiego "Wrocław Leśnica, stacja kolejowa". Przy stacji znajduje się niewielki parking, większy Parkuj i jedź jest położony 300 m dalej, w pobliżu pętli tramwajowej.
Urządzenia.
Stacja sterowana jest zdalnie z posterunku odgałęźnego Wrocław Muchobór. Na stacji znajduje się 5 krawędzi peronowych położonych na 3 peronach. Stacja wyposażona jest w dodatkowe tory, zdatne do eksploatacji. Perony są zadaszone wiatami. Ruch między peronami przebiega przy użyciu przejścia podziemnego.
Ruch pasażerski.
Na stacji zatrzymują się pociągi Kolei Dolnośląskich i PKP Intercity. Od rozkładu jazdy 2019/2020 na stacji zaczęły zatrzymywać się pociągi pośpieszne i Intercity. W roku 2020 ze stacji odjeżdżały pociągi regionalne do Wrocławia Głównego, Głogowa, Jelcza-Laskowic, Legnicy, Lubania Śląskiego, Lubina. Węglińca i Zgorzelca i Żar. W związku z prowadzonymi pracami przy budowie linii tramwajowej na Nowy Dwór i poważnymi utrudnieniami komunikacyjnymi w zachodniej części miasta ruchy miejskie postulują uruchomienie linii szybkiej kolei miejskiej na trasie Wrocław Główny – Wrocław Leśnica. Podczas remontu stację dostosowano do potrzeb pasażerów niepełnosprawnych. Do dyspozycji pasażerów jest budynek dworcowy i wiaty na peronach.
Przewozy.
W roku 2017 wymiana pasażerska wyniosła około 694 tys. osób (1,9 tys. dziennie).
W roku 2018 przez stacje przewijało się średnio 1,9 tys. pasażerów dziennie, co daje jej 4. miejsce w aglomeracji miejskiej i trzecie we Wrocławiu (wśród 23 stacji i przystanków, po dworcu głównym i stacji Wrocław Mikołajów), a pierwsze wśród stacji, z których pociągi odjeżdżają tylko w dwie strony.
W roku 2019 wymiana pasażerska wyniosła 1,42 mln osób (3,9 tys. dziennie).
W roku 2020 wymiana pasażerska wyniosła 878 tys. osób (2,4 tys. dziennie).
W roku 2021 wymiana pasażerska wyniosła 475 tys. osób (1,3 tys. dziennie).

</doc>
<doc id="704966" url="https://pl.wikipedia.org/wiki?curid=704966" title="Wrocław Psie Pole">
Wrocław Psie Pole

Wrocław Psie Pole – stacja kolejowa we Wrocławiu, przy alei Jana III Sobieskiego, na osiedlu Psie Pole-Zawidawie, na której zatrzymują się pociągi osobowe przewoźników Polregio oraz Koleje Dolnośląskie.
Opis.
Według klasyfikacji PKP ma kategorię dworca aglomeracyjnego. Od stacji odchodziła bocznica do PZL Hydral, która została zlikwidowana w 2012.
Pasażerowie.
W roku 2017 wymiana pasażerska wyniosła 500–700 osób dziennie.
W roku 2018 stacja obsługiwała 700–1000 pasażerów na dobę.
W roku 2019 wymiana pasażerska wyniosła 767 tys. osób (2,1 tys. dziennie).
W roku 2020 wymiana pasażerska wyniosła 476 tys. osób (1,3 tys. dziennie).
W roku 2021 wymiana pasażerska wyniosła 365 tys. osób (1 tys. dziennie).

</doc>
<doc id="704968" url="https://pl.wikipedia.org/wiki?curid=704968" title="Włodzimierz Wincławski">
Włodzimierz Wincławski

Włodzimierz Kazimierz Wincławski (ur. 21 sierpnia 1942 w Lubrańcu) – polski socjolog, specjalizujący się w historii socjologii.
Życiorys.
W 1965 ukończył studia pedagogiczne na Akademii Wychowania Fizycznego w Warszawie pod kierunkiem Adolfa Molaka. W latach 1965–1969 nauczał w szkole podstawowej w Cichem Górnym oraz studiował socjologię w Instytucie Filozofii i Socjologii PAN pod kierunkiem m.in. Bogusława Gałęskiego i Zbigniewa Tadeusza Wierzbickiego. Drugi z nich był promotorem pracy doktorskiej Włodzimierza Wincławskiego zatytułowanej "Przemiany środowiska wychowawczego wsi peryferyjnej (Studium wioski Ciche Górne powiatu nowotarskiego)", obronionej w 1970. Stopień doktora habilitowanego uzyskał w 1977, również w Instytucie Filozofii i Socjologii PAN, na podstawie rozprawy pt. "Typowe środowiska wychowawcze współczesnej Polski".
Od 1974 pracował na Uniwersytecie Mikołaja Kopernika w Toruniu, gdzie kierował Zakładem Socjologii, a następnie Katedrą Socjologii. W latach 1978–1981 był prodziekanem, a od 1989 do 1993 dziekanem Wydziału Humanistycznego. W latach 1984–1986 pełnił funkcję prorektora ds. nauki. W 1990 otrzymał tytuł profesora nauk humanistycznych.
Początkowo jego głównymi zainteresowaniami badawczymi były socjologia wsi i socjologia wychowania, w późniejszym okresie zajmował się historią socjologii polskiej i innych socjologii narodowych krajów Europy Środkowo-Wschodniej. Jest autorem wielu publikacji, w tym wielotomowego "Słownika biograficznego socjologii polskiej". W 2012 został redaktorem naczelnym „Roczników Historii Socjologii”.
Odznaczenia.
W 2013 odznaczony Krzyżem Kawalerskim Orderu Odrodzenia Polski. W 2015 otrzymał Krzyż Wolności i Solidarności.

</doc>
<doc id="704974" url="https://pl.wikipedia.org/wiki?curid=704974" title="Aleksander Kopeć">
Aleksander Kopeć

Aleksander Kopeć (ur. 12 października 1932 w Wąsowiczówce na Podolu, zm. 28 listopada 2015 w Legnicy) – polski polityk i inżynier mechanik, działacz społeczny. Reprezentant Polski w koszykówce,
wiceprezes Rady Ministrów (1980–1981) i minister przemysłu maszynowego (1975–1980).
Życiorys.
Syn Władysława i Anieli.
Działalność zawodowa.
W 1957 ukończył studia na Politechnice Wrocławskiej, w latach 1957–1962 pracował w Świdnickich Zakładach Urządzeń Przemysłowych, w latach 1962–1967 w Fabryce Wagonów w Świdnicy (był głównym inżynierem i dyrektorem), w latach 1967–1970 pełnił funkcję dyrektora Dolnośląskich Zakładach Wytwórczych Maszyn Elektrycznych „Dolmel” we Wrocławiu. W 1978 obronił pracę doktorską z ekonomii.
Działalność polityczna.
Od lutego 1970 do października 1975 był podsekretarzem w Ministerstwie Przemysłu Maszynowego, w tym od grudnia 1973 jako I zastępca ministra. Od 23 października 1975 do 24 sierpnia 1980 był ministrem tegoż resortu w rządzie Piotra Jaroszewicza i Edwarda Babiucha oraz w rządzie Edwarda Babiucha. Następnie, do 12 lutego 1981 był wicepremierem, gdy rządem przewodniczył Józef Pińkowski. 3 września 1980 w imieniu rządu podpisał porozumienia jastrzębskie z Międzyzakładowym Komitetem Strajkowym w Jastrzębiu-Zdroju. Od grudnia 1982 do sierpnia 1985 był członkiem Rady Społeczno-Gospodarczej przy Sejmie PRL.
Od 1953 należał do Polskiej Zjednoczonej Partii Robotniczej, od grudnia 1975 do lutego 1980 był zastępcą członka, od lutego 1980 do lipca 1981 członkiem Komitetu Centralnego PZPR.
W latach 1976–1984 był prezesem Zarządu Głównego Naczelnej Organizacji Technicznej. W 1983 wybrany w skład Krajowej Rady Towarzystwa Przyjaźni Polsko-Radzieckiej.
W latach 1975–1977 oraz 1987–1990 był prezesem Stowarzyszenia Inżynierów i Techników Mechaników Polskich.
Pochowany w Niedźwiedzicach koło Chojnowa.
Kariera sportowa.
W młodości trenował koszykówkę, od 1952 był zawodnikiem drużyny seniorów Gwardii Wrocław, z którą w 1956 awansował do I ligi. W 1956 wystąpił w dwóch spotkaniach reprezentacji Polski
Odznaczenia.
Odznaczony Krzyżem Oficerskim Orderu Odrodzenia Polski i Orderem Sztandaru Pracy I i II Klasy.

</doc>
<doc id="704977" url="https://pl.wikipedia.org/wiki?curid=704977" title="Rurka mleczna">
Rurka mleczna

Rurka mleczna, przewód mleczny, mlecznik, latycyfer – twór wydzielniczy występujący wewnątrz organów roślin, tworzące często rozgałęziony system wypełniony sokiem mlecznym. Sok mleczny może również występować w pojedynczych, krótkich komórkach mlecznych. Sok mleczny składa się z różnych substancji m.in. takich jak: węglowodany, woski, białka, kauczuk, żywice, olejki eteryczne.
Rury mleczne powstają z komórek mlecznych na dwa sposoby. Pierwszy polega za rozrastaniu się komórek mlecznych w wyniku kolejnych podziałów jądrowych bez jednoczesnego podziału komórki. Drugi sposobem jest łączenie się znajdujących się obok siebie komórek mlecznych. Rury mleczne powstałe w wyniku podziałów komórek nazywane są rurami nieczłonowanymi, a jeśli powstają z wielu łączących się komórek określane są jako rury członowane. Komórki tworzące rurki mleczne należą do najdłuższych w świecie roślin osiągając do kilku m długości.
Komórki mleczne występują w korze pierwotnej, łyku, promieniach drzewnych, rdzeniu i tkance miękiszowej liści. Rury mleczne występują u paproci z rodzaju "Regnellidium", u drzew iglastych oraz w kilkudziesięciu rodzinach jednoliściennych i dwuliściennych (m.in. wilczomleczowate, morwowate, makowate, rośliny kauczukodajne, maniok).

</doc>
<doc id="704981" url="https://pl.wikipedia.org/wiki?curid=704981" title="Joshua Herdman">
Joshua Herdman

Joshua Mintone Herdman (ur. 9 września 1987 w Hampton, w Wielkiej Brytanii) – brytyjski aktor oraz zawodnik MMA, najbardziej znany z roli Gregory’ego Goyle’a w serii filmów o Harrym Potterze.

</doc>
<doc id="704982" url="https://pl.wikipedia.org/wiki?curid=704982" title="Adam Kowalik (1933–2016)">
Adam Kowalik (1933–2016)

Adam Józef Kowalik (ur. 15 grudnia 1933 w Płazie, zm. 17 grudnia 2016 w Warszawie) – polski prawnik i polityk, minister handlu wewnętrznego i usług w latach 1976–1981, poseł na Sejm PRL VII kadencji.
Życiorys.
Syn Adama i Janiny. Od 1949 działał w organizacjach młodzieżowych. 11 kwietnia 1951 został członkiem Polskiej Zjednoczonej Partii Robotniczej. W latach 1952–1953 był instruktorem Komitetu Powiatowego PZPR we Włoszczowie. Od 1954 do 1960 pełnił funkcję naczelnika wydziału w Zjednoczeniu Przemysłu Kabli i Sprzętu Elektrotechnicznego w Warszawie. W 1960 ukończył studia na Wydziale Prawa Uniwersytetu Warszawskiego. W okresie 1960–1961 był instruktorem i zastępcą kierownika Wydziału Organizacyjnego Komitetu Warszawskiego PZPR, w latach 1961–1963 sekretarzem ekonomicznym Komitetu Dzielnicowego PZPR Warszawa-Mokotów, w okresie 1965–1968 ponownie zastępcą kierownika Wydziału Organizacyjnego Komitetu Warszawskiego PZPR, w latach 1968–1969 kierownikiem Stołecznego Ośrodka Propagandy Partyjnej, w okresie 1969–1971 I sekretarzem Komitetu Dzielnicowego PZPR Warszawa-Mokotów, w latach 1971–1975 sekretarzem Komitetu Warszawskiego PZPR, a w latach 1975–1976 I sekretarzem Komitetu Wojewódzkiego partii w Tarnobrzegu. Od grudnia 1975 do lutego 1980 był zastępcą członka, a od lutego 1980 do lipca 1981 członkiem Komitetu Centralnego PZPR.
Od 2 grudnia 1976 do 12 czerwca 1981 był ministrem handlu wewnętrznego i usług w rządach Piotra Jaroszewicza i Edwarda Babiucha oraz Edwarda Babiucha, Józefa Pińkowskiego i Wojciecha Jaruzelskiego. W latach 1976–1980 był ponadto posłem na Sejm PRL VII kadencji. Od kwietnia do sierpnia 1980 pełnił funkcję przewodniczącego Komitetu ds. Rynku Wewnętrznego przy Radzie Ministrów. Był także podsekretarzem stanu – sekretarzem Komisji Współpracy Gospodarczej z Zagranicą w Urzędzie Rady Ministrów (został nim 22 listopada 1982). 
Był organizatorem województwa tarnobrzeskiego.
Odznaczony Krzyżem Oficerskim Orderu Odrodzenia Polski. W 1979 wyróżniony wpisem do „Księgi zasłużonych dla województwa tarnobrzeskiego”.
Zmarł 17 grudnia 2016, w wieku 83 lat. Pochowany sześć dni później na Cmentarzu Wojskowym na Powązkach (kwatera Q kolumbarium 6-1-10).

</doc>
<doc id="704984" url="https://pl.wikipedia.org/wiki?curid=704984" title="Jurij Szuchewycz">
Jurij Szuchewycz

Jurij-Bohdan Romanowycz Szuchewycz, ukr. Юрій-Богдан Романович Шухевич (ur. 28 marca 1933 we Ohladowie, zm. 22 listopada 2022 w Niemczech) – ukraiński polityk, długoletni (1948-1988) więzień polityczny Gułagu, członek Ukraińskiej Grupy Helsińskiej (od 1979), działacz nacjonalistyczny, deputowany do Rady Najwyższej Ukrainy VIII kadencji (2014-2019).
Życiorys.
Syn Romana Szuchewycza, dowódcy Ukraińskiej Powstańczej Armii. 27 lipca 1945 aresztowany przez NKWD wraz z matką Natalią Berezynską i siostrą Marią, następnie wysłany wraz z siostrą do domu dziecka w Stalino, skąd dwukrotnie zbiegał. W latach 1948–1958 i 1958–1968 więziony formalnie z art. 62 kodeksu karnego USRR - "propaganda i agitacja antysowiecka", faktycznie jako "członek rodziny wroga ludu". W latach 1948-58 przebywał w więzieniu we Włodzimierzu nad Klaźmą, następnie w łagrach. Zwolniony w sierpniu 1968 z zakazem powrotu na Ukrainę, osiedlił się w Nalczyku w Kabardyno-Bałkarskiej ASRR, pracował jako elektromonter. 26 marca 1972 powtórnie uwięziony, 9 września 1972 skazany na 10 lat obozu specjalnego reżimu i 5 lat zesłania. Karę odbywał w więzieniu włodzimierskim, później w więzieniu w Czystopolu w Tatarskiej ASRR. Od 1979 członek Ukraińskiej Grupy Helsińskiej. W 1982 w więzieniu stracił wzrok. Zwolniony po odbyciu kary w 1983, zesłany. Ostatecznie uwolniony z zesłania po upływie terminu ostatniego wyroku w 1988, w 1990 zezwolono mu na powrót na Ukrainę.
W latach 1991–1994 przywódca nacjonalistycznej organizacji UNA-UNSO, później wycofał się z czynnego życia politycznego.
19 sierpnia 2006 został przez prezydenta Ukrainy Wiktora Juszczenkę uhonorowany tytułem Bohatera Ukrainy.
W 2011 na wiecu we Lwowie wraz z Rostysławem Nowożencem wzywał do przyłączenia do Ukrainy dawniej zamieszkiwanych częściowo przez Ukraińców ziem znajdujących się m.in. w Polsce: „Łemkowszczyzny", Nadsania, Chełmszczyzny i Podlasia.
W przedterminowych wyborach parlamentarnych w 2014 kandydował z piątego miejsca listy krajowej Partii Radykalnej Ołeha Laszki, uzyskując mandat deputowanego VIII kadencji.
Żona Walentyna z d. Trocenko, syn Roman (ur. 1970), córka Iryna (ur. 1971).

</doc>
<doc id="704986" url="https://pl.wikipedia.org/wiki?curid=704986" title="Jan z Szanghaju i San Francisco">
Jan z Szanghaju i San Francisco

Jan (Maksymowicz) z Szanghaju i San Francisco, św. Jan Cudotwórca (urodzony w Adamowce koło Charkowa, zmarły 2 lipca 1966 w Seattle) – święty Cerkwi prawosławnej, asceta i hierarcha Rosyjskiego Kościoła Prawosławnego poza granicami Rosji, działający w połowie XX wieku w Rosji, Chinach i Stanach Zjednoczonych. Był poważanym pasterzem i ojcem duchowym o znacznej reputacji, "szaleńcem bożym" (rodzaj prawosławnego mistyka) i "cudotwórcą" (tytuł przypisywany świętym prawosławnym, którzy wsławili się wieloma cudami). Przypisywano mu dar jasnowidzenia, prorokowania i uzdrawiania.
Urodził się w 1896 we wsi Adamowka w guberni charkowskiej jako Michał Maksymowicz, w tej samej rodzinie, co święty Jan z Tobolska, którego w pewnych aspektach przypominał. Od 1907 do 1914 uczęszczał do szkoły wojskowej w Połtawie, w 1918 ukończył prawo w Cesarskim Uniwersytecie w Charkowie. W 1921 emigrował wraz z rodziną do Belgradu, gdzie w 1925 w Uniwersytecie Belgradzkim ukończył studia teologiczne. W 1926 został postrzyżony na mnicha w monasterze Miljkov i wyświęcony kilka lat później na kapłana prawosławnego otrzymując imię Jan po swoim świętym krewniaku. Przez kilka lat pracował jako nauczyciel, a w 1934 został ordynowany biskupem prawosławnej diecezji Szanghaju.
W Szanghaju biskup Jan kontynuował budowę soboru i starał się pogodzić wspólnotę prawosławną podzieloną ze względów etnicznych. Zaangażował się też w działalność w istniejących instytucjach charytatywnych i osobiście założył sierociniec i dom dla dzieci ubogich. Wtedy właśnie po raz pierwszy stał się znany dla cudów przypisywanych jego modlitwie, a jako osoba publiczna nie mógł już do końca ukrywać ascetycznego trybu życia jaki prowadził. Mimo że w czasie japońskiej okupacji z powodów duszpasterskich zignorował polecenie opuszczenia Szanghaju, władze japońskie nie czyniły mu przeszkód działalności. Jako jedyny prawosławny biskup w Chinach który odmówił podporządkowania się Cerkwi rosyjskiej pozostającej pod wpływami władz ZSRR, w 1946 został podniesiony do godności arcybiskupa przez Święty Synod Rosyjskiej Cerkwi Prawosławnej Poza Granicami Rosji.
Kiedy w Chinach do władzy doszli komuniści, wspólnota rosyjska w Chinach została zmuszona do opuszczenia kraju – początkowo osiedlając się w obozie dla uchodźców na filipińskiej wyspie Tubabao, następnie w Stanach Zjednoczonych i Australii. Arcybiskup Jan udał się osobiście do Waszyngtonu, by upewnić się, że jego lud otrzyma pozwolenie na osiedlenie się w Ameryce.
W 1951 Jan został arcybiskupem Europy Zachodniej z siedzibą w Paryżu, a następnie w Brukseli. Dzięki jego pracy nad żywotami świętych prawosławie poznało i otoczyło kultem wielu świętych Zachodu sprzed schizmy. Kontynuował też pracę charytatywną i duszpasterską rozpoczętą w Szanghaju.
W 1963 Święty Synod wybrał go arcybiskupem San Francisco. Tu także znalazł on podzieloną wspólnotę i nieukończoną katedrę. Chociaż ukończył jej budowę i doprowadził do częściowego pojednania we wspólnocie, stał się przedmiotem ataku swoich wrogów politycznych, którzy posunęli się do oskarżenia go o malwersacje finansowe przy budowie katedry. Został z tych zarzutów oczyszczony, ale stały się one dla niego powodem wielkiej troski w późnych latach życia. Jako biskup sprzyjał też działalności mnicha Serafina (Rose'a). 
2 lipca 1966 (19 czerwca kalendarza juliańskiego) biskup Jan zmarł w Seattle – miał przepowiedzieć miejsce i czas swojej śmierci. Został pochowany pod ołtarzem soboru, którą zbudował w San Francisco, poświęconym Ikonie Matki Bożej „Wszystkich Strapionych Radość”. W 1994 w dwudziestą ósmą rocznicę śmierci został kanonizowany przez Rosyjski Kościół Prawosławny poza granicami Rosji. Jego niezabalsamowane zwłoki, nieprzejawiające jednak śladów rozkładu, spoczywają obecnie w relikwiarzu w nawie katedry.

</doc>
<doc id="704987" url="https://pl.wikipedia.org/wiki?curid=704987" title="Napięcie mięśniowe">
Napięcie mięśniowe

Napięcie mięśniowe ("tonus") − zdolność mięśni do przeciwdziałania skurczom biernym na rozciąganie. W warunkach stałego utrzymywania postawy i przy czynnościach codziennych liczne mięśnie są utrzymywane w stanie pewnego napięcia (tonus mięśniowy), tzw. posturalnego lub spoczynkowego, które zapewnia prawidłową postawę, charakteryzującą się symetrią i wyrównaniem posturalnym we wszystkich płaszczyznach.
Zjawiska z tym związane podlegają stałej regulacji ośrodkowej za pośrednictwem dróg piramidowych i pozapiramidowych, a także wpływom układu przedsionkowego i móżdżku.
Choroby i patologie.
W niektórych stanach chorobowych (np. stwardnienie rozsiane, uszkodzenie rdzenia kręgowego) utrzymujące się nadmierne napięcie mięśniowe utrudnia lub uniemożliwia wykonywanie ruchów kończyn. Nabytą i przewlekła choroba, charakteryzująca się szybkim zmęczeniem i osłabieniem mięśni szkieletowych jest miastenia. Patologiczne stany napięcia mięśniowego to stan zmniejszonego napięcia mięśniowego (hipotonia), który dla obniżonego ciśnienia tętniczego nazywany jest hipotensją. Dla zwiększonego napięcia mięśniowego patologia to hipertonia. Nieprawidłowe napięcie mięśniowe jest objawem wielu chorób wrodzonych i przewlekłych zaburzeń, które miały miejsce w dzieciństwie. Osłabienie napięcia mięśni ocznych powoduje zez, który powoduje zmianę kąta patrzenia jednego oka względem drugiego. 

</doc>
<doc id="704994" url="https://pl.wikipedia.org/wiki?curid=704994" title="Programowanie zstępujące">
Programowanie zstępujące

Programowanie zstępujące (projektowanie zstępujące, ) – rozwiązanie programistyczne polegające na zdefiniowaniu problemu ogólnego poprzez podzielenie na podproblemy, które są dzielone na jeszcze mniejsze podproblemy aż do rozwiązań oczywistych, łatwych do zapisania. Następnie złożenie z rozwiązań podproblemów niższego rzędu rozwiązań problemów wyższego rzędu aż do całkowitego rozwiązania problemu.
Zalety projektowania zstępującego.
Programowanie zstępujące posiada szereg zalet, z których najważniejsze są:

</doc>
<doc id="704995" url="https://pl.wikipedia.org/wiki?curid=704995" title="Uelzen">
Uelzen

Uelzen (dolnoniem. "Ülz’n") – miasto powiatowe w Niemczech, w kraju związkowym Dolna Saksonia, nad rzeką Ilmenau oraz wybudowanym w 1976 Kanałem Bocznym Łaby ("niem. Elbe-Seitenkana"l). Siedziba powiatu Uelzen. Liczba mieszkańców w 2008 roku wynosiła ok. 34 tys.
Historia.
Tereny, na których leży miasto, zasiedlone było już od VII wieku n.e. przez połabskie plemię Drzewian.
Rdzeniem miasta była osada "Oldenstadt" skupiająca się wokół dziesięciowiecznego klasztoru, na bazie którego został zbudowany w XII wieku klasztor Oldenstadt.
Gospodarka.
W mieście rozwinął się przemysł cukrowniczy, włókienniczy, maszynowy oraz metalowy.
Transport.
W mieście znajduje się dworzec kolejowy Hundertwasserbahnhof Uelzen.

</doc>
<doc id="704996" url="https://pl.wikipedia.org/wiki?curid=704996" title="Waldemar Kozłowski">
Waldemar Kozłowski

Waldemar Kozłowski (ur. 3 marca 1927 w Gościńcu w województwie lubelskim, zm. 25 lipca 1993) – polski leśnik i polityk, minister leśnictwa i przemysłu drzewnego (1981–1985).
Życiorys.
W 1961 ukończył studia w Szkole Głównej Gospodarstwa Wiejskiego w Warszawie. Od 1950 do 1951 pracował w Centrali Handlu Zagranicznego „Paged”, w latach 1952–1955 w Przedsiębiorstwie Robót Kolejowych i w Centralnym Zarządzie Robót Kolejowych. W 1955 rozpoczął pracę w Ministerstwie Przemysłu Drzewnego i Papierniczego, a następnie w Ministerstwie Leśnictwa i Przemysłu Drzewnego. Od 1969 do 1972 wicedyrektor, a do 1981 dyrektor departamentu w ministerstwie.
W 1959 wstąpił do Zjednoczonego Stronnictwa Ludowego, w latach 1984–1988 członek Naczelnego Komitetu ZSL, następnie do 1989 członek głównej komisji rewizyjnej. Od lutego 1981 do listopada 1985 był ministrem leśnictwa i przemysłu drzewnego w rządzie Wojciecha Jaruzelskiego. W latach 1986–1987 był podsekretarzem stanu w Ministerstwie Gospodarki Materiałowej i Paliwowej.
Pochowany na Cmentarzu Wojskowym na Powązkach (kwatera AII-9-14).

</doc>
<doc id="705000" url="https://pl.wikipedia.org/wiki?curid=705000" title="Stuart O’Grady">
Stuart O’Grady

Stuart O’Grady (ur. 6 sierpnia 1973 w Adelaide) – australijski kolarz torowy i szosowy. Jeszcze jako amator został mistrzem olimpijskim i mistrzem świata. Jako zawodowiec wygrał m.in. 3 etapy w Tour de France. Specjalizował się w sprincie i jeździe na czas.
Specjalność.
Stuart O’Grady był znany ze swej wszechstronności, ale dzięki przeszłości na torze miał duże umiejętności sprinterskie. Zdolność utrzymywania tempa i w miarę dobre umiejęstności wspinaczkowe pozwalały mu na częste uczestniczenie w ucieczkach z peletonu. Dzięki temu był jednym z najbardziej rzucających się w oczy kolarzy na Tour de France. Kiedy nie walczył na finalnym sprincie z "McEwenem, Zabelem, Óscar Freire i spółką", znajdował się w grupie odważnych, próbujących szczęścia w czołowej grupce. Z wyżej wymienionych powodów O’Grady dobrze czuł się również w jeździe na czas.
Przebieg kariery sportowej.
Pod wpływem ojca, który sam również był kolarzem, O’Grady zaczął aktywnie jeździć na rowerze w wieku 13 lat. Swoje pierwsze znaczące sukcesy zaczął odnosić jeszcze jako amator, na olimpiadzie w Barcelonie, gdzie z kolegami z drużyny - Brettem Aitkenem, Stephenem McGlede oraz Shaunem O’Brienem zdobył srebrny medal w wyścigu drużynowym na dochodzenie na 4000 m. W następnym roku udało się "Aussies" razem z O’Gradym zrewanżować i wygrali mistrzostwa świata ustanawiając jednocześnie rekord świata, należący wcześniej do zwycięzców z olimpiady - Niemców.
Od roku 1995 Stuart O’Grady był zawodowcem i startował na szosie. Wygrał m.in. 3 etapy w Tour de France. Nie pokazywał się zbytnio w wyścigach klasycznych, ale 1 sierpnia 2004 udało mu się wygrać HEW-Cyclassics w Hamburgu, jak również Paryż-Roubaix 2007. Całkiem inaczej w Tour de France: dzięki swoim wszechstronnym umiejętnościom często widać go było w sprintach grupowych i w ucieczkach. Był rozpoznawany przez kibiców, mimo że nie zdobywał wysokich pozycji w klasyfikacji generalnej. W walce o zieloną koszulkę czterokrotnie zajmował drugie miejsce (1998, 1999, 2001 i 2005).
Na olimpiadzie w Atenach zasygnalizował powrót do dawnych sukcesów i wygrał razem z Graeme Brownem w wyścigu parami na torze, (tzw. madison). W gruncie rzeczy nie przestał ścigać się na torze - często występował na wyścigach sześciodniowych.
Karierę zakończył po ukończeniu Tour de France 2013. Kilka dni później przyznał się do stosowania dopingu w 1998 roku..

</doc>
<doc id="705001" url="https://pl.wikipedia.org/wiki?curid=705001" title="Ulhasnagar">
Ulhasnagar

Ulhasnagar (hindi उल्हासनगर, trl. "Ulhāsnagar", trb. "Ulhasnagar"; ang. "Ulhasnagar") – miasto w zachodnich Indiach, w stanie Maharashtra.
Liczba mieszkańców w 2001 roku wynosiła 472 943.
W mieście rozwinął się przemysł włókienniczy, chemiczny oraz cementowy.

</doc>
<doc id="705004" url="https://pl.wikipedia.org/wiki?curid=705004" title="Uliastaj">
Uliastaj

Uliastaj (; w dawnej polskiej literaturze nazwa zapisywana jako "Uliasutaj") – miasto w zachodniej Mongolii, ośrodek administracyjny ajmaku dzawchańskiego.
W 2010 roku liczyło 17,5 tys. mieszkańców. Leży na wysokości około 1750 m n.p.m., nad rzeczką Czingistej Gol. Założony w 1733 w związku z lokalizacją w tym miejscu garnizonu wojsk chińskich, który funkcjonował do ogłoszenia przez Mongolię niepodległości w 1911, a później w okresie 1915–1921. W Uliastaju od założenia twierdzy do likwidacji władzy chińskiej miał swoją główną siedzibę chiński namiestnik rządzący Chałchą (teren dzisiejszej Mongolii Zewnętrznej, bez jej zachodniej części obejmującej rejon Kobdo). Jednocześnie była to stolica jednego z czterech istniejących przed rewolucją w 1921 chałchaskich ajmaków (sajnnojońskiego). Po rewolucji utrzymał status stolicy ajmaku. 
W latach 1925–1927 powstała tu jedna z pierwszych w kraju poliklinik. W latach 80. XX w. działała w mieście fabryka elementów żelbetowych.
Na wschód od miasta zachowały się ślady dawnej twierdzy chińskiej oraz miasteczka handlowego („Majmaczen”). W 1921 twierdza i miasteczko zostały zajęte i zniszczone przez Mongołów.
W mieście są dwa muzea (stan na 2008): muzeum historyczne oraz muzeum poświęcone znanym mieszkańcom ajmaku, a także budynki i świątynie klasztoru lamajskiego z 2003.
W mieście rozwinął się przemysł spożywczy, skórzany oraz włókienniczy.

</doc>
<doc id="705009" url="https://pl.wikipedia.org/wiki?curid=705009" title="Jan Kamiński (1922–2016)">
Jan Kamiński (1922–2016)

Jan Kamiński (ur. 1 stycznia 1922 w Jarosławiu, zm. 3 stycznia 2016 w Warszawie) – polski spółdzielca i polityk, poseł na Sejm PRL VI, VII i VIII kadencji, minister bez teki i minister (1976–1980).
Życiorys.
Syn Władysława i Anieli. Od 1944 do 1945 służył w Wojsku Polskim w czasie II wojny światowej. W 1948 wstąpił do Polskiej Zjednoczonej Partii Robotniczej. Ukończył Wyższą Szkołę Gospodarstwa Wiejskiego w Łodzi. Był działaczem spółdzielczym. W latach 1948–1951 pracował w Centrali Rolniczej Spółdzielni „Samopomoc Chłopska”. Od 1951 do 1956 był zastępcą dyrektora i następnie dyrektorem Centralnego Zarządu Polskich Zakładów Zbożowych, a następnie, do 1957, dyrektorem departamentu w Ministerstwie Skupu. W latach 1957–1965 pełnił funkcję naczelnego dyrektora Centralnego Zarządu Przemysłu Młynarskiego i następnie Centrali Przemysłu Zbożowo-Młynarskiego PZZ. Od 1965 do 1969 był wiceprezesem „Samopomocy Chłopskiej”. W latach 1969–1971 był związany z resortem przemysłu spożywczego i skupu, a od 1971 do 1988 był prezesem „Samopomocy Chłopskiej”. Od stycznia do marca 1976 pełnił urząd podsekretarza stanu w Ministerstwie Handlu Wewnętrznego i Usług. W okresie od 27 marca 1976 do 8 października 1980 był ministrem bez teki w rządach Piotra Jaroszewicza i Edwarda Babiucha oraz Edwarda Babiucha i Józefa Pińkowskiego. Od czerwca 1976 był prezesem Naczelnej Rady Spółdzielczości.
W latach 1972–1985 był posłem na Sejm PRL VI, VII i VIII kadencji.
Od 1975 do 1981 i od 1986 do 1990 był członkiem Komitetu Centralnego PZPR. W latach 1986–1989 był członkiem Ogólnopolskiego Komitetu Grunwaldzkiego.
Zmarł 3 stycznia 2016 i 12 stycznia po mszy w Kościele św. Antoniego został pochowany w grobie rodzinnym na Cmentarzu Wojskowym na Powązkach (kwatera C16-1-1).

</doc>
<doc id="705011" url="https://pl.wikipedia.org/wiki?curid=705011" title="Cela nr 3">
Cela nr 3

Cela nr 3 – polski zespół punkrockowy. , powstała w 1985 roku w Grudziądzu, jako „Zanik pamięci”. 
Obecnie skład zespołu to:
W ciągu ponad 33 lat wspólnego grania (9 września 2005 r. odbył się jubileuszowy koncert dwudziestolecia „Celi nr 3” z udziałem Farben Lehre) ukazało się 6 wydawnictw (część wyłącznie na kasetach).
Zespół koncertował między innymi na festiwalu w Jarocinie.
Utwory grupy znalazły się na płycie zespołu Big Cyc "Zadzwońcie po milicję!".

</doc>
<doc id="705012" url="https://pl.wikipedia.org/wiki?curid=705012" title="La Unión (Hiszpania)">
La Unión (Hiszpania)

La Unión − miasto w południowo-wschodniej Hiszpanii, w Murcji.
Liczba mieszkańców w 2003 roku wynosiła ok. 15 tys.

</doc>
<doc id="705013" url="https://pl.wikipedia.org/wiki?curid=705013" title="UV-A">
UV-A



</doc>
<doc id="705014" url="https://pl.wikipedia.org/wiki?curid=705014" title="Upernavik">
Upernavik

Upernavik – miasto na zachodnim wybrzeżu Grenlandii w gminie Qaasuitsup. Jest położone na wyspie o tej samej nazwie.
Liczba mieszkańców w 2011 roku wynosiła 1107.

</doc>
<doc id="705016" url="https://pl.wikipedia.org/wiki?curid=705016" title="Gertruda Potocka">
Gertruda Potocka

Gertruda z Komorowskich Potocka (ur. 1754 w Susznie, zm. 13 lutego 1771 prawdopodobnie w rzece Rata koło Sielca Bełskiego) – córka Jakuba Komorowskiego herbu Korczak, hrabiego na Liptowie i Antoniny Brygidy z Pawłowskich.
Życiorys.
Urodzona jako córka Jakuba Komorowskiego, starosty nowosielskiego, rezydującego w dworze w Susznie. Majątek Komorowskich sąsiadował z majątkiem Franciszka Salezego Potockiego, wojewody kijowskiego i Jakub bywał częstym gościem w pałacu Potockich w Krystynopolu. W 1770 roku zabrał ze sobą swoją szesnastoletnią córkę Gertrudę, która dzięki swojej urodzie zwróciła uwagę Szczęsnego Potockiego.
Romans pomiędzy Komorowską i młodym Potockim trwał kilka miesięcy, w tajemnicy przed wojewodą, a za cichą aprobatą Komorowskich. Potocki oświadczył się, a w listopadzie postanowił się potajemnie ożenić z Gertrudą. Według tradycji Gertruda była już wtedy w ciąży. 18 listopada odbyły się w Susznie zaręczyny i podpisano intercyzę. Ukrywany przed Potockimi ślub odbył się w cerkwi unickiej w Niestanicach dnia 16 grudnia 1770 roku.
Franciszek Salezy wymógł na synu w lutym 1771 wniosek do konsystorza o unieważnienie związku z powodu uwiedzenia. Teściowie postanowili porwać Gertrudę i umieścić w klasztorze pod opieką przeoryszy wywodzącej się z Potockich na czas rozwodu. Sprawa jednak nabrała rozgłosu i Komorowscy zdążyli zmienić miejsce pobytu – z Suszna wyprawił Komorowski żonę i córkę do Lwowa przez Nowe Sioło. 13 lutego 1771, w środę popielcową, zostali zaatakowani przez nadwornych kozaków Potockiego przebranych za Rosjan, pod dowództwem Aleksandra Dąbrowskiego. Według wersji Potockich Gertruda zginęła przypadkowo, napastnicy spotkali po drodze wozy wyładowane zbożem i, aby stłumić krzyki ofiary, przygnietli ją nieszczęśliwie futrami, doprowadzając do uduszenia. Istnieje kilka wersji dotyczących ciała – według jednej z nich zwłoki wrzucono do rzeki Raty w pobliżu Sielca Bełzkiego, a znaleziono wiosną po spłynięciu lodów. Innej wersja wskazuje, że ciało zostało znalezione nad Bugiem w Konotopach koło Sokala, po czym odbył się potajemny pochówek.
Nikt nie poniósł kary za zbrodnię – wojewoda ukrył sprawców, a Szczęsnego wyprawił za granicę. Wobec braku ciała Komorowscy nie mogli wytoczyć Potockim procesu. W styczniu 1772 zmarła Anna Potocka, w październiku Franciszek Salezy. O sprawie zrobiło się głośno i zainteresowali się nią Czartoryscy. Korzystając z ich pomocy, Komorowscy wytoczyli Potockim proces o napad, a po kilku latach jego trwania otrzymali odszkodowanie majątkowe w ramach ugody poza sądem w 1774. 2 listopada 1774 Komisja Sejmowa za podszeptem Czartoryskich stwierdziła, że odpowiedzialność za śmierć Gertrudy spoczywa na bandzie, która z inspiracji Franciszka Salezego Potockiego napadła na dwór Komorowskich.
Jako odszkodowanie Komorowscy otrzymali kilkaset tysięcy złotych, kilka wsi, a w 1777 miasteczko Witków Nowy.
Nie miała potomstwa, zmarła będąc w około szóstym miesiącu ciąży.
Grobowiec Gertrudy Potockiej odkrył w lipcu 1905 w podziemiach kościoła w Witkowie Józef Białynia Chołodecki wraz z Aleksandrem Czołowskim, a w następnym roku wydał publikację temu poświęconą.

</doc>
<doc id="705022" url="https://pl.wikipedia.org/wiki?curid=705022" title="Urawa">
Urawa

 – dawniej oddzielne miasto, obecnie dzielnica miasta Saitama w Japonii, na wyspie Honsiu, w prefekturze Saitama. Ma powierzchnię 11,51 km2 . W 2020 r. mieszkało w niej 164 851 osób, w 74 341 gospodarstwach domowych (w 2010 r. 144 872 osoby, w 61 979 gospodarstwach domowych).

</doc>
<doc id="705024" url="https://pl.wikipedia.org/wiki?curid=705024" title="Aerogram">
Aerogram

Aerogram (listownik lotniczy) – cienka, składana kartka z klejem (gumą arabską) na marginesach służąca do pisania listów przeznaczonych do wysłania pocztą lotniczą. Na jednej stronie pisze się treść listu, a po złożeniu i zaklejeniu kartka tworzy swoistą kopertę. Do takiego listu nie można wkładać żadnych załączników.

</doc>
<doc id="705025" url="https://pl.wikipedia.org/wiki?curid=705025" title="Ojnochoe">
Ojnochoe

Ojnochoe (oinochoe, oenochoe, ) – naczynie typowe dla ceramiki starogreckiej, służące do czerpania i nalewania wina (rzadziej wody). 
Było rodzajem dzbana o brzuścu owalnym z wyraźnie oddzieloną szyjką zakończoną charakterystycznym wylewem o trójlistnym kształcie; miało jedno wysokie, masywne imadło, wysoko zakręcone ponad wylewem, co umożliwiało stosowanie go jako czerpaka (nazwa pochodzi od greckiego "oinos" – wino i "cheo" – nalewam). 

</doc>
<doc id="705026" url="https://pl.wikipedia.org/wiki?curid=705026" title="Jerzy Bronisław Braun">
Jerzy Bronisław Braun



</doc>
<doc id="705027" url="https://pl.wikipedia.org/wiki?curid=705027" title="Krzysztof Kruszewski">
Krzysztof Kruszewski

Krzysztof Włodzimierz Kruszewski (ur. 30 marca 1939 w Warszawie, zm. 14 lipca 2015 tamże) – polski działacz komunistyczny, pedagog, profesor nauk humanistycznych, nauczyciel akademicki Uniwersytetu Warszawskiego, w latach 1980–1981 minister oświaty i wychowania.
Życiorys.
Był synem Simony i Włodzimierza. Był członkiem Związku Młodzieży Polskiej, a w latach 1957–1962 należał do Związku Młodzieży Socjalistycznej. Od 19 kwietnia 1963 należał do Polskiej Zjednoczonej Partii Robotniczej. W latach 1972–1973 był sekretarzem Komitetu Uczelnianego Uniwersytetu Warszawskiego. Następnie do 1977 w Komitecie Centralnym PZPR kierował sektorem Studiów i Analiz w Wydziale Pracy Ideowo-Wychowawczej. A od 1977 do 1980 był sekretarzem w Warszawskim Komitecie Miejskim PZPR.
Jako sekretarz Komitetu Warszawskiego PZPR miał być inicjatorem organizowania napadów bojówkarskich na wykładowców i słuchaczy opozycyjnego Towarzystwa Kursów Naukowych (1978–1981). W okresie od 3 kwietnia 1980 do 12 lutego 1981 był ministrem oświaty i wychowania w rządzie Edwarda Babiucha, Józefa Pińkowskiego i Wojciecha Jaruzelskiego.
Habilitował się w 1971. Tytuł naukowy profesora uzyskał w 1990. Od 1979 do 2008 był nauczycielem akademickim Wydziału Pedagogicznego Uniwersytetu Warszawskiego oraz Wojskowej Akademii Politycznej do 1990. Od 1995 był profesorem Wyższej Szkoły Pedagogicznej Związku Nauczycielstwa Polskiego.
Życie prywatne.
Żonaty z pochodzącą ze Lwowa – Anną. Jego synem jest Krzysztof Borys Kruszewski, założyciel przedsiębiorstwa badań rynku – SMG/KRC (Millward Brown, obecnie Kantar). 14 lipca 2015 w mieszkaniu przy ulicy Zwycięzców na Saskiej Kępie zastrzelił żonę i również strzałem z broni palnej, odebrał sobie życie.

</doc>
<doc id="705028" url="https://pl.wikipedia.org/wiki?curid=705028" title="Pikuty">
Pikuty

Pikuty – gra zręcznościowa z wykorzystaniem noża, polegająca na jego wbijaniu w ziemię po wykonaniu określonej sztuczki. Dawniej bardzo popularna gra podwórkowa zwana również „grą w noża”.
Zasady.
W grze uczestniczyło co najmniej dwóch graczy (optymalnie 2-8 graczy). Potrzebne było miękkie podłoże - ziemia lub piasek. Gra polega na przyciśnięciu noża do skóry i rzuceniu go w taki sposób aby ostrze wbiło się w grunt. Gra posiadała kilkanaście poziomów, a wygrywał gracz, który jako pierwszy przeszedł je wszystkie. Rzut nożem wykonywało się po kolei czyli pierwszy rzucający przekazywał nóż kolejnej osobie, a ta jeszcze kolejnej. Udane wbicie ostrza w ziemię dawało awans na kolejny poziom, natomiast gdy rzut był nieudany i ostrze nie wbiło się w ziemię, należało powtarzać rzut do skutku na bieżącym poziomie. Rzut uznawany był za zaliczony jeśli pomiędzy rękojeścią, a podłożem mieściły się co najmniej dwa palce.

</doc>
<doc id="705030" url="https://pl.wikipedia.org/wiki?curid=705030" title="Terechy">
Terechy

Terechy – zniesiona nazwa kolonii w Polsce położona w województwie podlaskim, w powiecie hajnowskim, w gminie Czeremcha.
W miejscu kolonii nie ma zabudowy, nie ma też na skanie mapy topograficznej z 1965 r.
Od wsi bierze nazwę pobliska Wólka Terechowska.
Historia.
Terechy to dawna wieś W okresie międzywojennym Terechy znajdowały się w powiecie brzeskim województwa poleskiego II Rzeczypospolitej, w gminie Połowce, a od 1928 w gminie Wysokie Litewskie. 1 sierpnia 1944 właczone do Kleszczele w powiecie bielskim w województwie białostockim. Według pisma Wydziału Powiatowego w Bielsku Podlaskim do Urzędu Wojewódzkiego (Wydziału Samorządowego) w Białymstoku z 23 lipca 1945 Terechy stanowiły gromadę w gminie Kleszczele o powierzchni 125 ha. Ostatecznie gromadę Terechy zlikwidowno w 1947 roku.
W latach 1975–1998 miejscowość administracyjnie należała do województwa białostockiego.
Nazwa miejscowości została zniesiona z 2022 r.

</doc>
<doc id="705031" url="https://pl.wikipedia.org/wiki?curid=705031" title="Urgencz">
Urgencz

Urgencz (, uzb. cyr. Урганч; , "Urgiencz") – miasto w południowo-środkowym Uzbekistanie, w dolinie Amu-darii, nad kanałem Shovot, siedziba administracyjna wilajetu chorezmijskiego. W 2016 roku liczyło ok. 136,6 tys. mieszkańców. Ośrodek przemysłu maszynowego, włókienniczego, jedwabniczego, odzieżowego, spożywczego i materiałów budowlanych. W mieście działa instytut pedagogiczny oraz teatr.
Historia.
Miasto zostało założone w XVII wieku przez imigrantów ze Starego Urgenczu (obecnie Köneürgenç w północnym Turkmenistanie) – niszczonej w 1221 roku przez Mongołów i w 1388 roku przez Timura stolicy Chorezmu, która po najazdach nie odzyskała dawnego znaczenia i popadła ostatecznie w ruinę. Przez długi czas funkcjonowało jako miejscowość targowa z niewielką twierdzą. Do 1929 roku miasto nosiło nazwę Nowourgencz (Yangi Urganch).

</doc>
<doc id="705032" url="https://pl.wikipedia.org/wiki?curid=705032" title="Zygmunt Grudziński (zm. 1653)">
Zygmunt Grudziński (zm. 1653)

Zygmunt Grudziński herbu Grzymała (ur. ok. 1568 lub 1572, zm. 1653 w Złotowie) – wojewoda kaliski w latach 1628–1652, wojewoda inowrocławski w latach 1621–1628, kasztelan międzyrzecki w latach 1618–1621, kasztelan biechowski w latach 1617–1618, kasztelan nakielski w latach 1615–1617.
Życiorys.
Był synem kasztelana nakielskiego Stefana Grudzińskiego i Jadwigi Grudzińskiej z Cerekwickich.
Studiował w Lipsku w 1587 roku.
Wytoczył pozwy Stanisławowi i Marcinowi Lanckorońskim.
Sprawował funkcję marszałka w 1613 i wybrany został posłem sejmiku średzkiego na sejm. Jego zmumifikowane ciało spoczywa w krypcie kościoła farnego w Złotowie.
Był bratem czeskim, na łożu śmierci dokonał konwersji na katolicyzm.

</doc>
<doc id="705033" url="https://pl.wikipedia.org/wiki?curid=705033" title="Józefina Amalia Potocka">
Józefina Amalia Potocka

Józefina Amalia Potocka z Mniszchów (ur. 29 sierpnia 1752, zm. w październiku 1798 w Petersburgu) – polska malarka amatorka, kolekcjonerka obrazów.
Życiorys.
Córka Jerzego Augusta Mniszcha i Marii Amalii z Brühlów (1737–1772 w Dukli).
Przyszły mąż Józefiny, Stanisław Szczęsny Potocki, ślub greckokatolicki ukrywany przed Potockimi wziął z Gertrudą z Komorowskich w Niestanicach, 16 grudnia 1770.
Matce Józefiny – Amalii Mniszchowej przypisywane jest zorganizowanie 13 lutego 1771, wspólnie z Potockimi, zamachu na pierwszą żonę młodego (18-letniego wówczas) Szczęsnego Potockiego – Gertrudę z Komorowskich w związku z tym, że małżeństwo z Potockim Mniszchowie i Potoccy planowali dla Józefiny. Zamachu dokonano we włościach Mniszchów, w okolicach Dukli. Rok później w wieku 35 lat zmarła Amalia – według wersji oficjalnie ogłoszonej przez rodzinę na gruźlicę, inna wersja mówi, że po zażyciu trucizny.
Dwa lata po śmierci matki, 1 grudnia 1774, w Dukli, Józefina Mniszchówna wyszła za mąż za tak pożądanego dla niej przez rodziców Stanisława Szczęsnego Potockiego, wówczas już wdowca po zmarłej Gertrudzie. Mieli jedenaścioro dzieci, ale tylko trojgu przypisuje się ojcostwo Stanisława Szczęsnego. Józefina Amalia miała wiele romansów, ojcem kilkorga dzieci miał być, przywieziony jeszcze z Dukli, Józef Klembowski (Kłębowski), pełniący funkcję marszałka dworu Potockiej. Później jej amantami byli: Dzierżański, pułkownik regimentu targowickiego, domniemany ojciec Idalii, i Tadeusz Mossakowski, dowódca milicji nadwornej w Tulczynie.
Przebywając w 1793 roku w Sankt Petersburgu, Szczęsny spotkał małżonkę, Józefinę Amalię, z którą nie żył od pewnego czasu. Porozumiał się z nią w sprawach majątkowych i w zamian za przekazanie jej w zarząd wszystkich majątków otrzymywał rentę w wysokości 900 tysięcy złotych polskich.
Na początku 1798 r. sąd biskupi (konsystorski) w Kamieńcu Podolskim ogłosił rozwód Stanisława z Józefiną, która zmarła w październiku w Petersburgu.
Jej dzieci to: 

</doc>
<doc id="705035" url="https://pl.wikipedia.org/wiki?curid=705035" title="RFK">
RFK



</doc>
<doc id="705038" url="https://pl.wikipedia.org/wiki?curid=705038" title="Junín">
Junín

Junín jest argentyńskim miastem leżącym w prowincji Buenos Aires, 260 km na zachód od miasta Buenos Aires. W roku 1991 miasto liczyło 74 997 mieszkańców, a 10 lat później, w roku 2001 – 82 427 mieszkańców.
Miasto jest siedzibą klubu piłkarskiego Sarmiento.

</doc>
<doc id="705040" url="https://pl.wikipedia.org/wiki?curid=705040" title="Franciszek Kaim">
Franciszek Kaim

Franciszek Kaim (ur. 10 lutego 1919 w Woli Drwińskiej, zm. 11 września 1996) – polski inżynier metalurg i polityk. Poseł na Sejm PRL VI i VII kadencji, wiceprezes Rady Ministrów (1970–1979), minister przemysłu ciężkiego (1967–1970) i minister hutnictwa (1976–1980).
Życiorys.
Syn Wojciecha. W 1948 ukończył studia w Akademii Górniczo-Hutniczej w Krakowie. Następnie pracował w Hucie Bobrek, skąd został przeniesiony do Huty Małapanew, gdzie stopniowo awansował, dochodząc do stanowiska dyrektora naczelnego w 1951. W tym samym roku wstąpił do Polskiej Zjednoczonej Partii Robotniczej. W 1953 został podsekretarzem stanu w Ministerstwie Hutnictwa, a w 1957 w Ministerstwie Przemysłu Ciężkiego. Od 21 listopada 1967 do 23 grudnia 1970 był ministrem tegoż resortu w czwartym i kolejnym rządzie Józefa Cyrankiewicza. Od 23 grudnia 1970 do 8 lutego 1979 był wicepremierem w rządzie dotychczasowym oraz Piotra Jaroszewicza i kolejnym pod jego przewodnictwem. Od 27 marca 1976 do 8 października 1980 był ministrem hutnictwa w rządzie Piotra Jaroszewicza i Edwarda Babiucha oraz Edwarda Babiucha i Józefa Pińkowskiego. W latach 1968–1971 był zastępcą członka, a od 1971 do 1981 członkiem Komitetu Centralnego PZPR. Od 1972 do 1980 był posłem na Sejm PRL VI i VII kadencji. Delegat na IV, V, VI, VII, VIII Zjazd PZPR. Uchwałą VIII Plenum KC z 9 lutego 1981 usunięty z KC, a w kwietniu tego samego roku usunięty z partii. Po wprowadzeniu stanu wojennego 13 grudnia 1981 jako osoba związana politycznie z Edwardem Gierkiem został na pewien czas internowany.
W 1979 otrzymał tytuł doktora honoris causa krakowskiej AGH.
Jego żoną była Anna Maria z domu Kościelniak (1923–2015). Franciszek Kaim został pochowany na Cmentarzu Wojskowym na Powązkach w Warszawie (kwatera A 3 Tuje rz. 2 m. 16).

</doc>
<doc id="705043" url="https://pl.wikipedia.org/wiki?curid=705043" title="Lubiercy">
Lubiercy

Lubiercy (ros. Люберцы) – miasto w zachodniej Rosji, w obwodzie moskiewskim, ok. 20 km na południowy wschód od Moskwy; siedziba administracyjna rejonu lubiereckiego. W 2020 roku liczyło ok. 205 tys. mieszkańców. Ośrodek przemysłu lotniczego (helikoptery), maszynowego (maszyny rolnicze), drzewnego i spożywczego.
Historia.
Pierwsza wzmianka o osadzie Libiericy pojawiła się w 1621 roku. W 1632 roku po raz pierwszy odnotowano nazwę Lubiercy. W 1705 roku wieś stała się własnością hrabiego Aleksandra Mienszykowa, a od połowy XVIII wieku należała do księcia Karla Petera Ulricha (późniejszego cara Piotra III). Na początku XX w. nastąpił rozwój przemysłu (w 1897 roku powstała fabryka silników parowych, a w 1911 roku otwarto fabrykę maszyn rolniczych, jedną z największych w tym czasie w Europie). Miejscowość otrzymała prawa miejskie w 1925 roku.
W przyzakładowej szkole zawodowej uczył się od 1949 r. w zawodzie odlewnika Jurij Gagarin.

</doc>
<doc id="705050" url="https://pl.wikipedia.org/wiki?curid=705050" title="Urmia (miasto)">
Urmia (miasto)

Urmia (perski: ارومیه, do 1979 "Rezaije") – miasto w Iranie, ośrodek administracyjny ostanu Azerbejdżan Zachodni.
Liczba mieszkańców w 2003 roku wynosiła ok. 491 tys.

</doc>
<doc id="705051" url="https://pl.wikipedia.org/wiki?curid=705051" title="Sukowate">
Sukowate

Sukowate (w latach 1977–1981 Sękówka) – nieistniejąca wieś w Polsce położona w województwie podkarpackim, w powiecie sanockim, w gminie Zagórz, 2 km na południe od wsi Kalnica.
W połowie XIX wieku właścicielem posiadłości tabularnej Sukowate był Edmund Krasicki.
Od listopada 1918 do stycznia 1919 Republika Komańczańska.

</doc>
<doc id="705052" url="https://pl.wikipedia.org/wiki?curid=705052" title="Katarzyna Potocka (1825–1907)">
Katarzyna Potocka (1825–1907)

Katarzyna Potocka z Branickich (ur. 10 grudnia 1825 w Lubomlu, zm. 20 września 1907 w Krzeszowicach) – polska arystokratka, hrabina, działaczka społeczna i filantropka.
Życiorys.
Najmłodsza córka generała Władysława Grzegorza Branickiego i Róży Potockiej. Trzy siostry Branickie, Elżbieta zwana Elizą, Zofia i Katarzyna, nosiły imiona swoich ciotek, córek hetmana – Woroncowej, Potockiej i Sanguszkowej-Potockiej. Braćmi Katarzyny Branickiej byli natomiast Ksawery, Aleksander, Konstanty i Władysław Michał. W latach 40. XIX w. Katarzyna Branicka była jedną z najznakomitszych partii ze względu na pochodzenie, urodę i majątek.
26 października 1847 w Dreźnie poślubiła Adama Józefa Potockiego. Następnie zamieszkała w nim w Krakowie i zaangażowała się w życie polityczne. Wraz z mężem przebywała także w Paryżu (Potocki walczył tam w Gwardii Narodowej w 1848). Towarzyszyła mu także w czasie uwięzienia w Wiedniu i w Trieście. Po powrocie do Krakowa była aktywna w pomoc mieszkańcom po pożarze miasta, a pogorzelcom wydawała zapomogi w swoim pałacu „Pod Baranami”.
Była właścicielką klucza łubnickiego koło Staszowa. Kolekcjonowała polskie pasy szlacheckie oraz dofinansowywała prace naukowe profesorów Uniwersytetu Jagiellońskiego. Ufundowała pałac w Krzeszowicach, gdzie wspierała miejscową ludność. Zaangażowała się w akcjach zakładania szkół wiejskich, kas pożyczkowych, zakładów filantropijnych. Była fundatorką kilku kościołów na obszarze swoich dóbr ziemskich. Wprowadziła przyznawanie emerytury dla oficjalistów i służby w swoim majątku. Była przewodniczącą Towarzystwa Dobroczynności w Krakowie.
Rodzina.
Była matką siedmiorga dzieci:
Po śmierci męża (1872) skupiła się na wychowaniu dzieci oraz zarządem całości majątku.
Została pochowana w krypcie Potockich herbu Pilawa w Kościele św. Marcina w Krzeszowicach.

</doc>
<doc id="705054" url="https://pl.wikipedia.org/wiki?curid=705054" title="Uruguaiana">
Uruguaiana

Uruguaiana – miasto w południowej Brazylii, w stanie Rio Grande do Sul, nad rzeką Urugwaj.
Liczba mieszkańców w 2003 roku wynosiła ok. 124 tys.

</doc>
<doc id="705060" url="https://pl.wikipedia.org/wiki?curid=705060" title="Ust-Ordyński">
Ust-Ordyński

Ust-Ordyński (ros. Усть-Орды́нский, Ust´-Ordynskij) – osiedle w Rosji, w obwodzie irkuckim, ośrodek administracyjny Ust-Ordyńsko-Buriackiego Okręgu Autonomicznego.
Liczba mieszkańców w 2005 roku wynosiła ok. 14 300.

</doc>
<doc id="705064" url="https://pl.wikipedia.org/wiki?curid=705064" title="Pterygium">
Pterygium



</doc>
<doc id="705066" url="https://pl.wikipedia.org/wiki?curid=705066" title="Pterygion">
Pterygion



</doc>
<doc id="705067" url="https://pl.wikipedia.org/wiki?curid=705067" title="Özgön">
Özgön

Özgön, Uzgen – miasto w Kirgistanie, w Kotlinie Fergańskiej, nad Kara-darią.
Liczba mieszkańców w 2003 roku wynosiła ok. 46 tys.

</doc>
<doc id="705075" url="https://pl.wikipedia.org/wiki?curid=705075" title="Uzłowaja">
Uzłowaja

Uzłowaja, Uzłowa () – miasto w Rosji, w Obwodzie tulskim, w Podmoskiewskim Zagłębiu Węglowym.
Prawa miejskie posiada od 1938 roku.

</doc>
<doc id="705076" url="https://pl.wikipedia.org/wiki?curid=705076" title="Szamil">
Szamil

Szamil (ur. 1797 w aule Gimry, zm. 1871 w Medynie) – przywódca powstania górali kaukaskich przeciwko Rosji w latach 1834–1859.
Stał na czele teokratycznego państwa, Imamatu Kaukaskiego, określanego niekiedy jako imamat Szamila. Przez lata skutecznie uniemożliwiał podbicie północnego Kaukazu, przede wszystkim Dagestanu i Czeczenii.
Życiorys.
Urodził się w aule Gimry w rodzinie Dengaw–Muhammada, awarskiego wolnego rolnika i Bachu Mesedon wywodzącej się beków. Początkowo nosił imię Ali, jednak jeszcze w dzieciństwie rodzice zmienili je na Szamil (tj. Samuel), co jak wierzyli, miało odmienić jego los – bowiem jako dziecko był bardzo słabego zdrowia. Odebrał religijne wykształcenie początkowo u kadiego, Kazi-mułły, który w 1830 r. został przywódcą powstania. W roku 1834, po śmierci Gamzat-Beka został trzecim z kolei imamem ludów górskich. Związany z sufickim bractwem nakszbandijja, ruchem, który był podporą wielu wystąpień muzułmańskiej ludności Kaukazu przeciw Rosji.
Posiadał niekwestionowany talent organizacyjny i wojskowy, wielokrotnie odnosił sukcesy w walce z armią rosyjską. Prowadził politykę tolerancji religijnej. Pod jego rządami wolnością religijną cieszyli się, m.in.: żydzi i rosyjscy raskolnicy.
Za sprawą Henry'ego Rawlinsona, wówczas konsula generalnego w Bagdadzie powstańcy otrzymywali pomoc z Wlk. Brytanii, która po pokoju adrianopolskim starała się przeciwdziałać wzrostowi rosyjskich wpływów na Bliskim Wschodzie. Osobistą gwardię Szamila stanowiła grupa polskich kawalerzystów-dezerterów z wojska rosyjskiego. Polscy i ukraińscy zbiegowie z armii Imperium obsługiwali zdobyte w 1841 i 1842 działa artylerii imamatu. 
W 1839 roku, po nieudanej obronie twierdzy Alchugo, Szamil zmuszony został do podjęcia próby pertraktacji pokojowych z Rosjanami. Oddał wtedy jako "amanata" (kaukaskie określenie zakładnika gwarantującego dobrą wolę podczas negocjacji pokojowych) swojego pierworodnego syna Dżamal al-Dina. 
Po zakończeniu wojny krymskiej w 1856 r. carat skoncentrował wojska na północnym Kaukazie, aby dokończyć jego podbój. Szamil został pokonany 25 sierpnia 1859 w aule Gunib, w środkowym Dagestanie przez wojska dowodzone osobiście przez namiestnika Kaukazu gen. Aleksandra Bariatinskiego.
Przez resztę życia przebywał z rodziną w niewoli rosyjskiej, najpierw wywieziony do Petersburga docelowo do Kaługi. Jednakże zezwolono mu na odbycie pielgrzymki do Mekki, w trakcie której zmarł w Medynie, gdzie został pochowany.

</doc>
<doc id="705081" url="https://pl.wikipedia.org/wiki?curid=705081" title="Bracia Quay">
Bracia Quay

Stephen i Timothy Quay (ur. 17 czerwca 1947 w Norristown, Pensylwania) – amerykańscy bracia bliźniacy, twórcy filmowych animacji, reklam telewizyjnych oraz scenografowie filmowi i teatralni. Reżyserzy dwóch filmów pełnometrażowych ("Instytutu Benjamenta" i "Stroiciela trzęsień ziemi") oraz wielu krótkometrażowych animacji, w tym adaptacji opowiadania Brunona Schulza "Ulica krokodyli".
Młodość i edukacja.
Bracia Quay studiowali ilustratorstwo na Philadelphia College of Art. Po ukończeniu tej szkoły zostali zaproszeni do londyńskiej Royal College of Art, gdzie uczyli się w latach 1969–1972, między innymi u Raymonda Durgnata. W latach 1972–1978 przebywali w Stanach Zjednoczonych, spłacając pożyczkę udzieloną przez władze stanowe na studia. Pracowali między innymi jako ilustratorzy książek w Nowym Jorku (ich autorstwa jest strona graficzna pierwszego wydania "Mechanicznej pomarańczy" Anthony'ego Burgessa), ale także jako kelnerzy. W 1978 roku otrzymali National Endowment Grant for the Arts, co umożliwiło im wyjazd do Europy. Przez krótki czas przebywali w Belgii, w Holandii i Wielkiej Brytanii szukając możliwości realizowania się w tworzeniu animacji kukiełkowych, a dorabiali zmywając naczynia. W Londynie spotkali znajomego z Royal College of Art, Keitha Griffithsa, pracującego w agendzie Brytyjskiego Instytutu Filmowego (BFI); ten zaproponował im przedłożenie w BFI scenariusza. Bracia zrobili to i wyjechali do Amsterdamu. Po kilku miesiącach wracali już do Londynu, telegraficznie powiadomieni o przyznaniu 7000 funtów na ich eksperymentalny projekt filmowy. Pod egidą BFI i przy współpracy z Griffithsem zrealizowali swój pierwszy krótki metraż, "Nocturna Artificalia".
Kariera filmowa.
Pierwsze animacje braci Quay powstały jeszcze przed wyjazdem do Stanów, na przełomie lat 60. i 70. Były to proste, dwuwymiarowe animacje, o których sami bracia wypowiadają się krytycznie. Jak wspominają, nakręcili je w ciągu jednego weekendu tworząc kolaże na kuchennym stole i wykorzystując kamerę Bolex 16 mm.
W 1980 roku wystąpili w filmie Petera Greenawaya "Kronika wypadków" jako bracia Ipson i Pulat Fallari. Quayowie mieli być też inspiracją dla Greenawaya dla stworzenia postaci zoologów – braci syjamskich zafascynowanych rozkładem w filmie "Zet i dwa zera" ("A Zed &amp; Two Noughts") z 1985 roku.
W 1980 roku bracia Quay razem z Griffithsem założyli własne studio filmowe, Atelier Koninck, które obecnie mieści się w Southwark, w południowej części Londynu.
W pierwszej połowie lat 80. nakręcili kilka dokumentów na zlecenie Channel 4, o Igorze Strawinskim czy Leošie Janáčku, z których jeden, poświęcony czeskiemu reżyserowi Janowi Švankmajerowi, ewoluował w kierunku kolejnej animacji. Bracia realizując ten dokument wyjechali do Pragi, gdzie przeprowadzili rozmowę ze Švankmajerem, ten jednak nie zgodził się na sfilmowanie wywiadu. Animacja którą zrealizowali ("Gabinet Jana Švankmajera") była ich hołdem dla czeskiego twórcy.
Najbardziej znane dzieło braci, adaptacja prozy Brunona Schulza "Ulica krokodyli" (1986) jest też najbardziej reprezentatywne dla stylu braci Quay. Był to pierwszy film Quayów nakręcony na taśmie 35 mm. Terry Gilliam uznał "Ulicę krokodyli" za jedną z 10 najlepszych animacji wszech czasów.
W 1995 miał premierę pierwszy film fabularny Quayów, "Instytutem Benjamenta", oparty na powieści Roberta Walsera "Jakob von Gunten". Przygotowania do filmu trwały wiele lat; scenariusz zaczął powstawać pod koniec lat 80. W filmie początkowo miała zagrać Charlotte Rampling, ale w ostatniej chwili Channel Four nie zgodził się na to, ponieważ aktorka wcześniej zerwała kontrakt z francuskimi producentami. Ostatecznie rolę Lisy Benjamenta powierzono Alice Kriege. Film spotkał się z pozytywnymi recenzjami i zdobył kilka nagród.
W 2003 doszło do współpracy bliźniaków z kompozytorem Steve'em Martlandem; Quayowie na potrzeby wielkanocnego projektu "Death and Ressurection" wystawionego w galerii Tate Modern nakręcili cztery krótkie animacje ("Poor Roger", "Oranges And Lemons", "Green Gravel", "Jenny Jones").
Quayowie stworzyli również kilka teledysków, dla takich artystów jak Peter Gabriel, 16 Horsepower, His Name Is Alive, Michael Penn czy Sparklehorse. Pierwszy teledysk w realizacji którego brali udział był do piosenki Petera Gabriela "Sledgehammer" i zawierał animowane sekwencje autorstwa braci, reżyserem całości był Stephen R. Johnson. Quayowie byli niezadowoleni z efektu końcowego, mimo nagrody MTV, którą nagrodzono teledysk. Nakręcili również reklamy telewizyjne, dla MTV, Nikona, Fox Sports, Doritos a także The Partnership for a Drug Free America.
Przygotowania do drugiego pełnometrażowego filmu zaczęły się wkrótce po premierze "Instytutu Benjamenta"; te dwa obrazy dzieli jedenaście lat. Czas ten upłynął na zbieraniu funduszy i dopracowywaniu scenariusza, który z początku miał być adaptacją powieści argentyńskiego pisarza Adolfo Bioy Casaresa "Wynalazek Morela", na co nie pozwoliły jednak prawa autorskie. "Stroiciel trzęsień ziemi" miał premierę w 2006 roku.
Na retrospektywach twórczości m.in. w Beverly Hills i La Rochelle w 2006 roku bracia pokazali sześciominutową animację, która w katalogach festiwali figurowała jako "Sanatorium Under the Sign of the Hourglass" ("work in progress").
W 2008 Bracia Quay wystąpili jako eksperci w polsko-litewskim filmie dokumentalnym "Treser Żuków" opowiadającym o pionierze animacji lalkowej Władysławie Starewiczu.
W 2009 zrealizowali w Polsce film dokumentalno-animowany "Inwentorium śladów". Producentem było studio Marka Serafińskiego przy udziale Muzeum Zamku w Łańcucie i TVP. Kolejny film Quayów "Maska" według opowiadania Stanisława Lema powstał w łódzkim Se-ma-forze.
W lipcu 2010 ukazała się książka "Trzynasty miesiąc. Kino braci Quay" (pod red. Kuby Mikurdy i Adriany Prodeus; Korporacja Ha!art &amp; Era Nowe Horyzonty, Kraków-Warszawa 2010, ), wydana na 10. edycję Międzynarodowego Festiwalu Filmowego Era Nowe Horyzonty we Wrocławiu. Publikacja, w której znalazły się rozmowy z Braćmi Quay a także teksty analityczne poświęcone ich twórczości filmowej, ukazała się z okazji dużej retrospektywy ich filmów podczas Festiwalu.
W roku 2021 miał premierę krótkometrażowy animowany film dokumentalny "Vade mecum" stworzony przez Braci Quay na zlecenie Instytutu Książki oraz Instytutu Kultury Polskiej w Londynie opowiadający o życiu i twórczości Cypriana Kamila Norwida. 
W sierpniu 2012 roku w nowojorskim Museum of Modern Art otwarto ekspozycję prezentującą po raz pierwszy całościowo artystyczną twórczość braci Quay.
Stephen i Timothy Quay są nierozłączni. Chętnie ubierają się w identyczny sposób. Gdy udzielają wywiadu, często jeden z nich kończy zdanie zaczęte przez drugiego. Znani są ze specyficznego poczucia humoru; w jednym z wywiadów przekonywali dziennikarza, że każdy z nich posiada tylko jedno jądro.
Inspiracje.
W dziełach braci Quay znajdziemy liczne nawiązania do środkowoeuropejskich tekstów kultury, żeby wymienić dzieła Franza Kafki, Brunona Schulza, Roberta Walsera; filmy Jana Lenicy, Waleriana Borowczyka, Władysława Starewicza, Jurija Norszteina, Jiříego Trnki, fotografię Josefa Sudka. Bracia w wywiadzie udzielonym Gazecie Wyborczej tak tłumaczyli swoją fascynację:
Odkryliśmy Europę dzięki Franzowi Kafce, potem – dzięki Brunonowi Schulzowi, którego proza stała się naszą największą inspiracją. Europa, zwłaszcza środkowa, to głęboka tajemnica. Macie tu miasta, które tej tajemnicy strzegą do dziś. W Ameryce jest inaczej – wszystko jest zaplanowane i dokładnie ustalone, miasta są przewidywalne. A w Pradze czy w Krakowie można się zagubić w tej atmosferze. To organiczne doświadczenie, zetknięcie z metafizyką. (...) wychowaliśmy się na polskim kinie. Wielkim odkryciem była dla nas na przykład twórczość Waleriana Borowczyka. Pierwszym filmem środkowoeuropejskim, który obejrzeliśmy, była "Winda" Jerzego Kuci
Na festiwalu filmowym Jamesa Rivera w Richmond w kwietniu 2003 roku bracia mieli możliwość zaprezentowania animacji które najbardziej wpłynęły na kierunek ich artystycznych poszukiwań:
Natomiast w ankiecie dla magazynu Fab wymienili filmy które wywarły na nich największe wrażenie:
Muzyka.
W filmach braci Quay wykorzystano muzykę następujących twórców:
Bracia Quay a teatr.
Bracia Quay współpracowali również z ludźmi teatru i opery. Ich udział w adaptacji "Krzeseł" Ioneski w reżyserii Simona McBurneya na deskach Complicite/ Royal Court Theatre został uhonorowany w 1998 roku nagrodą Tony (Drama Desk Award for Best Design).
Projekty sceniczne ze scenografią braci Quay:
Wydawnictwa VHS i DVD.
Bracia przez wiele lat wzbraniali się przed upowszechnianiem swoich filmów, w 1997 roku doprowadzili do usunięcia swoich prac ze strony poświęconej sztuce animacji (Animation of Heaven &amp; Hell in 3-D). Przez długi czas obrazy Quayów można było oglądać jedynie na rzadkich retrospektywach twórczości w ramach festiwali filmowych, ewentualnie w telewizji. Dopiero pod koniec lat 90. zaczęły się pojawiać pierwsze wydawnictwa VHS i DVD z animacjami braci. Oba filmy pełnometrażowe bliźniaków, "Instytut Benjamenta" i "Stroiciel trzęsień ziemi" zostały wydane osobno.
W Polsce jedynie "Instytut Benjamenta" został wydany na VHS przez Gutek Film, na kasecie zamieszczono również "Ulicę krokodyli".

</doc>
<doc id="705084" url="https://pl.wikipedia.org/wiki?curid=705084" title="Odincowo">
Odincowo

Odincowo (ros. "Одинцово") – miasto w Rosji, w obwodzie moskiewskim położone 24 km na zachód od Moskwy, centrum administracyjne rejonu odincowskiego.
Wieś założona w 1627 roku, nazwę wzięła od nazwiska założyciela, bojara Dymitra Dońskiego Andrieja Iwanowa Odinca (Андрея Ивановича Одинца). Rozwój w związku ze znalezieniem się na trasie linii kolejowej Moskwa – Smoleńsk i od 1957 miasto. Klub siatkarski "Iskra Odincowo".
Od 2021 r. miasto jest siedzibą eparchii odincowskiej.
W mieście rozwinął się przemysł materiałów budowlanych, chemiczny oraz metalowy.

</doc>
<doc id="705086" url="https://pl.wikipedia.org/wiki?curid=705086" title="Sakaryaspor">
Sakaryaspor

Sakaryaspor Kulübü Derneği – turecki klub piłkarskim z miasta Adapazarı. Klub powstał w 1965 po fuzji czterech klubów Yıldırımspor, Idmanyurdu, Güneşspor i Ada Gençlik.

</doc>
<doc id="705088" url="https://pl.wikipedia.org/wiki?curid=705088" title="General Pico">
General Pico

General Pico – argentyńskie miasto leżące w prowincji La Pampa.
W roku 1991 miasto liczyło 41 837 mieszkańców, a w roku 2001 – 52 414 mieszkańców. Pod względem wielkości jest drugim miastem prowincji po stolicy Santa Rosa.
Miasto jest siedzibą klubów piłkarskich "Ferro Carril Oeste", "Independiente de Pico" i "Pico Fútbol Club".

</doc>
<doc id="705092" url="https://pl.wikipedia.org/wiki?curid=705092" title="Eutelia">
Eutelia

Eutelia – występowanie stałej liczby komórek somatycznych w organizmie. Liczba komórek u zwierząt eutelicznych ustala się już w rozwoju zarodkowym. Eutelia wiąże się z brakiem zdolności do regeneracji w razie uszkodzeń jak również brakiem możliwości powstawania nowotworów. Występuje u nicieni np. Caenorhabditis elegans, którego ciało zbudowane jest z 959 komórek + zmienna liczba komórek jajowych i plemników.

</doc>
<doc id="705096" url="https://pl.wikipedia.org/wiki?curid=705096" title="Krajowy Związek Banków Spółdzielczych">
Krajowy Związek Banków Spółdzielczych

Krajowy Związek Banków Spółdzielczych – został utworzony w celu reprezentowania interesów ekonomicznych spółdzielczości bankowej w kraju i za granicą oraz prowadzenia działań na rzecz jej rozwoju, w tym w szczególności:
Krajowy Związek Banków Spółdzielczych przyznaje Odznakę im. Franciszka Stefczyka.
Prezesem KZBS jest Krystyna Majerczyk-Żabówka.

</doc>
<doc id="705097" url="https://pl.wikipedia.org/wiki?curid=705097" title="Andrzej Mikłaszewicz">
Andrzej Mikłaszewicz

Andrzej Mikłaszewicz (ur. 1956) - dziennikarz, m.in. zastępca redaktora naczelnego tygodnika "Fakty", zastępca redaktora naczelnego dziennika "Nowa Europa" i wicedyrektor biura informacji i komunikacji społecznej Kancelarii Prezydenta RP w czasie prezydentury Aleksandra Kwaśniewskiego.
Życiorys.
Jest absolwentem Szkoły Głównej Planowania i Statystyki (1982) i Podyplomowego Dziennego Studium Dziennikarstwa Uniwersytetu Warszawskiego (1985). W latach 1980-81 był działaczem Niezależnego Zrzeszenia Studentów przy SGPiS.

</doc>
<doc id="705100" url="https://pl.wikipedia.org/wiki?curid=705100" title="Grand Prix Las Vegas">
Grand Prix Las Vegas



</doc>
<doc id="705105" url="https://pl.wikipedia.org/wiki?curid=705105" title="Budne-Żarnowo">
Budne-Żarnowo



</doc>
<doc id="705108" url="https://pl.wikipedia.org/wiki?curid=705108" title="Wzrost (biologia)">
Wzrost (biologia)

Wzrost – proces życiowy polegający na zwiększaniu ilości komórek danego organizmu, na skutek podziałów mitotycznych i zwiększaniu się ich rozmiarów albo tylko zwiększaniu się rozmiarów jak to ma miejsce u zwierząt eutelicznych albo zwiększeniu się masy macierzy pozakomórkowej (akrecja). Wzrost może odbywać się przez całe życie organizmu (typowe dla roślin ze względu na obecność merystemów; występuje u niektórych zwierząt np. ryb) albo jedynie w pewnym okresie (np.: w młodości ssaków lub okresowo u zwierząt które linieją).

</doc>
<doc id="705109" url="https://pl.wikipedia.org/wiki?curid=705109" title="Columbus Crew">
Columbus Crew

Columbus Crew – amerykański klub piłkarski z siedzibą w Columbus.
W latach 1996–2002 piłkarzem klubu był Robert Warzycha, a od 2009 do 2013 pełnił funkcję trenera zespołu.

</doc>
<doc id="705110" url="https://pl.wikipedia.org/wiki?curid=705110" title="Wojewodowie sandomierscy">
Wojewodowie sandomierscy

Wojewodowie Księstwa Sandomierskiego i województwa sandomierskiego I Rzeczypospolitej.

</doc>
<doc id="705111" url="https://pl.wikipedia.org/wiki?curid=705111" title="Wanino">
Wanino

Wanino () – osiedle typu miejskiego w Rosji, w Kraju Chabarowskim, nad Cieśniną Tatarską. Ma połączenie kolejowe z Władywostokiem oraz promowe z Chołmskiem na Sachalinie.
Liczba mieszkańców w 2005 roku wynosiła 18,4 tys.

</doc>
<doc id="705118" url="https://pl.wikipedia.org/wiki?curid=705118" title="Hagar">
Hagar



</doc>
<doc id="705120" url="https://pl.wikipedia.org/wiki?curid=705120" title="Henri Pequet">
Henri Pequet

Henri Pequet (ur. 1 lutego 1888, zm. 13 marca 1974) – francuski lotnik, wykonał pierwszy lot poczty lotniczej. 
Pequet związał się z lotnictwem po raz pierwszy w 1905 roku, latając balonem, a następnie sterowcem (z Louisem Paulhanem). Od 1908 roku pracował w zakładach lotniczych Voisin. Nauczył się latać samolotem i 10 czerwca 1910 uzyskał licencję pilota ("brevet") numer 88.
W trakcie pokazu lotniczego 18 lutego 1911 roku w Indiach przewiózł 6500 listów z Allahabad do Naini. Trasa miała około 13 km. Leciał dwupłatem, który miał około 50 KM (37 kW). Podróż trwała trzynaście minut. Listy miały oznaczenie "First Aerial Post, U.P. Exhibition Allahabad 1911". Jest to uznawane za pierwszy lot poczty lotniczej.
Podczas I wojny światowej Pequet służył we francuskim lotnictwie wojskowym. Po wojnie był do 1934 roku pilotem testowym zakładów Morane-Saunier, a następnie pracował jako szef pilotów aeroklubu w Vichy. 
Podczas II wojny światowej działał w ruchu oporu. 22 kwietnia 1943 aresztowany przez Niemców i wywieziony do obozu do Niemiec. 
Po wojnie w dalszym ciągu do 1953 roku pracował na lotnisku w Vichy. Spędził 8200 godzin w powietrzu, przelatując ponad milion kilometrów.

</doc>
<doc id="705123" url="https://pl.wikipedia.org/wiki?curid=705123" title="Godków (stacja kolejowa)">
Godków (stacja kolejowa)

Godków – stacja kolejowa w Godkowie-Osiedlu, w województwie zachodniopomorskim, w Polsce.
W roku 2017 stacja obsługiwała 50–99 pasażerów na dobę.

</doc>
<doc id="705126" url="https://pl.wikipedia.org/wiki?curid=705126" title="Pierwsza miesiączka">
Pierwsza miesiączka



</doc>
<doc id="705127" url="https://pl.wikipedia.org/wiki?curid=705127" title="Rząd Edwarda Osóbki-Morawskiego (tymczasowy)">
Rząd Edwarda Osóbki-Morawskiego (tymczasowy)



</doc>
<doc id="705129" url="https://pl.wikipedia.org/wiki?curid=705129" title="Pierwszy cykl menstruacyjny">
Pierwszy cykl menstruacyjny



</doc>
<doc id="705132" url="https://pl.wikipedia.org/wiki?curid=705132" title="Antoni Bonaparte">
Antoni Bonaparte

Antoni (Antoine) Bonaparte, książę francuski, (ur. 31 października 1816 w Tusculum, Włochy, zm. 28 marca 1877 we Florencji) - polityk francuski, siódme dziecko brata Napoleona, Lucjana i Aleksandryny z domu de Bleschamps.
W wieku lat 16 Antoni wyemigrował do USA. Po krótkim czasie powrócił do Rzymu, gdzie wkrótce, zamieszany wraz ze swym bratem Piotrem w agitację polityczną przeciw władzy papieskiej w Państwie Kościelnym, został aresztowany i skazany na banicję. Następne kilkanaście lat spędził w Anglii i powrócił do Italii dopiero w r. 1848, tym razem jednak trzymał się z daleka od agitacji politycznej.
W roku 1849 udał się do Francji by wspierać politykę kuzyna, księcia-prezydenta Ludwika Napoleona III. Został wybrany deputowanym do Zgromadzenia Ustawodawczego z departamentu Yonne, w parlamencie reprezentował politykę konserwatywną. Po roku 1851 otrzymał od Napoleona III tytuł księcia francuskiego ("Prince français") i apanaże ze szkatuły cesarskiej. Wkrótce potem wycofał się z życia publicznego i przeniósł się do Florencji, gdzie zmarł bezpotomnie sześć lat po upadku II Cesarstwa Francuskiego.

</doc>
<doc id="705136" url="https://pl.wikipedia.org/wiki?curid=705136" title="D.C. United">
D.C. United

D.C. United – amerykański klub piłkarski z Waszyngtonu występujący w Major League Soccer. Czterokrotny zwycięzca MLS (1996, 1997, 1999, 2004), zdobywca Pucharu USA (1996), zdobywca Pucharu Mistrzów CONCACAF (1998) oraz Copa Interamericana (1998).
Zespół D.C. United swoje spotkania rozgrywa na waszyngtońskim stadionie im. Roberta F. Kennedy'ego. Stadion mieści 56 692 miejsc siedzących i obok widowisk sportowych odbywają się na nim również koncerty muzyczne i inne imprezy plenerowe. Jednak obecnie budowany jest na przedmieściach Waszyngtonu stadion wyłącznie piłkarski (Poplar Point Stadium), na którym w przyszłości będzie rozgrywać swoje spotkania drużyna D.C. United. Najbardziej zagorzali kibice gromadzą się w trzech głównych grupach Screaming Eagles, La Norte i La Barra Brava. Do tych grup należą przede wszystkim zamieszkująca okolice Waszyngtonu ludność napływowa z Ameryki Środkowej i Południowej.
Trenerem zespołu w latach 2004–2006 był Piotr Nowak. W latach 1996–1998 drużynę trenował Bruce Arena. Obecnie trenerem jest Wayne Rooney.
Obecny skład.
"Stan na 19 stycznia 2023"
 

</doc>
<doc id="705137" url="https://pl.wikipedia.org/wiki?curid=705137" title="Waukegan">
Waukegan

Waukegan – miasto w Stanach Zjednoczonych, w stanie Illinois, nad jeziorem Michigan, w regionie metropolitalnym Chicago-Gary-Kenosha.
W mieście rozwinął się przemysł metalowy, farmaceutyczny oraz drzewny.
Liczba mieszkańców w 2003 roku wynosiła ok. 94 tys. Miasto założone w 1829 r.
Osobistości.
Jack Benny.
Jack Benny spędził tutaj dzieciństwo. W miasteczku jest jego pomnik, a jego imię nosi szkoła średnia.
Ray Bradbury.
Ray Bradbury urodził się w Waukegan, wiele czasu spędził w miejscowej Bibliotece Carnegiego, którą opisał w powieści '. Później opisał Waukegan jako "Green Town" w opowiadaniach i w powieściach ' i "Farewell Sommer". Waukegan wspomniał w wierszu "Byzantium, I come not from".

</doc>
<doc id="705152" url="https://pl.wikipedia.org/wiki?curid=705152" title="Zygmunt Grudziński (wojewoda rawski)">
Zygmunt Grudziński (wojewoda rawski)

Zygmunt Grudziński (ur. ok. 1560, zm. 1618) – wojewoda rawski w latach 1601-1618, starosta grodzki inowrocławski 1613-17, kasztelan kruszwicki 1593-1601, jeden z przywódców rokoszu Zebrzydowskiego.
Życiorys.
Syn Janusza (zm. 1588), kasztelana krzywińskiego i Róży Starczynowskiej. Rodzeństwo Zygmunta: Jan (zm. 1624), kasztelan santocki i nakielski; Katarzyna; Barbara; Elżbieta; Anna i Urszula. Ożenił się z Barbarą Karśnicką. Z małżeństwa urodzili się: Stefan (zm. 1640), starosta ujski, pilski i bolemowski; Marianna, późniejsza żona Jana Zebrzydowskiego oraz Jana Bykowskiego, starosty sieradzkiego; Andrzej (zm. 1649), wojewoda rawski.
24 czerwca 1607 roku podpisał pod Jeziorną akt detronizacji Zygmunta III Wazy. 

</doc>
<doc id="705154" url="https://pl.wikipedia.org/wiki?curid=705154" title="Park technologiczny">
Park technologiczny

Park technologiczny (także "park naukowo-technologiczny", "technopark") – zespół wyodrębnionych nieruchomości wraz z infrastrukturą techniczną, utworzony w celu dokonywania przepływu wiedzy i technologii pomiędzy jednostkami naukowymi a przedsiębiorcami. Na ich terenie znajdują się zazwyczaj inkubatory technologiczne.
Charakterystyka.
W polskim ustawodawstwie pojęcie parku technologicznego zostało zdefiniowane w 2002 r. w ustawie o finansowym wspieraniu inwestycji.
Nazwa park technologiczny jest tożsama z innymi nazwami stosowanymi wymiennie na całym świecie. Inne, spotykane w literaturze, to między innymi: park naukowy, park naukowo-technologiczny, park badawczy czy technopol. Międzynarodowe Stowarzyszenie Parków Naukowych (IASP) przygotowało następującą definicję: instytucja zarządzana przez specjalistów, których głównym celem jest promowanie kultury innowacyjnej oraz konkurencyjności instytutów naukowo-badawczych i firm zrzeszonych w parku. Park zarządza procesem przepływu wiedzy i technologii między uczelniami, instytucjami naukowo-badawczymi i przedsiębiorstwami. Sprzyja również powstawaniu i rozwojowi firm innowacyjnych, oferując możliwość inkubacji i wsparcie procesów tworzenia firm typu spin-off. Park naukowy pełni funkcje zbliżone do parku technologicznego, jednak produkcja w nim prowadzona ogranicza się do produkcji prototypowej.
Obok instytucji "parku technologicznego" funkcjonują także: park przemysłowy i park przemysłowo-technologiczny. Pojęcia te stosuje się w zależności od przyjętego profilu działalności lub specjalizacji.
Istnieją także połączenia funkcyjne i biznesowe pomiędzy parkami naukowymi i technologicznymi. Przykładem takiego rozwiązania mogą być: Pomorski Park Naukowo-Technologiczny, Technopark Gliwice, Wrocławski Park Technologiczny czy chociażby najstarszy polski park – Poznański Park Naukowo-Technologiczny.
Parki tworzone przy udziale władz samorządowych w celu zapewnienia preferencyjnych warunków prowadzenia działalności gospodarczej, w szczególności dla sektora małych i średnich przedsiębiorstw.
Zarówno parki technologiczne, jak i przemysłowo-technologiczne są często mylone z parkami przemysłowymi.
Parki w Polsce.
W 2010 r. istniały w Polsce łącznie 24 parki technologiczne i 21 inicjatyw parkowych.

</doc>
<doc id="705156" url="https://pl.wikipedia.org/wiki?curid=705156" title="Carlos Marrodan Casas">
Carlos Marrodan Casas



</doc>
<doc id="705157" url="https://pl.wikipedia.org/wiki?curid=705157" title="Park przemysłowy">
Park przemysłowy

Park przemysłowy – wyodrębniony zespół nieruchomości, w skład którego wchodzi również nieruchomość, na której znajduje się infrastruktura techniczna pozostała po restrukturyzowanym lub likwidowanym przedsiębiorcy. Tworzony jest na podstawie umowy cywilnoprawnej, której jedną ze stron jest jednostka samorządu terytorialnego, która stwarza możliwość prowadzenia działalności gospodarczej przedsiębiorcom, w szczególności małym i średnim.
Parki przemysłowe mogą nosić różne nazwy, w tym nazwy stref aktywności gospodarczej lub stref inwestycyjnych.

</doc>
<doc id="705159" url="https://pl.wikipedia.org/wiki?curid=705159" title="Inkubator przedsiębiorczości">
Inkubator przedsiębiorczości

Inkubator przedsiębiorczości – podmiot, którego celem jest wspieranie rozwoju przedsiębiorstw. 
Akademickie inkubatory przedsiębiorczości.
Uczelnie wyższe zgodnie z art. 148 z dnia 20 lipca 2018 r. ustawy – Prawo o szkolnictwie wyższym i nauce - mogą prowadzić akademickie inkubatory przedsiębiorczości oraz centra transferu technologii w celu wspierania działalności gospodarczej pracowników uczelni, doktorantów i studentów (przedsiębiorczości akademickiej). 
Akademickie inkubatory przedsiębiorczości dzieli się na te, które zajmują się preinkubacją (wsparciem osób przed założeniem działalności gospodarczej – bez rejestracji działalności gospodarczej w urzędach można działać jako pion inkubatora, korzystając z jego osobowości prawnej) oraz świadczące pomoc na zasadach inkubacji (wsparcie od momentu rejestracji działalności gospodarczej w postaci pomocy lokalowej, porad prawnych, księgowości, zaplecza biurowego, szkoleń i doradztwa, pomocy w pozyskiwaniu środków unijnych itp.).
W Polsce Inkubatory innowacji i przedsiębiorczości zaczęły powstawać w latach ’90, często we współpracy z uczelniami. W 2005 roku w kraju działało około 30 akademickich inkubatorów przedsiębiorczości, które – choć wszystkie działały przy uczelniach – różniły się pod względem organizacyjnym i funkcjonalnym, wykształcając podział na trzy grupy:
FBCC i Fundacja Akademickie Inkubatory Przedsiębiorczości były szczególnie zorientowane rynkowo i w 2005 roku pod skrzydłami ich organizacji rozwijało się około 100 projektów. W 2007 roku istniało już 20 inkubatorów AIP w całym kraju (w tym przy najważniejszych polskich uczelniach, takich jak Uniwersytet Warszawski czy Uniwersytet Gdański), w których funkcjonowało 250 firm. W czasie kolejnej dekady w AIP działało w sumie ponad 16 tysięcy projektów, a sama organizacja weszła w proces centralizacji, co poskutkowało zamknięciem filii działających przy uniwersytetach i utworzenie centrali w Warszawie.
Inkubatory przedsiębiorczości społecznej.
Są tworzone przez samorządy lub organizacje pozarządowe. Oferują doradcze, szkoleniowe i infrastrukturalne wsparcie:

</doc>
<doc id="705160" url="https://pl.wikipedia.org/wiki?curid=705160" title="Inkubator technologiczny">
Inkubator technologiczny

Inkubator technologiczny – wyodrębniona organizacyjnie jednostka, która zapewnia początkującym przedsiębiorcom z sektora małych i średnich przedsiębiorstw, w tym założycielom startupów, pomoc w uruchomieniu przedsiębiorstw oferujących produkty lub usługi powstałe w wyniku opracowania i wdrożenia nowych technologii. Jest rodzajem inkubatora przedsiębiorczości. 
Inkubatory technologiczne zwykle dysponują laboratoriami badawczymi i zaawansowaną infrastrukturę techniczną.
Pierwsze inkubatory technologiczne pojawiły się w Stanach Zjednoczonych już w połowie lat 60. W Europie pierwsze tego typu instytucje powstały w latach 70. Były miejscem wspierania lokalnej przedsiębiorczości, tworzenia miejsc pracy oraz formą zagospodarowania obiektów poprzemysłowych w regionach, które przeszły przemiany strukturalne. W Polsce pierwsze inkubatory pojawiły się w latach 90.

</doc>
<doc id="705162" url="https://pl.wikipedia.org/wiki?curid=705162" title="Miska">
Miska

Miska – głębokie, okrągłe naczynie z krawędziami zakończonymi w kierunku pionowym. Miska służy do przechowywania bądź podawania różnego rodzaju jedzenia. Najczęściej jest wykonana z porcelany, metalu, tworzyw sztucznych, szkła lub drewna. Szklane lub porcelanowe miski do podawania sałat lub kompotów nazywa się salaterkami.

</doc>
<doc id="705164" url="https://pl.wikipedia.org/wiki?curid=705164" title="Skały jawnokrystaliczne">
Skały jawnokrystaliczne

Skały jawnokrystaliczne - skały o strukturze jawnokrystalicznej (pełnokrystalicznej, holokrystalicznej), co oznacza, że wszystkie składniki mineralne skały są kryształami, które są widoczne gołym okiem. Odmiany: 
Struktura holokrystaliczna jest charakterystyczna dla skał magmowych plutonicznych (głębinowych), które powstają w głębi skorupy ziemskiej.

</doc>
<doc id="705173" url="https://pl.wikipedia.org/wiki?curid=705173" title="Welingrad">
Welingrad

Welingrad (bułg. Велинград) – miasto w obwodzie Pazardżik, w południowo-zachodniej Bułgarii, w Rodopach.
Powstałe w 1948 r. z połączenia wsi Kamenica, Łydżene i Czepin, otrzymało nazwę na cześć urodzonej w Kamenicy bojowniczki komunistycznego antyfaszystowskiego ruchu oporu podczas II wojny światowej, Weli Peewej.
Liczba mieszkańców wynosi 27 066.
W mieście rozwinął się przemysł drzewny, spożywczy oraz chemiczny.

</doc>
<doc id="705194" url="https://pl.wikipedia.org/wiki?curid=705194" title="Jaan Eslon">
Jaan Eslon

Jaan Eslon (ur. 4 marca 1952 w Falköping, zm. 24 września 2000 w Las Palmas) – szwedzki szachista, mistrz międzynarodowy od 1977 roku.
Kariera szachowa.
W 1969 r. zwyciężył w mistrzostwach Szwecji juniorów. Największy sukces w karierze odniósł w 1978 r., zwyciężając (wraz z Roberto Debarnotem) w I międzynarodowym turnieju w Linares. W latach 90. występował głównie w otwartych turniejach w Hiszpanii, w wielu z nich zajmując czołowe lokaty. 
Inne znaczące wyniki w turniejach międzynarodowych:
Według jednego źródła zginął w wypadku samochodowym, natomiast według drugiego – zmarł na atak serca.

</doc>
<doc id="705209" url="https://pl.wikipedia.org/wiki?curid=705209" title="Wheeling (Wirginia Zachodnia)">
Wheeling (Wirginia Zachodnia)

Wheeling – miasto w stanie Wirginia Zachodnia, w Stanach Zjednoczonych, nad rzeką Ohio, siedziba administracyjna hrabstwa Ohio. Według spisu ludności sporządzonego w roku 2019 miasto miało 26 430 mieszkańców.
W mieście rozwinął się przemysł metalowy, maszynowy, szklarski, tytoniowy, włókienniczy oraz hutniczy.

</doc>
<doc id="705210" url="https://pl.wikipedia.org/wiki?curid=705210" title="Antylopa modra">
Antylopa modra



</doc>
<doc id="705216" url="https://pl.wikipedia.org/wiki?curid=705216" title="Vyšný Komárnik">
Vyšný Komárnik

Vyšný Komárnik (węg. "Felsö-Komárnok" lub "Felsö-Komarnyik", rus. "Вышній Комарник") – wieś (obec) na Słowacji w kraju preszowskim, powiecie Svidník.
Vyšný Komárnik leży w Beskid Niskim, w górnym odcinku rzeki Ladomirki. Od południa miejscowość graniczy z wsią Nižný Komárnik, od północy z polskim Barwinkiem.
Historia.
Vyšný Komárnik położony jest w historycznym kraju Szarysz na szlaku handlowym z Węgier do Polski. Pierwsze wzmianki o wsi pochodzą z 1600 roku. Do roku 1918 wieś znajdowała się w królestwie węgierskim w hrabstwie szaryskim. Od północy graniczyła z Galicją. We wsi znajduje się drewniana greckokatolicka cerkiew filialna z 1924 roku.
Podczas II wojny światowej Vyšný Komárnik był pierwszą gminą na terenie Czechosłowacji wyzwoloną spod okupacji niemieckiej przez I Czechosłowacki Korpus Armijny, miało to miejsce 6 października 1944 roku w ramach tzw. operacji dukielsko-preszowskiej. Zniszczona wieś została odbudowana i otrzymała Order Czerwonej Gwiazdy.
Transport.
Przez wieś przebiega droga krajowa nr 73 E371 – słowacka kontynuacja polskiej drogi krajowej nr 19, na której, na północ od wsi, do momentu podpisania przez Polskę i Słowację układu z Schengen, znajdowało się drogowe przejście graniczne Vyšný Komárnik – Barwinek.

</doc>
<doc id="705222" url="https://pl.wikipedia.org/wiki?curid=705222" title="Roque Junior">
Roque Junior



</doc>
<doc id="705228" url="https://pl.wikipedia.org/wiki?curid=705228" title="Jasionówka (Dąbrowa Białostocka)">
Jasionówka (Dąbrowa Białostocka)

Jasionówka – część miasta Dąbrowa Białostocka w powiecie sokólskim, w województwie podlaskim. Dawniej samodzielna wieś, trzy razy włączana do Dąbrowy. Rozpościera sie wzdłuż ulicy o nazwie "Jasionówka", na południe od centrum miasta.
Historia.
Jasionówka to dawniej samodzielna wieś należąca do gminy Dąbrowa w powiecie sokólskim, od 1918 w województwie białostockim. 13 października 1919 wyłączono ją z gminy Dąbrowa i włączono (po raz pierwszy) do odzyskującej prawa miejskie Dąbrowy.
Podczas okupacji hitlerowskiej odebrano prawa miejskie Dąbrowie, a miasto podzielono w 1944 roku na pięć gromad, w tym Jasionówka, które włączono ponownie do gminy Dąbrowa. Stan rzeczy ustawodawstwo polskie usankcjonowało ze znacznym opóźnieniem, bo dopiero 1 stycznia 1951.
Jesienią 1954, w związku z reformą administracyjną państwa, Jasionówka weszła w skład nowo utworzonej gromady Dąbrowa. 1 stycznia 1956 roku gromadę przyłączono do nowo utworzonego powiatu dąbrowskiego w województwie białostockim.
1 stycznia 1965 gromadę Dąbrowa Białostocka zniesiono w związku z nadaniem jej praw miejskich, w związku z czym Jasionówka stała się po raz drugi częścią Dąbrowy Białostockiej.
Stan rzeczy utrzymał się zaledwie cztery lata, bo już 1 stycznia 1969 Jasionówkę ponownie wyłączono z Dąbrowy Białostockiej, włączając ją do reaktywowanej gromady Dąbrowa Białostocka jako samodzielna wieś.
Samodzielną wsią Jasionówka pozostała tylko cztery lata, bo już 1 stycznia 1973 – w związku z kolejną reformą administracyjną kraju – włączono ją po raz trzeci do Dąbrowy Białostockiej

</doc>
<doc id="705231" url="https://pl.wikipedia.org/wiki?curid=705231" title="Chromofor">
Chromofor

Chromofor – atom, jon, cząsteczka lub inne indywiduum chemiczne, w obrębie którego lub której zachodzą przejścia elektronowe odpowiadające za pasmo widmowe. Pierwotnie termin ten dotyczył grup funkcyjnych cząsteczki decydujących o jej barwie.
Gdy cząsteczka absorbuje światło widzialne o niektórych długościach fali, a odbija lub przepuszcza światło o innej długości fali, wtedy ma ona barwę.
Chromofor to rejon cząsteczki, w którym energia potrzebna do przeniesienia elektronu między orbitalami jest w zakresie światła widzialnego. Światło padające na chromofor jest absorbowane, co przenosi elektrony z ich stanu podstawowego do stanu wzbudzonego.
Na przykład w cząsteczkach biologicznych odpowiedzialnych za absorpcję lub detekcję światła chromoforami są najczęściej ich motywy strukturalne. Po absorpcji fali świetlnej mogą one wywołać zmiany konformacyjne całej cząsteczki.
Ogólnie chromoforem jest zwykle jeden z dwóch układów:
W układach sprzężonych poziomy energetyczne, między którymi mogą przeskakiwać elektrony, są rozszczepione (i, co za tym idzie, różnice energetyczne między nimi są mniejsze) przez nałożenie się sprzężonych orbitali π, obecnych w seriach układów wiązanie pojedyncze–wiązanie podwójne, występujących na przykład w związkach aromatycznych. Związkami z takim typem chromoforu są na przykład retinal (barwnik obecny w siatkówce oka), barwniki do tkanin oparte na związkach azowych, likopen, karoten czy antocyjany.
Chromofory będące skompleksowanymi metalami zawdzięczają swoje właściwości rozszczepieniu orbitali "d" przy wiązaniu metalu przejściowego do ligandów. Chromofory tego typu występują w chlorofilu, hemoglobinie, hemocyjaninie czy kolorowych minerałach, jak malachit lub ametyst.
Chromoforami w związkach biologicznych (np. hemoglobinie, czy bilirubinie) są często pierścienie pirolowe. Mogą one albo wiązać metal (atom żelaza w hemoglobinie lub magnezu w chlorofilu), tworząc z czterech podjednostek pirolu rodzaj otaczającego go wieńca, ale działają jako chromofor też bez związanego metalu:
W takim wypadku działają na zasadzie sprzężenia wiązań π.

</doc>
<doc id="705236" url="https://pl.wikipedia.org/wiki?curid=705236" title="Harlow">
Harlow

Harlow – miasto i dystrykt w Wielkiej Brytanii, w Anglii, w hrabstwie Essex, na północny wschód od Londynu. W 2011 roku dystrykt liczył 81 944 mieszkańców.
W mieście rozwinął się przemysł poligraficzny, precyzyjny oraz meblarski.
Konflikty etniczne w XXI wieku.
W sierpniu 2016 roku w Harlow doszło do głośnego zabójstwa Polaka. Pochodzący z Tomaszowa Mazowieckiego Arkadiusz Jóźwiak, był – według ustaleń policji – przypadkową ofiara grupy angielskich nastolatków w wieku 14-16, w kontekście nasilających się po Brexicie nastrojów antypolskich w Wielkiej Brytanii.
W sprawie wyjaśnienia okoliczności zabójstwa Polaka do Londynu przyjechało niebawem jednocześnie aż trzech polskich ministrów.
Kilka dni po zabójstwie polska społeczność w Harlow zorganizowała 700 osobowy marsz milczenia. Po marszu doszło do kolejnego pobicia dwóch Polaków przez brytyjskich sprawców. Miesiąc po zabójstwie Polaka, główny podejrzany o bezpośrednie sprawstwo 15 latek, został zwolniony do domu za kaucją

</doc>
<doc id="705237" url="https://pl.wikipedia.org/wiki?curid=705237" title="Wielki Ustiug">
Wielki Ustiug

Wielki Ustiug (ros. "Великий Устюг") — miasto w Rosji w obwodzie wołogodzkim, nad Suchoną.
Miasto znane od 1207 roku. Liczba mieszkańców w 2006 roku wynosiła ok. 32,4 tys.
Jest pierwowzorem fikcyjnego miasta Wielki Guslar znanego z twórczości Kira Bułyczowa.
Uważane również za siedzibę Dziadka Mroza.

</doc>
<doc id="705241" url="https://pl.wikipedia.org/wiki?curid=705241" title="Reprezentacja Dominikany w piłce nożnej mężczyzn">
Reprezentacja Dominikany w piłce nożnej mężczyzn

Piłkarski Związek Dominikany powstał w 1953 roku, a od 1958 roku jest członkiem FIFA. W Dominikanie piłka nożna jest mało popularna w porównaniu do baseballu, którego popularność jest ogromna.
Reprezentacja Dominikany zajmowała 18 maja 2011 r. 27. miejsce w CONCACAF.
Obecnym selekcjonerem kadry Dominikany jest Urugwajczyk Orlando Capellino.

</doc>
<doc id="705242" url="https://pl.wikipedia.org/wiki?curid=705242" title="Równina Kościańska">
Równina Kościańska

Równina Kościańska (315.83) – jest to bezjeziorna wysoczyzna morenowa po wewnętrznej stronie marginalnych form osadów fazy leszczyńskiej. Stanowi naturalny region w zachodniej części Polski oraz w północnej części Pojezierza Leszczyńskiego, o powierzchni 560 km². Jest obszarem rolniczym.

</doc>
<doc id="705251" url="https://pl.wikipedia.org/wiki?curid=705251" title="Bitwa pod Wytycznem">
Bitwa pod Wytycznem

Bitwa pod Wytycznem – stoczona 1 października 1939 pomiędzy Zgrupowaniem KOP gen. Wilhelma Orlik-Rückemanna a Armią Czerwoną.
Opis bitwy.
Oddziały Korpusu Ochrony Pogranicza zgrupowane po walkach z Armią Czerwoną na Polesiu i Wołyniu przeszły Bug i stanęły na odpoczynek w rejonie Kosynia na północ od Chełma. 30 września grupa KOP podjęła dalszy marsz w kierunku Parczewa, aby tam dołączyć do Samodzielnej Grupy Operacyjnej „Polesie” gen. Kleeberga. Przy próbie przekroczenia szosy Włodawa – Lublin w miejscowości Wytyczno doszło jednak do walki z oddziałami pancernymi Armii Czerwonej nacierającymi od strony Włodawy. 
1 października rozpoczął walkę ze zgrupowaniem 253 pułk strzelecki z 45 DS. Wzmocniony czołgami i artylerią pułk uderzył wzdłuż szosy na zachodnią część Wytyczna. Zgrupowanie przyjęło walkę. Batalion KOP „Bereźne” ubezpieczał grupę od północnego wschodu z kierunku Włodawy i od wschodu z kierunku Sobiboru. Zajął obronę nad Włodawką na odcinku od Suchawy w kierunku na południowy zachód, ubezpieczając się placówką w rejonie północnej części Dubeczna. Batalion „Rokitno” zajmował obronę w zachodniej części Wytyczna, frontem na południe. Batalion „Sarny” był rozwinięty na wschód od Wólki Wytyckiej frontem na południe. Bateria armat 75 mm stanowiska ogniowe w lesie koło Wólki Wytyckiej, a tabory i szwadron kawalerii KOP w lesie na północ od Lipniaka.
W walkach poniósł ciężkie straty batalion „Rokitno”. Batalion musiał się też wycofać z części miasta. W tym przypadku batalion „Polesie” otrzymał zadanie uderzyć na skrzydło nacierającego nieprzyjaciela. Zmęczeni żołnierze, mimo prób poderwania go do ataku przez dowodzącego batalionem ppłk. Dyszkiewicza oraz ppłk. Jurę, nie ruszyli do natarcia, a poszczególne grupy żołnierzy batalionu poddawały się.
Dowódca pułku „Sarny” ocenił, że nie utrzyma pozycji zajmowanych przez bataliony „Rokitno” i „Sarny”. W tej sytuacji gen. Orlik-Rückemann zdecydował, że o 12:00 zgrupowanie zakończy walkę i oderwie się od nieprzyjaciela w kierunku na lasy koło Sosnowicy, sztab przejdzie do lasów na południe od Parczewa. Batalion „Bereźne” wycofał się w kierunku północnego wschodu i w mocno uszczuplonym składzie dołączył do SGO „Polesie”.
Po całodziennych walkach dowódca grupy KOP rozkazał odwrót i rozwiązał grupę. Oddziały drobnymi grupami przedostały się do lasów i rozpoczęły walkę konspiracyjną.
Po walkach pod Wytycznem nieprzyjaciel w sposób bestialski obszedł się z rannymi. Rozstrzelano także kilku żołnierzy wziętych do niewoli, a około 300 wziętych do niewoli żołnierzy zaginęło bez śladu.
Upamiętnienie.
Walki żołnierza polskiego pod Wytycznem w II wojnie światowej zostały upamiętnione na Grobie Nieznanego Żołnierza w Warszawie napisem na jednej z tablic po 1990 r. „SZACK – WYTYCZNO 28 IX - 1 X 1939". 

</doc>
<doc id="705260" url="https://pl.wikipedia.org/wiki?curid=705260" title="Lista najwyższych budynków w Miami">
Lista najwyższych budynków w Miami

Miami jest dużym miastem w USA na Florydzie. Miasto to jest jednym z największych skupisk wieżowców w USA, a przy tym jednym z najdynamiczniej w tym kierunku się rozwiającym. W trakcie budowy jest tutaj 36 budynków powyżej 100 metrów wysokości. Łącznie przyszłych wieżowców które aktualnie się buduje, czekają na rozpoczęcie prac i są w planach jest 100. Budynków ponad 100-metrowych już stojących jest tutaj 40. W tym dwa przekraczające 200 metrów. Wśród nowo budowanych, poziom 200 metrów osiągną co najmniej 4 wieżowce. W tym Brickell Financial Centre, który stanie się najwyższych wieżowcem w Miami.

</doc>
<doc id="705267" url="https://pl.wikipedia.org/wiki?curid=705267" title="Mitikas">
Mitikas

Mitikas, albo Mytikas (gr. "Μύτικας") – szczyt górski o wysokości 2918 m n.p.m. w masywie Olimpu. Najwyższy szczyt Grecji. Sąsiaduje z trzema innymi wierzchołkami masywu Olimpu: Skolio (2912 m), Stefani (2909 m) i Skala (2866 m).
Często podawana jest wysokość 2917 m n.p.m. jednak według najnowszych pomiarów dokonanych przez Uniwersytet Arystotelesa w Salonikach, wysokość obliczono na 2918 metrów i 8 cm.
Pierwszego wejścia na szczyt dokonali Daniel Baud-Bovy i Frédéric Boissonnas oraz prowadzący ich Christos Kakalos w 1913.

</doc>
<doc id="705271" url="https://pl.wikipedia.org/wiki?curid=705271" title="Gametogeneza">
Gametogeneza

Gametogeneza – złożony proces powstawania i różnicowania gamet (komórek rozrodczych). W zależności od rodzaju wytwarzanych gamet wyróżnia się:

</doc>
<doc id="705274" url="https://pl.wikipedia.org/wiki?curid=705274" title="Guido Cavalcanti">
Guido Cavalcanti

Guido Cavalcanti (ur. ok. 1255, zm. 29 sierpnia 1300) – włoski poeta.
Był przedstawicielem stylu poetyckiego zwanego "dolce stil nuovo", który ukazywał wzorzec idealnej miłości. Był przyjacielem Dantego Alighieri, który jednak był zamieszany w sprawę wygnania Cavalcantiego z rodzinnego miasta. Był członkiem ruchu politycznego Silnovo. Zamieszany w walki stronnictw politycznych, musiał opuścić rodzinne miasto Florencję.
Tworzył ballady, sonety i canzony, w których zawarł tęsknotę za ojczyzną. Do najpopularniejszych wierszy poety zalicza się Ballata XIV ("I’ prego voi che di dolor parlate"). Za najważniejszy wiersz Cavalcantiego uznaje się kanconę "Donna me prega", która jednak uchodzi za jeden z najtrudniejszych utworów napisanych w języku włoskim. Uważany był za ateistę, prawdopodobnie był pod wpływem filozofii awerroizmu.
Utwory Cavalcantiego były stosunkowo rzadko tłumaczone na język polski. Były natomiast przekładane wiele razy na język angielski, między innymi przez Ezrę Pounda. Tłumaczenia te przyczyniły się do upowszechnienia wiedzy o poecie w całym świecie zachodnim. Sonet "Voi che per li occhi mi passaste il core" znalazł się w antologii "Dawne płomienie. Mała antologia włoskiej poezji miłosnej".

</doc>
<doc id="705278" url="https://pl.wikipedia.org/wiki?curid=705278" title="Aubrey Beauclerk (5. książę St Albans)">
Aubrey Beauclerk (5. książę St Albans)

Aubrey Beauclerk (3 czerwca 1740 - 9 lutego 1802 w Londynie), brytyjski arystokrata i polityk, syn Vere'a Beauclerka, 1. barona Vere of Hanworth (młodszego syna 1. księcia St Albans) i Mary Chambers, córki Thomasa Chambersa.
Karierę polityczną rozpoczął w wieku 21 lat, wygrywając wybory do Izby Gmin w okręgu Thetford. W 1768 r. zmienił swój okręg wyborczy na Aldborough. W niższej izbie brytyjskiego parlamentu zasiadał do 1774 r. Po śmierci ojca w 1781 r., jako 2. baron Vere of Hanworth, zasiadł w Izbie Lordów. W 1787 r., po bezdzietnej śmierci swojego brata stryjecznego, George'a, został dodatkowo 5. księciem St Albans.
4 maja 1763 r. w Londynie, poślubił lady Catherine Ponsonby (14 października 1742 - 4 września 1789), córkę Williama Ponsonby'ego, 2. hrabiego Bessborough i lady Caroline Cavendish, córki 3. księcia Devonshire. Aubrey i Catherine mieli razem czterech synów i trzy córki:
Książę St Albans zmarł w wieku 62 lat. Wszystkie jego tytuły odziedziczył jego najstarszy syn.

</doc>
<doc id="705285" url="https://pl.wikipedia.org/wiki?curid=705285" title="Falcon 1">
Falcon 1

Falcon 1 – komercyjna, dwustopniowa rakieta nośna, najmniejsza z rodziny Falcon, skonstruowana przez prywatną amerykańską firmę SpaceX. Pierwsza na świecie prywatna rakieta nośna na paliwo ciekłe. Jej przeznaczeniem były loty na niskie orbity okołoziemskie. Powstała z myślą o możliwie najmniejszych kosztach produkcji i obsługi, dlatego też jej pierwszy stopień miał być wielorazowego użytku. Do odzyskania pierwszego stopnia nigdy jednak nie doszło, firmie udało się tego dokonać z rakietą Falcon 9. SpaceX podał cenę rakiety Falcon 1 (wraz z kosztami startu, ubezpieczenia i kosztów montażu ładunku) na 7,9 mln USD (na rok 2008). Była więc prawdopodobnie najtańszą na świecie rakietą nośną. Porównywalna rakieta Pegasus, wraz z wystrzeleniem, kosztuje ok. 31 mln USD.
Opracowanie rakiety, od przygotowań do pierwszego startu, zajęło ponad trzy lata. Jej nazwa pochodzi od fikcyjnego statku kosmicznego "Millenium Falcon" z filmu Gwiezdne wojny.
Falcon 1, tak jak i inne rakiety serii Falcon, posiada system nazywany przez producenta "wstrzymanie przed zwolnieniem" (ang. "hold-before-release system"). Jest to układ znany z samolotów, ale rzadko spotykany w rakietach. Powoduje on, że rakieta nie startuje od razu po odpaleniu silnika głównego, ale jest „wstrzymywana”, aby sprawdzić, czy silnik i inne układy rakiety działają prawidłowo. Jeśli pracuje normalnie, rakieta zostaje „zwolniona” ze stanowiska startowego. W przeciwnym wypadku następuje automatycznie wyłączenie silników i całej rakiety oraz automatyczne wypompowanie paliwa.
Miejsca startów.
Rakieta mogła startować z trzech dostępnych firmie SpaceX kosmodromów:
Historia startów.
Falcon 1 miał 5 startów. Trzy pierwsze zakończyły się niepowodzeniem, następne 2 były już udane, Falcon 1 był pierwszą rakietą prywatnej firmy, która dotarła na orbitę.
Piąty lot był pierwszym lotem komercyjnym, który umieścił satelitę RazakSAT na Niskiej orbicie okołoziemskiej.
Zdolność wynoszenia.
Udźwig rakiety jest zależny od miejsca startu, rodzaju docelowej orbity, i metody wynoszenia (z jednokrotnym włączeniem 2. stopnia rakiety, „bezpośrednia”; z dwukrotnym włączeniem 2. stopnia rakiety, „pośrednia”):
Średnica czepca osłaniającego przedział ładunkowy wynosi 1,5 m (1,4 m dostępne dla ładunku), a długość całkowita wynosi 3,5 m (2,8 m dostępne dla ładunku).
Przebieg startu.
Typowy przebieg startu z metodą bezpośredniego wprowadzenia ładunku na orbitę przebiega następująco:
Przyczyny pierwszej porażki.
Elon Musk, właściciel SpaceX poinformował o przyczynach katastrofy pierwszej rakiety Falcon 1 podczas National Space Symposium, 5 kwietnia 2006. Leżała ona w pracach podejmowanych podczas pobytu rakiety już na platformie startowej. Dopuszczono do niewielkiego wycieku paliwa, który zaczął się około 4 minuty przed zapłonem silnika. Można było tego uniknąć poprawiając umocowanie małej rurki paliwowej w czasie prac nad awioniką, noc przed startem. Przeciek mógł być też dostrzeżony, gdyby monitorowano właściwe wskazania przyrządów.
Amerykańska wojskowa agencja DARPA, właściciel ładunku, zrewidowała potem to oświadczenie. Agencja doszukała się uszkodzenia nie w poluzowaniu nakrętki mocującej, lecz w jej uszkodzeniu. Element mocujący był na swoim miejscu, co oznacza, że został przymocowany prawidłowo. Nakrętka uległa zniszczeniu w wyniku korozji. Przyczyna skorodowania aluminiowej nakrętki nie jest znana dokładnie, jednak podejrzewa się, że doszło do niej albo przez galwaniczną korozję między nakrętką a stalową rurką, albo przez uszkodzenie anodyzowanej powłoki i wystawienie nieosłoniętego miejsca na działanie gorącego, wilgotnego powietrza panującego na kosmodromie. W kolejnych lotach, nakrętki aluminiowe zastąpione zostały wykonanymi ze stali nierdzewnej.
Stopnie rakiety.
Stopień 1..
Podstawowy człon rakiety Falcon 1. Napędzany silnikiem jednokomorowym na mieszankę tlenu i węglowodorów.
Falcon 1-1, wraz silnikiem, jest członem wielorazowego użytku. Po wypaleniu się i odłączeniu od reszty rakiety opada na spadochronie do wody, skąd jest wyławiany. System sprowadzania członu i odzyskiwania opracowała firma Irvin Parachute Corporation. Ta sama firma opracowała podobny system na potrzeby amerykańskich promów kosmicznych.
Człon jest autorską konstrukcją producenta rakiety. Jego konstrukcja jest pośrednia względem dwóch technologii zwykle stosowanych w konstrukcji członów rakiet nośnych: ciężkiej, ale sztywnej i mocnej konstrukcji, a lekkiej, jednak potrzebującej utrzymywania ciśnienia wewnątrz, aby podtrzymać jej sztywność (gdyż szkielet nie podtrzymałby sam własnego ciężaru). Falcon 1-1 posiada zbiornik z helem do utrzymywania odpowiedniego ciśnienia wewnątrz członu, dostarczany przez Arde Corporation. Taki sam zbiornik jest używany w rakietach Delta 4, firmy Boeing. Poszycie członu jest wykonane ze stopu aluminium, opatentowanego przez SpaceX.
Człon jest wyposażony w system samokontroli, "wstrzymanie przed zwolnieniem" (ang. „hold-before-release system”). Powoduje on, że rakieta nie startuje od razu po odpaleniu silnika głównego, ale jest „wstrzymywana”, aby sprawdzić, czy silnik i inne układy rakiety działają prawidłowo. Jeśli pracuje normalnie, rakieta zostaje „zwolniona” ze stanowiska startowego. W przeciwnym wypadku następuje automatycznie wyłączenie silników i całej rakiety oraz automatyczne wypompowanie paliwa.
Oddzielanie członu następuje poprzez bolce separacyjne z podwójnym wyzwalaczem i system pneumatycznego odrzucania.
Stopień 2..
Drugi człon rakiety Falcon 1. Napędzany silnikiem jednokomorowym na mieszankę tlenu i węglowodorów. Silnik jest przystosowany do kilkukrotnego włączania go w przestrzeni kosmicznej.
Do budowy użyto stopu aluminium i litu – stopu o największej wytrzymałości przy jednocześnie najmniejszej masie, jaki można użyć w takich zastosowaniach, np. przy kontakcie z ciekłym tlenem. Stopy takie są używane, np. w silnikach wynoszących wahadłowce kosmiczne.
Konstrukcja członu jest wspomagana przez utrzymywanie w nim stałego ciśnienia atmosfery helowej. Zbiornik helu, tak jak w przypadku członu Falcon 1-1, dostarcza firma Arde. Hel jest jednocześnie używany w silniczkach korekcyjnych członu oraz do utrzymywania w odpowiednim stanie mieszanki paliwowej, w wypadku konieczności ponownego odpalania silnika członu.

</doc>
<doc id="705291" url="https://pl.wikipedia.org/wiki?curid=705291" title="Witold Gliński">
Witold Gliński

Witold Gliński (ur. 10 maja 1925, zm. 18 października 1983) – polski kontradmirał i doktor nauk wojskowych.
Był morskim dyplomowanym oficerem pokładowym niszczycieli. W latach 1944–1946 przebył szlak bojowy spod Wrocławia pod Drezno w składzie 2 Armii Wojska Polskiego. Po II wojnie światowej służył w Marynarce Wojennej, dowodząc ORP "Grom", 7 dywizjonem niszczycieli oraz 8 Flotyllą Obrony Wybrzeża. Przed śmiercią zajmował stanowisko komendanta Wyższej Szkoły Marynarki Wojennej. Został pochowany na Cmentarzu Witomińskim w Gdyni.
Wykształcenie.
Witold Gliński urodził się 10 maja 1925 roku w Malewie, w rodzinie Stefana i Teofili z Mazurów. Od 1932 do 1937 roku uczył się w szkole w Malewie, a do 1938 roku kontynuował naukę w Nieświeżu. Następnie uczęszczał do Gimnazjum im. Władysława Syrokomli w Nieświeżu, lecz ze względu na działania wojenne nie ukończył go. Po wcieleniu do 2 Armii Wojska Polskiego w 1944 roku ukończył frontowy kurs podoficerski.
W 1947 roku zdał maturę i został przyjęty na Wydział Pokładowy Oficerskiej Szkoły Marynarki Wojennej w Gdyni, który ukończył w 1951 roku. Był również absolwentem kursu (1952–1953) i studiów podyplomowych (1960–1963) w Akademii Marynarki Wojennej ZSRR w Leningradzie. W okresie od 1966 do 1967 roku studiował w Akademii Sztabu Generalnego Wojska Polskiego w Warszawie.
W 1972 roku zaliczył Kurs Kierowniczej Kadry Wojska Polskiego w Akademii Marynarki Wojennej ZSRR. W 1976 roku w Akademii Sztabu Generalnego Wojska Polskiego obronił rozprawę nt. obrony przeciwrakietowej zespołów okrętów i uzyskał stopień naukowy doktora w dyscyplinie nauki wojskowe.
2 Armia Wojska Polskiego.
Służbę liniową rozpoczął na froncie wschodnim w 1944 roku. Otrzymał przydział do kompanii karabinów przeciwpancernych 28 pułku piechoty, w której był dowódcą drużyny, a następnie pisarzem kompanii. Brał udział w forsowaniu Nysy Łużyckiej oraz w starciach o Budziszyn, Drezno i Děčín. Po zakończeniu II wojny światowej uczestniczył w szeregach 28 pułku piechoty w potyczkach z oddziałami Ukraińskiej Powstańczej Armiii.
Marynarka Wojenna.
Pierwsze stanowisko służbowe w Marynarce Wojennej objął na niszczycielu ORP "Błyskawica", na którym został oficerem nawigacyjnym. W latach 1953–1957 przebywał w Sztabie Głównym Marynarki Wojennej w Gdyni, kolejno na stanowiskach: pomocnika szefa Wydziału Wyszkolenia Bojowego ds. okrętów podwodnych (w 1953 roku), flagowego oficera nawigatora (1953–1957) oraz starszego inspektora Wydziału Wyszkolenia Bojowego ds. nawigacyjnych (w 1957 roku). Następnie dowodził 7 dywizjonem niszczycieli w Gdyni i jednocześnie niszczycielem ORP „Grom”.
Od 1963 do 1967 roku był szefem Wydziału Operacyjnego w Oddziale Operacyjnym Sztabu Głównego w Marynarki Wojennej, po czym objął funkcję szefa Sztabu – zastępcy dowódcy 8 Flotylli Obrony Wybrzeża w Świnoujściu. Od 1968 roku dowodził 8 Flotyllą Obrony Wybrzeża, a w 1971 roku wyznaczono go komendantem Wyższej Szkoły Marynarki Wojennej im. Bohaterów Westerplatte w Gdyni.
Zmarł wskutek choroby nowotworowej 18 października 1983 roku w Gdyni. Został pochowany w Alei Zasłużonych na Cmentarzu Witomińskim. W ceremonii pogrzebowej uczestniczyło dowództwo Marynarki Wojennej z adm. Ludwikiem Janczyszynem na czele. W imieniu dowództwa Marynarki Wojennej zmarłego pożegnał kontradm. Romuald Waga.
Zasiadał w Komitecie Badań Morza i Radzie Naukowej Urzędu Gospodarki Morskiej. Był członkiem Towarzystwa Wiedzy Obronnej. Autor książki "Morskie operacje desantowe w II wojnie światowej" oraz kilkudziesięciu artykułów o tematyce wojenno-morskiej.
Został pochowany na Cmentarzu Witomińskim w Gdyni w nowej Alei Zasłużonych (kwatera 26-38-14).

</doc>
<doc id="705297" url="https://pl.wikipedia.org/wiki?curid=705297" title="Dąbrówka (Sanok)">
Dąbrówka (Sanok)

Dąbrówka – dzielnica miasta Sanoka. Pierwotnie wieś, powstała z połączenia Dąbrówki Polskiej i Dąbrówki Ruskiej.
Jest położona na Pogórzu Bukowskim przy drodze krajowej nr 28.
Historia.
Pierwotnie była to wieś niemiecka (zob. Głuchoniemcy), później polska, co uwydatniło się poprzez kolejne człony przydawkowe nazwy. Jako wieś została wspomniana w dokumencie z 1523 "Dąmbrowka ... iure Thutonico", "in villa Almanica Dąbrowka" 1552, "Dąmbrowka Niemieczka" 1565, "Dąmbrowka Niemiecka" 1654, "Dąbrowka Polska" 1745, rus. "Dubrovka Hermanska", "Dąbrówka Polska" XIX i XX wiek. Jeszcze w okresie XVI wieku przeważała ludność niemiecka. Była to zapewne królewska wieś służebna zamku sanockiego.
Jako część miasta Dąbrowka Polska rozpościerała się pomiędzy Stróżnią a Glinicami. Drugą nieistniejącą wsią, a obecnie składową dzielnicy jest Dąbrówka Ruska.
Na przełomie XIX i XX wieku właścicielem tego terenu był Aleksander Mniszek-Tchorznicki. Do niego należały m.in. Glinice i park położony przy obecnej ulicy 1000-lecia obok torów kolejowych. Ponadto przy ulicy Aleja Najświętszej Marii Panny, powyżej Cerkwi św. Dymitra obok cmentarza parafialnego znajduje się kaplica grobowa rodzin Rylskich i Tchorznickich, która jest uznana za obiekt zabytkowy.
15 października 1948 wsie Dąbrówka Polska i Dąbrówka Ruska zostały połączone w jedną wieś Dąbrówkę. Uchwałą Prezydium Wojewódzkiej Rady Narodowej z 1 stycznia 1962 roku wieś przyłączono do miasta Sanoka, dzięki czemu obszar Sanoka powiększył się o 2200 ha. Od tego czasu stanowi dzielnicę Dąbrówka.
W Dąbrówce w latach PRL przy ulicy Okulickiego, prowadzącej do Sanoczka, zostały zlokalizowane: Centrala Nasienna (nadal działająca i m.in. skupująca zboża z okolicznych wsi i produkująca różnego rodzaju pasze) oraz Spółdzielnia Kółek Rolniczych (SKR), której baza stoi do dziś.

</doc>
<doc id="705300" url="https://pl.wikipedia.org/wiki?curid=705300" title="Spyro the Dragon">
Spyro the Dragon

Spyro the Dragon – platformowa gra komputerowa stworzona przez Insomniac Games na konsolę PlayStation. Tytułowy bohater to mały fioletowy smok o imieniu Spyro. Jego przygody zaczynają się w grze „Spyro the Dragon” (PSX), gdzie po raz pierwszy fioletowy gad wyrusza w swą pełną niebezpieczeństw podróż.
Jego pierwszym zadaniem jest uwolnienie swoich pobratymców i pokonanie złego Gnasty'ego. Pomaga mu w tym ważka Sparx, która jest również wskaźnikiem jego życia.
Sparx.
Sparx jest ważką i najlepszym przyjacielem Spyro. Zawsze towarzyszy smokowi w przygodach i chroni go przed atakami. Może wytrzymać 3 ataki po czym ucieka.
Sparx uwielbia motyle i właśnie to motyle mogą podreperować jego zdrowie. Spyro może dostarczyć mu motyli podpalając biegające tu i tam po poziomach małe zwierzątka. W czwartej części przygód Spyro zostaje ujawnione się, że ważki odpowiadają za właściwe funkcjonowanie smoczych mocy. Bez nich smoki nie mogą ziać ogniem, wodą, prądem itp. i słabną (tę właściwość wykorzystał Ripto). Sparx jest lojalnym przyjacielem Spyro i dla niego może otworzyć drzwi czy spenetrować niedostępny obszar. Tak jak on lubi wypoczywać na Smoczych Wybrzeżach i gonić owce.

</doc>
<doc id="705301" url="https://pl.wikipedia.org/wiki?curid=705301" title="Włosogłówka">
Włosogłówka

Włosogłówka ("Trichuris trichiura" syn. "Trichocephalus trichiurus") – gatunek nicienia, pasożyt jelita ślepego, rzadziej grubego. 
Zwierzę o nitkowatym ciele długości około 3–5 cm. Przednia część ciała znacznie cieńsza od tylnej. Charakterystyczne jaja włosogłówki opatrzone są czopami na obu końcach. Żywi się głównie krwią, wnikając w śluzówkę jelita przednią częścią. Może wywoływać anemię. Można się nim zarazić tak samo jak glistą ludzką, poprzez wypicie zanieczyszczonej wody, w której mogą znajdować się jego jaja, zjedzenie niedomytych owoców lub warzyw. 

</doc>
<doc id="705307" url="https://pl.wikipedia.org/wiki?curid=705307" title="Varant">
Varant



</doc>
<doc id="705312" url="https://pl.wikipedia.org/wiki?curid=705312" title="Bomba kobaltowa">
Bomba kobaltowa

Bomba kobaltowa – urządzenie do teleradioterapii lub napromieniowywania przedmiotów promieniami gamma (γ) o energiach 1,17 i 1,33 MeV, emitowanymi przez izotop kobaltu 60Co o aktywności rzędu 1013–1014 Bq. Ze względu na dużą przenikliwość promieniowania gamma aktywny kobalt jest otoczony grubą osłoną z ołowiu, w której znajdują się kanały wyprowadzające na zewnątrz wiązkę promieniowania. Bomba kobaltowa może też być wyposażona w mechanizm umożliwiający zdalną manipulację próbkami bez narażania operatora na promieniowanie. Bomba kobaltowa jest stosowana w lecznictwie do zwalczania chorób nowotworowych, w defektoskopii, do sterylizacji żywności oraz w chemii radiacyjnej, do badań procesów fizykochemicznych zachodzących podczas napromieniowywania wysokoenergetycznymi kwantami gamma prostych i złożonych układów chemicznych.
Nazwą tą określana jest także broń jądrowa z płaszczem kobaltowym.

</doc>
<doc id="705318" url="https://pl.wikipedia.org/wiki?curid=705318" title="Ogierek">
Ogierek

Ogierek – samiec konia w wieku od 12 do 36 miesięcy, młodszy od ogiera. Żeńskim odpowiednikiem ogierka jest klaczka.
Ten okres dojrzewania konia charakteryzuje się m.in. zamianą cęgów mlecznych na stałe.
W dzikich stadach ogierki odrzucane są przez przywódcę stada gdy dorastają i stają się ogierami.

</doc>
<doc id="705331" url="https://pl.wikipedia.org/wiki?curid=705331" title="Šajkaš">
Šajkaš

Šajkaš (cyr. Шајкаш, węg. "Sajkászentiván") – wieś w Serbii, w Wojwodinie, w okręgu południowobackim, w gminie Titel. W 2011 roku liczyła 4374 mieszkańców.

</doc>
<doc id="705332" url="https://pl.wikipedia.org/wiki?curid=705332" title="Blaszki kostne">
Blaszki kostne

Blaszki kostne () – struktura ułożenia włókien substancji zewnątrzkomórkowej tkanki kostnej. Są to skoncentrowane warstwy białek i włókien kolagenowych (osseinowych), wysyconych solami mineralnymi (np. hydroksyapatytem).
Mogą być ułożone w nieregularną sieć, czyli tworzyć beleczki lub koncentrycznie układające się „krążki” dookoła kanału osteonu (kanału Haversa). W ich obrębie znajdują się jamki kostne połączone poprzez wypustki cytoplazmatyczne (osteoblasty, osteoklasty, osteocyty). Taka struktura zapewnia kości sprężystość i odporność.

</doc>
<doc id="705334" url="https://pl.wikipedia.org/wiki?curid=705334" title="Dąbrówka Ruska">
Dąbrówka Ruska

Dąbrówka Ruska (w latach 1977–1981 Dąbrówka) – część miasta Sanok, dawniej wieś.
Była położona w obecnym województwie podkarpackim, w powiecie sanockim, w gminie Sanok przy drodze krajowej nr 28. W teraźniejszości stanowi zachodnią część dzielnicy Dąbrówka miasta Sanoka. 
Historia.
Wieś wspomniana po raz pierwszy w dokumencie z 1426 jako "inter villa Prossek et Dombrowka". W 1515 odnotowana jako "Dąbrowka", w 1565 jako "Dambrowa Ruska wyesz", "Dąbrówka Ruska" 1665, "Dąbrówka Ruthenica" 1745. Wieś była położona między wsiami królewskimi Prusiek i wsią Dąbrówka Niemiecka.
Wieś królewska "Dąbrówka" położona na przełomie XVI i XVII wieku w ziemi sanockiej województwa ruskiego, w drugiej połowie XVII wieku należała do starostwa sanockiego.
Nazwa wsi powstała w oparciu o lasy dębowe (dąbrowy), istniejące dawniej na tym obszarze. Ostatnie z tych drzew zostały wycięte na początku XX wieku.
Dąbrówka Ruska leżała przy trakcie z Sanoka w kierunku na Rymanów, wzdłuż tegoż gościńca i biegnącej do niej równolegle linii kolejowej. Topograficznie umiejscowiona na północnym zboczu leżącym w południowej części wsi oraz u południowych stóp wzgórza Glinice po stronie północnej. Długość wsi przed 1939 mierzyła 2 km. Pomiędzy Dąbrówką Ruską a Sanokiem była wieś Dąbrówka Polska.
Jako udzielny pan we wsi władał ród Tchorznickich. Jego przedstawiciele nadawali mieszkańców nazwiska. W XIX wieku do końca życia właścicielem posiadłości tabularnej w Dąbrówce Polskiej i Ruskiej był Jan Tchorznicki (zm. 1868).
W 1880 wieś liczyła 77 domów i ok. 500 mieszkańców (400 Rusinów i 100 Polaków), którzy należeli do parafii obu obrządków. Były w niej obszary dworskie i włościańskie. 
Do 1877 istniała cerkiew drewniana, jako filia cerkwi sanockiej, która została rozebrana, a na jej miejsce wybudowana nowa murowana cerkiew św. Dymitra. Poniżej cerkwi leżała plebania (rozebrana pod koniec XIX wieku). Ponadto funkcjonowała szkoła, której wpierw drewniana siedziba powstała w 1877, a potem murowana wybudowana w 1906, w której w 1914 dobudowano salę. Przy skrzyżowaniu głównej arterii i drogi w stronę Bukowska powstała stacja kolejowa Sanok Dąbrówka. Ponadto przed 1939 we wsi istniała jedna kapliczka murowana z figurą Matki Boskiej prawdopodobnie z XIX wieku, z zakończeniem na szczycie w postaci słońca.
Pod koniec XIX wieku właścicielami wsi byli potomkowie Jana Tchorznickiego (jego żoną była Kornelia, z domu Stankiewicz, zm. 1885). Na przełomie XIX i XX wieku właścicielem tego terenu był Aleksander Mniszek-Tchorznicki. W 1905 Józefa Rylska posiadała we wsi obszar 12 ha (w pobliskiej Dąbrówce Polskiej 126,7 ha). W sierpniu 1905 Józefa Rylska zbyła Dąbrówkę Polską i Dąbrówkę Ruską na rzecz Marii Strzelbickiej (kwota zakupu wyniosła 50 tys. koron). Po śmierci właścicielki dobra odziedziczyły jej dzieci jako małoletni spadkobiercy, zaś jej mąż Mieczysław został zarządcą tychże dóbr. Według stanu z 1911 roku 16 ha stanowił dwór, 10 ha należało do gminy, a 351 ha do włościan. Na terenie byłej wsi Dąbrówka Polska istnieje zachowany zespół pałacowo-parkowy Rylskich i Tchorznickich.
Według stanu z 1936 ludność wsi według narodowości przedstawiała się następująco: 125 Polaków, 623 Rusinów i Ukraińców, 17 Żydów. Rusini we wsi określali samych siebie mianem Starorusinów. Dokładne rozróżnienie Rusinów od Ukraińców nie było wówczas możliwe, jako że chodziło o osobiste deklaracje przynależności, które np. często pojawiały się w obu przypadku w ramach jednej rodziny. Przed 1939 większe skupiska ludności zamieszkiwały wschodnią i zachodnią część wsi, natomiast mniej osiedlało się w środkowym rejonie. W tym czasie istniały drogi polne zwyczajowo zwane: Cygańska, Wywóz, Cesarska (nazwana od historycznego przejazdu cesarza – zob. podróż Franciszka Józefa I po Galicji i Bukowinie w 1851), Poprzecznica, Namłyńce. 
Przed 1939 we wsi istniały straż pożarna oraz czytelnie Towarzystwa Szkoły Ludowej (polska) i Proswity (ukraińska).
15 października 1948 wsie Dąbrówka Polska i Dąbrówka Ruska zostały połączone w jedną wieś Dąbrówkę. Uchwałą Prezydium Wojewódzkiej Rady Narodowej z 1 stycznia 1962 roku wieś przyłączono do miasta Sanoka i od tego czasu stanowi dzielnicę Dąbrówka.
W 1959 na obszarze wsi została ujawniona XVII-wieczna chałupa z tzw. tragarzem na którym wyryto inskrypcję A. D. 1681. W 1961 został przeniesiny do Muzeum Budownictwa Ludowego w Sanoku.
W Dąbrówce Ruskiej urodzili się:

</doc>
<doc id="705355" url="https://pl.wikipedia.org/wiki?curid=705355" title="Feliks Szajnert">
Feliks Szajnert

Feliks Szajnert (ur. 5 listopada 1944 w Czarsku, w Kazachskiej SRR "(dziś Kazachstan)") – polski aktor filmowy i teatralny.
Życiorys.
W 1965 roku ukończył studia na Wydziale Aktorskim PWSTiF w Łodzi. Zadebiutował rolą teatralną w tym samym roku.
Zagrał w kilkudziesięciu filmach, sztukach teatralnych i serialach telewizyjnych. Współpracował między innymi z teatrami: im. Wojciecha Bogusławskiego w Kaliszu, Dolnośląskim w Jeleniej Górze, im. Stefana Jaracza w Olsztynie, Dramatycznym w Szczecinie, Ludowym w Krakowie, jak również Teatrem Telewizji. Od 1974 r. aktor Teatru im. Juliusza Słowackiego w Krakowie.
W 1983 roku otrzymał Srebrny Krzyż Zasługi oraz odznakę „Zasłużony Działacz Kultury”. W marcu 2012 roku został odznaczony Brązowym Medalem „Zasłużony Kulturze Gloria Artis”.

</doc>
<doc id="705357" url="https://pl.wikipedia.org/wiki?curid=705357" title="Veronica Lake">
Veronica Lake

Veronica Lake (właśc. Constance Frances Marie Ockleman, ur. 14 listopada 1922 w Nowym Jorku, zm. 7 lipca 1973 w Burlington) – amerykańska aktorka.
Życiorys.
Jej kariera rozpoczęła się w 1940. Zagrała wtedy drobną rolę w filmie "Sorority House". Za namową producenta Arthura Hornblowa, zmieniła również nazwisko na Veronica Lake. Rola w filmie "I Wanted Wings" przyniosła jej dużą popularność. To właśnie w tej produkcji aktorka po raz pierwszy przysłoniła prawy profil twarzy burzą falujących, blond loków, co stało się znakiem rozpoznawczym jej stylu. W ten sposób Veronica Lake stała się niedoścignionym wzorem kobiecej tajemniczości i ekranową femme fatale. Jedną z najlepszych kreacji w całej karierze stworzyła w komediodramacie Prestona Sturgesa pod tytułem "Podróże Sullivana" (1941). Zasłynęła również z występów w parze z Alanem Laddem, z którym zagrała w czterech filmach; były to kolejno "Pistolet do wynajęcia" (1942), "Szklany klucz" (1942), "Duffy's Tavern" (1945) i "Błękitna Dalia" (1946). W 1943 na ekrany kin wszedł kolejny hit z jej udziałem "So Proudly We Hail" z Claudette Colbert. W 1944 zagrała w filmie "The Hour Before Down", który nie został dobrze oceniony przez publiczność i krytyków. W 1946 Veronica zagrała w "The Blue Dahlia", film okazał się hitem, ostatnim w jej karierze. Potem wytwórnia obsadzała ją w mało interesujących produkcjach. W końcu została zwolniona.
W 1949 wystąpiła w filmie "Sluttery's Hurricane" wytworni Twentieth Century, ale film nie zebrał dobrych recenzji. Po tym nie pojawiała się na dużym ekranie, aż do roku 1952, kiedy zagrała w filmie "Stronghold", który sama określała jako beznadziejny. W latach 1952-1966 Veronica przeniosła się z planu filmowego na deski teatru. Jej role nie zostały jednak docenione. W tamtym okresie Lake miała poważne problemy z alkoholem. Wkrótce powróciła na plan filmowy, ale jej role nie były wysoko oceniane. Ostatni raz stanęła przed kamerą w 1970. Zagrała wtedy w filmie "Flesh Feast". Zmarła na zapalenie wątroby oraz towarzyszącą jej ostrą niewydolność nerek (komplikacje związane z chorobą alkoholową) w wieku 50 lat.

</doc>
<doc id="705358" url="https://pl.wikipedia.org/wiki?curid=705358" title="Przesyłka listowa">
Przesyłka listowa



</doc>
<doc id="705365" url="https://pl.wikipedia.org/wiki?curid=705365" title="Kolka nerkowa">
Kolka nerkowa

Kolka nerkowa () – ból towarzyszący stanom chorobowym z zablokowaniem naturalnej drogi odpływu moczu z nerek, które najczęściej jest spowodowane przez kamienie nerkowe, a rzadziej przez zakrzep albo zniszczone, oderwane martwicze brodawki nerkowe lub przez ucisk zewnętrzny.
Dochodzi do wzrostu ciśnienia w położonych powyżej przeszkody drogach moczowych, co powoduje wzmożone ruchy robaczkowe i trwały skurcz mięśniówki moczowodu objawiające się silnymi bólami zwyczajowo określanymi tą nazwą.

</doc>
<doc id="705367" url="https://pl.wikipedia.org/wiki?curid=705367" title="Aubrey Beauclerk (6. książę St Albans)">
Aubrey Beauclerk (6. książę St Albans)

Aubrey Beauclerk (21 sierpnia 1765 - 12 sierpnia 1815 w Londynie), brytyjski arystokrata i polityk, najstarszy syn Aubreya Beauclerka, 5. księcia St Albans i lady Catherine Ponsonby, córki 2. hrabiego Bessborough.
Karierę polityczną rozpoczął już w wieku 19 lat, wygrywając wybory do Izby Gmin w okręgu Kingston-upon-Hull. W Izbie Gmin zasiadał do 1796 r. 6 lat później odziedziczył po swoim ojcu tytuł księcia St Albans i zasiadł w Izbie Lordów.
9 lipca 1788 r. ożenił się Jane Moses (przed 1772 - 18 sierpnia 1800), córkę Johna Mosesa i Margaret Cave, córki sir Thomasa Cave'a, 5. baroneta. Aubrey i Jane mieli razem jedną córkę:
15 sierpnia 1802 r. w Londynie, poślubił lady Louisę Grace Manners (1777 - 19 lutego 1816), córkę Johna Mannersa i Louisy Tollemache, 7. hrabiny Dysart, córki 4. hrabiego Dysart. Aubrey i Louisa mieli razem jednego syna:
Książę St Albans zmarł nagle w wieku 50 lat. Wszystkie jego tytuły przejął jego jedyny syn.

</doc>
<doc id="705377" url="https://pl.wikipedia.org/wiki?curid=705377" title="Autobusy miejskie w Krakowie">
Autobusy miejskie w Krakowie

Autobusy miejskie w Krakowie – system autobusowej komunikacji publicznej w Krakowie. Jest on obsługiwany przez Miejskie Przedsiębiorstwo Komunikacyjne w Krakowie i Mobilis. Składa się ze 172 linii: 94 miejskich, 72 aglomeracyjnych, 18 nocnych, 8 przyspieszonych i 13 wspomagających (stan na luty 2018 r.). Pierwszą linię autobusową w Krakowie uruchomiono w 1927 roku. Komunikację miejską w Krakowie obsługuje obecnie 646 autobusów, wszystkie częściowo lub całkowicie niskopodłogowe. W 2016 r. średnia wieku autobusów (w latach) należących do MPK wynosiła 7,72, a do przewoźnika Mobilis 1,74.
Linie.
Numeracja.
Autobusy w Krakowie mają numery 3-cyfrowe. Rodzaj linii określa się dzięki pierwszej cyfrze numeru:
Tabor.
Eksploatowane pojazdy.
Obecnie autobusowe linie miejskie w Krakowie obsługiwane są przez następujące typy pojazdów (stan na 25 kwietnia 2022 r.):
Tabor zabytkowy.
MPK Kraków obecnie posiada szesnaście zabytkowych autobusów:
Ponadto w znajdującej się przy ulicy Stella-Sawickiego hali po zlikwidowanej w 1998 roku Zajezdni Czyżyny znajdują się następujące pojazdy mające w przyszłości stanowić tabor historyczny: Ikarus 260.04, Jelcz M11, MAN SL 200, Scania CR111, Scania CR112 i Scania CN113ALB. Pojazdy te należą do Muzeum Inżynierii Miejskiej. Stacjonujący obecnie w Krakowie Jelcz PR110M należy do Klubu Miłośników Komunikacji Miejskiej w Warszawie; do Krakowa trafił z powodu braku miejsca do stacjonowania w Warszawie.
Przyszłość.
Tabor.
MPK jest w trakcie realizacji poniższego kontraktu:
Infrastruktura.
W najbliższym czasie planowane są dwie istotne inwestycje w infrastrukturę:

</doc>
<doc id="705380" url="https://pl.wikipedia.org/wiki?curid=705380" title="Jean-Paul Huchon">
Jean-Paul Huchon

Jean-Paul Huchon (ur. 29 lipca 1946 w Paryżu) – polityk francuski, przedstawiciel Partii Socjalistycznej, w latach 1998–2015 prezydent regionu Île-de-France. Oficer Legii Honorowej.

</doc>
<doc id="705395" url="https://pl.wikipedia.org/wiki?curid=705395" title="Lakhdar Belloumi">
Lakhdar Belloumi

Lakhdar Belloumi (arab.: لخضر بلومي) (ur. 29 grudnia 1958 r.) - były algierski piłkarz i menedżer. Grał w czterech klubach MC Oran, MC Algier, Al-Arabi SC, GCR Mascara i reprezentacji Algierii, był on jednym z najlepszych piłkarzy w historii kraju.
Kariera Piłkarska.
Piłkarską karierę zaczął w klubie MC Oran, z którym zdobył Puchar Algierii. Następnie przeszedł do MC Alger, z którym zdobył mistrzostwo kraju. Grał także w i GCR Mascara i katarskim klubie Al-Arabi SC. Po latach wrócił do swojego rodzinnego klubu MC Oran. W 1983 roku, gdy reprezentacja Algierii wygrała z Juventusem 3:2 (Belloumi strzelił wtedy dwa gole), Turyńczycy chcieli podpisać z nim kontrakt. Lakhdar grałby wtedy obok Zbigniewa "Zibi" Bońka i Michela Platini. Kiedy było już blisko podpisania umowy, na przeszkodzie stanęła kontuzja, w meczu z Libanem.
Piłkarz reprezentacji Algierii, jest strzelcem gola w pamiętnym meczu z Niemcami na Mistrzostwach Świata 1982 w Hiszpanii. Wtedy Algierczycy ku zaskoczeniu wszystkich wygrali z mistrzami Europy 2:1. W związku z tym szokującym wynikiem, kilku graczy RFN podejrzewano o obstawienie takiego wyniku u bukmacherów. Później Algieria przegrała z Austrią 0:2, lecz pokonała Chile 3:2 i liczyła na korzystne dla siebie rozstrzygnięcie. Jednak w ostatniej kolejce RFN pokonał Austrię, w efekcie czego Algieria odpadła z turnieju. Na mistrzostwach świata 1986 w Meksyku, reprezentacja Algierii nie zagrała tak dobrze jak cztery lata wcześniej, gdyż przegrała dwa razy. Najpierw ponieśli porażkę w starciu z Hiszpanią, a później z Brazylią, zremisowała także z Irlandią Płn). Ostatecznie zajęła ostatnie miejsce w swojej grupie, przy bilansie 1:5. Ze swoją reprezentacją zdobył drugie miejsce na mistrzostwach Afryki 1980, trzecie w 1984 oraz w 1988 i czwarte w 1982. Lakhdar Belloumi zagrał w drużynie "Światowej 11".
Kariera trenerska.
W 2005 roku przejął po Alim Fergani urząd trenera reprezentacji Algierii. W pierwszym meczu eliminacji do Mistrzostw Świata 2006 w Niemczech jego reprezentacja zremisowała 1:1 przyszłym uczestnikami Mistrzostw Świata Angolą. Po tym dobrym wyniku było już gorzej, remisowali z dużo słabszymi reprezentacjami i ostatecznie zajęli piąte miejsce w swojej grupie.
Linki zewnętrzne.
Profil na fifa.com

</doc>
<doc id="705396" url="https://pl.wikipedia.org/wiki?curid=705396" title="Fiakier">
Fiakier



</doc>
<doc id="705398" url="https://pl.wikipedia.org/wiki?curid=705398" title="Ballada o pancernych">
Ballada o pancernych

Ballada o pancernych (znana także jako "Deszcze niespokojne") – utwór muzyczny z polskiego serialu telewizyjnego "Czterej pancerni i pies". Autorką słów była Agnieszka Osiecka, muzykę skomponował Adam Walaciński. W czołówce serialu utwór wykonuje Edmund Fetting.
Historia utworu.
Utwór powstał na potrzeby serialu będącego ekranizacją powieści pt. Czterej pancerni i pies. W rzeczywistości ballada składa się z trzech zwrotek (pierwsza, pominięta zaczyna się słowami „Na łąkach kaczeńce…”), podczas gdy w serialu wykorzystano dwie. W serialu pojawiają się dwie, różniące się instrumentarium wersje piosenki: pierwsza wersja (grana na gitarze) pojawia się w czołówce pierwszej serii serialu, a także w końcowych scenach odcinka 8 "Brzeg morza", druga wersja natomiast pojawia się w czołówce II i III serii.
„Ballada o pancernych” została przetłumaczona na język czeski i niemiecki w zdubbingowanych na te języki wersjach serialu.

</doc>
<doc id="705404" url="https://pl.wikipedia.org/wiki?curid=705404" title="Pochodne">
Pochodne



</doc>
<doc id="705416" url="https://pl.wikipedia.org/wiki?curid=705416" title="Tercjarz">
Tercjarz



</doc>
<doc id="705425" url="https://pl.wikipedia.org/wiki?curid=705425" title="Jasionówka">
Jasionówka



</doc>
<doc id="705432" url="https://pl.wikipedia.org/wiki?curid=705432" title="Franchaising">
Franchaising



</doc>
<doc id="705435" url="https://pl.wikipedia.org/wiki?curid=705435" title="Róża barytowa">
Róża barytowa

Róża barytowa – skupienie tabliczkowych lub płytkowych kryształów barytu przypominające wyglądem kształt róży (skupienie rozetowe).
Róża barytowa tworzy się w wyniku krystalizacji silnie zmineralizowanych roztworów wodnych bogatych w siarczan baru w warunkach gorącego i suchego klimatu (pustynnego).
Róże barytowe bardzo często są spotykane w towarzystwie róż gipsowych. W porównaniu z nimi róże barytowe są tak samo atrakcyjne, choć bywają znacznie mniejsze (ich średnica nie przekracza zazwyczaj 10 cm).
Występowanie.
Szczególnie atrakcyjne róże barytowe spotyka się w USA – Oklahoma, Kolorado, Dakota Południowa, w Peru, w Niemczech – Hesja, Saksonia, w Rumunii, Czechach, Algierii i Meksyku.
W Polsce niewielkie róże barytowe występujące w postaci szczotek krystalicznych można było znaleźć w nieczynnej już kopalni siarki w Machowie k. Tarnobrzega oraz w kopalni miedzi w Lubinie.

</doc>
<doc id="705442" url="https://pl.wikipedia.org/wiki?curid=705442" title="Pogorzałe">
Pogorzałe



</doc>
<doc id="705443" url="https://pl.wikipedia.org/wiki?curid=705443" title="Owdowienie">
Owdowienie



</doc>
<doc id="705452" url="https://pl.wikipedia.org/wiki?curid=705452" title="Chór Warsa">
Chór Warsa

Chór Warsa – zespół rewelersów, jedna z najpopularniejszych polskich grup muzycznych dwudziestolecia międzywojennego, założony na przełomie 1930 i 1931 roku przez czołowego polskiego pianistę i kompozytora muzyki popularnej Henryka Warsa.
Zespół pojawił się w filmie Michała Waszyńskiego „"Bezimienni bohaterowie"” z roku 1932. Działalność zespół zakończył około 1933 roku, gdy muzycy w nim występujący wybrali kariery solowe.

</doc>
<doc id="705456" url="https://pl.wikipedia.org/wiki?curid=705456" title="Pólko Małe">
Pólko Małe

Pólko Małe (niem. "Kleinfelde") – nieoficjalny przysiółek wsi Janowo w Polsce położona w województwie pomorskim, w powiecie kwidzyńskim, w gminie Kwidzyn.
Miejscowość leży w pobliżu drogi wojewódzkiej nr 525, wchodzi w skład sołectwa Janowo.
W latach 1975–1998 miejscowość należała administracyjnie do województwa elbląskiego.
Inne miejscowości o nazwie Pólko: Pólko
Z kart historii.
W roku 1920 podczas plebiscytu na Powiślu duży procent miejscowej ludności opowiedział się za Polską. Pólko Małe z paroma okolicznymi wioskami wchodzącymi w skład dzisiejszego sołectwa Janowo (Bursztych, Kramrowo, Nowe Lignowy) stanowiło enklawę polską nad wschodnim brzegiem Wisły (potocznie nazywaną Małą Polską).
W okresie międzywojennym ulokowana była tu placówka Straży Celnej „Małe Pólko”.

</doc>
<doc id="705459" url="https://pl.wikipedia.org/wiki?curid=705459" title="UHWR">
UHWR



</doc>
<doc id="705460" url="https://pl.wikipedia.org/wiki?curid=705460" title="Radio Kaszëbë">
Radio Kaszëbë

 – regionalna rozgłośnia radiowa, mająca swoją redakcję w Gdyni (wcześniej radio mieściło się w Rumi, a na samym początku we Władysławowie), która rozpoczęła nadawanie 18 grudnia 2004 roku. Koncesjonariuszem i założycielem jest Stowarzyszenie Ziemia Pucka.
Misją Radia Kaszëbë jest budowanie lokalnych więzi wśród mieszkańców Pomorza poprzez kulturowo-etniczną integrację społeczności kaszubskiej. Ze swoim całodobowym programem dociera do ponad 860 tysięcy potencjalnych słuchaczy od Helu przez Lębork i Łebę po Kościerzynę.
Radio Kaszëbë to stacja informacyjno-muzyczna nadająca audycje w dwóch językach: po polsku i kaszubsku. Silną pozycję w ramówce stacji mają cogodzinne serwisy informacyjne Klëka. Program zawiera także audycje z muzyką biesiadną i pozdrowieniami oraz konkursy antenowe.
W sezonie letnim w ramach prowadzonego na żywo studia plenerowego Radio Kaszëbë odwiedza najciekawsze miejsca i wydarzenia na Kaszubach. Stacja realizuje również projekty dotyczące twórczości muzycznej w języku kaszubskim.
Emisja.
Radio nadaje na następujących częstotliwościach:
Od 30 lipca 2010 do 1 grudnia było dostępne również z satelity Hot Bird 9

</doc>
<doc id="705462" url="https://pl.wikipedia.org/wiki?curid=705462" title="Rodzice (ujednoznacznienie)">
Rodzice (ujednoznacznienie)



</doc>
<doc id="705465" url="https://pl.wikipedia.org/wiki?curid=705465" title="Radio Kaszebe">
Radio Kaszebe



</doc>
<doc id="705466" url="https://pl.wikipedia.org/wiki?curid=705466" title="Bronisław Bula">
Bronisław Bula

Bronisław Ryszard Bula (ur. 28 września 1946 w Kochłowicach) – polski piłkarz, reprezentant kraju.
Wraz z Ruchem zdobył Mistrzostwo Polski w 1968, 1974 i 1975. W 1974 zdobył Puchar Polski.
Kariera reprezentacyjna.
Debiutował w reprezentacji Polski 24 kwietnia 1968 w wygranym (8:0) meczu z Turcją w Chorzowie.

</doc>
<doc id="705469" url="https://pl.wikipedia.org/wiki?curid=705469" title="Ryszard Mysiak">
Ryszard Mysiak

Ryszard Mysiak (ur. 7 lipca 1931 w Krakowie, zm. 8 czerwca 1983 tamże) - piłkarz, grał na pozycji bramkarza. Jego kariera była związana głównie ze Stalą Mielec w której grał przez 8 lat.
Życiorys.
Karierę rozpoczął w GWKS Rzeszów z którym w III lidze 1953 wywalczył sportowy awans do II ligi. Po rozwiązaniu tego klubu przeniósł się do rzeszowskiej Stali. Po dwóch latach został kupiony przez Stal Mielec w której barwach rozegrał 189 meczów ligowych (36 - I liga, 153 - II liga) i 6 w Pucharze Polski. W latach 60. grał jeszcze w Resovii.
W drugiej połowie lat 50. bardzo często grał w reprezentacji województwa rzeszowskiego. Dawano mu także szanse na grę w pierwszej reprezentacji Polski, jednak nigdy nie został powołany.
W latach 70. był trenerem młodzieży i II drużyny Resovii.

</doc>
<doc id="705478" url="https://pl.wikipedia.org/wiki?curid=705478" title="Djimon Hounsou">
Djimon Hounsou

Djimon Gaston Hounsou (ur. 24 kwietnia 1964 w Kotonu, Benin) – amerykański aktor, tancerz i model benińskiego pochodzenia, nominowany do Oscara w kategorii „najlepszy aktor drugoplanowy” za role w filmach "Nasza Ameryka" ("In America", 2002) i "Krwawy diament" ("Blood Diamond", 2006).
Życiorys.
Wczesne lata.
Urodził się w Kotonu w południowym Beninie jako syn Albertine i kucharza Pierre’a Hounsou. W 1977 roku, mając 13 lat wyjechał wspólnie z bratem do Paryża, gdzie wiódł żywot bezdomnego. Pewnego dnia „odkrył go” dla świata mody projektant Thierry Mugler.
Kariera.
Szybko upomniało się o niego Hollywood. Wystąpił w teledysku do przeboju Janet Jackson „Love Will Never Do (Without You)” (1990). Debiutancką rolę zagrał w komedii muzycznej "Bez ciebie nie istnieję" ("Without You I’m Nothing", 1990) z Sandrą Bernhard, Steve’em Antinem, Kenem Foree, Robin Antin i Johnem Doe.
Kariera Djimona Hounsou nabrała przyśpieszenia w 1997 roku. Rola przywódcy buntu niewolników w filmie Stevena Spielberga "Amistad" sprawiła, iż twarz aktora stała się rozpoznawalna na całym świecie. Kreacja ta przyniosła mu również nominację do Złotego Globu. Kolejne produkcje, m.in. "Gladiator" Ridleya Scotta czy "", utrwaliły pozycję Djimona Hounsou jako jednego z najlepiej rozpoznawalnych aktorów charakterystycznych w Hollywood. Grywał też w serialach, w tym "Beverly Hills, 90210" (1990) jako wykidajło w nocnym klubie, "Ostry dyżur" ("ER", 1999) jako Mobalage Ikabo czy AXN "Agentka o stu twarzach" ("Alias", 2003–2004) jako Kazari Bomani.
12 grudnia 2006 Djimon Hounsou odebrał nagrodę WAFCA (Stowarzyszenie Krytyków Filmowych z Waszyngtonu) za rolę drugoplanową w filmie "Krwawy diament" ("Blood Diamond", 2006). 23 stycznia 2007 Amerykańska Akademia Filmowa ogłosiła, iż rola ta uhonorowana została nominacją do Oscara.
Życie prywatne.
W 2007 roku związał się z modelką Kimorą Lee Simmons, z którą ma syna Kenzo Lee (ur. 30 maja 2009). Jednak w listopadzie 2012 roku doszło do separacji.

</doc>
<doc id="705480" url="https://pl.wikipedia.org/wiki?curid=705480" title="Jałtuszczyki">
Jałtuszczyki

Jałtuszczyki – kolonia w Polsce położona w województwie podlaskim, w powiecie siemiatyckim, w gminie Milejczyce.
W latach 1975–1998 miejscowość administracyjnie należała do województwa białostockiego.

</doc>
<doc id="705481" url="https://pl.wikipedia.org/wiki?curid=705481" title="Popiół i diament (film)">
Popiół i diament (film)

Popiół i diament – polski dramat filmowy z 1958 roku w reżyserii Andrzeja Wajdy, zrealizowany na podstawie powieści Jerzego Andrzejewskiego pod tym samym tytułem.
Akcja filmu toczy się w 1945 roku, tuż po zakończeniu II wojny światowej. Jego głównym bohaterem jest były żołnierz Armii Krajowej (AK), Maciek Chełmicki, który działając w podziemiu antykomunistycznym otrzymuje rozkaz likwidacji Szczuki, lokalnego sekretarza Polskiej Partii Robotniczej. Z biegiem czasu u Chełmickiego pojawia się coraz więcej wątpliwości.
Wajda, przekładając na język filmu literacki pierwowzór Andrzejewskiego, złagodził propagandową wymowę powieści. Filmowy "Popiół i diament", zamiast faworyzować punkt widzenia komunistycznych notabli, skupia się na tragicznych losach partyzantów z powojennego podziemia niepodległościowego. Po ponadtrzymiesięcznych zdjęciach film otrzymał od władz pozwolenie na rozpowszechnianie jedynie dzięki wstawiennictwu samego Andrzejewskiego. Chociaż nie został dopuszczony do konkursu głównego na festiwalu filmowym w Cannes, to na festiwalu w Wenecji nagrodzono go nagrodą FIPRESCI.
"Popiół i diament" spotkał się z entuzjastycznym przyjęciem krytyków zarówno w Polsce, jak i za granicą. Film jednak skłaniał do dwuznacznych interpretacji. Krytykowali go zarówno marksistowscy recenzenci, jak i – po latach, w początkach okresu transformacji – także publicyści konserwatywni. Ci ostatni zarzucali Wajdzie fałszowanie historii oraz powielanie – mimo wszystko – propagandowego przekazu pierwowzoru literackiego. Mimo uchybień historycznych "Popiół i diament" pozostaje jednak jednym z najważniejszych dzieł polskiej szkoły filmowej. Odnajdywano w nim nawiązania do romantyzmu i symbolizmu, ekspresjonistyczną wizję świata oraz portret polskiej młodzieży nie tyle z okresu wojny, ile z pokolenia popaździernikowego. Zagrawszy rolę w tym filmie, Zbigniew Cybulski był wielokrotnie porównywany do amerykańskiego symbolu buntu młodego pokolenia, aktora Jamesa Deana.
Fabuła.
Akcja filmu "Popiół i diament" rozpoczyna się 8 maja 1945 roku. Maciek, Andrzej oraz Drewnowski, trzej byli żołnierze Armii Krajowej, obecnie działają w szeregach podziemia niepodległościowego. Mężczyźni otrzymują rozkaz zabicia Szczuki, sekretarza Polskiej Partii Robotniczej. Zasadzkę na niego organizują przy kapliczce, gdzie ostrzeliwują wojskowy samochód. Dochodzi jednak do pomyłki – zamiast komunistycznego aparatczyka zastrzeleni zostali pracownicy budowlani z cementowni. Zamachowcy uciekają z miejsca akcji, nie zauważając, że tą samą drogą przejeżdża identyczny samochód prowadzony przez Szczukę. Ten widząc, co zaszło przed jego przybyciem, w obecności świadków zajścia wspomina poległych towarzyszy, a także poprzysięga zemstę na sprawcach zbrodni.
Akcja filmu przenosi się następnie do hotelu „Monopol”, znajdującego się w Ostrowcu Świętokrzyskim. Maciek zasiada przy hotelowym barze, nawiązując rozmowę z barmanką Krystyną, w której się zakochuje. Tymczasem Andrzej, podczas pobytu w apartamencie sympatyzującej z podziemiem rodziny Staniewiczów, otrzymuje od swego przełożonego Wagi jednoznaczny rozkaz powtórzenia egzekucji sekretarza PPR. Szczuka z kolei bezskutecznie poszukuje u Staniewiczów swojego syna Marka. Zasmucony wchodzi do hotelu „Monopol”, zwierzając się z tego faktu Maćkowi, nie zdając sobie wówczas sprawy, że ten jest jego politycznym przeciwnikiem. Po rozmowie odchodzi. W międzyczasie w sali hotelowej rozpoczyna się bankiet mający uczcić wyzwolenie Polski spod niemieckiej okupacji. Gdy w sali wykonywana jest pieśń "Czerwone maki na Monte Cassino", w przyległym do niej barze do Maćka przysiada się Andrzej, przekazując mu rozkaz od dowództwa. Mężczyźni zaczynają rozmawiać na temat swoich poległych przyjaciół z czasów wojny, Maciek zapala na ich cześć napełnione spirytusem kieliszki. Podczas trwającego bankietu Drewnowski, który zgodził się współpracować z władzą komunistyczną, po pijanemu rozmawia z dziennikarzem Pieniążkiem o korzyściach i możliwościach związanych z nową rzeczywistością.
Nocą do pokoju Maćka, nerwowo poszukującego swojej broni oraz okularów, wchodzi Krystyna. Rodzi się między nimi uczucie, po spędzonej razem chwili decydują się pójść na spacer. Gdy zaczyna padać deszcz, kryją się pod kościołem, gdzie Krystyna czyta umieszczony na ścianie fragment wiersza Cypriana Kamila Norwida. Zwiedzając budynek, Krystyna łamie obcas. Gdy Maciek go naprawia, o szarganie świętości miejsca oskarża ich strażnik, który czuwa nad dwoma ciałami osób zabitych przez żołnierzy podziemia. Po wyjściu ze świątyni para się rozdziela. Powróciwszy do hotelu, Maciek rozmawia z Andrzejem na temat sensu dalszej walki. Z kolei na bankiecie całkiem pijany Drewnowski wchodzi na stół i oblewa zgromadzonych pianą z gaśnicy, co w opinii osób z partii rujnuje jego karierę.
Szczuka, dowiedziawszy się, że jego syn znajduje się w placówce Urzędu Bezpieczeństwa, opuszcza hotel, by udać się do siedziby UB. Maciek, wyczuwając okazję do rozprawienia się z komunistą, podąża za nim. Gdy się spotykają, prosi go o ogień, a następnie strzela mu w serce. Umierający Szczuka łapie zabójcę ramionami, po czym ześlizguje się na bruk. W tym samym momencie w niebo strzelają race na cześć wyzwolenia, a uczestnicy bankietu tańczą jednostajnie poloneza Fryderyka Chopina. Następnego dnia Maciek decyduje się opuścić Ostrowiec, jednak zauważa Andrzeja, który goni i bije Drewnowskiego za zdradę podziemia. Zdrajca rozpoznaje Maćka, który w obawie o swoje życie podejmuje ucieczkę. Nie zatrzymuje się na polecenie pobliskiego patrolu żołnierzy Wojska Polskiego i zostaje trafiony serią z pistoletu maszynowego. Śmiertelnie ranny Maciek szuka kryjówki, jednak ostatecznie umiera na stercie śmieci.
Obsada.
Opracowano na podstawie materiału źródłowego.
Produkcja.
Opracowanie scenariusza i prace przygotowawcze.
"Popiół i diament" jest luźną adaptacją utworu literackiego autorstwa Jerzego Andrzejewskiego pod tym samym tytułem, który został opublikowany w 1948 roku. Powieść ta była w komunistycznej Polsce obowiązkową lekturą szkolną i cieszyła się poważaniem u ówczesnych władz; pierwotnie zamierzali ją zekranizować Erwin Axer i Antoni Bohdziewicz. Andrzej Wajda usłyszał o niej od Tadeusza Janczara w 1957 roku podczas pobytu w szpitalu. Gdy powieść Andrzejewskiego zarekomendował Wajdzie jego drugi reżyser, Janusz Morgenstern, po lekturze uznał on, że to będzie dobry materiał na film. 15 listopada 1957 roku Wajda wysłał list do Andrzejewskiego, w którym zaproponował mu scenariusz adaptacji. Wykluczył z niego dwa zasadnicze wątki pierwowzoru literackiego: historię Antoniego Kosseckiego oraz zorganizowanego podziemia składającego się z kilkunastoletnich chłopców. Kluczowy zatem stał się motyw konfrontacji Maćka ze Szczuką. W listopadzie 1957 roku Wajda osobiście spotkał się z Andrzejewskim, a większość grudnia poświęcili na wzmożone prace nad przygotowywanym scenariuszem. Twórcy zdecydowali się na pominięcie dalszych pobocznych wątków oraz skrócenie czasu akcji do 24 godzin, aby zachować klasyczną zasadę jedności czasu. Prace nad scenariuszem zostały ostatecznie zakończone w styczniu 1958 roku, czego dowodzi fakt, że posiedzenie Komisji Ocen Scenariuszy odbyło się 17 stycznia. Przewodniczący komisji Tadeusz Karpowski ostatecznie wyraził zgodę na rozpoczęcie prac nad filmem, zgłaszając jednak „wątpliwości […] natury dramaturgicznej, […] ideowej, dotyczące wypracowania scenariuszowego”.
Po zatwierdzeniu scenariusza reżyser przystąpił do przygotowań w ramach Studia Filmowego „Kadr”. Jako miejsce kręcenia zdjęć zamierzał wybrać Łódź, ale ostatecznie zdecydował, że metaforyczny Ostrowiec zostanie wykreowany w Wytwórni Filmów Fabularnych nr 2 we Wrocławiu. Wynikało to zarówno z możliwych oszczędności, jak i z potrzeby, aby władze centralne poświęciły mniejszą uwagę kontrowersyjnemu projektowi. 3 lutego 1958 roku, właściwie samodzielnie, pełniący obowiązki szefa kinematografii Jerzy Lewiński podjął decyzję o rozpoczęciu produkcji. Na podstawie umowy o dzieło Wajda otrzymał wynagrodzenie w wysokości 69 000 złotych, natomiast Andrzejewski – 31 500 złotych. Budżet całego filmu (już po zakończeniu produkcji) szacuje się na 6 070 000 złotych.
Rozpoczął się proces kompletowania ekipy filmowej. Do realizacji "Popiołu i diamentu" Wajda zatrudnił kierownika produkcji Stanisława Adlera. Za zdjęcia odpowiadał Jerzy Wójcik, natomiast opracowanie muzyczne zlecono Filipowi Nowakowi, kierownikowi Kwintetu Rytmicznego Polskiego Radia we Wrocławiu. Ustalone zostało, że zdjęcia będą kręcone najpierw we wnętrzach zaprojektowanych w atelier, a dopiero potem w plenerach. Za główną scenografię posłużyła wykonana w atelier konstrukcja hotelu „Monopol”. Wnosiła ona element symboliczny – ów budynek po burzliwych czasach wojny próbuje zachować elegancję, lecz w istocie podupada. Oprócz atelier wykorzystano także wnętrza naturalne – między innymi kościół świętej Barbary, kamienicę na ulicy Franciszkańskiej oraz kaplicę pod Trzebnicą.
Trudności Wajdzie sprawił dobór obsady aktorskiej. Dopomógł mu w tym Morgenstern, który był obeznany z rynkiem aktorskim w Polsce. To właśnie on wymusił na reżyserze wybór Zbigniewa Cybulskiego do roli Maćka, choć pierwotnie przewidywane było obsadzenie w tej roli Tadeusza Janczara. Wbrew intencji kostiumolog Katarzyny Chodorowicz odtwórca głównej roli zdecydował się grać w swoim ubraniu: kurtce, dżinsach i pionierkach. Cybulski, ze względu na nieszczególnie aktorski charakter swego wzroku, dokonał kolejnego brawurowego wyboru: mimo protestów Wajdy zagrał w czarnych okularach. Wacław Zastrzeżyński otrzymał rolę Szczuki, natomiast Krystynę – mimo początkowych wątpliwości reżysera – zagrała Ewa Krzyżewska. Rolę Andrzeja powierzono Adamowi Pawlikowskiemu, natomiast Drewnowskiego – Bogumiłowi Kobieli.
Realizacja.
Zdjęcia do "Popiołu i diamentu" rozpoczęto formalnie 4 marca 1958 roku, a zakończono jeszcze 7 czerwca. W łącznym rozrachunku odbyło się 60 dni zdjęciowych. Krzysztof Kornacki wskazuje jednak, że pierwszy dzień zdjęciowy faktycznie miał miejsce 6 marca. Zdjęcia rozpoczęto od prac w dwóch halach wrocławskiej wytwórni: dużej i małej. Realizowano je w marcu i kwietniu. Wnętrza plenerowe zostały sfilmowane na przełomie kwietnia i marca, natomiast pozostałą część czasu produkcji poświęcono na kręcenie scen w plenerze. To ostatnie sprawiało ekipie sporo problemu ze względu na niekorzystne warunki pogodowe. Sam format kadru, który twórcy wybrali, był przełomowy dla kina polskiego – miał proporcję 1:1,85, której nigdy wcześniej polscy reżyserzy nie wykorzystywali. Wśród kluczowych scen "Popiołu i diamentu" znajduje się ta, w której Maciek podpala kieliszki w barze; za Wajdą przypisywana jest ona Januszowi Morgensternowi.
Najwięcej problemów sprawiło Wajdzie przekonanie władz komunistycznych do wyświetlenia "Popiołu i diamentu". Partyjni intelektualiści byli niezadowoleni z uczynienia Maćka Chełmickiego główną postacią filmu. Wówczas zainterweniował sam Andrzejewski, który przy wsparciu kolegów literatów przekonał działaczy PZPR do ideologicznej wymowy filmu; bez wsparcia ze strony autora powieści dzieło Wajdy nigdy nie weszłoby na ekrany kin. Oficjalna kolaudacja odbyła się 7 lipca 1958 roku, po czym umożliwiono dystrybucję "Popiołu i diamentu" w kinach. Mimo protestów Aleksandra Forda, który żądał od władz zakazu rozpowszechniania filmu, jego oficjalna premiera odbyła się 3 października 1958 roku. Wynikało to z faktu, że decydenci po wahaniach orzekli wymowę filmu jako pozytywną, gdyż ich zdaniem pokazywał on bezsens walki polskiego podziemia niepodległościowego. Mimo to, ze względu na nadal istniejące wątpliwości co do jego przesłania, "Popiół i diament" otrzymał zakaz brania udziału w konkursie głównym Międzynarodowego Festiwalu Filmowego w Cannes. Wówczas Lewiński dzięki zgodzie przełożonych wysłał utwór Wajdy na Międzynarodowy Festiwal Filmowy w Wenecji, gdzie poza konkursem głównym zdobył nagrodę Międzynarodowej Federacji Krytyków Filmowych (FIPRESCI).
Odbiór.
"Popiół i diament" odniósł międzynarodowy sukces. Zdaniem Janiny Falkowskiej jest to najbardziej rozpoznawalny film Wajdy, a według Marka Hendrykowskiego – najważniejsze osiągnięcie polskiej szkoły filmowej, które obok rozrachunku z II wojną światową oraz prezentacji romantycznej wizji świata uwypukla charakterystyczny styl reżysera. Pomimo potępienia filmu przez część partyjnych krytyków, z graną przez Zbigniewa Cybulskiego rolą Maćka utożsamiało się wielu zwolenników niepodległej Polski. Cybulskiego przyrównywano kreacją do amerykańskiego aktora Jamesa Deana, co dopełniał fakt, iż dzięki swoim ciemnym okularom polski aktor uosabiał pokolenie współczesne rokowi 1958. Ogółem w chwili premiery "Popiół i diament" obejrzało około 1 722 000 widzów.
Polscy krytycy filmowi byli na ogół zachwyceni filmową adaptacją powieści Andrzejewskiego. Stanisław Grzelecki ocenił "Popiół i diament" jako „nowe, wybitne dzieło polskiej sztuki filmowej” („Życie Warszawy” 1958, nr 167). Według Krzysztofa Teodora Toeplitza „"Popiół i diament" nie jest filmem genialnym, lecz jest na pewno filmem wielkim” („Nowa Kultura” 1958, nr 33). Entuzjastycznie wypowiedział się o utworze Wajdy Jerzy Płażewski: „[…] mamy nowy, świetny film polski. Nazywa się "Popiół i diament"” („Przegląd Kulturalny” 1958, nr 35). Na podstawie rubryki "Dziewięciu gniewnych ludzi" z pisma „Film” Krzysztof Kornacki oszacował średnią ocen przyznawanych dziełu Wajdy na cztery kropki („bardzo dobry”). Również kilkunastu innych rodzimych krytyków filmowych i literackich – od Stanisława Grochowiaka, przez Stanisława Lema, aż po Andrzeja Wróblewskiego – uznawało "Popiół i diament" za wyjątkowe dzieło.
Na pierwszym planie, z racji ówcześnie panującego ustroju komunistycznego, wśród omawianych przez krytyków kwestii utworu znalazły się próby interpretacji ideologicznej. Wskazywano wówczas na tragizm działań żołnierzy Armii Krajowej, którzy jakoby niesłusznie kontynuowali walkę z nową rzeczywistością polityczną. Wśród tych głosów nie brakowało jednak pozbawionej ideologicznego zabarwienia opinii Jana Józefa Szczepańskiego. Jego zdaniem Wajda ukazał widzowi cechy polskiej młodzieży czasów wojny („Tygodnik Powszechny” 1958, nr 42). Jednocześnie związani z władzą krytycy mieli wątpliwości, czy reżyser nie dokonał gloryfikacji owego pokolenia, co miałoby budzić sympatię widowni do „reakcyjnego” żołnierza. Największe pretensje do "Popiołu i diamentu" mieli spośród nich Zygmunt Kałużyński i Wiktor Woroszylski. Kałużyński doszukiwał się w portrecie „NZS-owca” Maćka anachronizmu, uznając jego stylizację za odpowiednią bardziej na współczesne czasy niż na rok 1945 („Trybuna Literacka” 1958, nr 42). Z kolei zdaniem Woroszylskiego „akowcy obdarzeni zostali tak wyraźnym poczuciem absurdalności swoich występków, […] że ręce opadają” („Film” 1958, nr 42). Silnej krytyce poddali "Popiół i diament" także marksistowscy krytycy, wytykając mu rzekomy brak funkcji wychowawczych oraz marginalizację Szczuki, przedstawionego w filmie jako miernego działacza partyjnego. Od interpretacji propagandowych odciął się natomiast Stanisław Grochowiak, który doszukał się w dramacie Wajdy przede wszystkim „wymiaru eschatologicznego” klasycznej tragedii („Ekran” 1958, nr 42).
Jeszcze inaczej zinterpretowali dzieło Wajdy krytycy szukający w nim kwestii estetycznych. Jerzy Kwiatkowski zwrócił uwagę na wysoką ekspresję adaptacji w porównaniu z pierwowzorem („Życie Literackie” 1958, nr 44). Alicja Helman z kolei wysunęła opinię, iż „jest w tym filmie wszystko – za wiele, za dobrze, za pięknie”, lecz podkreśla to zarazem „żarliwość, niepokój, przejęcie, wielką uczuciową pasję” („Ekran” 1958, nr 51–52). Szerszej analizie Ernest Bryll poświęcił ocenę antycznej struktury utworu filmowego, z nieodłącznym "fatum" ukazującym tragizm działań głównego bohatera („Ekran” 1958, nr 49). Z powszechną aprobatą spotkała się natomiast kreacja Zbigniewa Cybulskiego, jak również opracowanie muzyczne oraz zdjęcia Jerzego Wójcika.
W konsekwencji zapoczątkowanej w 1989 roku transformacji ustrojowej w Polsce, w ramach rewizji kina czasów Polskiej Rzeczypospolitej Ludowej, także "Popiołowi i diamentowi" postawiono zarzut fałszowania historii. Wajda miał się tego dopuścić, gdyż w jego filmie żołnierze podziemia ścigali komunistów, natomiast w rzeczywistości było odwrotnie. Andrzej Werner za pomocą takiej argumentacji zarzucał filmowi kłamstwo historyczne, natomiast krytyk filmowy Waldemar Chołodowski ganił dzieło Wajdy za sugerowanie izolacji reprezentantów tegoż podziemia od społeczeństwa. Krzysztof Kąkolewski ubolewał nad faktem, iż "Popiół i diament" Wajdy dla widowni polskiej oraz międzynarodowej był przez lata źródłem wiedzy o czasach tuż po wojnie. Jednakże zauważył zarazem, że reżyser – w przeciwieństwie do autora oryginału – stonował propagandową wymowę książki, w której żołnierze podziemia zostali bezpośrednio przedstawieni jako bandyci. Tadeusz Lubelski stwierdził, że wersja Wajdy ociepla wizerunek podziemia w znacznie większym stopniu aniżeli proponowane przez Axera oraz Bohdziewicza, na czym zaważyły jednak gruntowne zmiany w scenariuszu na etapie zdjęć. W przeciwieństwie do Kąkolewskiego, Lubelski był przekonany, że podczas kręcenia filmu idealnie uchwycony został moment październikowego buntu.
W Europie Zachodniej "Popiół i diament" był powszechnie chwalony przez krytyków filmowych. Włoski krytyk Nevio Corich doszukał się w nim pełnego liryzmu nawiązania do sztuki barokowej. Część filmoznawców, na przykład Foumy Saisho, wskazywała na poetyckie walory dzieła. Francuz Georges Sadoul porównywał nawet dzieło Wajdy do twórczości prominentnego amerykańskiego reżysera, Ericha von Stroheima. Niektórzy krytycy byli jednak rozdrażnieni rzekomym manieryzmem utworu i eksponowaniem barowej ornamentyki. Hendrykowski zaznaczył jednak, że wynikało to z niezrozumienia przez nich licznych symboli cechujących film. Zarówno krytycy w Polsce, jak i za granicą ocenili jednak zgodnie ów film jako arcydzieło sztuki filmowej, przy czym Aleksander Jackiewicz stwierdził, że "Popiół i diament" jest najwybitniejszym dziełem w karierze Wajdy.
Po latach o "Popiele i diamencie" Jan F. Lewandowski pisał:
Także zdaniem Tadeusza Lubelskiego:
Analiza krytyczna.
Krytycy zauważali w "Popiele i diamencie" użycie licznych środków stylistycznych. Marek Hendrykowski podnosił przede wszystkim, że Wajda w swym utworze operował kontrastem, zestawiając na przykład obraz pracy oracza z bezczynnością żołnierzy podziemia, a ową bezczynność – z nagłym wyciągnięciem przez Maćka pistoletu maszynowego i przejściem do akcji. Kluczowe dla reżysera jest także nawiązywanie do epoki romantyzmu, wyrażone w wyzwalaniu spontanicznych emocji w widzu. Zdaniem Hendrykowskiego forma "Popiołu i diamentu" przywodzi na myśl konstrukcję mitu, z zachowaniem mitycznego porządku świata i zagęszczeniem czasu akcji do jednego dnia. Ten ostatni czynnik zbliża dzieło Wajdy do sztuk teatralnych. Reżyser zastosował też szereg antytez, na przykład śmierć Szczuki w momencie wystrzelenia rozjaśniających przestrzeń rac czy drzwi symbolizujące progi moralnych decyzji, przez które przechodzi główny bohater. Według Stanisława Ozimka samo miasto ma ubogą, oszczędną charakterystykę, a większość jego plenerów skąpana w mroku nocy.
"Popiół i diament", jak zauważył Hendrykowski, cechuje obok romantyzmu także gorzka ironia, wyrażona chociażby w symbolicznej śmierci Maćka na „śmietniku historii”. Widać ją także w kontraście działań głównego bohatera z pojawiającą się w filmie pieśnią "Czerwone maki na Monte Cassino", której wykonawczynią była Grażyna Staniszewska. Także Ozimek stwierdził, że w dziele Wajdy „występuje paradoksalna paralela postaw” – zarówno Maciek, jak i Szczuka stawiają sobie za honor wykonanie postawionego zadania. Obaj znajdują się w tragicznej sytuacji: po dokonanym zamachu zabójca i ofiara tworzą jakby „rzeźbiarską kompozycję”. Zdaniem Krzysztofa Świrka całym politycznym pamfletem jest portret uczestników hotelowego bankietu – od prezydenta miasta mianowanego na ministra, przez służalczych wobec nowo wprowadzonego ustroju dziennikarzy i urzędników oraz reprezentację burżuazji, aż po delegację radzieckich oficerów. Gorzką wymowę utworu dopełnia taniec pod koniec bankietu, przywodzący na myśl chocholi taniec z "Wesela" Stanisława Wyspiańskiego. Nawiązanie do literatury polskiego romantyzmu wyraża się także w cytacie z "Tyrtei" Cypriana Kamila Norwida, z którego zaczerpnięto tytuł filmu i literackiego pierwowzoru:
Nagrody i festiwale.
Film został uznany przez amerykańskiego reżysera Martina Scorsese za jedno z arcydzieł polskiej kinematografii i w 2014 roku został wytypowany przez niego do prezentacji w Stanach Zjednoczonych oraz Kanadzie w ramach festiwalu polskich filmów .
Dalsze losy oraz znaczenie.
"Popiół i diament" wywarł znaczący wpływ na rozwój polskiej szkoły filmowej, wzbudzając polemiczną reakcję ze strony innych reżyserów nurtu. W 1960 roku jeden z nich, Kazimierz Kutz, zrealizował antytezę "Popiołu i diamentu" pod tytułem "Nikt nie woła". Bohater filmu – również żołnierz podziemia niepodległościowego – w przeciwieństwie do Maćka Chełmickiego nie wykonuje rozkazu, ale próbuje zacząć życie od nowa i osiedla się na Ziemiach Odzyskanych. W filmie "Jak być kochaną" (1961) Wojciech Jerzy Has dokonał pastiszu ikonicznej „sceny z lampkami”. Główna bohaterka po II wojnie światowej wkracza do baru, w którym również grana jest piosenka "Czerwone maki na Monte Cassino", jednak śpiewa ją nie niewinna dziewczyna, lecz starsza pani „o wyglądzie «bajzelmamy»”. Z kolei postać grana przez Cybulskiego nie jest gotowym do działania spiskowcem, lecz nieogolonym, pijanym mitomanem wspominającym swoje rzekome czyny bohaterskie.
Mit Cybulskiego wybrzmiewał również w późniejszych filmach Wajdy. W jego dziełach "Krajobraz po bitwie" (1969) i "Wesele" (1972) znalazło się ponowne nawiązanie do chocholego tańca, a do motywu tragedii działaczy podziemia niepodległościowego – pod wpływem krytyki ze strony środowisk konserwatywnych – reżyser wrócił w filmie "Pierścionek z orłem w koronie" (1992). W tym utworze znalazł się autoplagiat sceny zapalania kieliszków w barze (Cybulskiego imitował Tomasz Konieczny, natomiast Pawlikowskiego uosabiał Rafał Królikowski), lecz scena ta osadzona została w innym, autoironicznym kontekście. O ile jednak środowiska konserwatywne uznały "Pierścionek z orłem w koronie" za uczciwe rozliczenie Wajdy z minionym okresem, o tyle wśród krytyków liberalno-lewicowych film wzbudził zażenowanie, a Jakub Majmurek pisał o „najbardziej bolesnej estetycznej autokompromitacji” ze strony reżysera.
W 2009 roku w ramach projektu KinoRP "Popiół i diament" został odnowiony cyfrowo i ponownie pokazany w kinach.

</doc>
<doc id="705487" url="https://pl.wikipedia.org/wiki?curid=705487" title="Susanna Gregory">
Susanna Gregory

Susanna Gregory (ur. 1958) – pseudonim artystyczny Elizabeth Cruwys (autorka używa również drugiego pseudonimu – "Simon Beaufort"), doktor filozofii i wykładowca Uniwersytetu w Cambridge. Dzięki swojej wcześniejszej pracy w policji doskonale zna tajniki pracy kryminalistycznej i problemy środowiska przestępczego. Te doświadczenia oraz znajomość historii i kultury średniowiecza z powodzeniem wykorzystuje w swojej pracy pisarskiej.
Twórczość Autorki zalicza się do gatunku fikcji kryminalnej, akcja najczęściej osadzona jest w średniowiecznej Anglii. Wraz z innymi pisarzami swojego pokroju: Phillipem Goodenem, Michaelem Jecksem, Bernardem Knightem, Ianem Morsonem Tworzy grupę pisarską używającą wspólnego pseudonimu "Średniowieczni Mordercy" ("ang. "The Medieval Murderers"").
Twórczość literacka.
"Kroniki Matthew Bartholomew":
"Chaloner":
"Sir Geoffrey Mappestone" (używając pseudonimu Simon Beaufort):
Inne:

</doc>
<doc id="705489" url="https://pl.wikipedia.org/wiki?curid=705489" title="Jerzy Gawrysiak">
Jerzy Gawrysiak

Jerzy Gawrysiak (ur. 1 września 1928 w Rybnie, zm. 7 grudnia 2007) – polski ekonomista i polityk. Minister handlu wewnętrznego i usług w latach 1975–1976, minister-członek Rady Ministrów od 1980 do 1981.
Życiorys.
Syn Wincentego i Aurelii. W 1955 ukończył studia na Uniwersytecie Leningradzkim, otrzymał tytuł magistra ekonomii. Następnie do 1958 pracował jako starszy asystent na Politechnice Poznańskiej.
W 1952 wstąpił do Polskiej Zjednoczonej Partii Robotniczej. Pełnił funkcję sekretarza komitetu dzielnicowego partii Poznań-Wilda (1958–1961) i komitetu wojewódzkiego w Poznaniu (1964–1970) oraz I sekretarza KW w Rzeszowie (1972–1975). Od 1963 do 1964 był wiceprzewodniczącym Prezydium Wojewódzkiej Rady Narodowej w Poznaniu. W 1972 i w okresie 1981–1982 był zastępcą kierownika wydziału ekonomicznego Komitetu Centralnego PZPR, pełnił również analogiczną funkcję w wydziale handlu i finansów (1981). W latach 1975–1980 był członkiem Komitetu Centralnego PZPR.
W 1971 został podsekretarzem stanu w Ministerstwie Handlu Wewnętrznego, w maju 1975 jego kierownik. Od 28 maja 1975 do 2 grudnia 1976 był ministrem handlu wewnętrznego i usług w rządzie Piotra Jaroszewicza i kolejnym pod jego przewodnictwem. Od 24 sierpnia 1980 do 12 czerwca 1981 był ministrem-członkiem Rady Ministrów i przewodniczącym Państwowej Komisji Cen w rządzie Józefa Pińkowskiego i Wojciecha Jaruzelskiego. Ambasador PRL w Niemczech Wschodnich w latach 1976–1980.
Otrzymał m.in. Order Sztandaru Pracy II klasy oraz Medal 30-lecia Polski Ludowej.
Pochowany symbolicznie na cmentarzu Powązki Wojskowe w Warszawie (kwatera AIII kol.-6-24).

</doc>
<doc id="705494" url="https://pl.wikipedia.org/wiki?curid=705494" title="Zoom8">
Zoom8

Zoom 8 - klasa jachtów powstała w Finlandii w latach 90. z uwzględnieniem najnowszych badań instytutu zdrowia i wytycznych ISAF dla łodzi klas młodzieżowych do 19 lat. Od listopada 2002 r. - międzynarodowa klasa ISAF, a od maja 2003 r. - stowarzyszona w PZŻ, w grudniu 2003 r. - wpisana do Krajowego Systemu Rywalizacji Sportowej.
Powierzchnia żagla:
Wymiary:
Polskie stowarzyszenie klasy ZOOM8 

</doc>
<doc id="705495" url="https://pl.wikipedia.org/wiki?curid=705495" title="Rodzicielka">
Rodzicielka

Rodzicielka – kobieta, która we własnym ciele nosiła dziecko podczas ciąży i urodziła je żywe podczas porodu. Rodzicielka jest matką, ale nie każda matka dziecka była jego rodzicielką (np. w przypadku adopcji, zastępczego rodzicielstwa). Rodzicielka jest osobą, która jako pierwsza zostanie wpisana do aktu urodzenia dziecka, niezależnie od możliwości późniejszych zmian (domniemanie).

</doc>
<doc id="705498" url="https://pl.wikipedia.org/wiki?curid=705498" title="Kan ha diskan">
Kan ha diskan

Kan ha diskan - naprzemienny tradycyjny śpiew bretoński. Najczęściej pieśni kan ha diskan wykonywane są przez dwóch śpiewaków: kanera i diskanera. Kaner podaje melodię i słowa, diskaner dołącza się do jego śpiewu pod koniec frazy muzycznej, którą następnie sam powtarza (czasami z niewielkimi "ubarwieniami muzycznymi" - zmianami).
Pieśni te są pieśniami śpiewanymi do tańca. Idea kan ha diskan polega na tym, by "śpiew nigdy się nie kończył" (tańce bretońskie najczęściej są tańcami "zataczającymi krąg", czyli tańcami kręgu). Najbardziej znani śpiewacy w Bretanii to pokolenie, które już odeszło lub odchodzi: siostry Goadec i bracia Morvan oraz współcześnie propagujący kan ha diskan, uznani w Bretanii śpiewacy: Yann Fanch Kemener, Annie Ebrel, Marcel Gouilloux, Erik Marchand, Marthe Vessalo.

</doc>
<doc id="705500" url="https://pl.wikipedia.org/wiki?curid=705500" title="Henryk Gawroński">
Henryk Gawroński

Henryk Gawroński (ur. 9 lipca 1933 w Wąwolnicy, zm. 17 lipca 2019 w Warszawie) – polski ekonomista i polityk, minister przemysłu maszynowego (1980–1981).
Życiorys.
Syn Władysława i Stanisławy. W 1960 roku ukończył studia w Szkole Głównej Planowania i Statystyki w Warszawie, w latach 1970–1976 dyrektor Kombinatu Techniki Świetlnej „Polam” w Warszawie.
Należał do Związku Młodzieży Polskiej i Związku Młodzieży Socjalistycznej, w 1952 roku został członkiem Polskiej Zjednoczonej Partii Robotniczej. W 1960 roku został pracownikiem komitetu warszawskiego partii, był zastępcą kierownika i kierownikiem wydziału przemysłu komitetu (1962–1970). W komitecie warszawskim był również członkiem (1967–1973), członkiem egzekutywy (1977–1980) i sekretarzem (1979–1980). Ponadto pełnił funkcję sekretarza komitetu dzielnicowego Warszawa-Wola w latach 1977–1979.
W okresie 1976–1977 dyrektor zespołu Metodyki Planowania i Systemu Funkcjonowania Gospodarki w Komisji Planowania przy Radzie Ministrów. Od 24 sierpnia 1980 do 3 lipca 1981 był ministrem przemysłu maszynowego w rządzie Józefa Pińkowskiego i Wojciecha Jaruzelskiego. 
Odznaczony m.in. Krzyżem Komandorskim i Oficerskim Orderu Odrodzenia Polski.
Pochowany na cmentarzu komunalnym Północnym w Warszawie (kwatera W-VII-3,rząd 2, grób 10).

</doc>
<doc id="705501" url="https://pl.wikipedia.org/wiki?curid=705501" title="Estrie">
Estrie

Estrie – region administracyjny w prowincji Québec (Kanada), położony na południowy wschód od Montrealu, wzdłuż granicy ze Stanami Zjednoczonymi, ze stolicą w Sherbrooke. Składa się z sześciu regionalnych magistratów i 88 hrabstw. Dzisiejszy region obejmuje większość obszaru krainy historycznej Kantony Wschodnie. Nazwa regionu pochodzi od słowa wschód (fr. "est", tak jak w "Cantons de l’Est"). Estrie podzielona jest na 6 regionalnych gmin hrabstwa oraz 88 gmin.
Estrie ma 310 733 mieszkańców. Język francuski jest językiem ojczystym dla 90,0%, angielski dla 6,7% mieszkańców (2011).
Regionalne gminy hrabstwa (MRC):
Jedna gmina znajduje się poza MRC:

</doc>
<doc id="705509" url="https://pl.wikipedia.org/wiki?curid=705509" title="Mieczysław Glanowski">
Mieczysław Glanowski

Mieczysław Józef Glanowski (ur. 11 marca 1929 w Zebrzydowicach, zm. 16 stycznia 1983) – polski inżynier górnik i polityk, minister górnictwa w latach 1980–1981.
Życiorys.
Syn Józefa i Heleny. W 1953 ukończył studia inżynierskie na Wydziale Górniczym Akademii Górniczo-Hutniczej w Krakowie. Następnie pracował na macierzystej uczelni do 1954 jako pracownik techniczny, a do 1955 był zastępcą kierownika Zakładu Badawczego przy Katedrze Głębienia Szybów i Obudowy Górniczych AGH. Następnie przeszedł do pracy w Kopalni Węgla Kamiennego „Sosnowiec” na stanowisko nadsztygara, a od 1957 do 1958 nalczelnego inżyniera. Przeszedł na stanowisko dyrektorskie w KWK „Niwka-Modrzejów”, które piastował do 1964.
W okresie 1948–1953 należał do Związku Młodzieży Polskiej, a od 1955 do Polskiej Zjednoczonej Partii Robotniczej. Od 1961 do 1965 wchodził w skład plenum komitetu miejskiego partii w Sosnowcu. W 1965 został dyrektorem departamentu inwerstycji w Ministerstwie Górnictwa i Energetyki, po czym do 1970 był dyrektorem generalnym resortu. Został wtedy również pełnomocnikiem rządu ds. Rybnickiego Okręgu Węglowego, które to stanowisko pełnił do 1980. W okresie 1971–1976 i 1981–1983 podsekretarz stanu w Ministerstwie Górnictwa i Energetyki (od 1981 do 1983 I zastępca ministra), a w latach 1976–1980 w Ministerstwie Górnictwa. 8 października został ministrem tego resortu, urząd pełnił do 3 lipca 1981 w rządzie Józefa Pińkowskiego i Wojciecha Jaruzelskiego. Następnie powrócił na stanowisko wiceministra - I zastępcy ministra górnictwa i energetyki.
Pochowany z honorami państwowymi i górniczymi 19 stycznia 1983 roku na Cmentarzu przy ul. Sienkiewicza w Katowicach. W pogrzebie udział wzięli m.in. członkowie Biura Politycznego KC PZPR wicepremier Zbigniew Messner oraz Jerzy Romanik, wicepremier Zbigniew Szałajda, minister górnictwa i energetyki gen. dyw. Czesław Piotrowski oraz wojewoda katowicki gen. dyw. pil. Roman Paszkowski. Trumnę udekorowano przyznanym Mieczysławowi Glanowskiemu pośmiertnie przez Radę Państwa Krzyżem Komandorskim z Gwiazdą Orderu Odrodzenia Polski

</doc>
<doc id="705511" url="https://pl.wikipedia.org/wiki?curid=705511" title="Sgian Dubh">
Sgian Dubh



</doc>
<doc id="705515" url="https://pl.wikipedia.org/wiki?curid=705515" title="Sgian dearg">
Sgian dearg



</doc>
<doc id="705516" url="https://pl.wikipedia.org/wiki?curid=705516" title="Partia Quebecku">
Partia Quebecku



</doc>
<doc id="705518" url="https://pl.wikipedia.org/wiki?curid=705518" title="Rodzicielstwo">
Rodzicielstwo



</doc>
<doc id="705523" url="https://pl.wikipedia.org/wiki?curid=705523" title="Parti Québécois">
Parti Québécois



</doc>
<doc id="705527" url="https://pl.wikipedia.org/wiki?curid=705527" title="Adam Glazur">
Adam Glazur

Adam Glazur (ur. 7 stycznia 1933 w Kołaczycach) – polski polityk i elektryk, minister budownictwa i przemysłu materiałów budowlanych (1975–1980).
Życiorys.
Syn Stanisława i Janiny. Należał do Związku Młodzieży Wiejskiej RP Wici (1947–1948), Związku Harcerstwa Polskiego (1948–1952) oraz do Polskiej Zjednoczonej Partii Robotniczej (1951–1980). Związał się zawodowo z Krośnieńskimi Hutami Szkła, pracował jako główny energetyk (1956–1958), naczelny inżynier (1958–1962) i dyrektor (1961–1964). Współtworzył patent "Sposób opalania pieców szklarskich gazem ziemnym i urządzenie do stosowania tego sposobu". Następnie przeszedł do pracy w resorcie budownictwa i przemysłu materiałów budowlanych, gdzie był dyrektorem departamentu, oraz I zastępcą ministra, od 1969 w stopniu podsekretarza stanu.
Od 28 maja 1975 do 23 czerwca 1980 był ministrem budownictwa i przemysłu materiałów budowlanych w rządach Piotra Jaroszewicza i Edwarda Babiucha oraz Edwarda Babiucha. W 1980 piastował funkcję Głównego Inspektora Gospodarki Energetycznej.
Był zastępcą członka Komitetu Centralnego partii od 1975 do 1980. 2 grudnia 1980 usunięty z KC, a 18 grudnia wydalony z partii na skutek nieudolności i nadużyć finansowych stwierdzonych przez Centralną Komisję Kontroli Partyjnej kierowaną przez Włodzimierza Berutowicza.
W 1978 wyróżniony wpisem do „Księgi zasłużonych dla województwa krośnieńskiego”.
W 1982 został skazany na 7 lat więzienia za nadużycia finansowe przez sędziego Lecha Paprzyckiego, Sąd apelacyjny rozpatrujący ponownie jego sprawę po 1989 uznał, że nie było podstaw do ukarania.

</doc>
<doc id="705529" url="https://pl.wikipedia.org/wiki?curid=705529" title="Jerzy Grzędzielski">
Jerzy Grzędzielski

Jerzy Grzędzielski (ur. 17 maja 1901, zm. 3/4 lipca 1941 we Lwowie) – polski doktor medycyny, docent kliniki okulistycznej Uniwersytetu Jana Kazimierza we Lwowie.
Urodził się w rodzinie sędziego Władysława Leona oraz Marii z Wolffów. W 1925 uzyskał doktorat medycyny na UJK, w 1934 habilitował się na podstawie pracy "Badania doświadczalne nad oderwaniem siatkówki". Był autorem 25 prac naukowych, a także doskonałym operatorem, uczniem i następcą na stanowisku kierownika Kliniki Okulistycznej UJK prof. Adama Bednarskiego.
Aresztowany przez Einsatzkommando zur besonderen Verwendung pod dowództwem Brigadeführera dr Karla Eberharda Schöngartha w nocy z 3 na 4 lipca 1941 roku, został tej samej nocy, bez sądu, rozstrzelany w grupie 25 polskich profesorów na Wzgórzach Wuleckich.
Jego jedynym synem jest Stanisław Grzędzielski, profesor doktor habilitowany, pracownik Centrum Badań Kosmicznych Polskiej Akademii Nauk.

</doc>
<doc id="705530" url="https://pl.wikipedia.org/wiki?curid=705530" title="Mersenius">
Mersenius

Mersenius – krater uderzeniowy położony na zachodnim brzegu Mare Humorum, na południowo-zachodniej części Księżyca. Na południowy zachód znajduje się krater Cavendish, a na południowym wschodzie krater Liebig.
Ściany krateru są mocno zniszczone, szczególnie północna część. Krater "Mersenius N" leży w samym środku południowo-zachodniej krawędzi. Wnętrze zostało zalane przez strumienie lawy, które utworzyły nawierzchnię wypukłej kopuły. Jej wysokość szacuje się na 450 metrów w stosunku do podłoża ścian. Jest bardziej prawdopodobne, że została utworzona przez lawę znajdującą się pod powierzchnią. Na powierzchni całego wnętrza znajdują się liczne mniejsze kratery, ale mniej w pobliżu centralnego szczytu. Dodatkowo dwie wątłe szczeliny biegną w pobliżu wnętrza krateru.
Na wschód od krateru na powierzchni i krawędzi Mare Humorum znajduje się system szczelin tektonicznych zwanych Rimae Mersenius. Są one generalnie równoległe i biegną w kierunku północno-zachodnim. Ich długość osiąga około 230 km.

</doc>
<doc id="705532" url="https://pl.wikipedia.org/wiki?curid=705532" title="Niebieski ekran">
Niebieski ekran



</doc>
<doc id="705533" url="https://pl.wikipedia.org/wiki?curid=705533" title="Cement (histologia)">
Cement (histologia)

Cement zęba, kostniwo – jedna z tkanek twardych zęba, zmineralizowana, o budowie podobnej do kości zbitej, pokrywająca zębinę korzeniową w zębach szkliwoguzkowych (wtedy koronę zęba pokrywa szkliwo) lub cały ząb szkliwofałdowy ssaków roślinożernych.
Anatomicznie cement stanowi integralną część zęba, jednak funkcjonalnie wraz z ozębną i włóknami kolagenowymi elastycznie umocowuje ząb w zębodole i jest zaliczany do przyzębia. Ma żółtawe zabarwienie. Jest wytwarzany przez cementoblasty lub fibroblasty ozębnej.
Wyróżnia się 4 rodzaje cementu korzeniowego:
Największe znaczenie spośród nich mają AFZ i ZGZ.

</doc>
<doc id="705538" url="https://pl.wikipedia.org/wiki?curid=705538" title="Ratusz w Zamościu">
Ratusz w Zamościu

Ratusz w Zamościu – manierystyczno-barokowy, główny budynek na zamojskim Starym Mieście. Znajduje się w północnej pierzei Rynku Wielkiego, po stronie zachodniej, jest nieco wysunięty do środka rynku. Posiada 52-metrową wieżę zegarową oraz szerokie, wachlarzowe schody.
Budowę pierwszej formy ratusza rozpoczęto w roku 1591. Początkowo, jego frontowa elewacja nie była wysunięta do środka rynku, tak jak jedynie wieża, ale na linii kamienic północnej pierzei rynku; ponadto podobnie jak kamienice posiadał po tej stronie podcienia. Na początku XVII wieku (ok. 1605 r.) wieżę, której groziło zawalenie, umocniono dodatkowo solidnymi skarpami.
Większych zmian, opracowanych przez Jana Jaroszewicza i Jana Wolffa, dokonano podczas przebudowy w połowie XVII wieku (w latach 1639–1651) – został wówczas rozbudowany (na sąsiednich od wschodu i zachodu parcelach oraz do środka rynku) i podwyższony (dobudowano trzecią kondygnację), ozdobiono go attykami, małymi wieżyczkami w narożach oraz różnymi ornamentami w stylu manierystycznym. Jego wystrój uzupełniono łagodnymi pilastrami oraz pustymi niszami między oknami obu pięter i na attykach, również typowymi dla manieryzmu, z arkadą w formie muszli (poza niszami drugiego piętra). Oddzielony został ponadto od kamienic po stronie zachodniej – powstała tym samym obecna ulica Ratuszowa. Dzięki temu posiadał podcienia nie tylko od strony Rynku Wielkiego (od frontu), ale też po obu bokach. Podwyższono również jego wieżę, o kształcie typowym dla takich budynków z okresu renesansu, tj. z czterema bokami w dolnej części oraz ośmioma w górnej. Ratusz pełnił wówczas funkcję nie tylko urzędową, ale także handlową.
W II poł. XVIII wieku przeprowadzono kolejne zmiany w ratuszu. Wybudowano wówczas dzisiejsze wachlarzowe, dwuskrzydłowe schody (1767–1770), prowadzące do głównego wejścia z barokowym portalem na I piętrze (z XVII w., przeniesionego z parteru). Nieco wcześniej, od frontu dobudowano niewielki odwach (1758 r.), który znajdował się pod dzisiejszymi schodami i był połączony z ratuszem. Jego wieża została wzbogacona większym dachem hełmowym oraz zegarem, dodano nowe attyki, a w narożach umieszczono także małe hełmy.
W czasie zaborów, w I połowie XIX wieku, po przeniesieniu mieszczących się w nim urzędów i instytucji do nowego budynku w powstałej wówczas Nowej Osadzie, zamojski ratusz wykorzystano głównie na potrzeby wojskowe, co było związane z modernizacją i rozbudową miejskich fortyfikacji. Zmieniono go m.in. na więzienie, szpital i przebudowano podobnie jak wiele innych budynków w ówczesnym Zamościu w stylu klasycystycznym – zamurowane zostały podcienia, zniknęły attyki oraz dekoracje, zmieniono dach przez co budynek utracił swój bogatszy wystrój na bardziej surowy (1823-25 r.). Dodatkowo, z tyłu ratusza (od strony Rynku Solnego), dobudowano inne więzienie (1822 r.), jakie w późniejszych latach (1854 r.) połączono z ratuszem wąskimi skrzydłami, co dało niewielki dziedziniec pośrodku. Dopiero w roku 1866, kiedy podjęto decyzję o nieprzydatności i likwidacji zamojskiej twierdzy, ratusz ponownie stał się siedzibą Rady Miejskiej i innych instytucji (m.in. sąd, policja, biblioteka).
W okresie międzywojennym (1937-39 r.) przeprowadzono gruntowną rekonstrukcję ratusza, którą kierował arch. Tadeusz Zaremba. Przywrócono wówczas jego świetniejszy, manierystyczno-barokowy wygląd z XVII wieku - ponownie ozdobiony attykami i licznymi dekoracjami. Po II wojnie światowej, podczas której zamojski ratusz nie uległ zniszczeniom, był nadal remontowany, również wewnątrz, m.in. rozebrano odwach pod schodami (lata 60.), odnowiono jego elewacje. W 1973 r. w całości przeniesiono tu magistrat. W latach 2005–2007, dzięki środkom unijnym (w ramach ZPORR), ratusz wraz z oficyną (dawnym więzieniem dobudowanym od strony Rynku Solnego w XIX w.) został objęty kolejnymi pracami remontowymi (szczególnie oficyna, w której od 2011 r. można zwiedzać podziemną trasę turystyczną), dokończonymi ostatecznie w roku 2010, kiedy przywrócono okazalszą formę frontowej elewacji ratusza, wachlarzowych schodów oraz jego wieży (dzięki unijnemu wsparciu finansowemu w ramach RPO woj. lubelskiego).
Przy wejściu do ratusza, do którego prowadzą wspomniane schody, znajduje się tarcza z herbem miasta – mieści się na niej św. Tomasz Apostoł z tarczą, na której widać trzy włócznie (nad wejściem), druga tarcza z Krzyżem Grunwaldu III klasy (po prawej stronie) oraz tablica upamiętniająca wpisanie w 1992 r. zamojskiego Starego Miasta na Listę Światowego Dziedzictwa Kultury UNESCO (po lewej stronie).
Na schodach, od strony Rynku Wielkiego, nad środkową arkadą, jest także kartusz przedstawiająca II ordynata, Tomasza Zamoyskiego (pochodząca z okresu jego panowania, tj. I poł. XVII w.), jaką umieszczono tu w roku 1937.
Na wieży ratusza codziennie (w sezonie) o godzinie 12.00 jest odgrywany zamojski hejnał, ale tylko w trzy strony świata – poza zachodnią, ponieważ według legendy założyciel miasta, hetman Jan Zamoyski, zakazał grać trębaczowi w kierunku Krakowa, czyli ówczesnej siedziby króla Zygmunta III Wazy, którego planów hetman nie popierał.
Obecnie mieści się tu Urząd Miasta Zamość (ratusz i oficyna), Straż Miejska oraz Zamojskie Centrum Informacji Turystycznej i Historycznej z Galerią Fotografii "Ratusz". Ratusz ten uchodzi za symbol Zamościa.

</doc>
<doc id="705539" url="https://pl.wikipedia.org/wiki?curid=705539" title="John Obi Mikel">
John Obi Mikel

John Michael Nchekwube Obinna (ur. 22 kwietnia 1987 w Dżosie) – nigeryjski piłkarz grający na pozycji pomocnika w angielskim klubie Stoke City F.C..
Życiorys.
Kariera klubowa.
W latach 2003–2004 reprezentował barwy nigeryjskiego klubu Plateau United. 1 października 2004 podpisał kontrakt z norweskim Lyn Fotball. W Tippeligaen zadebiutował 24 kwietnia 2005 w meczu z IK Start, natomiast pierwszego gola strzelił 1 maja w spotkaniu z Molde FK, przyczyniając się do zwycięstwa 6:1. W sezonie 2005 rozegrał łącznie sześć pojedynków w lidze norweskiej.
29 kwietnia 2005 Manchester United ogłosił, że doszedł do porozumienia z Lyn w sprawie transferu Mikela. Jednocześnie zainteresowanie jego pozyskaniem wyrażała Chelsea FC, która namawiała młodego piłkarza do zmiany barw klubowych. Sprawa trafiła więc do UEFA, następnie zaś do FIFA. Ta ostatnia organizacja nakazała w sierpniu 2005 powrócić Mikelowi do norweskiego zespołu. Ostatecznie w czerwcu 2006 roku kluby doszły do porozumienia – zawodnik przeszedł do Chelsea.
W londyńskim klubie zadebiutował 13 sierpnia 2006 w przegranym 1:2 meczu o Tarczę Wspólnoty z Liverpoolem, zmieniając w drugiej połowie Paulo Ferreirę. Po raz pierwszy w Premier League zagrał 20 sierpnia w spotkaniu z Manchesterem City, natomiast pierwszego gola strzelił 6 stycznia 2007 w pojedynku pucharu Anglii z Macclesfield Town. Wraz z Chelsea został mistrzem Anglii (2010), czterokrotnie wywalczył puchar kraju (2007, 2009, 2010, 2012), raz zdobył Puchar Ligi Angielskiej (2007) oraz sięgnął po Tarczę Wspólnoty (2009). Ponadto w sezonie 2007/2008 dotarł z londyńskim zespołem do finału Ligi Mistrzów – w nim jednak nie wystąpił. Cztery lata później (2012) wraz z Chelsea wygrał rozgrywki Ligi Mistrzów – w finałowym meczu z Bayernem Monachium zagrał w podstawowym składzie. 21 września 2013 w wygranym przez Chelsea meczu ligowym z drużyną Fulham Londyn zdobył swoją pierwszą ligową bramkę w barwach "The Blues". Oficjalnie zmienił nazwisko z John Obi Mikel na Mikel John Obi.
6 stycznia 2017 został ogłoszony nowym piłkarzem chińskiego klubu Tianjin Teda. Następnie był zawodnikiem klubów: Middlesbrough F.C. (2019) i Trabzonsporu z Turcji (2019–2020).
Kariera reprezentacyjna.
W 2003 roku wraz z reprezentacją Nigerii do lat 17 wziął udział w mistrzostwach świata w Finlandii – wystąpił w trzech meczach i strzelił jednego gola (w spotkaniu z Australią), a Nigeria nie wywalczyła awansu do fazy pucharowej. Dwa lata później uczestniczył w młodzieżowych mistrzostwach świata Holandii – w turnieju tym był podstawowym zawodnikiem reprezentacji (wystąpił w siedmiu meczach), która zajęła drugie miejsce. Ponadto zdobył bramkę w wygranym 3:0 spotkaniu fazy grupowej ze Szwajcarią.
W seniorskiej reprezentacji Nigerii zadebiutował 17 sierpnia 2005 w wygranym 1:0 meczu z Libią. Uczestniczył w Pucharze Afryki Narodów 2006, w którym Nigeryjczycy zajęli trzecie miejsce, a on strzelił gola w meczu fazy grupowej z Zimbabwe. Ponadto zdobył bramkę w serii rzutów karnych ćwierćfinałowego spotkania z Tunezją.
Brał również udział w Pucharze Narodów Afryki w 2008 i 2010 roku. W turnieju, który odbył się w Ghanie (2008) dotarł z reprezentacją do ćwierćfinału, natomiast w wygranym 2:0 meczu fazy grupowej z Beninem strzelił gola. Dwa lata później w Angoli kadra Nigerii zajęła trzecie miejsce, a Mikel w serii rzutów karnych ćwierćfinałowego meczu z Zambią zdobył bramkę. Kontuzja wykluczyła go z występu w mistrzostwach świata w Republice Południowej Afryki (2010). W roku 2013 wygrał Puchar Narodów Afryki, pokonując w finale reprezentację Burkina Faso 1-0.

</doc>
<doc id="705546" url="https://pl.wikipedia.org/wiki?curid=705546" title="Janusz Górski">
Janusz Górski

Janusz Jerzy Górski (ur. 30 listopada 1929 w Międzyrzecu Podlaskim, zm. 26 grudnia 1986 w Warszawie) – polski ekonomista i działacz ruchu ludowego, a następnie komunistyczny; minister nauki, szkolnictwa wyższego i techniki.
Życiorys.
Syn Czesława i Stefanii. Należał do Związku Młodzieży Wiejskiej RP Wici (1947–1948) i Związku Młodzieży Polskiej (1948–1952), w którym od 1948 do 1949 był starszym referentem zarządu głównego.
W latach 1947–1952 należał do Stronnictwa Ludowego i Zjednoczonego Stronnictwa Ludowego, po czym w 1963 wstąpił do Polskiej Zjednoczonej Partii Robotniczej. Od 1973 wchodził w skład egzekutywy Komitetu Łódzkiego partii, pełnił również funkcję zastępcy członka Komitetu Centralnego (1980–1981).
Od 1950 do 1952 pracował na stanowisku zastępcy asystenta Uniwersytetu Warszawskiego, po czym do 1972 był starszym asystentem, adiuktem, docentem i profesorem (od 1969) Szkoły Głównej Planowania i Statystyki w Warszawie, kierował Centralnym Ośrodkiem Metodycznym Studiów Ekonomicznych (1966–1972).
W latach 1972–1975 był rektorem Uniwersytetu Łódzkiego. Od 1975 był związany z resortem nauki, szkolnictwa wyższego i techniki, następnie od 9 sierpnia do 26 października 1978 był jego kierownikiem, a od 26 października 1978 do 3 lipca 1981 był ministrem tegoż resortu w rządach Piotra Jaroszewicza i Edwarda Babiucha oraz Edwarda Babiucha, Józefa Pińkowskiego i Edwarda Babiucha, Józefa Pińkowskiego i Wojciecha Jaruzelskiego.
Znany m.in. z negocjacji ze studentami podczas strajku studenckiego w Łodzi w styczniu i lutym 1981. W związku z tym później stał się główną postacią piosenki „Rozmowa ministra ze studentami” śpiewanej przez Aleksandra Grotowskiego.
Członek Rady Krajowej Patriotycznego Ruchu Odrodzenia Narodowego. W 1983 wybrany w skład prezydium Krajowej Rady Towarzystwa Przyjaźni Polsko-Radzieckiej. Był także członkiem Rady Redakcyjnej organu teoretycznego i politycznego KC PZPR „Nowe Drogi”. Jest pochowany na Cmentarzu Wojskowym na Powązkach (kwatera B31-tuje-5).

</doc>
<doc id="705559" url="https://pl.wikipedia.org/wiki?curid=705559" title="Herb Bytomia Odrzańskiego">
Herb Bytomia Odrzańskiego

Herb Bytomia Odrzańskiego – jeden z symboli miasta Bytom Odrzański i gminy Bytom Odrzański w postaci herbu.
Wygląd i symbolika.
Herb przedstawia tarczę herbową przedzieloną na pół. W heraldycznie prawej, żółtej części, znajduje się połowa orła dolnośląskiego, a w lewej na błękitnym tle biała ryba. Herb nawiązuje do położenia miasta nad Odrą, w historycznych granicach Dolnego Śląska.

</doc>
<doc id="705563" url="https://pl.wikipedia.org/wiki?curid=705563" title="Mercury-Atlas 4">
Mercury-Atlas 4

Mercury-Atlas 4 (MA-4) – jeden z testowych lotów pierwszego amerykańskiego załogowego statku kosmicznego Mercury, pierwszy jaki osiągnął orbitę okołoziemską. Ta sama kapsuła brała udział w nieudanym locie Mercury-Atlas 3.
Opis misji.
MA-4 został wystrzelony z kosmodromu na Przylądku Canaveral w dniu 13 września 1961, o godzinie 14:04 GMT, rakietą Atlas D. W skład wyposażenia statku weszły:
Po udanym starcie wszedł na orbitę okołoziemską i po jednokrotnym okrążeniu Ziemi, system czasowy w statku uruchomił retrorakiety i pomyślnie zdeorbitował statek. Kapsuła opadła do wody tego samego dnia o godz. 15:37:36 GMT, na Oceanie Atlantyckim, około 298 km na wschód od Bermudów, w odległości 15 km od wyliczonego punktu wodowania. Statek został wyłowiony przez okręt US Navy, USS Decatur (DD-939), 82 minuty po wodowaniu. W czasie lotu odnotowano trzy małe zakłócenia:
Lot MA-4 uznany został za niezwykle pomyślny dla załogowego programu USA. Rakieta nośna Atlas D pracowała bez zarzutu i pokazała swoje przygotowanie do lotów załogowych. Statek, poza drobnymi wyjątkami, również pracował zgodnie z planem. Globalna sieć śledzenia i łączności (13 stacji) sprawdziła się i była gotowa do wspomagania załogowego lotu kosmicznego. Test wykazał, że rakieta Atlas D nadaje się do wyniesienia kabiny na orbitę. 

</doc>
<doc id="705565" url="https://pl.wikipedia.org/wiki?curid=705565" title="Marian Ciężkowski">
Marian Ciężkowski

Marian Ciężkowski (ur. 30 kwietnia 1911 w Wadowicach, zm. 8 czerwca 1986 w Lądku-Zdroju) – geolog związany z Lądkiem-Zdrojem.
Ojciec geologa i geofizyka Wojciecha Ciężkowskiego.
Życiorys.
Ukończył studia na Uniwersytecie Jagiellońskim. W czasie II wojny światowej był jeńcem oflagu II C Woldenberg w Dobiegniewie. W 1947 został członkiem Komisji Nomenklatury Sudetów Polskiego Towarzystwa Tatrzańskiego. Od 1947 mieszkał w Lądku-Zdroju pracując początkowo w administracji, potem na stanowisku głównego geologa przedsiębiorstwa uzdrowiskowego. Pełnił funkcję radnego, a w latach 1958–1965 przewodniczącego Miejskiej Rady Narodowej gminy Lądek-Zdrój.
Był autorem badań wód radonowych w okolicach Lądka i Masywu Śnieżnika. W 1966 po odkryciu Jaskini Niedźwiedziej w Kletnie organizował pierwsze eksploracyjne i badawcze wejścia do tej jaskini.

</doc>
<doc id="705567" url="https://pl.wikipedia.org/wiki?curid=705567" title="Eugeniusz Grochal">
Eugeniusz Grochal

Eugeniusz Franciszek Grochal (ur. 1 marca 1920 w Jaśle, zm. 19 czerwca 2011 w Nowym Sączu) – polski kolejarz, związkowiec i polityk, poseł na Sejm PRL IV, V, VI i VII kadencji. Prezes, a następnie honorowy prezes Polskiego Związku Wędkarskiego.
Życiorys.
Syn Franciszka i Anastazji. W okresie okupacji zatrudniony w Polskich Kolejach Państwowych w Tarnowie, po wyzwoleniu pracował na kolei w Lubaniu Śląskim. Absolwent Wydziału Inżynieryjno-Ekonomicznego Politechniki Szczecińskiej. Od 1950 udzielał się w aparacie związków zawodowych, od 1957 do 1971 pełniąc funkcję przewodniczącego Związku Zawodowego Pracowników Kolejowych PRL. Był szefem Federacji Sportowej „Kolejarz”. Od 1971 był wiceprzewodniczącym Centralnej Rady Związków Zawodowych.
Był członkiem Polskiej Partii Socjalistycznej (od 1946), następnie Polskiej Zjednoczonej Partii Robotniczej (od 1948). Zastępca członka Komitetu Centralnego (1959–1971), członek KC (1971–1980), członek Centralnej Komisji Rewizyjnej KC (1980–1981).
W latach 1965–1980 był posłem na Sejm PRL IV, V, VI i VII kadencji.
W okresie od 17 grudnia 1977 do 24 sierpnia 1980 był ministrem-członkiem Rady Ministrów, a następnie ministrem. W okresie tym był również przewodniczącym Państwowej Komisji Cen w rządach Piotra Jaroszewicza i Edwarda Babiucha i Edwarda Babiucha.
Był honorowym prezesem Polskiego Związku Wędkarskiego, którego członkiem został w 1953, a funkcję prezesa zarządu głównego pełnił w latach 1970–1981 i 1985–1989.
Zmarł 19 czerwca 2011 i 3 dni później został pochowany w Gołąbkowicach.
Odznaczenia.
Odznaczony Orderem Sztandaru Pracy I i II klasy, Złotym i Srebrnym (1954) Krzyżem Zasługi oraz Medalem 10-lecia Polski Ludowej (1955).

</doc>
<doc id="705576" url="https://pl.wikipedia.org/wiki?curid=705576" title="Zygmunt Albert">
Zygmunt Albert

Zygmunt Albert (ur. 30 października 1908 w Turce, zm. 7 października 2001 w Bremie) – polski lekarz patolog, profesor nauk medycznych i badacz, historyk medycyny.
Życiorys.
Syn Leopolda. W 1934 ukończył studia medyczne Wydziale Lekarskim Uniwersytetu Jana Kazimierza we Lwowie, po czym został pracownikiem Zakładu Anatomii Patologicznej tej uczelni (od 1934 do 1945, przy czym w okresie okupacji sowieckiej Lwowa Wydział Lekarski UJK został przekształcony w Lwowski Państwowy Instytut Medyczny, zaś w czasie okupacji niemieckiej w Państwowe Medyczno-Przyrodnicze Kursy we Lwowie).
Był jednym z naocznych świadków mordu 23 profesorów lwowskich i członków ich rodzin na Wzgórzach Wuleckich w nocy z 3 na 4 lipca 1941 dokonanego przez Einsatzkommando zur besonderen Verwendung, specjalną jednostkę policyjną Sicherheitsdienst – policji bezpieczeństwa III Rzeszy. Dzięki zebranym przez niego dokumentom (w tym relacjom innych naocznych świadków, członków rodzin zamordowanych, żydowskich uczestników ekshumacji zwłok) powstało na ten temat szereg artykułów i publikacji jego autorstwa.
Po wyjeździe ze Lwowa (18 grudnia 1945) do Wrocławia, objął kierownictwo Katedry i Zakładu Anatomii Patologicznej na Wydziale Lekarskim Uniwersytetu i Politechniki we Wrocławiu. W latach 1949–1979 był kierownikiem Zakładu Anatomii Patologicznej Akademii Medycznej we Wrocławiu (1950–1954 pierwszy rektor Akademii). W okresie od 1954 do 1970 był kierownikiem Zakładu Onkologii Doświadczalnej w Instytucie Immunologii i Terapii Doświadczalnej Polskiej Akademii Nauk im. L. Hirszfelda we Wrocławiu. W latach 1963–1985 był członkiem Polskiej Akademii Nauk. Wiosną 1981 wyjechał do RFN, gdzie do końca życia mieszkał pod Bremą wraz z synem i rodziną, przez kilka lat współpracując z patologami z Wielkiej Brytanii i prowadząc prace badawcze z zakresu historii medycyny. Specjalista i autor prac specjalistycznych głównie z dziedziny onkologii.
Ponadto autor:

</doc>
<doc id="705582" url="https://pl.wikipedia.org/wiki?curid=705582" title="Albert Thomas">
Albert Thomas



</doc>
<doc id="705586" url="https://pl.wikipedia.org/wiki?curid=705586" title="Tadeusz Grabski">
Tadeusz Grabski

Tadeusz Wojciech Grabski (ur. 14 marca 1929 w Warszawie, zm. 2 lutego 1998 w Poznaniu) – polski doktor ekonomii i polityk komunistyczny. Członek Biura Politycznego KC PZPR (1980–1981), poseł na Sejm PRL VII kadencji, w 1980 wiceprezes Rady Ministrów, w latach 1973–1975 wojewoda poznański.
Życiorys.
Syn Leona i Zofii. W 1951 ukończył studia w Wyższej Szkole Ekonomicznej w Poznaniu, uzyskał następnie stopień dokora nauk ekonomicznych. Po ukończeniu studiów przez 5 lat służył w Wojsku Polskim. Przez kolejne 15 lat pracował w przemyśle terenowym, m.in. jako dyrektor Przedsiębiorstwa Remontowo-Budowlanego w Poznaniu, dyrektor Wojewódzkiego Zjednoczenia Przedsiębiorstw Przemysłu Terenowego w Poznaniu oraz prezes Zarządu Głównego Związku Spółdzielczości Pracy w Poznaniu. W okresie 1979–1980 pełnił funkcję dyrektora naczelnego Zakładów Systemów Automatyki „Mera” w Poznaniu.
W latach 1952–1956 należał do Związku Młodzieży Polskiej, w 1956 wstąpił do Polskiej Zjednoczonej Partii Robotniczej. W 1959 został lektorem i konsultantem komitetu wojewódzkiego w Poznaniu, następnie w latach 1965–1970 członek i przewodniczący komisji przemysłowej KW, następnie do 1975 członek egzekutywy. W okresie 1970–1972 pełnił funkcję sekretarza Komitetu Wojewódzkiego PZPR w Poznaniu. 29 grudnia 1972 był przewodniczącym prezydium Wojewódzkiej Rady Narodowej w Poznaniu, od 23 grudnia 1973 pełnił funkcję wojewody poznańskiego. W latach 1975–1979 był I sekretarzem KW PZPR w Koninie i przewodniczącym prezydium Wojewódzkiej Rady Narodowej. Od września 1980 do lipca 1981 był sekretarzem Komitetu Centralnego PZPR (w którym zasiadał w latach 1975–1981, z półroczną przerwą w 1980), a od grudnia 1980 do lipca 1981 był też członkiem Biura Politycznego KC PZPR.
W latach 1976–1980 był posłem na Sejm PRL VII kadencji. Od 24 sierpnia do 8 października 1980 pełnił urząd wicepremiera w rządzie Józefa Pińkowskiego. Tadeusz Grabski był jednym z czołowych przedstawicieli antyreformatorskiego skrzydła PZPR. W związku z tym, przed wprowadzeniem stanu wojennego, przywódcy Związku Radzieckiego oczekiwali, że to on stanie na czele PZPR. W latach 1982–1989 pracował w dyplomacji, w tym na stanowisku radcy-ministra pełnomocnego Biura Radcy Handlowego Ambasady PRL w Berlinie.
Odznaczony m.in. Krzyżem Komandorskim Orderu Odrodzenia Polski oraz Złotym Krzyżem Zasługi.
Został pochowany na Cmentarzu Junikowo w Poznaniu.

</doc>
<doc id="705588" url="https://pl.wikipedia.org/wiki?curid=705588" title="Brahiłów">
Brahiłów

Brahiłów (ukr. Браїлів, "Brajiliw") – osiedle typu miejskiego na Ukrainie, w obwodzie winnickim. Położone przy ujściu rzeki Rów do rzeki Boh.
Historia.
Pierwsza wzmianka o miejscowości pochodzi z 1440 r. W I Rzeczypospolitej administracyjnie przynależała do województwa bracławskiego prowincji małopolskiej Korony i wchodziła w skład dóbr Potockich.
Dębowy kościół wybudowano w 1604. W 1666 na polach nieopodal wsi rozegrała się bitwa pod Ścianą.
W 1740 z fundacji Franciszka Salezego Potockiego rozpoczęto budowę kościoła trynitarzy, a w późniejszych latach za sprawą komisarza dóbr brahiłowskich Stanisława Kostki Ortyńskiego miejscowość została połączona traktem z położonym we wschodniej części województwa bracławskiego Humaniem.
Po II rozbiorze Polski w 1793 znalazła się w zaborze rosyjskim. Pod zaborami siedziba w powiecie winnickim guberni podolskiej. Po Potockich dobra brahiłowskie przeszły w posiadanie Jukowskich, a następnie von Mecka, który wzniósł tu pałac. W ramach represji po powstaniu listopadowym władze rosyjskie odebrały kościół trynitarzom, a następnie przekazały Cerkwi prawosławnej. W 1852 z inicjatywy Felicjana Jukowskiego rozpoczęto budowę nowego kościoła katolickiego.
Na początku XX wieku polską drukarnię prowadził tu Feliks Sznarbachowski. Ukazywał się wówczas "Kalendarz Brahiłowski".
W Brahiłowie urodził się ostatni szef sztabu Hagany Jisra’el Galili.

</doc>
<doc id="705589" url="https://pl.wikipedia.org/wiki?curid=705589" title="Nik Pierumow">
Nik Pierumow

Nik Pierumow, właśc. Nikołaj Daniłowicz Pierumow (ur. 21 listopada 1963 w Leningradzie) – rosyjski pisarz fantasy i science-fiction, który napisał m.in. cykl "Pierścień mroku" ("Кольцо Тьмы"), którego akcja rozgrywa się w Śródziemiu J.R.R. Tolkiena.
Życiorys.
Nikołaj Pierumow urodził się 21 listopada 1963 w Leningradzie. Ukończył studia z zakresu biofizyki, na wydziale Fizyki i Mechaniki Politechniki Leningradzkiej. Uzyskał tytuł inżyniera fizyka. Zajmował się biologią molekularną, przez dziesięć lat pracował w tajnym Leningradzkim Instytucie Naukowo-Badawczym Preparatów Biologicznych Wysokiej Czystości.
Pisać zaczął pod koniec lat 70 XX wieku. W tym okresie fascynowała go fantastyka, a w szczególności twórczość J.R.R. Tolkiena. Dzieła tego pisarza czytał w oryginale, opracował też własne tłumaczenia. Aktywnie uczestniczył w ruchu fanów Tolkiena, często można go było spotkać w sieci FIDO, gdzie występował pod pseudonimem „kapitan Urthang”. Pierwszym dużym dziełem Pierumowa, wtedy jeszcze pisarza amatora, była dylogia „Нисхождение Тьмы или 300 лет спустя”, której akcja dzieje się w stworzonym przez Tolkiena Śródziemiu.
Za namową kolegi Pierumow w roku 1993 opublikował dylogię. Po pół roku książkę poddano gruntownej redakcji i opublikowano w wydawnictwie „Sieviero-Zapad”. W dalszej twórczości zrezygnował z tego kierunku i akcję powieści umieszczał w światach wykreowanych przez siebie. W późniejszym okresie Pierumow tworzył także space-opery i steampunk (razem z Siergiejem Łukjanienko).
W roku 1998, po kryzysie finansowym w Rosji, Nik wyjechał do USA, do Dallas. Obecnie wraz z żoną i trzema synami mieszka w Karolinie Północnej, gdzie pisze książki i pracuje w instytucie naukowo-badawczym, zajmując się swą podstawową specjalnością – biofizyką i biologią molekularną.

</doc>
<doc id="705590" url="https://pl.wikipedia.org/wiki?curid=705590" title="IV liga polska w piłce nożnej (grupa lubuska)">
IV liga polska w piłce nożnej (grupa lubuska)

Lubuska grupa IV ligi polskiej w piłce nożnej – jedna z 18 grup polskiej IV ligi. Do rozgrywek prowadzonych w jej ramach przez Lubuski Związek Piłki Nożnej siedzibą w Zielonej Górze dopuszczonych zostaje co sezon 18 męskich drużyn seniorskich, mających swe siedziby na terenie województwa lubuskiego. Zespoły zajmujące pierwsze (mistrz województwa lubuskiego) uzyskuje bezpośredni awans do III ligi grupy III, zaś trzy najsłabsze kluby zostają relegowane do dwóch lubuskich grup klasy okręgowej: gorzowskiej i zielonogórskiej. Przed reformą w 2008 roku rozgrywki toczono w lidze o identycznej nazwie, która jednakże znajdowała się na wyższym (czwartym) poziomie rozgrywkowym.
Sezon 2013/2014.
• Do III ligi awansował Dąb Przybyszów.
Sezon 2008/2009.
Od sezonu 2008/2009 IV liga stanowi piąty szczebel w hierarchii rozgrywek piłkarskich w Polsce.

</doc>
<doc id="705591" url="https://pl.wikipedia.org/wiki?curid=705591" title="Krynki-Miklasy">
Krynki-Miklasy

Krynki-Miklasy – część wsi Krynki-Jarki w Polsce, położona w województwie podlaskim, w powiecie siemiatyckim, w gminie Grodzisk.
W latach 1975–1998 Krynki-Miklasy administracyjnie należały do województwa białostockiego.

</doc>
<doc id="705596" url="https://pl.wikipedia.org/wiki?curid=705596" title="IV liga polska w piłce nożnej (grupa opolska)">
IV liga polska w piłce nożnej (grupa opolska)

Opolska grupa IV ligi jest jedną z 18 grup IV ligi. Występuje w niej 18 drużyn z województwa opolskiego. Opiekunem rozgrywek jest Opolski Związek Piłki Nożnej z siedzibą w Opolu. Od sezonu 2008/2009 IV liga stanowi piąty szczebel w hierarchii rozgrywek piłkarskich w Polsce. Przed reformą w 2008 roku rozgrywki toczono w lidze o identycznej nazwie, która jednakże znajdowała się na wyższym (czwartym) poziomie rozgrywkowym.
Sezon 2008/2009.
Od sezonu 2008/2009 IV liga stanowi piąty szczebel w hierarchii rozgrywek piłkarskich w Polsce.
Sezon 2003/2004.
• Awans uzyskał TOR Dobrzeń Wielki.
• Włókniarz II Kietrz i Odra/Unia II Opole wycofały się przed sezonem, dzięki czemu Małapanew Ozimek i Victoria Cisek utrzymały się.

</doc>
<doc id="705602" url="https://pl.wikipedia.org/wiki?curid=705602" title="Targowisk">
Targowisk

Targowisk – wieś w Polsce położona w województwie podlaskim, w powiecie siemiatyckim, w gminie Grodzisk.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Świętych Apostołów Piotra i Pawła w Dołubowie.

</doc>
<doc id="705604" url="https://pl.wikipedia.org/wiki?curid=705604" title="Drążek skrętny">
Drążek skrętny

Drążek skrętny (wałek skrętny) – element sprężysty w postaci pręta, rury lub wiązki płaskowników, których jeden koniec jest unieruchomiony w ramie lub w elementach nośnych nadwozia, a drugi wykonuje ruchy skrętne. Ruchy pionowe koła powodują przemieszczanie kątowe wahacza i skręcanie drążka. Drążki te stosuje się w niezależnych zawieszeniach samochodów osobowych lub terenowych. 

</doc>
<doc id="705610" url="https://pl.wikipedia.org/wiki?curid=705610" title="Dobrogoszcz (województwo podlaskie)">
Dobrogoszcz (województwo podlaskie)

Dobrogoszcz – osada leśna w Polsce położona w województwie podlaskim, w powiecie siemiatyckim, w gminie Grodzisk.
W latach 1975–1998 miejscowość administracyjnie należała do województwa białostockiego.

</doc>
<doc id="705620" url="https://pl.wikipedia.org/wiki?curid=705620" title="Polana (województwo opolskie)">
Polana (województwo opolskie)

Polana – wieś w Polsce położona w województwie opolskim, w powiecie brzeskim, w gminie Grodków.
W latach 1975–1998 miejscowość położona była w województwie opolskim.
Obecnie trwają starania o wejście wsi w administracyjne granice miasta Grodków. Miejscowość nie występuje w zestawieniach GUS jako jednostka spisowa.
Historia.
Powstała jako osada przyfolwarczna w XVIII w. W latach PRL-u funkcjonowała jako Państwowe Gospodarstwo Rolne, a następnie jako przysiółek w granicach sołectwa Wierzbnik. Jako samodzielne sołectwo od 14 I 2004 roku.

</doc>
<doc id="705623" url="https://pl.wikipedia.org/wiki?curid=705623" title="Atlas D">
Atlas D

Atlas D – amerykańska jednostopniowa rakieta nośna, pierwotnie pocisk balistyczny. Był to pierwszy pocisk serii Atlas, który uzyskał status operacyjny (po locie 12D w 1959). Rakieta brała udział w pierwszym załogowym programie lotów kosmicznych, Mercury (pod nazwą Atlas LV-3B). W kategorii pocisków zastąpiona przez konstrukcje Atlas E i Atlas F, zaś w kategorii rakiet nośnych przez Atlas SLV-3 i Atlas E/F.
Chronologia startów.
Podane starty obejmują wszystkie rodzaje lotów Atlasa D, zarówno w kosmos, jak i jako międzykontynentalnej rakiety balistycznej w zastosowaniach militarnych.

</doc>
<doc id="705624" url="https://pl.wikipedia.org/wiki?curid=705624" title="Herb Świebodzic">
Herb Świebodzic

Herb Świebodzic – jeden z symboli miasta Świebodzice w postaci herbu.
Wygląd i symbolika.
Herb zawiera umieszczoną na niebieskim polu, wspartą o podstawę tarczy herbowej, potrójnie blankowaną w zwieńczeniu, srebrną (białą) wieżę bramną, z podniesioną srebrną kratownicą. Jest ona przykryta spiczastym, czerwonym dachem i zakończona złotą gałką. Na piętrze widoczne niewielkie okno (strzelnica). Na zewnętrznych krenelażach zatknięte są trójkątne złote (żółte) flagi. Pobocznie z prawej strony skierowany twarzą do wieży, srebrny (biały) półksiężyc, po lewej sześcioramienna, złotą (żółtą) gwiazdę. Tarcza herbowa jest typu hiszpańskiego.
Historia.
Herb ustanowiony 21 czerwca 2012 roku zastąpił wersję obowiązującą od lat 90. XX wieku

</doc>
<doc id="705637" url="https://pl.wikipedia.org/wiki?curid=705637" title="Synagogi w Gdańsku">
Synagogi w Gdańsku

W Gdańsku przed II wojną światową funkcjonowało kilka synagog, z czego dzisiaj czynna jest tylko jedna, w której regularnie odbywają się nabożeństwa.
Synagogi nieistniejące lub nieczynne.
Synagogi reformowane
Synagogi ortodoksyjne

</doc>
<doc id="705666" url="https://pl.wikipedia.org/wiki?curid=705666" title="Fujara słowacka">
Fujara słowacka

Fujara słowacka, także fujara pasterska, fujara, słowacka fujara pasterska – regionalny instrument słowacki, wywodzący się z kultury pasterskiej.
Opis.
Rodzaj fletu o znacznych rozmiarach, średnio od 1,5 do 2 metrów (największy znany egzemplarz mierzy 4 metry). Pochodzi z terenów zwanych Podpolaniem, tj. z otoczenia masywu górskiego Polany w środkowej Słowacji, leżącego na wschód od Zwolenia i Bańskiej Bystrzycy. Głównym ośrodkiem produkcji fujar pozostaje dziś rejon miasta Detva.
Fujara pasterska wykonywana jest zazwyczaj z drewna bzu czarnego powlekanego olejem lnianym i składa się z:
Fujara pasterska nierzadko jest misternie zdobiona, zazwyczaj ornamentem roślinnym.
Gra na instrumencie wymaga przybrania postawy stojącej. Opiera się w głównej mierze na mikrotonach i przegłosach wydobywanych przy pomocy specjalnych technik gry, wśród których najbardziej charakterystyczną jest tzw. "rozfuk".
W 2005 roku fujara słowacka została proklamowana Arcydziełem Ustnego i Niematerialnego Dziedzictwa Ludzkości, a w 2008 roku wpisana na listę niematerialnego dziedzictwa UNESCO.

</doc>
<doc id="705673" url="https://pl.wikipedia.org/wiki?curid=705673" title="Warszawskie Zakłady Maszyn Budowlanych im. Ludwika Waryńskiego">
Warszawskie Zakłady Maszyn Budowlanych im. Ludwika Waryńskiego



</doc>
<doc id="705678" url="https://pl.wikipedia.org/wiki?curid=705678" title="Sissi – losy cesarzowej">
Sissi – losy cesarzowej

Sissi - losy cesarzowej (niem.: "Sissi - Schicksalsjahre einer Kaiserin") – film z 1957 produkcji austriackiej i RFN. 
Film jest trzecią częścią trylogii o życiu cesarzowej Elżbiety Bawarskiej, zwanej Sissi i kontynuacją filmów "Sissi" z 1955 roku oraz "Sissi - młoda cesarzowa" z 1956 roku.
Opis fabuły.
Film opowiada o kolejnych losach Sissi, która jako cesarzowa Austrii i królowa Węgier, świetnie wypełnia swoje obowiązki. Wyjeżdża na Węgry i tam miło spędza czas. Pod jej nieobecność arcyksiężna Zofia rozsiewa fałszywe plotki o romansie synowej z Andrassym. Franciszek nie daje wiary opowieściom matki, ufa żonie i wkrótce przekonuje się o jej miłości. Po powrocie z Węgier okazuje się, że Sissi cierpi na gruźlicę. Musi poddać się długotrwałej kuracji w Grecji.

</doc>
<doc id="705680" url="https://pl.wikipedia.org/wiki?curid=705680" title="Alfred Biłyk">
Alfred Biłyk

Alfred Michał Biłyk (ur. 25 września 1889 we Lwowie, zm. 19 września 1939 w Munkacs) – polski prawnik, wojewoda tarnopolski i lwowski, major piechoty Wojska Polskiego.
Życiorys.
Ojciec i matka pochowani na cmentarzu miejskim w Brzeżanach.
W 1907 zdał egzamin dojrzałości w C. K. Gimnazjum w Brzeżanach. Od 1908 wraz z nim działał w Związku Walki Czynnej. Wraz z Rydzem-Śmigłym zaprzyjaźnili się, działali w Związku Strzeleckim, w którym Biłyk był prezesem i komendantem w Brzeżanach. Byli słuchaczami Wyższego Kursu Oficerskiego, ukończonego w Struży.
W latach 1910–1911 odbył jednoroczną służbę wojskową w c. i k. Armii. Został mianowany podporucznikiem ze starszeństwem z 1 listopada 1914 w korpusie oficerów rezerwy piechoty. W 1916 jego oddziałem macierzystym był c. i k. 90 pułk piechoty.
Po wybuchu I wojny światowej został wcielony do armii austriackiej, a od końca 1914 służył w Legionach. Walczył na Podhalu w składzie I Brygady, został zastępcą szefa departamentu NKN w Piotrkowie, służył w 1 pułku piechoty, adiutantem dowódcy pułku Rydza-Śmigłego. Po kryzysie przysięgowym został sędzią śledczym w Łodzi. 5 marca 1915 został mianowany porucznikiem piechoty. W tym mieście u schyłku wojny w listopadzie 1918 działał w ramach rozbrajania okupantów.
Po odzyskaniu przez Polskę niepodległości w stopniu porucznika do 8 października 1921 był komendantem miasta Łodzi. Następnie zweryfikowany w stopniu majora piechoty ze starszeństwem z dniem 1 czerwca 1919. Został zwolniony ze służby wojskowej.
Studia prawnicze odbył na Uniwersytecie Jagiellońskim lub na Uniwersytecie Lwowskim. Aplikację sądową ukończył w Brzeżanach. W 1924 otworzył kancelarię adwokacką w Łodzi. Był członkiem Naczelnej Rady Adwokackiej. Przed wyborami parlamentarnymi do Sejmu RP w 1935 został mianowany komisarzem wyborczym w okręgu wyborczym nr. Praktykę adwokacką prowadził do 1936.
Po śmierci Józefa Piłsudskiego i bezpośrednim zaangażowaniu się Edwarda Rydza-Śmigłego w politykę wewnętrzną, jako zaufany człowiek Śmigłego został 15 lipca 1936 powołany na wojewodę tarnopolskiego. Pozostawał nim do 16 kwietnia 1937, gdy został powołany na wojewodę lwowskiego.
Kampania wrześniowa.
12 września 1939, gdy pierwsze czołgi i wozy pancerne Wehrmachtu stanęły na rogatkach Lwowa, wygłosił na antenie Radia Lwów do mieszkańców miasta swoje słynne przemówienie.
15 września 1939 premier Felicjan Sławoj Składkowski wydał Biłykowi polecenie wyjazdu do Kut, gdzie znajdowało się miejsce postoju ewakuowanego rządu. Tam otrzymał polecenie wyjazdu do konsulatu polskiego w Munkaczu na Rusi Zakarpackiej, ówcześnie (od 15 marca 1939) należącej do Węgier. 17 września 1939, wobec agresji sowieckiej na Polskę rząd polski przekroczył granicę rumuńską, zaś Biłyk został odcięty na Węgrzech. Dwukrotnie podejmował próbę przedarcia się do Lwowa, do którego podchodziła już Armia Czerwona, a kiedy okazało się to niemożliwe, w pokoju nr 5 hotelu "Csillag" w Munkaczu sporządził w dniu 19 września 1939 list-testament i strzałem w głowę popełnił samobójstwo.
Jego syn, Leszek Biłyk, również brał udział w kampanii wrześniowej.
Upamiętnienie współczesne.
W Łodzi imieniem Alfreda Biłyka nazwano rondo u zbiegu al. Włókniarzy i ul. Zgierskiej.

</doc>
<doc id="705686" url="https://pl.wikipedia.org/wiki?curid=705686" title="Jedynak">
Jedynak

Nazwisko

</doc>
<doc id="705687" url="https://pl.wikipedia.org/wiki?curid=705687" title="Jedynaczka">
Jedynaczka



</doc>
<doc id="705690" url="https://pl.wikipedia.org/wiki?curid=705690" title="Sissi - Schicksalsjahre einer Kaiserin">
Sissi - Schicksalsjahre einer Kaiserin



</doc>
<doc id="705692" url="https://pl.wikipedia.org/wiki?curid=705692" title="Kallikrates">
Kallikrates

Kallikrates (2. połowa V w. p.n.e.) - grecki architekt. 
Współpracował z Iktinosem przy budowie ateńskiego Partenonu. Zatrudniony też przy budowie tzw. Długiego Muru, łączącego Ateny z Pireusem. Jego dziełem jest świątynia Nike Apteros (joński amfiprostylos z fryzem o bitwie pod Platejami) na ateńskim Akropolu (projekt ok. 445 p.n.e., wzniesiona ok. 425 p.n.e.).

</doc>
<doc id="705694" url="https://pl.wikipedia.org/wiki?curid=705694" title="Feliks Żuber">
Feliks Żuber

Feliks Grzegorz Żuber (ur. 17 listopada 1905, zm. 20 lub 21 czerwca 1940) – polski lekkoatleta, olimpijczyk.
Życiorys.
Podporucznik rezerwy piechoty. Ukończył Wyższą Szkołę Handlową w Warszawie. Od 1934 pracował w Fabryce Karabinów Państwowej Wytwórni Uzbrojenia w Warszawie.
Od 1925 startował w barwach Warszawianki. Specjalizował się w biegach na 100,200 i 400 metrów. Pięciokrotnie stawał na podium Mistrzostw Polski, w 1928 został Mistrzem Polski w sztafecie 4 × 100 m.
W 1928 reprezentował Polskę na Igrzyskach Olimpijskich w Amsterdamie (400 m). Od 1930 pełnił funkcję kierownika sekcji lekkoatletycznej w Warszawiance.
Aresztowany 30 marca 1940 został osadzony na Pawiaku, 20 lub 21 czerwca 1940 wywieziony do Palmir i rozstrzelany w ramach Akcji AB (m.in. z Januszem Kusocińskim i Tomaszem Stankiewiczem).

</doc>
<doc id="705699" url="https://pl.wikipedia.org/wiki?curid=705699" title="Synagoga w Gdańsku (ul. Na Piaski)">
Synagoga w Gdańsku (ul. Na Piaski)

Synagoga w Gdańsku – synagoga znajdująca się w Gdańsku przy ulicy Na Piaskach (Stare Miasto). Była jedną z trzech ortodoksyjnych synagog w mieście. Rozebrana na początku II wojny światowej.
Historia.
Synagoga została zbudowana w 1932 roku. Obok sali modlitewnej mieściła się w niej również mała szkoła żydowska. W nocy z 29 na 30 sierpnia 1938 roku hitlerowcy obrzucali budynek kamieniami, co spowodowało duże zniszczenia. Na początku II wojny światowej synagoga została rozebrana.

</doc>
<doc id="705707" url="https://pl.wikipedia.org/wiki?curid=705707" title="Oriechowo-Zujewo">
Oriechowo-Zujewo

Oriechowo-Zujewo (ros. "Орехово-Зуево") – miasto w Rosji, w obwodzie moskiewskim położone 89 km na wschód od Moskwy.
Położone nad rzeką Klaźmą, lewym dopływem Oki na skraju dużego obszaru lasów. Miasto powstało w 1917 z połączenia 2 miejscowości Oriechowo i Zujewo. Przebiega tędy linia kolejowa Moskwa – Niżny Nowogród.
W mieście rozwinął się przemysł włókienniczy, maszynowy metalowy oraz chemiczny.

</doc>
<doc id="705709" url="https://pl.wikipedia.org/wiki?curid=705709" title="Człowiek Widmo">
Człowiek Widmo



</doc>
<doc id="705710" url="https://pl.wikipedia.org/wiki?curid=705710" title="Pirometalurgia">
Pirometalurgia

Pirometalurgia – dział metalurgii zajmujący się przerobem rud metali i metali wtórnych w wysokich temperaturach (powyżej temperatury topienia otrzymywanego metalu).
Pirometalurgia obejmuje procesy spiekania, świeżenia (inaczej konwertorowania), redukcji i inne.

</doc>
<doc id="705711" url="https://pl.wikipedia.org/wiki?curid=705711" title="Rudawiec nilowy">
Rudawiec nilowy

Rudawiec nilowy, rudawka nilowa ("Rousettus aegyptiacus") – gatunek ssaka z podrodziny Rousettinae w obrębie rodziny rudawkowatych (Pteropodidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1810 roku francuski przyrodnik Étienne Geoffroy Saint-Hilaire nadając mu nazwę "Pteropus agyptiacus". Holotyp pochodził z obszaru Piramidy Cheopsa w Gizie, w Egipcie.
Autorzy "Illustrated Checklist of the Mammals of the World" rozpoznają sześć podgatunków. Podstawowe dane taksonomiczne podgatunków (oprócz nominatywnego) przedstawia poniższa tabelka:
Zasięg występowania.
Rudawiec nilowy występuje w Afryce i na Bliskim Wschodzie zamieszkując w zależności od podgatunku:
Introdukowany w 2000 roku na Wyspach Kanaryjskich (Teneryfa), ale prawdopodobnie został skutecznie wytępiony i już tam nie występuje.
Morfologia.
Długość ciała (bez ogona) 138–192 mm, długość ogona 6,6–25 mm, długość ucha 18–27 mm, długość tylnej stopy 17–38 mm, długość przedramienia 82–106 mm; rozpiętość skrzydeł około 60 cm; masa ciała 81–171 g. Futerko rudawki nilowej jest lśniące. Ma barwę szarobrunatną, skrzydła są ciemnobrązowe.
Tryb życia.
Jak większość rudawek, żywi się głównie owocami. Jest to jedyny rodzaj rodziny rudawkowatych, posługujący się echolokacją. W przeciwieństwie jednak do innych echolokujących nietoperzy, sygnały używane do orientacji wytwarza nie krtanią, ale poprzez mlaskanie językiem. Związane jest to z zasiedlaniem przez rudawkę nilową m.in. jaskiń, gdy tymczasem wiele innych gatunków rudawkowatych tworzy odsłonięte kolonie, wiszące na wysokich drzewach. Łatwo się oswaja i dobrze znosi hodowlę w ogrodach zoologicznych. Na schronienia wybiera głównie drzewa i jaskinie.

</doc>
<doc id="705712" url="https://pl.wikipedia.org/wiki?curid=705712" title="Wolfgang Overath">
Wolfgang Overath

Wolfgang Overath (wym. "MAF:" , ; ur. 29 września 1943 w Siegburgu), niemiecki piłkarz, napastnik lub pomocnik i działacz piłkarski. Trzykrotny medalista mistrzostw świata, mistrz z 1974. Od 2004 prezes 1. FC Köln.
Treningi rozpoczął jako dziesięciolatek w SSV Siegburg, ale większość kariery spędził w 1. FC Köln, gdzie w latach 1962 - 1977 rozegrał 765 spotkań (287 bramek), z czego 409 w Bundeslidze (83 gole). Z zespołem z Kolonii został w 1964 historycznym zwycięzcą pierwszego sezonu rozgrywek ligowych, a w 1968 zdobył Puchar Niemiec.
W reprezentacji Niemiec rozegrał 81 spotkań i strzelił 17 bramek. Debiutował 28 września 1963 w meczu z Turcją, ostatni raz zagrał w zwycięskim meczu finałowym MŚ 74. W trzech startach na MŚ zdobywał medale każdego koloru - na MŚ 66 srebrny, w Meksyku brązowy (strzelił jedyną bramkę w meczu o trzecie miejsce) i złoty w Niemczech. Łącznie w turniejach finałowych MŚ wystąpił w 19 spotkaniach.

</doc>
<doc id="705720" url="https://pl.wikipedia.org/wiki?curid=705720" title="Długość węzła wstępującego">
Długość węzła wstępującego

Długość węzła wstępującego (Ω) - jeden z parametrów (elementów) orbity służących do opisu położenia orbity ciała w przestrzeni. Kąt pozycyjny liczony w wybranej płaszczyźnie (często w płaszczyźnie równika ciała centralnego, wokół którego krąży ciało opisywane) od pewnego ustalonego kierunku do punktu, w którym poruszające się po orbicie ciało przekracza tę płaszczyznę ze strony południowej na północną (węzeł wstępujący).
W przypadku ciała obiegającego Słońce kąt ten mierzony jest w płaszczyźnie ekliptyki, z wierzchołkiem w Słońcu i ramionami, z których jedno jest skierowane do punktu równonocy wiosennej (punktu Barana), a drugie do węzła wstępującego orbity. Kąt Ω liczony jest w kierunku ruchu Ziemi wokół Słońca (przeciwnie do kierunku ruchu wskazówek zegara).

</doc>
<doc id="705721" url="https://pl.wikipedia.org/wiki?curid=705721" title="Damian Nawrocik">
Damian Nawrocik

Damian Nawrocik (ur. 3 lipca 1980 w Poznaniu) – polski piłkarz grający na pozycji pomocnika lub napastnika. 
W ekstraklasie rozegrał 95 meczów, strzelając 16 goli. Wraz z Lechem Poznań w 2004 roku zdobył Puchar Polski.
Sukcesy.
Lech Poznań:

</doc>
<doc id="705722" url="https://pl.wikipedia.org/wiki?curid=705722" title="Żeleznodorożnyj (obwód moskiewski)">
Żeleznodorożnyj (obwód moskiewski)

Żeleznodorożnyj (ros. "Железнодорожный") – część miasta Bałaszycha w Rosji, w obwodzie moskiewskim położona 21 km na wschód od Moskwy. Do 2015 roku samodzielne miasto.
Już w XVI wieku istniało na terenie obecnego miasta kilka wsi, lecz powstanie miasta możliwe było dopiero wraz z budową linii kolejowej do Niżnego Nowogrodu w latach 1858-1862. W roku 1861 powstała tu stacja kolejowa i w 1877 była tu wieś, a od 1951 miasto.
 

</doc>
<doc id="705724" url="https://pl.wikipedia.org/wiki?curid=705724" title="Eunice Bolles">
Eunice Bolles



</doc>
<doc id="705725" url="https://pl.wikipedia.org/wiki?curid=705725" title="Bogdan Celichowski">
Bogdan Celichowski

Bogdan Celichowski (ur. 4 września 1922 w Poznaniu, zm. 21 czerwca 2016 tamże) – polski architekt i fotograf. Wykładowca Państwowej Wyższej Szkoły Sztuk Plastycznych w Poznaniu.
Życiorys.
Studia ukończył na Wydziale Architektury Szkoły Inżynierskiej w Poznaniu w latach 1945–1948. Przymusowo wcielony do wojska w latach 1949–1955. Po demobilizacji pracownik Biura Projektów "Miastoprojekt". Uzyskał uprawnienia budowlane w 1958, a po studiach drugiego stopnia na Wydziale Architektury Politechniki Wrocławskiej w latach 1962–1964 otrzymał tytuł magistra inżyniera architekta.
W 1968 rozpoczął pracę na Państwowej Wyższej Szkole Sztuk Plastycznych w Poznaniu jako kierownik Zakładów Doświadczalnych PWSSP. W 1975 został przeniesiony na stanowisko starszego wykładowcy na Wydziale Architektury Wnętrz i Wzornictwa Przemysłowego PWSSP.
W trakcie pracy na PWSSP kontynuował działalność projektową, uczestnicząc zarówno w projektach zespołowych, zwykle pracując wspólnie z Wojciechem Kasprzyckim i Włodzimierzem Wojciechowskim, jak i indywidualnych. 
Członek Stowarzyszenia Architektów Polskich. W 2010 Celichowski został laureatem Honorowej Nagrody Oddziału Poznańskiego SARP.
Przez większość życia zajmował się fotografią, wybór ponad tysiąca jego zdjęć dostępny jest w węgierskim internetowym archiwum fotografii Fortepan. Wystawa jego zdjęć z okresu okupacji niemieckiej została otwarta w Skierniewicach 10 maja 2018. 
Spoczywa na Cmentarzu Junikowo w Poznaniu.
Realizacje.
Najważniejsze z projektów zespołowych to Klinika Psychiatrii Dorosłych Uniwersytetu Medycznego w Poznaniu, zbudowana w latach 1966-1969, zespół budynków Pomnika Tysiąclecia Państwa Polskiego w Gnieźnie zbudowany w latach 1973-1978 (w zespole pracował także Jerzy Schmidt), budynek wydawnictwa Pallottinum w Poznaniu, kościół Świętej Rodziny w Poznaniu (1985-2006), kościół św. Jerzego w Poznaniu (1992-1999), a także udział w pracach projektowych przy rewaloryzacji i odbudowie Klasztoru oo. Benedyktynów w Lubiniu.

</doc>
<doc id="705732" url="https://pl.wikipedia.org/wiki?curid=705732" title="John van Nes Ziegler">
John van Nes Ziegler

John van Nes Ziegler (ur. 20 maja 1921 w Kolonii, zm. 14 listopada 2006), polityk niemiecki, związany z Socjaldemokratyczną Partią Niemiec SPD, przewodniczący Landtagu Nadrenii Północnej-Westfalii, nadburmistrz Kolonii.
Do SPD wstąpił w czasie studiów prawniczych w 1946. Działał w tym okresie także w Związku Niemieckich Studentów Socjalistycznych, któremu przewodniczył w latach 1948-1951 (jako następca przyszłego kanclerza Helmuta Schmidta). W 1951 zdał państwowe egzaminy prawnicze. W Landtagu Nadrenii Północnej-Wetsfalii zasiadał w latach 1953-1954 i 1958-1985 (łącznie siedem kadencji), funkcję przewodniczącego pełnił dwukrotnie — w latach 1966-1970 i 1980-1985. Był również wiceprzewodniczącym Landtagu (1970-1980), przewodniczącym kilku komisji Landtagu (m.in. sprawiedliwości), zastępcą przewodniczącego frakcji SPD w Landtagu. Od 1956 był członkiem rady miejskiej Kolonii, w latach 1956-1973 przewodniczył w radzie frakcji SPD, w latach 1961-1966 pełnił funkcję zastępcy nadburmistrza. Nadburmistrzem Kolonii był w latach 1973-1980.
Został odznaczony m.in. Wielkim Krzyżem Zasługi RFN. W kwietniu 1991 nadano mu tytuł honorowego obywatela Kolonii.

</doc>
<doc id="705734" url="https://pl.wikipedia.org/wiki?curid=705734" title="Zając wielkouchy">
Zając wielkouchy

Zając wielkouchy ("Lepus californicus") – gatunek ssaka z rodziny zającowatych (Leporidae). Według IUCN nie jest niezagrożony wyginięciem.
Zasięg występowania.
Zając wielkouchy występuje w Ameryce Północnej:
Introdukowany w Massachusetts, New Jersey, Maryland, Wirginii i w południowej Florydzie.
Taksonomia.
Gatunek po raz pierwszy naukowo opisał w 1837 roku brytyjski zoolog John Edward Gray nadając mu nazwę "Lepus californicus". Holotyp pochodził z „St. Antoine” (prawdopodobnie w pobliżu Misji w San Antonio, w Kalifornii, w Stanach Zjednoczonych). 
"Lepus insularis" jest wyspiarskim, melanistycznym allogatunkiem i jest blisko spokrewniony z "L. californicus". Nadal trwa debata, czy "L. insularis" zasługuje na status odrębnego gatunku, czy też reprezentuje izolowaną populację "L. californicus". W południowej Arizonie "L. californicus" i "L. alleni" są sympatryczne. Autorzy "Illustrated Checklist of the Mammals of the World" rozpoznają szesnaście podgatunkó.
Morfologia.
Długość ciała (bez ogona) 520–610 mm, długość ogona 75–101 mm, długość ucha 100–130 mm, długość tylnej stopy 113–135 mm; masa ciała 1,5–3,6 kg. Sierść latem szarobrązowa, zimą biała. Nazwę zawdzięcza dużym uszom. Poza tym ma długie przednie łapy, a tylne mocno umięśnione, co pomaga mu przy długich ucieczkach przed drapieżnikami.
Tryb życia.
Nocny tryb życia. Terytorialny, zajmując powierzchnię od 1-3 km². Spanikowany, w czasie ucieczki może oddawać susy do 6 m długości i uciekać z prędkością do 60 km/h. Żyje w stadach. Roślinożerca.
Rozmnażanie.
Pora godowa zaczyna się u zajęcy wielkouchych już wczesnym przedwiośniem, lecz w ciepłym klimacie może młode mieć cały rok.

</doc>
<doc id="705735" url="https://pl.wikipedia.org/wiki?curid=705735" title="Barras (ujednoznacznienie)">
Barras (ujednoznacznienie)



</doc>
<doc id="705736" url="https://pl.wikipedia.org/wiki?curid=705736" title="Woskriesiensk">
Woskriesiensk

Woskriesiensk (ros. "Воскресенск") – miasto w Rosji, w obwodzie moskiewskim położone 88 km na południowy wschód od Moskwy nad rzeką Moskwą, centrum administracyjne rejonu woskriesieńskiego.
W 1577 istniała tu wieś Woskriesienskoje (Воскресенское), w 1862 powstała osada, a od 1938 miasto. W 2006 zapadła decyzja o budowie tu dużej fabryki materiałów budowlanych należącej do firmy KREISEL z Poznania.

</doc>
<doc id="705737" url="https://pl.wikipedia.org/wiki?curid=705737" title="Arkembold Zaremba">
Arkembold Zaremba

Arkembold Zaremba z Trzustkowa (zm. ok. 1293) – sędzia poznański od 1246, kasztelan kaliski od 1252, wojewoda kaliski od 1253.
Arkembold Zaremba był przypuszczalnie najstarszym synem Alberta Zaremby. Od urzędu sędziego poznańskiego rozpoczął karierę urzędniczą, który otrzymał z rąk księcia Przemysła I po 29 stycznia 1230, a przed 17 lipca 1246. Awansował kilka lat później (po 17 lipca 1246, a przed 26 kwietnia 1252) do godności kasztelana kaliskiego, którym był do 11 maja 1253. Objął przed 15 maja 1253 palację gnieźnieńsko-kaliską, chociaż źródłowo jest poświadczony na niej dopiero od 24 kwietnia 1257. Niewątpliwie należał do bliskiego otoczenia księcia wielkopolskiego Bolesława Pobożnego i przeszedł po jego śmierci na służbę Przemysła II. Był obecny podczas zawierania ugody sukcesyjnej w Kępnie, a dotyczącej Pomorza (1282). Po 6 stycznia 1284 z bliżej nieznanych przyczyn książę pozbawił go urzędu wojewody gnieźnieńsko-kaliskiego. Arkembold w 1284 należał do grupy Zarembów, która przechwyciła gród kaliski i przekazała w ręce księcia śląskiego Henryka Prawego. Na palacji gnieźnieńsko-kaliskiej 2 lutego 1286 pojawił się Mikołaj Łodzia, zaś komes Arkembold - najpewniej identyczny z Arkemboldem - pojawił się 13 grudnia 1293 (dokument antydatowany) w Świeciu w otoczeniu księcia Mszczuja (do bliskich współpracowników tego księcia należał współklejnotnik Arkembald, Mikołaj, wojewoda tczewski). Zmarł przed 10 lutego 1293 i nie pozostawił potomstwa męskiego. Właściciel znacznych dóbr, których część przekazał w 1282 klasztorowi w Owińskach.

</doc>
<doc id="705738" url="https://pl.wikipedia.org/wiki?curid=705738" title="William Beauclerk (8. książę St Albans)">
William Beauclerk (8. książę St Albans)

William Beauclerk (ur. 18 grudnia 1766, zm. 17 lipca 1825 w Londynie) – brytyjski arystokrata i polityk, młodszy syn Aubrey'a Beauclerka, 5. księcia St Albans i lady Catherine Ponsonby, córki 2. hrabiego Bessborough.
Jako młodszy syn księcia St Albans nosił tylko tytuł lorda. Nie był też przeznaczony do dziedziczenia tytułu książęcego i innych przysługujących mu tytułów. Zmieniło się to w 1816 r., kiedy w przeciągu jednego roku zmarli zarówno starszy brat Williama, Aubrey, jak i jego jedyny syn, noszący to samo imię co ojciec. Mały Aubrey miał w chwili śmierci niewiele ponad jeden rok (tytuł odziedziczył gdy miał zaledwie 136 dni, będąc tym samym najmłodszym parem w historii Wielkiej Brytanii). William przyjął więc w 1816 r. tytuł 8. księcia St Albans i należne mu miejsce w Izbie Lordów.
20 lipca 1791 r. poślubił Charlotte Thelwell (ur. przed 1776, zm. 19 października 1797), córkę Roberta Thelwella i Charlotte Nelthorpe, córki sir Johna Nelthorpe'a, 5. baroneta. Małżonkowie nie mieli razem dzieci.
4 marca 1799 r. w Little Grimsby w Lincolnshire, poślubił Marię Janettę Nelthorpe (przed 1784 - 17 stycznia 1822), córkę Johna Nelthorpe'a i Mary Cracroft, córki Roberta Cracrofta. William i Maria mieli razem siedmiu synów i sześć córek:
William Beauclerk cieszył się tytułem książęcym przez 9 lat. Zmarł w 1825 r. w wieku 59 lat. Wszystkie tytuły odziedziczył jego najstarszy syn.

</doc>
<doc id="705744" url="https://pl.wikipedia.org/wiki?curid=705744" title="Hokej na trawie na Letnich Igrzyskach Olimpijskich 1948">
Hokej na trawie na Letnich Igrzyskach Olimpijskich 1948

Wyniki turnieju hokeja na trawie na Letnich Igrzyskach Olimpijskich 1948 w Londynie.
Grupa A.
&lt;BR&gt;
Grupa B.
&lt;BR&gt;
Grupa C.
&lt;BR&gt;

</doc>
<doc id="705747" url="https://pl.wikipedia.org/wiki?curid=705747" title="Spytek Wawrzyniec Jordan">
Spytek Wawrzyniec Jordan

Spytek Wawrzyniec Jordan lub Wawrzyniec Spytek Jordan z Zakliczyna herbu Trąby (ur. 1518, zm. 11 marca 1568 w Mogilanach) – kasztelan sądecki 1549–1555, podskarbi wielki koronny 1550–1555, wojewoda sandomierski 1555–1560 i krakowski 1561–1565, kasztelan krakowski od 1565, starosta czchowski 1561–1568 (z dożywotnią dzierżawą dla żony Anny).
Za panowania Zygmunta Starego pomijany w nadaniach i urzędach jako stronnik swojego brata przyrodniego i wychowawcy, wojewody podolskiego Stanisława Odrowąża. Odrowąż, skazany w lutym 1537 na konfiskatę dzierżonych dóbr ruskich za obrazę majestatu królowej Bony poprzez przepędzenie urzędników królewskich podczas konfliktu o dawne dobra książęce na Mazowszu, zabrał Jordana na rokosz lwowski w sierpniu tego roku, który przeszedł do historii pod nazwą wojny kokoszej.
Pełnił ważną rolę polityczną w Polsce doby Zygmunta Augusta, był m.in. czołowym przeciwnikiem koronacji Barbary Radziwiłłówny na królową Polski. Był także przeciwnikiem ruchu egzekucji praw i egzekucji dóbr.
Był drugim wybitnym przedstawicielem małopolskiego rodu Jordanów, dziedziczącego wójtostwo myślenickie od 1342. Syn wielkorządcy krakowskiego Mikołaja Jordana, twórcy potęgi finansowej rodu, i Anny z domu Jarosławskiej
Był znanym nie tylko w Polsce miłośnikiem sztuki. W swoim dworze w Myślenicach, a następnie w pobliskich Mogilanach otaczał się pisarzami, uczonymi, humanistami. To właśnie w Myślenicach powstało "Zwierciadło" i trzecia księga "Żywota człowieka poczciwego" Mikołaja Reja.
Utrzymywał kontakty z różnowiercami, ale choć sam Jan Kalwin zachęcał go do zmiany wiary, do końca życia pozostał katolikiem.
Spytek Jordan zdołał powiększyć jeszcze fortunę zgromadzoną przez ojca. Latyfundium przekazane przez niego żonie na mocy umowy wzajemnego dożywocia z 1564 obejmowało w chwili podziału przez spadkobierców pary w 1597 2 zamki, 4 miasta, 16 folwarków i 85 wsi, co odpowiadało skalą największym majątkom możnowładczym Małopolski. Sam Zygmunt August pożyczał od Spytka jakieś sumy pieniężne. Poza kluczem myślenickim, melsztyńskim (wraz z dawną rodową siedzibą, zamkiem w Melsztynie) i licznymi starostwami posiadał kamienicę na Rynku w Krakowie (w miejscu dzisiejszego Pałacu Wodzickich).
Z małżeństwa z Anną Sieniawską (zm. 1597), córką hetmana Mikołaja Sieniawskiego, miał dwóch zmarłych w dzieciństwie synów i pięć córek: 
Został pochowany w kościele św. Katarzyny w Krakowie w mauzoleum rodziny Jordanów.

</doc>
<doc id="705749" url="https://pl.wikipedia.org/wiki?curid=705749" title="Jerry Goodman">
Jerry Goodman

Jerry Goodman (ur. 16 marca 1949) – amerykański wirtuoz elektrycznych skrzypiec – jest jednym z najwybitniejszych rockowych i jazz-rockowych skrzypków na świecie. Pochodzi z Chicago.
Jego kariera zaczęła się w zespole The Flock. Elektryczne skrzypce Goodmana stały się najbardziej charakterystycznym elementem brzmienia zespołu. Goodman grał w The Flock do 1970 r.
W 1971 r. John McLaughlin zaprosił go do nagrania płyty "My Goal’s Beyond" - ta współpraca zaowocowała dalszymi nagraniami. Goodman wszedł w skład tworzonej przez McLaughlina grupy The Mahavishnu Orchestra, uczestnicząc w nagraniu trzech pierwszych płyt tej grupy.
Po rozpadzie pierwszego składu The Mahavishnu Orchestra, Goodman wraz z Janem Hammerem nagrali osobno płytę "Like children" w 1975 r.
W połowie lat 80. Goodman nagrał trzy firmowane jego nazwiskiem płyty w duchu muzyki new age "On the Future of Aviation", "Ariel" i "It’s Alive".
W latach 90. dołączył do jazzrockowej grupy Dixie Dregs; nagrywa też i występuje z różnymi muzykami, takimi jak Derek Sherinian, Gary Husband czy grupa Hectic Watermelon.

</doc>
<doc id="705750" url="https://pl.wikipedia.org/wiki?curid=705750" title="Ucho (fortyfikacja)">
Ucho (fortyfikacja)

Ucho (orilion, orylon) – występ tworzący przedłużenie czoła bastionu lub czołowej ściany schronu bojowego, mający ochronić bark lub ścianę boczną umocnienia przed ogniem ukośnym, prowadzonym poza polem ostrzału tego umocnienia.

</doc>
<doc id="705754" url="https://pl.wikipedia.org/wiki?curid=705754" title="Ivan Ergić">
Ivan Ergić

Ivan Ergić (cyr. Иван Ергић, ur. 21 stycznia 1981 w Szybeniku) – serbski piłkarz grający na pozycji środkowego pomocnika.
Kariera klubowa.
Ergić urodził się w chorwackim Szybeniku. Gdy był jeszcze nastolatkiem, jego rodzice wyemigrowali do Australii na skutek wojny na Bałkanach w latach 90. Piłkę nożną Ergić zaczął trenować w znanej australijskiej akademii sportowej Australian Institute of Sport, z której wywodzą się niemal wszyscy znani reprezentanci Australii, jak choćby Harry Kewell, Mark Viduka czy Brett Emerton. Po ukończeniu akademii podpisał kontrakt ze swoim pierwszym klubem, jakim był Perth Glory. Zadebiutował w jego barwach w 1999 roku i z miejsca wskoczył do podstawowej jedenastki swojej drużyny. W sezonie zasadniczym National Soccer League Perth zajęło 1. miejsce, a w play-off doszło do finału jednak w rzutach karnych uległo Wollongong Wolves. W całym sezonie Ivan rozegrał 23 mecze zdobywając 10 bramek.
Po zakończeniu sezonu w Australii, latem 2000 Ergić wyjechał do Europy i przeniósł się do Juventusu Turyn. Nie mając wielkich szans na grę w turyńskim zespole i został wypożyczony do szwajcarskiego FC Basel. Przez cały sezon był na ogół rezerwowym dla Hakana Yakina, Mario Cantaluppiego czy Benjamina Huggela, ale mimo to pojawił się na boisku w 22 meczach i zdobył 1 gola (10 grudnia w przegranym 2:3 meczu z Lausanne Sports). Mistrzem kraju zostało AC Lugano, a Basel zajęło dopiero 5. miejsce w lidze. Jednak trenerzy FC Basel byli zadowoleni z Ergicia i postanowili dać mu szansę w kolejnych latach wykupując go za 1,6 miliona franków szwajcarskich. W kolejnym sezonie był już podstawowym zawodnikiem zespołu z Bazylei zdobywając 8 bramek w 33 meczach, co znacznie pomogło w wywalczeniu mistrzostwa Szwajcarii oraz zdobyciu Pucharu Szwajcarii. Także w sezonie 2002/2003 Ergić wywalczył z Basel krajowy puchar, w lidze było już jednak trochę gorzej i na osłodę zespołowi pozostało wywalczenie wicemistrzostwa na rzecz Grasshopper Club. Jednak z powodu kontuzji rozegrał tylko 13 meczów. Natomiast sezon 2003/2004 był chyba najgorszym w karierze Ivana. Rozegrał tylko 1 mecz (został dzięki niemu symbolicznym mistrzem kraju) i zapadł na depresję psychiczną i trafił do kliniki psychiatrycznej w Bazylei. Wydawało się wówczas, iż jego kariera stoi pod wielkim znakiem zapytania. Klub jednak nie zerwał z nim umowy, Ergić się wyleczył i jeszcze w sezonie 2004/2005 zdołał rozegrać 10 meczów ligowych, a FC Basel znów stało się najlepszą drużyną w Szwajcarii. W sezonie 2005/2006 Basel zostało wicemistrzem, a Ergić swój dorobek zakończył na 4 golach w 31 ligowych meczach. W 2008 roku wywalczył mistrzostwo i puchar kraju.
W 2009 roku Ergić przeszedł do tureckiego Bursasporu. Zadebiutował w nim 16 sierpnia 2009 roku w przegranym 2:3 wyjazdowym spotkaniu z Eskişehirsporem. W sezonie 2009/2010 wywalczył z Bursasporem tytuł mistrza Turcji.
Kariera reprezentacyjna.
Ergić posiada podwójne obywatelstwo – serbskie i australijskie. Swego czasu wybrał jednak grę w reprezentacji kraju, z którego pochodzi. Został powołany przez selekcjonera Iliję Petkovicia do 23-osobowej kadry na Mistrzostwa Świata w Niemczech, pomimo tego, że nie miał za sobą debiutu w reprezentacji Serbii. Zadebiutował w niej dopiero w ostatnim sprawdzianie Serbów przed mistrzostwami – 27 maja w zremisowanym 1:1 meczu z Urugwajem. W mistrzostwach zagrał w 2 meczach – przegranym 0:6 z Argentyną (wszedł z ławki rezerwowych za Alberta Nadja) oraz w przegranym 2:3 z Wybrzeżem Kości Słoniowej (90 minut). Serbowie zagrali jednak słabo, nie zdobyli punktu i nie wyszli z grupy. Po tej imprezie zmienił się selekcjoner Serbii i nowym został Hiszpan Javier Clemente, który nie powołał Ergicia na mecze eliminacyjne do Euro 2008.

</doc>
<doc id="705761" url="https://pl.wikipedia.org/wiki?curid=705761" title="Karol Andrzej Radziwiłł">
Karol Andrzej Radziwiłł

Karol Andrzej Radziwiłł herbu Trąby (ur. 1821 w Szpanowie, zm. 1886 tamże) – syn Michała Gedeona Radziwiłła i Aleksandry ze Steckich. W 1852 r. pojął za żonę Jadwigę Sobańską (1830–1900). Właściciel dóbr Szpanów, dóbr Czarkowy na sandomierszczyźnie i Królikarni pod Warszawą, z których dwa ostatnie majątki był zmuszony sprzedać. Szpanów przekazał w spadku swemu jedynemu synowi Michałowi Piotrowi Radziwiłłowi.

</doc>
<doc id="705762" url="https://pl.wikipedia.org/wiki?curid=705762" title="Domodiedowo">
Domodiedowo

Domodiedowo () – miasto w Rosji, w obwodzie moskiewskim położone 37 km na południe od Moskwy.
Miejscowość założona w 1900 roku w związku z powstaniem linii kolejowej, w sąsiedztwie wsi Domodiedowo wymienianej już w 1410 roku. Prawa miejskie od 1947.
W 1962 kilka kilometrów od miasta otwarto tu największy w ZSRR port lotniczy, znany jako Moskwa-Domodiedowo (wraz z lotniskami Szeremietiewo i Wnukowo należy do Moskiewskiego Węzła Lotniczego).
W mieście rozwinął się przemysł maszynowy, materiałów budowlanych, włókienniczy oraz odzieżowy.
W mieście zmarła jedna z najsławniejszych rosyjskich poetek Anna Achmatowa.
Urodziła się tutaj Anna Sorokin, oszustka działająca w USA pod nazwiskiem Anna Delvey.

</doc>
<doc id="705764" url="https://pl.wikipedia.org/wiki?curid=705764" title="Dekryminalizacja">
Dekryminalizacja

Dekryminalizacja – uznanie, iż czyn nie jest już przestępstwem. Termin ten niekoniecznie musi oznaczać to samo co depenalizacja, ponieważ dany czyn może być kwalifikowany jako wykroczenie, które nie jest przestępstwem, a mimo to ponosi się z tego tytułu odpowiedzialność.

</doc>
<doc id="705773" url="https://pl.wikipedia.org/wiki?curid=705773" title="Nierzym">
Nierzym

Nierzym – jezioro o powierzchni 18,5 ha położone na zachód od wsi Zdroisko w województwie lubuskim, w powiecie gorzowskim, w gminie Kłodawa. Nad jeziorem jest kąpielisko oraz ośrodek wypoczynkowy.
Jezioro połączone jest z Gorzowem Wielkopolskim linią MZK nr linii 201 na trasie: Os.Staszica - Jezioro Nierzym (tylko w okresie od czerwca do sierpnia).

</doc>
<doc id="705777" url="https://pl.wikipedia.org/wiki?curid=705777" title="Miradż">
Miradż

Miradż (, trb. "al-miradż", trl. "al-mi'rāğ", dosł. „miejsce wspięcia się”, „drabina”, w przenośni „wniebowstąpienie”) – druga część najważniejszego objawienia proroka Mahometa. Podczas miradżu archanioł Dżibril oprowadzał Mahometa po niebie, wyjaśniając mu sens wędrówki duszy ludzkiej przed oblicze Stwórcy po śmierci na ziemi. Wówczas też Mahometowi przekazane zostały podstawowe zasady muzułmańskie, w tym obowiązek odmawiania modlitwy pięć razy dziennie, co miało odróżnić islam od judaizmu. W islamie Miradż stał się symbolem ostatecznego zjednoczenia z Bogiem i drogi proroka, którą trzeba naśladować, aby osiągnąć doskonałość duchową.

</doc>
<doc id="705778" url="https://pl.wikipedia.org/wiki?curid=705778" title="I liga argentyńska w piłce nożnej (1984)">
I liga argentyńska w piłce nożnej (1984)

Sezon 1984 był ostatnim sezonem, w którym w Argentynie rozgrywano dwa turnieje mistrzowskie – ogólnokrajowy Campeonato Nacional i stołeczny Campeonato Metropolitano. Po przejściowym sezonie 1985 w sezonie 1985/86 liga stołeczna miała stać się ligą ogólnonarodową.
Mistrzem Argentyny Campeonato Nacional w sezonie 1984 został Ferro Carril Oeste, a wicemistrzem Argentyny Nacional został klub River Plate.
Mistrzem Argentyny Metropolitano w sezonie 1984 został klub Argentinos Juniors, natomiast wicemistrzem Argentyny Metropolitano – Ferro Carril Oeste.
Do Copa Libertadores 1985 zakwalifikowały się dwa kluby:
Campeonato Nacional 1984.
W Campeonato Nacional wzięły udział 32 kluby – 20 klubów biorących udział w mistrzostwach Metropolitano oraz 12 klubów z prowincji. Prowincjonalna dwunastka została wyłoniona podczas rozgrywek klasyfikacyjnych klubów które wygrały swoje ligi prowincjonalne w roku 1983.
W sezonie 1984 w mistrzostwach Nacional wzięły udział następujące kluby z regionu stołecznego (Metropolitano): Argentinos Juniors, Atlanta Buenos Aires, Belgrano Córdoba, Boca Juniors, Chacarita Juniors, Estudiantes La Plata, Ferro Carril Oeste, CA Huracán, Independiente, Instituto Córdoba, Newell’s Old Boys, CA Platense, Racing Córdoba, River Plate, Rosario Central, San Lorenzo de Almagro, Talleres Córdoba, CA Temperley, Unión Santa Fe, CA Vélez Sarsfield
Do pierwszej ligi mistrzostw Nacional w sezonie 1984 zakwalifikowały się następujące kluby z prowincji:
Altos Hornos Zapla Palpalá, Atlético Ledesma Pueblo Ledesma, Atlético Tucumán, Central Norte Salta, Estudiantes Río Cuarto, Ferro Carril Oeste General Pico, Gimnasia y Esgrima Mendoza, Kimberley Mar del Plata, Olimpo Bahía Blanca, Unión General Pinedo, Unión San Vicente Córdoba, Uruguay Concepción del Uruguay
Finał.
Mistrzem Argentyny turnieju Nacional w roku 1984 został klub Ferro Carril Oeste, natomiast wicemistrzem Argentyny turnieju Nacional został River Plate. Jako mistrz Argentyny turnieju Nacional klub Ferro Carril Oeste zapewnił sobie udział w Copa Libertadores 1985.
Campeonato Metropolitano 1984.
Ostatni sezon ligi stołecznej Metropolitano. Kolejny sezon 1985/86 miał być pierwszym sezonem pierwszej ligi ogólnonarodowej.
Mistrzem Argentyny Metropolitano w sezonie 1984 został klub Argentinos Juniors, natomiast wicemistrzem Argentyny Metropolitano – Ferro Carril Oeste.
Tabela spadkowa zadecydowała o tym, które kluby spadną do drugiej ligi (Primera B Mertopolitano). Do drugiej ligi spadły dwa kluby – przedostatni w tabeli spadkowej Rosario Central oraz ostatni w tabeli spadkowej klub Atlanta Buenos Aires. Na ich miejsce awansowały dwa kluby z drugiej ligi – Deportivo Español oraz Gimnasia y Esgrima La Plata.

</doc>
<doc id="705781" url="https://pl.wikipedia.org/wiki?curid=705781" title="Yuki Kajiura">
Yuki Kajiura

 – japońska kompozytorka i producentka. Tworzyła ścieżki dźwiękowe do wielu serii anime, takich jak ".hack//Sign", "Noir", "", "Madlax", "Mai-HiME", "Mai-Otome", "Tsubasa Chronicle", "Puella Magi Madoka Magica" i jednego z filmów "Kimagure Orange Road" (między innymi). Pomagała Toshihiko Sahashi przy "Mobile Suit Gundam Seed" oraz "Mobile Suit Gundam Seed Destiny". Kajiura komponowała również dla gier z serii Xenosaga, a dokładniej muzykę do wstawek filmowych w "Xenosaga II" i całą ścieżkę dźwiękową "Xenosaga III". Obecnie mieszka w Tokio.
Życiorys.
Z powodu pracy ojca mieszkała w Niemczech Zachodnich i uczęszczała tam do szkoły podstawowej i średniej.
Pierwszy utwór napisała w wieku 7 lat jako piosenkę pożegnalną dla prababki. Po ukończeniu literatury angielskiej na prywatnym uniwersytecie (Tsuda) w Tokio pracowała jako programistka, ale od 1992 zwróciła swoją karierę w stronę muzyki. Jak sama przyznaje, na tę decyzję miało wpływ zamiłowanie jej ojca do europejskiej muzyki poważnej i opery.
W lipcu 1992 zadebiutowała w żeńskim trio "See-Saw". W ciągu następnych dwóch lat grupa wydała sześć singli i dwa albumy. Jednakże w 1995 tymczasowo się rozpadli. Kajiura kontynuowała karierę solo, komponując muzykę dla innych artystów, jak również jako dźwiękowiec w telewizji, reklamach, filmach, anime oraz grach.
W 2001 wraz z Chiaki Ishikawą reaktywowały See-Saw. Mniej więcej w tym samym czasie związała się ze studiem animacji Koichiego Mashimo – Bee Train, i ich pierwszym bardziej znanym projektem – "Noir". Pomimo kontrowersji, jakie wywołał serial wśród widzów, krytycy ocenili pozytywnie ścieżkę dźwiękowa, nadając jej rangę przełomu w dziedzinie muzyki w anime. Uznano to za ryzykowny, acz bardzo udany mix techno, opery oraz francuskiego brzmienia.
Kajiura bardzo ceniła stopień artystycznej swobody, jaką dał jej Mashimo – reżyser serii podczas prac nad "Noir", dzięki czemu ich współpraca rozszerzyła się na wiele z jego kolejnych projektów, wliczając ostatni (z 2006) "Tsubasa Chronicle"). Mashimo nigdy nie stawiał żadnych wyraźnych ograniczeń czy celów przed Kajiurą, pozwalając jej komponować to, na co tylko miała ochotę. Po czym po prostu brał próbki, które uważał za warte uwagi i wstawiał je gdziekolwiek mu się podobało.
W 2002 See-Saw uczestniczyło w kolejnym projekcie Mashimo, ".hack//Sign", który stał się szerzej znany dzięki połączeniu rozwoju akcji z TV i gier, oraz dzięki ścieżce dźwiękowej (sprzedanej w ponad 300 000 egzemplarzy). Podczas tworzenia serii Kajiura spotkała Emily Bindiger. Będąc pod wrażeniem jej zdolności wokalnych, zaoferowała jej wykonanie ponad 10 piosenek do serii. Na Anime Expo 2003 żartobliwie stwierdziła, że Bidinger jest „jej nauczycielem angielskiego”.

</doc>
<doc id="705785" url="https://pl.wikipedia.org/wiki?curid=705785" title="Citroën H">
Citroën H

Citroën H/HY – samochód dostawczy z nadwoziem typu furgon i bus, produkowany przez koncern Citroën w latach 1947–1981.
Historia modelu.
Citroën H nie miał swojego poprzednika - powstał tuż po wojnie, w odpowiedzi na duże zapotrzebowanie na cywilne, nieduże i zwinne ciężarówki o średnim tonażu.
Zyskał miano „Belmondo wśród aut dostawczych” za swoją nietypową „urodę”. Mimo tego był bardzo udanym i chętnie kupowanym „dostawczakiem”. Najlepszym dowodem jest długość okresu produkcji i liczba 473 289 wyprodukowanych egzemplarzy. Zastąpił go dopiero model C25.
Wyposażenie.
Wyposażenie samochodu było bardzo ubogie, zaś konstrukcja bardzo prosta, przez cały okres produkcji montowane były silniki: dwa benzynowe oraz trzy wysokoprężne. Napędzały one koła przednie.
Auto dostępne było w kilku wariantach rozmiarowych:

</doc>
<doc id="705786" url="https://pl.wikipedia.org/wiki?curid=705786" title="Dżau">
Dżau

Dżau – wezyr władców starożytnego Egiptu Merenre I i Pepiego II.
Był synem wysokiego dostojnika, prawdopodobnie nomarchy z Abydos, o imieniu Chui. Siostrami Dżaua był żony Pepiego I: Anchnesmerire I i Anchnesmerire II. Przyznanie mu godności wezyra było kolejnym dowodem istotnego wzrostu znaczenia jego rodziny. Będąc już wezyrem, został opiekunem małego Pepiego II po jego wstąpieniu na tron, wspomagając swoją siostrę, a w tej sytuacji królową-wdowę i regentkę, Anchnesmerire II w rządach nad krajem.

</doc>
<doc id="705788" url="https://pl.wikipedia.org/wiki?curid=705788" title="Zeto Software">
Zeto Software

Zeto Software Sp. z o.o. (dawniej Zakład Elektronicznej Techniki Obliczeniowej w Olsztynie, ZETO Olsztyn) – przedsiębiorstwo informatyczne z siedzibą w Olsztynie powstałe w 1971 roku, przez 20 lat funkcjonowało jako przedsiębiorstwo państwowe.
W 1991 roku, w wyniku prywatyzacji przedsiębiorstwo zostało przekształcone w spółkę z o.o. W 2014 r. dokonano zmiany nazwy spółki na "Zeto Software" Sp. z o.o. Przedsiębiorstwo zatrudnia ponad 100 pracowników; wartość majątku trwałego wynosi około 8 mln zł.
Przedsiębiorstwo ma siedzibę w dawnym budynku Banku Olsztyńskiego przy ul. Pieniężnego 6/7 w Olsztynie.
Zeto Software jest jednym z największych samodzielnych przedsiębiorstw informatycznych w północno-wschodnim regionie Polski, z przychodami za 2013 rok ponad 26 mln zł.
Zeto Software Sp. z o.o. jest członkiem Polskiej Izby Informatyki i Telekomunikacji (pod numerem 32). Posiada certyfikaty jakości ISO 9001:2008 i ISO 27001:2005.
Produkty.
Do produktów sprzedawanych przez Zeto Software należą:

</doc>
<doc id="705789" url="https://pl.wikipedia.org/wiki?curid=705789" title="Uniwersytet Przyrodniczy w Poznaniu">
Uniwersytet Przyrodniczy w Poznaniu

Uniwersytet Przyrodniczy w Poznaniu (daw. "Wyższa Szkoła Rolnicza", "Akademia Rolnicza im. Augusta Cieszkowskiego w Poznaniu") – szkoła wyższa w Poznaniu, która powstała jako samodzielna uczelnia w 1951. Kampus znajduje się na Sołaczu na osiedlu administracyjnym Sołacz. Siedziba władz uczelni (rektorat i dziekanaty) mieści się w budynku Collegium Maximum przy ul. Wojska Polskiego 28.
Historia.
Tradycje uczelni sięgają 1870, gdy staraniem Augusta Cieszkowskiego powstała w Żabikowie pod Poznaniem Wyższa Szkoła Rolnicza im. Haliny. Była ona jedyną polską szkołą wyższą na ziemiach polskich pod zaborem pruskim. Uczelnia istniała tylko siedem lat i została zlikwidowana dekretem pruskiego kanclerza Bismarcka, a mimo to wpłynęła niewątpliwie na poziom rolnictwa w Wielkopolsce oraz wzmocniła ideę utworzenia silnej uczelni akademickiej w Poznaniu.
Gdy jeszcze w 1919, w czasie trwania walk powstania wielkopolskiego, rozpoczął działalność uniwersytet, nazwany początkowo Wszechnicą Piastowską, a potem Uniwersytetem Poznańskim, jego częścią integralną był Wydział Rolniczo-Leśny. Zajęcia na Wydziale rozpoczęły się już w październiku 1919. Wtedy też założono Ogród Dendrologiczny, w 1920 zakupiono Kolegium Rungego, a w 1937 zrealizowano Collegium im. Cieszkowskich. Dynamiczny rozwój naukowy i materialny Wydziału mimo wybuchu II wojny światowej, pozwolił kształcić swych studentów od 1942 na tajnym Uniwersytecie Ziem Zachodnich. Po wojnie w strukturach Uniwersytetu Poznańskiego nadal funkcjonował Wydział Rolniczo Leśny, który z początkiem roku akademickiego 1949/1950 podzielono na Wydział Rolniczy ze Studium Ogrodniczym i Wydział Leśny.
W 1951 na mocy zarządzenia Rady Ministrów nastąpiło oddzielenie obu wydziałów od Uniwersytetu i utworzenie nowej uczelni o nazwę Wyższa Szkoła Rolnicza. Kolejne wydziały tworzono: Zootechniczny (1951), Technologii Drewna (1954), Ogrodniczy (1956), Technologii Rolno-Spożywczej (1962), Melioracji Wodnych (1970) i Ekonomiczno-Społeczny (2007). W styczniu 2010 senat uczelni zmienił nazwę dwóch wydziałów: Rolniczego na Rolnictwa i Bioinżynierii oraz Ogrodniczego na Ogrodnictwa i Architektury Krajobrazu.
W 1972 uczelnia zmieniła nazwą na "Akademia Rolnicza", a w 1996 jej patronem został August Cieszkowski. Ustawą z dnia 7 lutego 2008 r. uczelni nadano nazwę "Uniwersytet Przyrodniczy w Poznaniu", ang. "Poznań University of Life Sciences" (PULS).
Kształcenie.
Obecnie uczelnia daje możliwość podjęcia nauki na 1 kierunku jednolitych studiów magisterskich (weterynaria), 22 kierunkach I stopnia i na 20 kierunkach II stopnia studiów. Na wszystkich wydziałach prowadzone są studia III stopnia w ramach Szkoły Doktorskiej. Ponadto uczelnia prowadzi liczne studia podyplomowe. Całość kształcenia odbywa się w ramach 6 wydziałów. W uczelni funkcjonuje Europejski System Transferu i Akumulacji Punktów (ECTS), dzięki któremu jest możliwa wymiana studentów na poziomie krajowym i europejskim. Na poziomie międzynarodowym wymiana studentów jest organizowana m.in. dzięki programom Erasmus i Leonardo da Vinci.
Kierunki kształcenia

</doc>
<doc id="705790" url="https://pl.wikipedia.org/wiki?curid=705790" title="Jean Lannes">
Jean Lannes

Jean Lannes (ur. 10 kwietnia 1769 w Lectoure (Gers), zm. 31 maja 1809 w Wiedniu) – marszałek cesarstwa od 1804, książę Montebello. Był jednym z najbardziej odważnych dowódców Napoleona, który sam powiedział o nim „znalazłem go pigmejem, a zostawiłem gigantem”. Przyjaciel cesarza, mógł się do niego zwracać „Ty”.
Życiorys.
Był synem stajennego i przygotowywano go do zawodu farbiarza. Przeszedł bardzo krótką edukację, ale swoją wielką siłą i sprawnością we wszystkich męskich sportach zapewnił sobie awans na sierżanta–majora batalionu ochotników z Gers, do którego dołączył po wybuchu wojny pomiędzy Hiszpanią a Francją. Walczył w kampaniach w Pirenejach w 1793 i 1794 i dzięki nienagannej służbie awansował na szefa brygady. Jednak w 1795 w czasie reformy armii przez Termidorian został zdegradowany.
Wstąpił ponownie jako ochotnik do armii włoskiej i w słynnej kampanii 1796 ponownie wywalczył sobie kolejne awanse, zostając w końcu generałem brygady z rozkazu Napoleona. Odznaczył się we wszystkich bitwach. Został ranny pod Arcole pomagając Napoleonowi uciec przed nadchodzącymi wojskami austriackimi. Wybrany przez Napoleona do towarzyszenia mu podczas wyprawy do Egiptu (tam, dnia 10 maja 1799 r., otrzymał nominację na generała dywizji) jako dowódca jednej z brygad generała Klebera, odznaczył się również w tej kampanii, szczególnie podczas odwrotu z Syrii.
Wrócił razem z Napoleonem do Francji i pomagał mu w przewrocie 18 brumaire’a (8 listopada 1799). Po przejęciu władzy przez Napoleona został awansowany do rangi dowódcy Gwardii Konsularnej. Dowodził przednią strażą wojsk francuskich podczas przekraczania Alp w 1800 roku: jako pierwszy w nocy z 14 na 15 maja (24/25 floréala) wyruszył ze swą dywizją ze szwajcarskiej miejscowości Bourg-Saint-Pierre na Przełęcz św. Bernarda i jako pierwszy osiągnął Saint-Rhémy-en-Bosses po włoskiej stronie, gdzie zajął pozycje obronne wokół wsi i podjął niezbędne działania, mające na celu zapewnić bezpieczne przejście kolejnych oddziałów. W czasie kampanii włoskiej miał decydujący wpływ na zwycięstwo w bitwie pod Montebello (stąd wziął się jego tytuł „księcia Montebello”, nadany mu 8 lat później) i dowodził częścią wojsk w czasie bitwy pod Marengo.
W 1801 r. Napoleon wysłał go jako ambasadora do Portugalii. Opinie różniły się na temat jego możliwości w tym zawodzie, dlatego Napoleon już nigdy nie użył go jako dyplomaty. Po powołaniu cesarstwa został Marszałkiem Francji (1804) i dowodził ponownie przednią strażą wielkiej armii francuskiej w kampanii Austerlitz. W bitwie pod Austerlitz w grudniu 1805 dowodził lewym skrzydłem armii francuskiej. W latach 1806–1807 podczas kampanii napoleońskich był u szczytu chwały; dowodząc swoimi korpusami odznaczył się przeprowadzeniem ich przez Las Turyński, akcją pod Saalfeld/Saale (która jest teraz studiowana jako modelowa we Francuskiej Szkole Oficerskiej), w bitwie pod Jeną-Auerstedt i pod Pułtuskiem. Jego dowodzenie przednią strażą w bitwie pod Frydlandem było jeszcze bardziej modelowe. W 1807 Napoleon nadał mu restytuowane księstwo siewierskie.
Następnie miał zostać wypróbowany jako szef sztabu Napoleona, który zabrał go do Hiszpanii w 1808 i dał mu całe skrzydło armii, z którym udało mu się odnieść zwycięstwo nad Castañosem pod Tudelą. W styczniu 1809 r. został wysłany do zdobycia Saragossy i 21 lutego, po jednej z najbardziej nieugiętych walk w historii, zdobył ją.
Napoleon ogłosił go następnie księciem Montebello i w 1809 po raz ostatni powierzył mu dowodzenie przednią strażą.
Brał udział w starciach w okolicach Eggmühl i w czasie marszu na Wiedeń. Jego korpus prowadził armię francuską przez Dunaj i walczył razem z Masseną w straszliwej bitwie pod Aspern. 22 maja 1809 r. został zmuszony do odwrotu, podczas którego usiadł na chwilę pogrążając się w ponurych myślach. Wtedy otrzymał śmiertelną ranę: wystrzelony pocisk rykoszetował i trafił go w skrzyżowane nogi, które zostały potem amputowane, lecz mimo prób ratowania zmarł od ran 31 maja w Wiedniu. Zaraz po operacji odwiedził go Napoleon, który objął go i płakał, mimo że bitwa toczyła się tuż obok. Kiedy Lannes umierał, powiedział do swego ukochanego cesarza i przyjaciela: "Panie, za kilka godzin stracisz jedyną osobę, która cię kocha". Jego najstarszy syn został mianowany Parem Francji przez Ludwika XVIII.

</doc>
<doc id="705795" url="https://pl.wikipedia.org/wiki?curid=705795" title="Argument perycentrum">
Argument perycentrum

Argument perycentrum (ω) – jeden z parametrów (elementów) orbity służących do opisu położenia orbity ciała w przestrzeni. Określa orientację orbity w jej płaszczyźnie. Jest to kąt pozycyjny mierzony w płaszczyźnie orbity między kierunkami od ciała centralnego do węzła wstępującego i do perycentrum. Kąt ω liczony jest w kierunku ruchu ciała opisywanego po orbicie.
W przypadku ciała obiegającego Słońce kąt ten nazywany jest argumentem peryhelium, natomiast w przypadku orbity geocentrycznej argumentem perygeum.

</doc>
<doc id="705804" url="https://pl.wikipedia.org/wiki?curid=705804" title="Guy Sorman">
Guy Sorman

Guy Sorman (ur. 10 marca 1944) – francuski dziennikarz, publicysta polityczny i filozof.
Życiorys.
Absolwent prestiżowej École nationale d’administration. Jest współpracownikiem m.in. „Le Figaro”, „Wall Street Journal”, a także polskiego tygodnika „Europa” (dodatek do „Dziennika”). Najczęściej kojarzony z klasycznym liberalizmem. Kawaler Legii Honorowej, założyciel Wydawnictwa Sorman (1975).
Publikacje.
Po polsku ukazały się jego książki:

</doc>
<doc id="705807" url="https://pl.wikipedia.org/wiki?curid=705807" title="Antistia">
Antistia

Antistia była pierwszą żoną Gnejusza Pompejusza Wielkiego. Jej ojciec Publiusz Antistiusz przewodniczył trybunałowi, przed którym stanął Pompejusz oskarżony o malwersacje łupów spod Asculum, zdobytych przez ojca Pompejusza, Pompejusza Strabona. Plutarch w swoich „Żywotach równoległych“ relacjonuje ten proces, twierdząc, że opanowanie i przenikliwość wykazywana przez Pompejusza w czasie procesu, wzbudziły w Antistiuszu sympatię do niego i idącą za tym propozycję małżeństwa z córką Publiusza. Takie sekretne porozumienie zostało zawarte i po uniewinnieniu Pompejusza kilka dni później małżeństwo zostało zawarte w 86 p.n.e. Małżeństwo nie trwało jednak zbyt długo. 
Sulla, który po pokonaniu Mitrydatesa wrócił do Italii, zdobył pełnię władzy w Rzymie pokonując popularów, którym przewodzili wówczas Lucjusz Korneliusz Cynna, Gnejusz Papiriusz Karbon i Mariusz Młodszy, syn Gajusza Mariusza. W czasie walk obie strony wymordowywały zwolenników stronnictwa przeciwnego. Tak zginął też Publiusz Antistiusz uważany za stronnika Sulli, zgładzony na rozkaz ówczesnego konsula Mariusza Młodszego. Po śmierci Publiusza samobójstwo popełniła jego żona, matka Antistii.
W czasie wojny cennym sprzymierzeńcem Sulli okazał się Pompejusz. Chcąc go bardziej związać z sobą i mieć nad nim kontrolę Sulla wymusił na Pompejuszu rozwód z Antistią w 82 p.n.e. i poślubienie swojej pasierbicy, Emilii Skaury.

</doc>
<doc id="705810" url="https://pl.wikipedia.org/wiki?curid=705810" title="Cykle Milankovicia">
Cykle Milankovicia

Cykle Milankovicia – periodyczne zmiany parametrów orbity ziemskiej, obejmujące ekscentryczność i nachylenie ekliptyki oraz precesję. 
Opisane przez serbskiego naukowca Milutina Milankovicia są uważane za dominujący mechanizm paleoklimatyczny, gdyż łączny wpływ trzech z nich może w niektórych punktach wpłynąć na zmniejszenie nasłonecznienia o 10% od wartości średniej. Ekscentryczność, nachylenie ekliptyki i precesja orbity Ziemi zmienia się i odpowiada prawdopodobnie za cykle epok lodowcowych z okresem 100 tys. lat w czwartorzędzie.
Zlodowacenia na ziemiach polskich miały miejsce w okresach:
Teorie zbliżone do teorii Milankovicia były proponowane wcześniej przez Josepha Adhemara, Jamesa Crolla i innych, ale ich sprawdzenie było trudne ze względu na brak poprawnego datowania i wątpliwości jakie okresy są istotne przy weryfikacji. Dopiero rdzenie otrzymane z dna oceanów oraz klasyczny teraz artykuł z 1976 roku okazały się istotne dla potwierdzenia teorii Milankovicia. 
Ekscentryczność orbity.
Mimośród ziemskiej orbity ulega niewielkim wahaniom czterokrotnie w okresie około 400 tysięcy lat, po czym cykl powtarza się. Przy większym mimośrodzie różnice w ilości energii docierającej do Ziemi w określonych porach roku są większe. Od około miliona lat cykl ten wydaje się mieć największy wpływ na okresy zlodowaceń, przy czym interglacjały występują w czasie gdy orbita Ziemi jest bardziej eliptyczna. 
Nachylenie osi Ziemi.
Wartość kąta nachylenia osi Ziemi w stosunku do prostej prostopadłej do ekliptyki ulega wahaniom w okresie 41 tysięcy lat w granicach 21,8° do 24,4°, obecnie wynosi 23,44° (co oznacza, że bieguny otrzymują średnio cztery razy mniej energii niż równik) i zmniejsza się. Przy większym nachyleniu strefa międzyzwrotnikowa rozszerza się a koła podbiegunowe leżą dalej od biegunów. Przy takich warunkach kontrasty termiczne pomiędzy odpowiednimi szerokościami geograficznymi są mniejsze. 
Dodatkowo oś Ziemi wykonuje cykl precesji z okresem 26 tys. lat. Jednocześnie oś eliptyczna obraca się, ale wolniej, co prowadzi do 21 tys. letniego cyklu pomiędzy sezonami i orbitą. W praktyce oznacza to, że punkty równonocy oraz przesileń przemieszczają się wzdłuż ekliptyki. Obecnie Ziemia osiąga peryhelium 3 stycznia, tuż po przesileniu zimowym, natomiast aphelium 4 lipca, po przesileniu letnim. Ma to wpływ na stosunkowo nieduże kontrasty termiczne pomiędzy zimą a latem na półkuli północnej.
Wpływ na klimat.
Sytuacja sprzyjająca powiększaniu się lądolodu ma miejsce w przypadku, gdy Ziemia znajduje się w większej odległości od Słońca zimą przy małym nachyleniu osi obrotu do płaszczyzny ekliptyki - ciepła zima sprzyja opadom na biegunach a stosunkowo chłodne lato nie jest w stanie roztopić całości śniegu. W sytuacji odwrotnej, gdy Ziemia latem jest blisko Słońca a kąt nachylenia jej osi do ekliptyki duży - panują dogodne warunki do topnienia lodu i regresji lądolodu. 
Znajomość cykli pozwala przewidywać przyszłe okresy zlodowaceń, przy założeniu, że są one za nie odpowiedzialne. Na ich podstawie można prognozować, że temperatura powinna się obniżyć przez najbliższe 60 tysięcy lat o 5 °C, w tym o około 0,01 °C w XXI wieku, co jest prawdopodobnie hamowane przez globalne ocieplenie.

</doc>
<doc id="705813" url="https://pl.wikipedia.org/wiki?curid=705813" title="Vsftpd">
Vsftpd

vsftpd () – serwer FTP dla systemów uniksowych, w tym Linuxa.
Zapewnia obsługę standardowego protokołu FTP jak i jego zabezpieczonej wersji, FTPS. Bezpieczne uwierzytelnianie i transfer plików osiągnięto poprzez wykorzystanie protokołu SSL. Protokół SSL jest dostępny dzięki zastosowaniu zewnętrznej biblioteki OpenSSL, co znacznie uprościło sam kod serwera vsftpd. FTPS obsługiwany jest w trybie jawnym (explicit) od wersji 2.0.7 i ukrytym (implicit) od wersji 2.1.0.
Udostępniany jest na zasadach licencji GPL w wersji 2, z wyjątkiem umożliwiającym łączenie z biblioteką OpenSSL, która z kolei nie jest zgodna z GPL.
W warstwie sieciowej vsftpd zapewnia obsługę protokołu IPv6.
Jest domyślnym serwerem w dystrybucjach GNU/Linux jak Ubuntu, CentOS, Fedora, NimbleX i RHEL. W Slackware i Debian wymaga dodatkowej instalacji.

</doc>
<doc id="705815" url="https://pl.wikipedia.org/wiki?curid=705815" title="Andrzej Kościelecki (1522–1565)">
Andrzej Kościelecki (1522–1565)

Andrzej Kościelecki herbu Ogończyk (ur. ok. 1522 w Kościelcu, zm. 1565) – dworzanin królewski, starosta bydgoski od 1545 r., kasztelan inowrocławski od 1552 r., starosta nakielski od 1553 r., wojewoda inowrocławski od 1553 r., wojewoda łęczycki od 1553 r., wojewoda kaliski od 1558 r., wojewoda poznański od 1563 roku, sekretarz królewski w 1550 roku, starosta Pyzdr w latach 1568–1565.
Życiorys.
Urodził się w 1522 r. w Kościelcu k. Inowrocławia – gnieździe rodowym Kościeleckich. Był synem Jana Janusza, wojewody łęczyckiego i Katarzyny z Pampowskich. Wraz z młodszym bratem – Janem Januszem przebywał w 1536–1537 r. na studiach w Wittenberdze. Od stycznia 1545 r. wspólnie z bratem był starostą bydgoskim. W 1547 r. znalazł się na dworze Zygmunta I. W 1548 r., wraz z wojewodą kaliskim Piotrem Służewskim, otrzymał w dożywocie królewszczyznę Murzynno w pobliżu Inowrocławia, którą po pewnym czasie objął samodzielnie. W 1550 r. został sekretarzem królewskim, posłował też do sejmiku pruskiego.
Był żarliwym katolikiem, z silnym poparciem duchowieństwa ułatwiającym mu szybką karierę. 6 kwietnia 1552 r. otrzymał nominację na kasztelana inowrocławskiego, a już 24 kwietnia 1553 r. awansował na tamtejszego wojewodę. W październiku 1553 r. został wojewodą łęczyckim. W 1558 r. zyskał nowe godności: wojewody kaliskiego (22 stycznia) i starosty pyzdrskiego (18 sierpnia).
Od 1554 r. posiadał we wieczystym władaniu wieś Murzynno, a ponadto
Nową Wieś w starostwie gniewkowskim oraz: Dulsko i Niemojonki.
Andrzej Kościelecki był przeciwnikiem ruchu egzekucyjnego. Na sejmie piotrkowskim w 1558 r. po raz pierwszy wystąpił publicznie przeciw egzekucji dóbr. W 1559 r. na prośbę kapituły włocławskiej, wraz z bratem Janem Januszem interweniował u włocławskiego biskupa-nominata Jakuba Uchańskiego, by ten wstrzymał się z objęciem biskupstwa, póki nie oczyści się przed Stolicą Apostolską z podejrzeń o sprzyjanie reformacji.
Na sejmie piotrkowskim 1562–1563, już jako wojewoda poznański, gotów był złożyć przywileje, ale równocześnie ostro wypowiadał się przeciw egzekucji dóbr.
9 grudnia 1564 r. uzyskał potwierdzenie dożywocia na starostwie bydgoskim, w związku ze śmiercią brata. Po śmierci Jana Janusza, starosty generalnego Wielkopolski, niektórzy wpływowi zwolennicy Kościeleckiego podjęli działania zmierzające do objęcia przez niego tej godności. Plany te przekreśliła jego nieoczekiwana śmierć 6 lutego 1565 r.
Rodzina.
Andrzej Kościelecki był żonaty z Anna Łaską, wojewodzianką sieradzką, wdową po staroście opoczyńskim Odrowążu. Nie posiadał potomstwa.
Starosta bydgoski.
Andrzej Kościelecki jako starosta bydgoski wraz z bratem Januszem doprowadził do tego, że król Zygmunt August cofnął w 1552 r. zakaz budowania murowanego konwentu Bernardynów w pobliżu murów miejskich, wydany uprzednio ze względu na obronność Bydgoszczy (poprzedni, drewniany spłonął w 1545 r.) Wspólnie z bratem zabiegał o zapewnienie Bydgoszczy odpowiednich warunków sanitarnych, czemu miała służyć rozbudowa sieci wodociągowej w mieście. W czerwcu 1549 r. starostowie Kościeleccy oraz burmistrz i rada miejska zawarli kontrakt z łaziebnikiem Tomaszem na zbudowanie łaźni miejskiej. Można sądzić, że skutecznie zabiegał u Zygmunta Augusta o przywileje dla mieszczan bydgoskich po pożarze miasta w 1545 r., dzięki czemu otrzymali oni m.in. kilkuletnie zwolnienie od podatków na rzecz państwa.

</doc>
<doc id="705823" url="https://pl.wikipedia.org/wiki?curid=705823" title="Traktat Elizejski">
Traktat Elizejski

Traktat Elizejski, znany również jako Traktat Przyjaźni – zawarty został przez Charles’a de Gaulle’a i Konrada Adenauera 22 stycznia 1963.
Historia.
Traktat Elizejski realizował jeden z kierunków polityki generała Charles’a de Gaulle’a. Podpisany w Paryżu, przewidywał regularne konsultacje obydwu szefów państw i rządów (co najmniej raz do roku), ministrów spraw zagranicznych i obrony (co najmniej raz na trzy miesiące), szefów sztabów generalnych i ministrów ds. młodzieży oraz wysokich urzędników ministerstw spraw zagranicznych (co najmniej raz na miesiąc). Co ważniejsze jednak, z punktu widzenia rozwoju współpracy w zakresie szkolnictwa, powoływał wspólną komisję do spraw młodzieży.

</doc>
<doc id="705824" url="https://pl.wikipedia.org/wiki?curid=705824" title="Lament">
Lament



</doc>
<doc id="705828" url="https://pl.wikipedia.org/wiki?curid=705828" title="Socjalistyczna Partia Austrii">
Socjalistyczna Partia Austrii



</doc>
<doc id="705833" url="https://pl.wikipedia.org/wiki?curid=705833" title="Altiero Spinelli">
Altiero Spinelli

Altiero Spinelli (ur. 31 sierpnia 1907 w Rzymie, zm. 23 maja 1986 tamże) – włoski polityk, zwolennik federalnej koncepcji zjednoczenia Europy. Nazywany ojcem Unii Europejskiej jako osoba, która wywarła wpływ na proces integracji europejskiej po II wojnie światowej.
W latach 1924–1937 członek Włoskiej Partii Komunistycznej, wydalony z partii za krytykę stalinizmu. W latach 1927–1943 więziony i internowany przez rząd Benita Mussoliniego za działalność komunistyczną. W 1941 roku przyczynił się do powstania tekstu zwanego Manifestem z Ventotene, w którym przedstawił swoją wizję zjednoczonej Europy. Pod koniec wojny, w 1943 roku, w Mediolanie założył Europejski Ruch Federalistyczny ("Movimento Federalista Europeo"), który propagował federalistyczną koncepcję integracji europejskiej. Przez 6 lat (1970–1976) jako członek Komisji Europejskiej był odpowiedzialnym za politykę przemysłową i badania naukowe. W 1979 roku został wybrany na posła do Parlamentu Europejskiego.
W latach 80. odgrywał istotną rolę w procesie integracji europejskiej poprzez sformułowanie idei wzmocnienia traktatów, zwaną planem Spinellego. Plan nie zyskał poparcia parlamentów narodowych i nie został nigdy wprowadzony w życie, stał się jednak inspiracją dla jednolitego aktu europejskiego (1986), który spowodował powstanie wspólnego rynku w obrębie UE.
Życiorys.
Młodość.
W 1924 roku, w wieku 17 lat, wstąpił do Włoskiej Partii Komunistycznej. W 1927 roku, jako radykalny dziennikarz w czasie rządów Narodowej Partii Faszystowskiej (Benita Mussoliniego) został aresztowany za działalność opozycyjną. Spędził w więzieniu 10 lat. Po wybuchu II wojny światowej internowany na wyspie Ventotene wraz z około 800 przeciwnikami reżimu (1939–1943). W więzieniu oddał się pogłębionym studiom i stał się zwolennikiem idei ponadnarodowej integracji. Tamże zaczął krytykować komunizm, szczególnie krytycznie oceniał totalitaryzm stalinowski. Oskarżenie o podważanie bolszewizmu i wspieranie trockizmu spowodowało jego wydalenie z partii.
Manifest z Ventotene.
Pobyt na Ventotene okazał się dla Spinellego decydującym, gdyż miał tam możliwość zapoznania się z pracami kluczowych federalistów i ukształtować swoje federalistyczne poglądy. Największy wpływ kształtowanie się jego poglądów wywarli amerykańscy federaliści (Alexander Hamilton, John Jay, James Madison), szczególnie ich eseje wydane w dziele pt. "Federalist Papers", a także Karol Marks. Razem z Ernestem Rossim (uczestnikiem ruchu oporu) napisał tekst manifestu, w którym wyraził poparcie dla nowego europejskiego ruchu federalistycznego. Był to jeden z pierwszych dokumentów, wzywających do utworzenia po wojnie demokratycznej federacji w Europie, a także ten, w którym przedstawiono argumenty na rzecz konstytucji europejskiej. W Manifeście z Ventotene, początkowo zatytułowanym „W kierunku wolnej i zjednoczonej Europy”, główną tezą było stwierdzenie, że zwycięstwo nad faszyzmem nie zapewni pokoju, jeśli nie ograniczy się państw narodowych. Zdaniem autorów, jeśli nie dojdzie do stworzenia federacji europejskiej (Stanów Zjednoczonych Europy), państwa narodowe w Europie będą zawsze toczyć ze sobą wojny.
Historia powstania i rozpowszechnienia manifestu była dosyć skomplikowana. Napisany na papierze z papierosów i przemycany z więzienia, dzięki pomocy Ursuli Hirschmann i Eugenia Colorniego, dokument został opublikowany i zaczął krążyć wśród włoskiego ruchu oporu.
Ruch federalistyczny.
Niedługo po wyjściu Spinellego z internowania odbyło się w Mediolanie 28 sierpnia 1943 roku zebranie założycielskie Europejskiego Ruchu Federalistycznego, gdzie Manifest z Ventotene został przyjęty jako program ruchu. W latach 40. i 50. Spinelli propagował federalistyczną ideę zjednoczonej Europy. Uważał, że dotychczasowe starania i wysiłki w zakresie wzmocnienia integracji europejskiej nie są dostateczne. Jedną z jego tez było, że współpraca międzyrządowa z zachowaniem pełnej suwerenności narodowej w ramach OECD, czy Rada Europy, już nie wystarczy. Z tego powodu angażował się na rzecz działań mogących wpłynąć korzystnie na rozwój sytuacji. Jednym z takich przykładów była próba przeforsowania pomysłu powstania Europejskiej Wspólnoty Obronnej, która ostatecznie nie została powołana.
Klub Krokodyla.
W latach 60. Spinelli był doradcą znanych osobistości, założycielem Instytutu Spraw Międzynarodowych w Rzymie, a w 1970 roku został członkiem Komisji Europejskiej, odpowiedzialnym za politykę przemysłową. Zrezygnował z tego stanowiska w roku 1976, a już w 1979 w pierwszych bezpośrednich wyborach został wybrany do Parlamentu Europejskiego. Uczynił to jako kandydat niezależny na liście Włoskiej Partii Komunistycznej.
Spinelli był jednym z założycieli Klubu Krokodyla. W celu zaproponowania na forum Parlamentu reformy wspólnot europejskich w państwo federalne Spinelli zaczął zbierać wokół siebie podobnie myślących posłów z różnych grup politycznych. Pierwsze spotkanie tej nieformalnej grupy odbyło się w restauracji „Krokodyl” w Strasburgu, od której otrzymała swoją nazwę. Klub opowiadał się za opracowaniem wniosku w sprawie nowego traktatu o unii. Ze względu na polityczną siłę Klubu Parlament powołał w styczniu 1982 roku specjalną komisję, w której Spinelli był głównym sprawozdawcą.
Plan Spinellego.
14 lutego 1984 roku Parlament Europejski, znaczną większością głosów przyjął wniosek Klubu i zatwierdził projekt Traktatu ustanawiającego Unię Europejską (czyli plan Spinellego). Bez poparcia parlamentów narodowych dokument ten został odrzucony przez rządy państw członkowskich – zapewnił jednak impuls do negocjacji, które doprowadziły do przyjęcia Jednolitego aktu europejskiego w 1986 roku i traktatu z Maastricht w 1992 roku.
Życie prywatne.
W 1945 roku poślubił antyfaszystowską niemiecką działaczkę Partii Socjaldemokratycznej i zwolenniczkę federalnej koncepcji zjednoczenia Europy Ursulę Hirschmann, z którą miał trzy córki – Dianę, Barbarę i Sarę. Pasierbica Spinellego wyszła za indyjskiego ekonomistę Amartya Sena.
Upamiętnienia.
Jeden z budynków Parlamentu Europejskiego został nazwany na jego cześć.
15 września 2010 roku, przewodniczący Porozumienia Liberałów i Demokratów na rzecz Europy Guy Verhofstadt zainicjował utworzenie Grupy Spinelli, mającej na celu ożywienie idei federalizacji Unii Europejskiej. W jej skład wchodzi 110 posłów do Parlamentu Europejskiego, w tym czterech z Polski.

</doc>
<doc id="705835" url="https://pl.wikipedia.org/wiki?curid=705835" title="MIM-104 Patriot">
MIM-104 Patriot

MIM-104 Patriot – amerykański rakietowy system ziemia-powietrze na mobilnej platformie samochodowej. MIM-104 opracowany został jako system obrony teatru działań, którego zadaniem jest zapewnienie ochrony przeciwlotniczej i przeciwrakietowej w terminalnej fazie wrogiego ataku. System przeznaczony jest do zwalczania załogowych i bezzałogowych statków powietrznych, w tym samolotów i helikopterów, a także pocisków rakietowych. W ograniczonym zakresie służy także do zwalczania taktycznych pocisków balistycznych krótkiego i średniego zasięgu. Mobilność systemu zapewnia łatwy transport zarówno drogowy, jak też powietrzny.
Powstanie systemu.
Badania nad zaawansowanym pociskiem ziemia-powietrze, który mógłby zastąpić MIM-23 Hawk, rozpoczęły się w 1961 r., w ramach programu FABMDS ("Field Army Ballistic Missile Defense System"). Nazwa uległa później zmianie na AADS-70 ("Army Air-Defense System – 1970"), aby w roku 1964 przyjąć nazwę SAM-D (Surface-to-Air Missile – Development). Specyfikacje niezbędne do osiągnięcia rezultatu były niejasne, często też podlegały zmianom. W maju 1967 r. Raytheon został wybrany kierującym rozwojem projektu SAM-D.
Pierwsze testy odpaleń rozpoczęły się w listopadzie 1969 r., zaś faza udoskonalania projektu w 1973, lecz w styczniu 1974 r. nastąpiła znacząca zmiana wymagań wobec nowego systemu. Postanowiono, że pocisk powinien używać systemu "Track-Via-Missile" (TVM), zgodnie z którym, m.in. informacje o torze lotu celu nie są uzyskiwane przez naziemny radar, lecz to pocisk powinien je zbierać i przekazywać następnie do systemu naziemnego.
Nowe wymagania opóźniły rozwój systemu aż do stycznia 1976 r. – kilka miesięcy po pierwszym teście systemu "TVM downlink" w 1975 r. W tym czasie, projekt przyjął oficjalną nazwę XMIM-104A, zaś w maju 1976 r., SAM-D przyjął ostateczną nazwę "Patriot". Testy całego systemu, łącznie z urządzeniami naziemnymi, trwały do końca lat 70., a pierwszy kontrakt produkcyjny na MIM-104A Patriot został zawarty w październiku 1980 roku. W 1984 r., pierwsze Patrioty trafiły do jednostek bojowych.
Ostatecznie, system MIM-104 Patriot zastąpił systemy MIM-14 Nike-Hercules oraz MIM-23 Hawk
Działanie i budowa.
System składa się ze stanowiska dowodzenia AN/MSQ-104, radaru matrycowo-fazowanego AN/MPQ-53 i wyrzutni M-901 rakiet Patriot. AN/MSQ-104 zawiera komputer, wskaźnik obrazowy, urządzenie do automatycznego przekazywania danych, środki łączności.
System komputerowy:
Może pracować automatycznie lub po przygotowaniu danych czekać na komendę operatora. W skład radaru AN/MPQ-53 wchodzi, nadajnik, odbiornik, antena matrycowo-fazowana, urządzenia identyfikacyjne „swój-obcy”, urządzenia analizujące i kontrolne. Radiolokator może jednocześnie śledzić do 120 celów i naprowadzać na nie 9 pocisków.
Radar ten jest połączony ze stanowiskiem AN/MSQ-104 przez kabel koncentryczny. AN/MPQ-53 jest używany dla rakiet Patriot PAC-2. Dla PAC-3 jest radar AN/MPQ-65 Set. Wyrzutnia rakiet M-901 składa się z czterech pojemników z pociskami PAC-2 lub ośmioma bądź szesnastoma PAC-3 i jest umieszczana na naczepie ciężarówki M-813. Wyrzutnia w gotowości bojowej zawsze ustawiona jest pod kątem 38°. M-901 jest połączony ze stanowiskiem dowodzenia drogą radiową (pasmo VHF) lub światłowodem.
Po starcie rakiety autopilot naprowadza ją na wstępnie zaprogramowaną trajektorię. Później radar przechwytuje pocisk i następnie śledzi jego cel. Komputer porównuje obecne położenia celu i rakiety, oblicza optymalną trajektorię lotu pocisku i wypracowuje komendy sterowania, które koduje i wysyła. Zakodowany sygnał zawiera też informację o wstępnym kierunku anteny radiolokatora poszukującego, znajdującego się na rakiecie "Patriot". Po uchwyceniu echa wiązki odbitej od celu, układ nadawczy pocisku przesyła odpowiednie sygnały w kierunku radaru. Sygnały te przekazywane są do komputera, który porównuje dane uzyskane z układu poszukującego rakiety z informacjami pochodzącymi od radiolokatora.
Generacje i wersje Patriot.
MIM-104A.
Pocisk MIM-104A został wprowadzony do pierwszej jednostki US Army w 1984 roku. Napędzany był silnikiem Thiokol TX-486-1 na paliwo stałe i uzbrojony w 90. kilogramową wybuchową głowicę kruszącą. Wystrzeliwany z czterokanistrowej wyrzutni M901 na samochodzie M860. Od momentu startu do końca środkowej fazy lotu naprowadzany był bezwładnościowo za pomocą komend, natomiast w końcowej fazie lotu, naprowadzanie przejmował półaktywny radarowy system naprowadzania.
Głównym naziemnym elementem systemu był AN/MPQ-53 – pracujący w paśmie C, dopplerowski matrycowo-fazowany radar kontrolowany przez bojowy moduł kontrolny AN/MSQ-104 ECS ("Engagement Control Station"). ECS jest centralną jednostką kontrolną, automatycznie przydzielającą zadania wszystkim pociskom stacji bojowej (wyrzutni) oraz dokonującą wystrzałów poszczególnych pocisków. Natomiast zadaniem radaru AN/MPQ-53 jest śledzenie celu, identyfikacja IFF (swój-obcy), a także „oświetlenie” celu. System tego radaru odpowiada również za dwukierunkową łączność z modułem naziemnym – w kanałach "command uplink" oraz "TVM downlink".
Dane uzyskane od radaru pocisku, są następnie przetwarzane w systemie komputerowym modułu ECS w celu odrzucenia pułapek i wabików oraz obliczenia ścieżki przechwycenia celu, a następnie – po osiągnięciu przez pocisk punktu przechwycenia – detonacji głowicy bojowej pocisku za pomocą zapalnika zbliżeniowego.
MIM-104B.
Wprowadzona w późnych latach 80. rakieta MIM-104B, znana jest także jako pocisk SOJC ("Standoff Jammer Countermeasures"). Rakieta ta posiada zmodyfikowany system naprowadzania i nawigacji, dzięki któremu – przy zachowaniu wszystkich możliwości przeciwlotniczych i przeciwrakietowych pocisku MIM-104A – uzyskała zdolność wykonywania uderzeń ziemia-ziemia przeciwko radarowym systemom zakłócającym działanie systemu "Patriot". Pocisk ten zdolny jest lecieć po zoptymalizowanej do tych celów trajektorii oraz używać własnego systemu wyszukiwania do odnalezienia najsilniejszego, naziemnego, radarowego źródła zakłóceń.
Patriot Advanced Capability.
Największe zmiany systemu "Patriot" nastąpiły wraz z wprowadzaniem do użytku jego nowych generacji oznaczonych mianem PAC ("Patriot Advanced Capability" – oryginalnie "Patriot Anti-TBM Capability").
PAC-1.
Pierwotne, tymczasowe wersje tego systemu znane jako "PAC-1", którego testy rozpoczęły się we wrześniu 1989 r. testem przeciwko ćwiczebnemu celowi – pociskowi Lance, zawierały jedynie zmiany oprogramowania w zakresie algorytmów wyszukiwania i śledzenia celu oraz modyfikacje radaru naziemnego polegające na rozszerzeniu kąta wyszukiwania z 45 do niemal 90°. Z uwagi na fakt, że sam pocisk nie uległ żadnym zmianom, nie zdecydowano się na nadanie mu nowej sygnatury w kodzie MIM-104. Pierwszy Patriot PAC-1 został wprowadzony do służby w lipcu 1988 roku.
PAC-2 MIM-104C.
Modernizacja do wersji PAC-2 zawierała daleko idące zmiany oprogramowania oraz modernizację pocisku do wersji MIM-104C.
Pocisk w tej wersji posiada odłamkową głowicę, dzielącą się na większe fragmenty w porównaniu z głowicami rakiet w wersjach MIM-104A/B, o wadze 45 gram wobec zaledwie 2 g u poprzedników, co ma na celu zwiększenie skuteczności rażenia atakowanych głowic balistycznych oraz nowy zbliżeniowy zapalnik dopplerowski o dwóch promieniach reakcji – wąskim przeciwko pociskom rakietowym oraz szerszy przeciwko celom lecącym wolniej, na przykład samolotom.Pierwszy test pocisku MIM-104C (przeciwko innemu pociskowi Patriot) przeprowadzono w listopadzie 1987 r., zaś pierwsze PAC-2 dostarczono jednostkom pod koniec roku 1990. Pociski PAC-1 oraz PAC-2 były następnie używane w trakcie operacji "Pustynna Burza" ("Desert Storm") w 1991 r., przeciwko irackim pociskom Al-Hussein (zmodyfikowanym radzieckim pociskom R-11 „Scud”). W większości przypadków, pociski Patriot zostały odpalone automatycznie przez zarządzające nimi systemy, a wskaźnik skuteczności – wbrew temu co sugerowały pierwsze entuzjastyczne doniesienia – pozostawiał wiele do życzenia. Należy też wziąć pod uwagę fakt, że rakiety Scud, przeciwko którym operowały systemy "Patriot", nie prezentowały sobą najwyższej klasy broni balistycznej.
PAC-2 MIM-104D (GEM).
Pocisk MIM-104D, znany także jako PAC-2/GEM ("Guidance Enhanced Missile"), jest daleko idącym usprawnieniem rakiety MIM-104C zwiększającym jej wydajność przeciwko celom nisko lecącym oraz o małym przekroju radarowym ("low-RCS targets") np. pociskom manewrującym, a także ulepszenie zapalnika do działań przeciwko ultraszybkim celom jak głowice balistyczne. Patriot w wersji MIM-104D wszedł do produkcji w 1994 r.
PAC-2 MIM-104E (GEM+).
Wariant ten, występujący także pod nazwą PAC-2/GEM+, wprowadza zmiany związane z możliwościami i skutecznością niszczenia celów, jednakże nie są one znane. Nie wiadomo także, czy są to nowe rakiety, czy też modyfikacje poprzednich wersji.
Organizacja amerykańskich jednostek Patriot.
Pierwsze systemy MIM-104 trafiły w 1984 roku do 32 Dowództwa Sił Obrony Powietrznej amerykańskich wojsk w Europie. Znajdujące się pod jego kontrolą 10 i 69 Brygada składały się z czterech dywizjonów wyposażonych w systemy Hawk, których zadaniem była osłona wojsk w pasie działania V KA (69BR0P) i VII KA (10 BROP). Natomiast zadaniem 94 Brygady dysponującej trzema dywizjonami Nike-Hercules było osłanianie obiektów tyłowych wojsk amerykańskich (głównie bazy lotnicze) oraz, w razie potrzeby, wspieranie niemieckich jednostek przeciwlotniczych broniących zakładów przemysłowych w Zagłębiu Ruhry. Punktową osłonę stanowisk dowodzenia, lądowisk helikopterów i innych ważnych obiektów zapewniała 108 Brygada z dwoma dywizjonami wyposażonymi w systemy Chaparral/Vulcan.
Do ostatnich lat istnienia Układu Warszawskiego, gotowość operacyjną osiągnęło siedem dywizjonów MIM-104 z sześcioma bateriami każdy – razem 42 baterie po 8 wyrzutni każda. Do tego czasu zmianie uległo przeznaczenie brygad. 108 Brygada została przeformowana w brygadę Patriot/Hawk, a jej zadaniem stała się osłona tyłów 7 Armii Polowej USA i wsparcie 94 Brygady osłaniającej lotniska 17 Armii Lotniczej USAF. W samych Stanach Zjednoczonych na systemy Patriot przezbrojono 11 Brygadę z Fort Bliss. Podobnie jak związki taktyczne w Europie, 11 Brygada składała się z dwóch dywizjonów MIM-104 oraz jednego dywizjonu Hawk.
Tuż przed operacją „Pustynna Burza” US Army miała 60 baterii Patriot. Po zakończeniu I wojny w Zatoce Perskiej, jednostki oparte na systemie Patriot przeszły znaczną reorganizację. Każda z brygad US Army miała od tego czasu jedynie 2 dywizjony Patriot. Rozwiązano 10 Brygadę, a jej dwa dywizjony przejęły brygady stacjonujące w Fort Bliss. Do tej bazy w USA przeniesiono też dwa dywizjony 69 Brygady, gdzie obecnie stacjonują brygady 11, 31, 35 i 108, z 8 dywizjonami po 3 baterie każdy. W Europie pozostała zaś jedynie 94 Brygada z dowództwem w Darmstadt, z dwoma trójbateryjnymi dywizjonami 1-7 w Kaiserslautern i 4-7 w Hanau, których zadaniem jest ochrona amerykańskich lotnisk w Niemczech oraz wsparcie niemieckiej obrony Zagłębia Ruhry.. 69 Brygada dysponuje jedynie jednym dywizjonem Patriot oraz 1 dywizjonem z systemami krótkiego zasięgu Avenger.
W skład brygady MIM-104 Patriot, obok dywizjonów ogniowych, wchodzi także kompania wsparcia oraz kompania łączności. Pierwsza dostarcza dywizjonowi pociski, materiały pędne i inne zaopatrzenie. Dysponuje także zapasem części niezbędnych do dokonywania napraw uszkodzonego bądź nawet zniszczonego sprzętu (nawet całej stacji radiolokacyjnej). Kompania łączności zapewnia łączność satelitarną, radioliniową, radiową oraz kablową wewnątrz brygady jak i z dowództwem korpusu wojsk lądowych i stanowiskiem dowodzenia sił powietrznych.
Bateria składa się z sekcji dowodzenia z radarem AN/MPQ-53 oraz z 2 plutonów ogniowych po 4 wyrzutnie każdy. Każdy z plutonów i sekcja dowodzenia ma także po 4 zestawy FIM-92 Stinger do bezpośredniej samoobrony.
Użycie bojowe systemu Patriot.
Patriot PAC-1 i PAC-2 w Iraku (1991).
Chrzest bojowy.
W trakcie operacji wyzwolenia zajętego przez Irak Kuwejtu, pod kryptonimem „Pustynna Burza”, doszło do pierwszego w historii aktywnego zwalczania pocisków balistycznych. Saddam Husajn, mając na celu sprowokowanie Izraela do militarnej odpowiedzi, co mogło doprowadzić do wzburzenia w krajach arabskich i rozłamu w antyirackiej koalicji, rozkazał wystrzelić na ten kraj znajdujące się w posiadaniu Iraku taktyczne pociski balistyczne Scud oraz Al Hussein, przy czym ostrzałem objęto również uczestniczącą w koalicji Arabię Saudyjską. Pierwsze bojowe użycie systemu Patriot nastąpiło 18 stycznia 1991 r., jak się jednak później okazało, alarm wynikł na skutek usterki komputera, w rzeczywistości bowiem, Irak nie przeprowadził w tym dniu żadnego ataku na Arabię Saudyjską. To wydarzenie, zupełnie bezpodstawnie, zostało uznane za pierwsze w historii zestrzelenie pocisku balistycznego, mimo braku pocisku, który miałby zostać zestrzelony. W trakcie pierwszej wojny irackiej, system Patriot został bojowo użyty ponad 40 razy, osiągając pewną liczbę trafień, jednakże rola systemów Patriot w "pierwszej wojnie irackiej" do dnia dzisiejszego jest przedmiotem wielu kontrowersji.
Klęska w Dhahran.
25 lutego 1991 roku, iracki Scud spadł na koszary w Dhahran w Arabii Saudyjskiej, zabijając 28 amerykańskich żołnierzy. Jak ujawniło dochodzenie rządowe, niepowodzenie przechwycenia Scuda nad Dhahran zostało spowodowane błędem oprogramowania w zegarze systemowym komputera. Bateria Patriot w Dhahran była w dyżurze bojowym już od stu godzin, w tym czasie zegar systemowy komputera systematycznie zwiększał błąd w pomiarze czasu, który w momencie zaplanowanego strzału wynosił już 1/3 sekundy. W przypadku strzału do tak szybkiego celu jak rakieta balistyczna, spowodowało to błąd w określeniu pozycji wynoszący 687 metrów. Radary prawidłowo wykryły stanowiącego cel Scuda, komputery określiły jego prędkość i trajektorię, jednakże na skutek błędnego pomiaru czasu nieprawidłowo wyliczyły planowane miejsce jego zniszczenia przez pocisk PAC. We właściwym momencie celu nie było w miejscu, w którym powinien się znajdować zgodnie z błędnymi wyliczeniami, wobec czego komputer stwierdził fałszywy namiar i usunął dane celu z systemu, przechwycenie nie nastąpiło, a Scud uderzył w koszary zabijając 28 ludzi. Wskazać przy tym należy, że system Patriot, opracowywany pierwotnie do zwalczania radzieckich środków napadu powietrznego i balistycznego, konstruowany był z założeniem, że w celu utrudnienia lokalizacji nie będzie działał w jednym miejscu dłużej niż 8 godzin.
Armia izraelska zidentyfikowała ten błąd oprogramowania już przed feralnym dniem i 11 lutego 1991 r. poinformowała o nim producenta oprogramowania, jednakże odpowiednia „łata” dotarła do Arabii Saudyjskiej dopiero 26 lutego, a więc jeden dzień po uderzeniu Scuda w Dhahran.
Analiza udziału systemu w wojnie.
Według informacji podawanych przez US Army, współczynnik sukcesu w działaniach zestawów Patriot PAC-1 i 2 wynosił 80% w przypadku obrony Arabii Saudyjskiej i 50% w obronie Izraela. Armia zrewidowała następnie te współczynniki, odpowiednio do 70 i 40%. Tymczasem, jak pokazały wyniki dziesięciomiesięcznego dochodzenia podkomisji Kongresu USA, pociski systemu Patriot trafiły zaledwie kilka irackich Scudów. Świadectwa 7 kwietnia 1992 r. przed komisją Profesora Theodore Postola (Wydział Technologii i Narodowej Polityki Obronnej Massachusetts Institute of Technology) oraz jego pisemny raport, spowodowały powstanie wielu wątpliwości co do skuteczności systemów Patriot w trakcie wojny w zatoce. Po przeanalizowaniu materiałów video z izraelskiego teatru obrony antybalistycznej, prof. Postol stwierdził, że Patrioty miały tu bardzo niski – bliski zeru – wskaźnik skuteczności. Na każdych 8 losowo wybranych taśm video z zapisem akcji bojowej, najwyżej zaledwie jedna przedstawiała skuteczne zniszczenie celu. Reuven Pedatzur (analityk wojskowy izraelskiego dziennika Ha-Arec i pilot rezerwy izraelskich sił powietrznych IAF), również świadczący przed komisją, który przeprowadził swą niezależną analizę (niezależną względem IAF), stwierdził iż paradoksalnie, problemem okazało się to, że irackie rakiety Al-Hussein często same rozlatywały się wchodząc w atmosferę „zwielokrotniając liczbę celów”, czyniąc tym samy znacznie trudniejszym proces identyfikacji głowicy bojowej, z którym to zadaniem komputery systemów PAC-1 i PAC-2 nie radziły sobie. Analiza danych pokazywała także, że kiedy pociski Al-Hussein ulegały dezintegracji radary systemu Patriot szybko traciły namiar bojowy na podzielony cel. Często też radary systemu były „zablokowane” na części stanowiącej oddzielony ogon rakiety Scud, zamiast na jej głowicy. Według raportu Petera D. Zimmermana z centrum Studiów Międzynarodowych i Strategicznych – szefa zespołu naukowców Senackiej Komisji Spraw zagranicznych oraz Charlesa A. Zraketa z Kennedy School of Government, Uniwersytetu Harvarda, należy oddzielić współczynnik skuteczności (współczynnik zniszczonych Scudów lub tych, którym zmieniono tor lotu na tereny niezamieszkane) od współczynnika trafień (liczba trafień na liczbę wystrzelonych pocisków Patriot). Jak wskazuje raport, standardowa amerykańska procedura nakazywała wystrzelenie 3 pocisków Patriot do każdego nadlatującego Scuda. Przy jego zniszczeniu, wskaźnik skuteczności wynosi więc 100%, ale współczynnik trafień już tylko ok. 33%.
Obydwa raporty wskazywały na jeszcze jeden ważny aspekt zagadnienia. System Patriot powstał oryginalnie jako broń przeciwlotnicza, nie zaś antyrakietowa. Mimo wielu modyfikacji do tamtego czasu, pociski PAC-1 i PAC-2 wciąż posiadały zbliżeniową głowicę odłamkową. Więc nawet w przypadku udanego trafienia i wybuchu takiej głowicy w pobliżu przechwytywanego pocisku balistycznego – pocisk ten – ciężko uszkodzony, poszatkowany odłamkami i sfragmentowany, jednak swobodnie spadał na ziemię, w tym jego głowica z zapalnikiem uderzeniowym, która normalnie eksplodowała w momencie kontaktu z ziemią – co jak wskazywało wielu analityków jest nie do zaakceptowania. Może się bowiem w przyszłości zdarzyć, że taka eksplodująca „gdzie popadnie” zestrzelona głowica, będzie głowicą atomową lub inną masowego rażenia, a skutki jej wybuchu mogą być równie straszliwe, jak na skutek bezpośredniego trafienia w cel. Raporty wskazywały także, że przeciwlotnicze przeznaczenie Patriotów odbijało się również w tym, że na skutek nieporównywalnie większej szybkości pocisku balistycznego od samolotu i nie zrównoważenia tej różnicy przez przeciwlotniczą w istocie naturę pocisku PAC-1 i PAC-2, te ostatnie wybuchały w okolicach ogona rakiety balistycznej, nie zaś w pobliżu jego znajdującej się na czubie głowicy. Jak stwierdził Major General Jay M. Garner – Asystent Szefa Sztabu do Spraw Operacji i Planowania do członków Komisji Kongresu, iracki wariant Scuda, przeciwko któremu walczyły Patrioty w Izraelu i Arabii Saudyjskiej, był znacznie szybszym celem niż pierwotnie oczekiwano. Głowice spadające z prędkością ponad 5000 mph (8300 km/h) o połowę mniejsze niż oryginalne głowice radzieckie, zaskoczyły obronę, gdyż posiadane systemy Patriot PAC-1 i PAC-2, nie były w stanie skutecznie przechwytywać tak szybkich i samoistnie rozpadających się celów, bowiem nie były do takich warunków walki skonstruowane.
Raporty te stały się podstawą podjęcia decyzji o wprowadzeniu najnowszej generacji pocisków i systemu Patriot działających w systemie hit-to-kill – PAC-3, zrywającej z zadaniami przeciwlotniczymi, stającej się wyspecjalizowanym systemem antybalistycznym.
Przy wszystkich niedoskonałościach pracy systemu w trakcie I wojny w Zatoce Perskiej, bezsporny pozostaje fakt, że system Patriot odniósł strategiczne zwycięstwo, nie dopuszczając do zrealizowania zamiaru Saddama Husajna sprowokowania Izraela do włączenia się do wojny, co prawdopodobnie spowodowałoby rozpad koalicji anty-irackiej z innymi arabskimi państwami regionu, a w konsekwencji niechybne – wobec utraty baz i lotnisk na ich terytorium – załamanie się operacji „Pustynna Burza”. Zestawy systemu MIM-104, mimo niedokładnego niszczenia irackich pocisków balistycznych, uniemożliwiły im upadek na ważne obiekty w Izraelu, co pozwoliło uniknąć militarnej odpowiedzi tego państwa, wyzwalającej oparte na tradycyjnej niechęci społeczeństw arabskich w regionie niepokoje społeczne zmuszające władze tych państw do wystąpienia z koalicji antyirackiej, na co liczył prezydent Iraku podejmując decyzje o atakach rakietowych na nie będący członkiem koalicji Izrael.
Sprzedaż systemu MIM-104.
Holandia.
W 1978 roku amerykański Departament Obrony zaproponował państwom NATO wymianę starzejących się systemów Nike-Hercules i części systemów Hawk na nowy system Patriot. W lutym 1979 roku Stany Zjednoczone, Belgia, Dania, Francja, Grecja, Holandia oraz Niemcy podpisały Memorandum of Understanding (MOU) w którym zaplanowano dwuletni cykl prac nad zbadaniem najbardziej ekonomicznych i korzystnych dla wszystkich państw sposobów zakupu lub produkcji systemu.
Pierwszym nabywca nowego systemu została Holandia, której rząd w 1984 roku zamówił 4 eskadry (baterie) po 5 wyrzutni każda. Wraz z systemami Hawk miały one stanowić wyposażenie V i III Grupy Rakiet Przeciwlotniczych holenderskich sił powietrznych. Pierwsza jednostka – 502 Eskadra V Grupy osiągnęła gotowość bojową w kwietniu 1987 roku, druga zaś w lipcu 1988. W roku 1991 gotowość osiągnęły obie eskadry III Grupy.
V Grupa stacjonuje w Stolzenau w Niemczech, III Grupa natomiast w Blomberg – również w Niemczech. Obie Grupy wyposażone są także w 100 wyrzutni pocisków Stinger. Kolejne 4 baterie MIM-104A które zostały przez Holandię zamówione na początku lat 90., zapewniają ochronę 3 dużych baz lotniczych Volkel, De Peel i Gilze-Ruijen oraz dowództwa Holenderskich Królewskich Sił Powietrznych w Eindhoven
Niemcy.
W 1984 roku, decyzje o nabyciu systemu Patriot podjął także rząd Niemiec, który w latach 1985-1986 zamówił pierwsze 14 z 28 planowanych baterii Patriot. Stany Zjednoczone zgodziły się także oddać Niemcom w dziesięcioletnią dzierżawę kolejne 12 baterii, które po upływie okresu dzierżawy miały przejść na własność Niemiec. 36 z tych 40 baterii weszło w skład 6 skrzydeł ("Geschwader"), przeznaczonych dla każdego z 6 niemieckich dowództw rakiet obrony powietrznej ("Flugabwehrraketenstaffeln"). Z pozostałych 4, dwie baterie to pododdziały szkolne, 2 zaś zapasowe.
Niemieckie zestawy MIM-104 zostały częściowo wyprodukowane w Niemczech, a głównym poddostawcą był Siemens. Pierwsze strzelania na niemieckim sprzęcie wykonano w listopadzie 1987 roku na amerykańskim poligonie rakietowym White Sands Missile Range, zaś pierwsze niemieckie dywizjony gotowość bojową osiągnęły w 1989 roku.
Japonia.
W 1984 roku, japońska Agencja Obrony wybrała system Patriot na następcę swoich systemów przeciwlotniczych Nike-Hercules. W 1986 japońska Mitsubishi Heavy Industries rozpoczęła licencyjną produkcje pocisków. Pierwsze dwie baterie zakupiono w 1985 roku, przy czym sprzęt każdej z nich został złożony na miejscu z elementów dostarczonych ze Stanów Zjednoczonych. W latach 1985-1991, w tempie jednej rocznie, przezbrojono 5 grup japońskich Sił Powietrznych Samoobrony. Każda dysponuje odtąd czterema bateriami, po 5 wyrzutni każda. Pierwsze 20 pocisków dostarczono z USA, pozostałe 980 wyprodukowano w Japonii.
Włochy.
W 1987 roku, po długiej debacie, na zakup systemu Patriot zdecydował się rząd Włoch. Wstępny kontrakt na zakup 20 baterii podpisano w maju 1990 roku. Pociski, wyrzutnie i inne elementy miały być wyprodukowane przez konsorcjum SNIA-BPD firm Selenia i OTO-Melara. Pierwsze włoskie zestawy weszły do uzbrojenia w końcu 1990 roku. W zamian za licencję, Włochy zapewniają bezpłatną ochronę przeciwlotniczą amerykańskich baz we Włoszech, przy pomocy własnych systemów Spada i Skyguard.
Inne państwa.
Sukces strategiczny baterii Patriot w odparciu irackich ataków rakietowych w trakcie I wojny w Zatoce Perskiej spowodował zainteresowanie tym wzorem uzbrojenia ze strony wielu innych państw na świecie, a w konsekwencji jego nabycie także przez Izrael, Arabię Saudyjską, Kuwejt, Tajwan, Hiszpanię i Grecję. O pozyskanie systemu Patriot, w latach 2005-2006 starała się także Korea Południowa, jednakże transakcja nie doszła do skutku, wobec nie dojścia do porozumienia w sprawie ceny nowych zestawów. W związku z tym faktem, kraj ten prowadził rozmowy z Niemcami w sprawie nabycia używanych zestawów pozostających w służbie Luftwaffe. Do dnia dzisiejszego (marzec 2011) jednakże, brak jest pewnych informacji o dojściu transakcji do skutku.
Nielegalny transfer technologii Patriot.
Zdobycie planów systemu Patriot było przedmiotem starań służb wywiadowczych wielu krajów. Do najgłośniejszych w tym zakresie należy sprawa szpiegowskiego zdobycia planów systemu Patriot przez funkcjonariusza Departamentu I MSW PRL ppłka Zdzisława Przychodzienia, przekazanych następnie przez PRL do ZSRR. Choć brak jest na to bezpośrednich dowodów, podejrzewa się, że na podstawie planów Patriot również ChRL opracowała swój system przeciwlotniczo-antyrakietowy HQ-9.
Patriot PAC-3.
Po doświadczeniach wynikających z użycia systemu MIM-104 w akcji bojowej, opracowano i wprowadzono do służby daleko idące modyfikacje, zmieniające charakter i zasady działania całego systemu tak dalece, iż powstały w ten sposób system Patriot PAC-3 jest de facto odmiennym systemem broni, który nigdy nie otrzymał nawet standardowego kodu Patriot – MIM-104. Ten właśnie system stał się następnie podstawą amerykańsko-włosko-niemieckich prac nad całkowicie nowym systemem MEADS. Ten oparty na współpracy Stanów Zjednoczonych, Włoch i Niemiec (choć w programie uczestniczą także przedsiębiorstwa z innych państw europejskich) system, ma w założeniu być nowym systemem obronnym opartym na Patriot PAC-3 i zapewnić jednakową, wysoką zdolność do zwalczania aktualnych i przyszłych generacji taktycznych systemów balistycznych, pocisków manewrujących wysokiego i niskiego pułapu, zdalnie sterowanych pojazdów powietrznych, samolotów oraz helikopterów. Do roku 2015 nastąpić ma całkowita integracja aktualnego systemu Partiot z systemem MEADS, który ma go zastąpić i stać się podstawowym elementem obrony powietrznej i antybalistycznej fazy terminalnej ("Terminal Phase Defense"), krajów wchodzących w skład tego programu.

</doc>
<doc id="705836" url="https://pl.wikipedia.org/wiki?curid=705836" title="Dean Reed">
Dean Reed

Dean Cyril Reed (ur. 22 września 1938 w Denver, zm. 13 czerwca 1986 w Zeuthen) – amerykański muzyk rockowy, aktor, gwiazda telewizji i lewicowy aktywista pokojowy, który, praktycznie nieznany w swojej ojczyźnie, cieszył się ogromnym powodzeniem w Ameryce Południowej, NRD i Związku Socjalistycznych Republik Radzieckich. Muzycznie, Reed czerpał głównie z wczesnego rock and rolla i country, a także pop ballady i protest folk, mieszanka, która przyniosła mu przydomek „Czerwonego Elvisa” ("Red Elvis"). Kilkakrotnie wystąpił w Polsce, w tym gościnnie na festiwalu w Sopocie w 1972. 
Życiorys.
Wczesne lata.
Urodził się w Denver w Kolorado syn nauczyciela matematyki i historii Cyrila Reeda i gospodyni domowej Ruth Anna Brown. Miał dwóch braci - Verna (ur. 13 listopada 1943) i Dale'a (ur. 7 czerwca 1935). Dorastał na farmie kurczaków. Przeprowadzał się z rodziną wiele razy, mieszkając w różnych miastach w Kalifornii i Utah, a później wrócił do Kolorado. W 1956 ukończył Wheat Ridge High School, gdzie był gwiazdą w drużynie biegaczy. Po kilku latach spędzonych na University of Colorado, w wieku 19 lat odmówił pójścia do wojska i przeprowadził się do Kalifornii. 
Kariera.
W 1958, mając 20 lat podpisał kontrakt płytowy z wytwórnią Capitol Records i zaczął wydawać single: „Annabelle”, „The Search”, „No Wonder”, „He Besado A Una Reina”, „A Pair of Scissors” i „I Kissed a Queen”. Utwór „Our Summer Romance” okazał się bardzo popularny w takich krajach jak Chile, Argentyna, Peru i Wenezuela. Pojawił się w jednym z odcinków sitcomu NBC "Ojciec kawaler" ("Bachelor Father", 1960) z Johnem Forsythe, komedii muzycznej "Guadalajara en verano" (1965) i dramacie "Love Has Many Faces" (1965) z Laną Turner i Cliffem Robertsonem. 
Przez wiele lat starał się odnieść sukces w rodzimym kraju, a gdy to się nie powiodło, wyjechał do Ameryki Południowej, gdzie cieszył się sporą popularnością. 
Dużo koncertował po świecie, między innymi w ZSRR, nie ukrywając, a nawet afiszując się ze swoimi lewicowymi poglądami i otwarcie potępiając wojnę w Wietnamie. Wydalony przymusowo z Argentyny za poglądy polityczne, wyjechał w 1971 na festiwal filmowy do NRD, gdzie pozostał, uzyskując dużą popularność. 
Był zaangażowany politycznie, zwykle po stronie skrajnej lewicy. Często, nawet po zamachu z 11 września 1973 i przejęciu władzy przez gen. Augusta Pinocheta, odwiedzał Chile. Jako aktywny członek ruchu tzw. obrońców pokoju śpiewał też słynne protest-songi, w tym „We Shall Overcome”. Napisał też kilka sam.
We Wschodnich Niemczech został też gwiazdą niemieckiego kina, gdzie prezentował postawę stanowczo antyamerykańską, stając się jednocześnie ze swoimi angielskojęzycznymi piosenkami, artystyczną namiastką zachodu. Nakręcił film "El Cantor", którego bohaterem uczynił jako scenarzysta, reżyser i odtwórca głównej roli, Víctora Jarę, pieśniarza zamordowanego 15 września 1973 na Estadio Chile.
Był trzykrotnie żonaty; z Patty Hobbs (1964-1967), z którą miał córkę Ramonę Chimene Guevarę Price (ur. 2 maja 1968), z Wiebke Reed (od lipca 1973 do listopada 1977). z którą miał córkę Natalie (ur. 17 maja 1976). Ostatnią jego żoną była aktorka Renate Blume, którą poślubił w 1981. 
Zmarł 13 czerwca 1986 w Zeuthen nie do końca wyjaśnionych okolicznościach – według oficjalnej wersji utopił się w jeziorze, według innej – popełnił samobójstwo. Sugerowano też działania na zlecenie CIA, KGB czy Stasi.
W Niemczech w 2007 nakręcono film poświęcony Czerwonemu Elvisowi "Der Rote Elvis", pokazywany w kinach w całych Niemczech oraz na wielu festiwalach za granicą. 
22 września 2007, w 69. urodziny Deana Reeda, jego fani spotkali się w Poczdamie.

</doc>
<doc id="705844" url="https://pl.wikipedia.org/wiki?curid=705844" title="Odwodnienie (budownictwo)">
Odwodnienie (budownictwo)

Odwodnienie – odprowadzenie wody z pewnej powierzchni lub z obiektu do gruntu albo do kanalizacji.
Rodzaje odwodnień.
Zasady odwodnienia reguluje prawo budowlane oraz normy budowlane.

</doc>
<doc id="705845" url="https://pl.wikipedia.org/wiki?curid=705845" title="Janiszewko">
Janiszewko

Janiszewko (do 1945 niem. Neu-Janischau) – wieś kociewska w Polsce położona w województwie pomorskim, w powiecie tczewskim, w gminie Pelplin przy drodze wojewódzkiej nr 230.
W latach 1975–1998 miejscowość administracyjnie należała do województwa gdańskiego.
Janiszewko jest dawną wsią włościańską położoną na lewym brzegu rzeki Wierzycy, ulokowaną w 1870 roku, liczącą około 20 domów mieszkalnych i 184 mieszkańców. We wsi działa ochotnicza straż pożarna.
Obiekty o wartościach kulturowych
Zbudowany około 1890 roku, o formie architektonicznej analogicznej jak dom przy ulicy Mickiewicza nr 20 w Pelplinie. Usytuowany we wschodniej pierzei drogi, murowany z cegły, o licowanych elewacjach. Na planie prostokąta, parterowy, z częściowo mieszkalnym poddaszem w dwuspadowym dachu i frontową wystawką na przedłużeniu pozornego ryzalitu. Elewacje dzielone ceglanym fryzem nad parterem oraz z wyjątkiem szczytu, w partii okapu. Elewacja frontowa symetryczna, 5-osiowa, z 2-osiowym ryzalitem pozornym, zwieńczonym trójkątnym szczytem ze sterczynami.
Wzniesiony na początku XX wieku, o charakterze podmiejskiej willi, usytuowany na zachodniej pierzei ulicy, w głębi posesji. Murowany z cegły, otynkowany, z tynkową dekoracją. Na planie prostokąta, z werandą od strony południowej i dobudówką od zachodu. Parterowy, z częściowo mieszkalnym poddaszem w naczółkowym dachu, od frontu z wystawką powyżej pozornego ryzalitu. Elewacje z profilowanymi gzymsami wydzielającymi cokół i parter budynku. Wszystkie okna w gładkich, tynkowych opaskach, frontowe z płycinami pod parapetem i gzymsami odcinkowymi w nadprożach. Elewacja frontowa 7- osiowa, w obrębie pozornego ryzalitu, na parterze, otwór drzwiowy ujęty wąskimi okienkami, powyżej dwa okna oraz okienko koliste pod naczółkiem dachu.

</doc>
<doc id="705846" url="https://pl.wikipedia.org/wiki?curid=705846" title="Nowy Dwór (powiat tczewski)">
Nowy Dwór (powiat tczewski)

Nowy Dwór (do 31 grudnia 2014 Nowy Dwór Pelpliński) – wieś kociewska w Polsce położona w województwie pomorskim, w powiecie tczewskim, w gminie Pelplin. Wieś wchodzi w skład sołectwa Ropuchy.
W latach 1975–1998 miejscowość administracyjnie należała do województwa gdańskiego. Przed rozbiorami własność cystersów pelplińskich.
Zobacz też.
Inne miejscowości o nazwie Nowy Dwór

</doc>
<doc id="705847" url="https://pl.wikipedia.org/wiki?curid=705847" title="Wola (województwo pomorskie)">
Wola (województwo pomorskie)

Wola – osada kociewska w Polsce położona w województwie pomorskim, w powiecie tczewskim, w gminie Pelplin. Wieś wchodzi w skład sołectwa Pomyje.
W latach 1975–1998 miejscowość administracyjnie należała do województwa gdańskiego.
Inne miejscowości o nazwie Wola: Wola

</doc>
<doc id="705852" url="https://pl.wikipedia.org/wiki?curid=705852" title="NGC 6543">
NGC 6543



</doc>
<doc id="705858" url="https://pl.wikipedia.org/wiki?curid=705858" title="Skinny Puppy">
Skinny Puppy

Skinny Puppy – kanadyjski zespół grający muzykę industrialną, uformowany w Vancouver w 1982 roku.

</doc>
<doc id="705866" url="https://pl.wikipedia.org/wiki?curid=705866" title="Komitet Gamonie i Krasnoludki">
Komitet Gamonie i Krasnoludki

Komitet Wyborczy Wyborców Gamonie i Krasnoludki – komitet wyborczy działający jako zrzeszenie studentów oraz miłośników undergroundowych happeningów, alternatywa polityczna w wyborach samorządowych 2006 w Polsce. Komitet został zarejestrowany w Warszawie. Przewodniczącym komitetu i jego kandydatem w wyborach na urząd prezydenta stolicy był Waldemar Fydrych, przywódca Pomarańczowej Alternatywy.
W wyborach Waldemar Fydrych uzyskał 2914 głosów (0,41% ważnie oddanych głosów), co było piątym wynikiem w stolicy (spośród dziesięciu startujących kandydatów). Wyprzedził m.in. wiceprezesa Ligi Polskich Rodzin Wojciecha Wierzejskiego.
W wyborach do Rady m.st. Warszawy kandydowało — również bezskutecznie — 51 kandydatów Gamoni i Krasnoludków, którzy łącznie uzyskali (startując w dziewięciu okręgach stolicy spośród dziesięciu ogółem) 9765 głosów (1,46%). Był to w skali całego miasta ósmy wynik spośród czternastu startujących komitetów.
W wyborach parlamentarnych w 2007 środowisko Komitetu Wyborczego Wyborców „Gamonie i Krasnoludki” nieformalnie włączyło się w kampanię, organizując sześć akcji happeningowych na Rondzie de Gaulle'a w Warszawie. M.in. w trakcie „Marszu Wykształciuchów” (pod hasłem "Chcemy się dać zastraszyć") w ramach krytyki brudnej kampanii wyborczej polegającej na ujawnianiu „haków”, rozdawano przechodniom metalowe haki jak również „kanonizowano” ówczesnego premiera i lidera rządzącej partii Prawo i Sprawiedliwość, Jarosława Kaczyńskiego i „beatyfikowano” Prokuratora Generalnego Zbigniewa Ziobrę.
21 września, na „Mitingu Wykształciuchów i Ścierwojadów” rozdawano przechodniom słomę pochodzącą z okręgu wyborczego marszałka Sejmu Ludwika Dorna jako nawiązanie do „słomy w butach”.
28 września, w „Dniu Tajniaka”, w nawiązaniu do aktualnej wtedy sprawy znanego polskiego biznesmena Ryszarda Krauzego, pokazano zatrzymanie „oligarchy” i przerobienie go na „kiełbasę wyborczą”, czyli na populistyczne obietnice wyborcze.
W 2010 roku Waldemar Fydrych z KGiK znalazł się na liście kandydatów w wyborach na prezydenta Warszawy. Dostał 0,7 proc. głosów, pokonując tym samym czterech innych polityków, w tym kandydatkę PSL. 
W czasie kampanii samorządowej w 2010 roku, Komitet Gamonie i Krasnoludki został oficjalnie poparty przez portal Nonsensopedia.

</doc>
<doc id="705868" url="https://pl.wikipedia.org/wiki?curid=705868" title="Spawarka transformatorowa">
Spawarka transformatorowa



</doc>
<doc id="705873" url="https://pl.wikipedia.org/wiki?curid=705873" title="Lista silników ECMAScriptu">
Lista silników ECMAScriptu

Lista silników ECMAScriptu:

</doc>
<doc id="705885" url="https://pl.wikipedia.org/wiki?curid=705885" title="Rząd Edwarda Osóbki-Morawskiego (PKWN)">
Rząd Edwarda Osóbki-Morawskiego (PKWN)



</doc>
<doc id="705886" url="https://pl.wikipedia.org/wiki?curid=705886" title="Mini Morris">
Mini Morris



</doc>
<doc id="705889" url="https://pl.wikipedia.org/wiki?curid=705889" title="Ithaca (Nowy Jork)">
Ithaca (Nowy Jork)

Ithaca – miasto w Stanach Zjednoczonych, w stanie Nowy Jork, położone ok. 350 km na północny zachód od Nowego Jorku. 
Mieści się w niej Uniwersytet Cornella, jedna z najbardziej prestiżowych uczelni amerykańskich, należąca do Ivy League, w rankingach światowych lokowana na 10–15 miejscu. Kampus uniwersytetu mieści się na trzech wzgórzach. Pod nimi znajduje się właściwe miasteczko, które przede wszystkim zajmuje się obsługą uczelni. Oprócz Uniwersytetu Cornella w Ithace znajduje się także stanowa uczelnia Ithaca College.

</doc>
<doc id="705892" url="https://pl.wikipedia.org/wiki?curid=705892" title="Bayenghem-les-Eperlecques">
Bayenghem-les-Eperlecques



</doc>
<doc id="705894" url="https://pl.wikipedia.org/wiki?curid=705894" title="Bayenghem-les-Seninghem">
Bayenghem-les-Seninghem



</doc>
<doc id="705895" url="https://pl.wikipedia.org/wiki?curid=705895" title="Baziege">
Baziege



</doc>
<doc id="705896" url="https://pl.wikipedia.org/wiki?curid=705896" title="Bazoches-les-Bray">
Bazoches-les-Bray



</doc>
<doc id="705897" url="https://pl.wikipedia.org/wiki?curid=705897" title="Bazoches-sur-Hoene">
Bazoches-sur-Hoene



</doc>
<doc id="705898" url="https://pl.wikipedia.org/wiki?curid=705898" title="Bazoge-Montpincon">
Bazoge-Montpincon



</doc>
<doc id="705899" url="https://pl.wikipedia.org/wiki?curid=705899" title="Bazoilles-et-Menil">
Bazoilles-et-Menil



</doc>
<doc id="705900" url="https://pl.wikipedia.org/wiki?curid=705900" title="La Bazouge-du-Desert">
La Bazouge-du-Desert



</doc>
<doc id="705903" url="https://pl.wikipedia.org/wiki?curid=705903" title="Bazouges-la-Perouse">
Bazouges-la-Perouse



</doc>
<doc id="705904" url="https://pl.wikipedia.org/wiki?curid=705904" title="Baalon">
Baalon



</doc>
<doc id="705905" url="https://pl.wikipedia.org/wiki?curid=705905" title="Baalons">
Baalons



</doc>
<doc id="705906" url="https://pl.wikipedia.org/wiki?curid=705906" title="Beaubec-la-Rosiere">
Beaubec-la-Rosiere



</doc>
<doc id="705909" url="https://pl.wikipedia.org/wiki?curid=705909" title="Beauchene">
Beauchene



</doc>
<doc id="705910" url="https://pl.wikipedia.org/wiki?curid=705910" title="Beaucouze">
Beaucouze



</doc>
<doc id="705911" url="https://pl.wikipedia.org/wiki?curid=705911" title="Beauce">
Beauce

Beauce może oznaczać:

</doc>
<doc id="705912" url="https://pl.wikipedia.org/wiki?curid=705912" title="Beaudean">
Beaudean



</doc>
<doc id="705913" url="https://pl.wikipedia.org/wiki?curid=705913" title="Beaudeduit">
Beaudeduit



</doc>
<doc id="705917" url="https://pl.wikipedia.org/wiki?curid=705917" title="Beaufort-en-Vallee">
Beaufort-en-Vallee



</doc>
<doc id="705922" url="https://pl.wikipedia.org/wiki?curid=705922" title="Ralf und Florian">
Ralf und Florian

Ralf und Florian – trzeci album niemieckiego zespołu Kraftwerk, wydany w 1973 roku.
Album ten Ralf Hütter i Florian Schneider skomponowali i wyprodukowali jako duet, wspomagani przez Conny'ego Planka. Była to pierwsza płyta Kraftwerk, na której pojawiły się słowa – powtórzony kilkukrotnie, zmodyfikowany przez vocoder tytuł utworu „Ananas Symphonie”. Album nie był sukcesem na listach sprzedaży. Podobnie jak dwie poprzednie albumy Kraftwerk, "Ralf und Florian" nigdy nie wznowiono ani na płycie kompaktowej, ani w formacie cyfrowym.

</doc>
