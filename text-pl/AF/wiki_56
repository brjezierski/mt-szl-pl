<doc id="705924" url="https://pl.wikipedia.org/wiki?curid=705924" title="Akademia Leona Koźmińskiego w Warszawie">
Akademia Leona Koźmińskiego w Warszawie

Akademia Leona Koźmińskiego w Warszawie (ALK) – polska niepubliczna uczelnia akademicka z siedzibą w Warszawie, specjalizująca się w dziedzinie nauk społecznych w dyscyplinach: ekonomia i finanse, nauki o zarządzaniu i jakości oraz nauki prawne. Według rankingu „Financial Times” – European Business Schools Ranking – jest liderem kształcenia biznesowego w Europie Środkowo-Wschodniej. Posiada trzy międzynarodowe akredytacje: AACSB, AMBA i EQUIS, tworzące tzw. potrójną koronę akredytacyjną Triple Crown Accreditation.
Akademia Leona Koźmińskiego uzyskała uprawnienia do nadawania stopnia doktora w pięciu obszarach: zarządzanie, ekonomia, prawo, finanse i socjologia, a także uprawnienia do nadawania stopnia doktora habilitowanego w obszarach: zarządzanie, ekonomia i prawo.
Uczelnia posiada wyróżnienie Polskiej Komisji Akredytacyjnej dla czterech kierunków: zarządzanie, finanse i rachunkowość, prawo i administracja.
W ALK kształci się ponad 8000 osób. Uczelnia prowadzi studia licencjackie i magisterskie, szkołę doktorską, a także studia podyplomowe, w tym programy MBA, w języku polskim i angielskim. W ofercie uczelni znaleźć można również szkolenia i kursy oraz programy rozwojowe dla firm. Uczelnia jest w pełni przygotowana do prowadzenia zajęć także w trybie zdalnym.
Oferta edukacyjna studiów wyższych obejmuje: zarządzanie (w języku polskim i angielskim), zarządzanie w wirtualnym środowisku, zarządzanie – socjologia biznesu i mediów, psychologia w zarządzaniu, zarządzanie rozwojem przedsiębiorstwa, zarządzanie logistyką i łańcuchami dostaw, finanse i rachunkowość (w języku polskim i angielskim), ekonomię (w języku polskim i angielskim) oraz prawo, prawo pracy i administrację. Na uczelni realizowany jest program łączący dwa kierunki studiów: PRAWO i FINANSE.
Historia i wydarzenia.
W latach 1993–2008 Wyższa Szkoła Przedsiębiorczości i Zarządzania (w sierpniu 2008 roku Wyższa Szkoła Przedsiębiorczości i Zarządzania im. Leona Koźmińskiego decyzją Ministra Nauki i Szkolnictwa Wyższego uzyskała nazwę Akademia Leona Koźmińskiego)
Program dydaktyczny.
Pierwsza szkoła wyższa w Europie Środkowo-Wschodniej, która uzyskała akredytację EQUIS. Od 2008 roku jako jedna ze 170 szkół biznesu na świecie posiada także akredytację AMBA, a od 2011 roku akredytację AACSB. Od 2001 roku uczelnia posiada także akredytację Central and East European Management Development Association (IQUA). W 2004 roku, jako jedyna uczelnia w Polsce, otrzymała ocenę wyróżniającą od Państwowej Komisji Akredytacyjnej za kształcenie na kierunku zarządzanie i marketing, wyprzedzając uniwersytety państwowe i akademie ekonomiczne. Jako jedyna w Polsce uczelnia niepubliczna ma uprawnienia do nadawania stopnia doktora habilitowanego w dyscyplinie nauk o zarządzaniu. W 2009 roku, jako jedyna polska szkoła wyższa, znalazła się w trzech rankingach edukacyjnych „Financial Times”.
Rodzaje i kierunki studiów.
Studenci uczą się języków: angielskiego, niemieckiego, francuskiego, rosyjskiego, hiszpańskiego i chińskiego.
Struktura.
Uczelnia jest bezwydziałowa i prowadzi swą działalność w ramach następujących katedr:
Centra Badawcze Akademii Leona Koźmińskiego:
Akredytacje i rankingi.
Od 2009 roku Akademia Leona Koźmińskiego znajduje się wśród najlepszych uczelni biznesowych na świecie, uwzględnionych w rankingach Financial Times. Uczelnia posiada najważniejsze akredytacje międzynarodowe AACSB, AMBA i EQUIS i CEEMAN.
Rankingi polskie.
Uczelnia zajmuje pierwsze miejsce w rankingu „Perspektyw”, klasyfikującym polskie uczelnie ekonomiczne. Nieprzerwanie od 2000 r. jest liderem wśród uczelni niepublicznych. W obszarze „prestiż akademicki” zajmuje 4 miejsce w Polsce, ustępując tylko Uniwersytetowi Jagiellońskiemu, Uniwersytetowi Warszawskiemu i Uniwersytetowi im. Adama Mickiewicza w Poznaniu. Pod względem umiędzynarodowienia zajmuje trzecie miejsce w Polsce. Studiuje tu 1500 cudzoziemców z 70 krajów, którzy stanowią jedną trzecią wszystkich studentów stacjonarnych.
Współpraca.
Akademia Leona Koźmińskiego podpisała z zagranicznymi partnerami ponad 200 umów. Dotyczą one współpracy w zakresie wspólnych programów i projektów, badań, wymiany doświadczeń i publikacji oraz wymiany wykładowców i studentów.
Są to m.in. BI Norwegian Business School, Norwegia; European Business School, Niemcy; Grenoble Graduate School of Business, Francja; Hong Kong University of Science and Technology (HKUST), Hongkong; Nagoya University of Commerce and Business, Japonia; Pontifícia Universidade Católica de São Paulo, Brazylia; Skema, Francja; Stockholm Business School, Szwecja; University College London, Wielka Brytania; University of Exeter, Wielka Brytania; University of Bradford, Wielka Brytania; Universität Mannheim, Niemcy; University of Michigan – Flint, USA; Universität Zürich, Szwajcaria; Wirtschaftsuniversität Wien, Austria, oraz wiele innych.
Akademia stowarzyszona jest również w: CEEMAN, Socrates-Erasmus, KRASP, European University Association (EUA), The Global Compact, PRIME, AIDA, European Law Faculties Association i IALS.
Kampus i budynki uniwersyteckie.
Uczelnia mieści się przy ul. Jagiellońskiej 57/59 na warszawskiej Pradze-Północ, w rozbudowanym kompleksie budynków dawnego Zakładu Opracowań i Produkcji Aparatury Naukowej „Zopan”.
Uczelnia obejmuje kompleks 4 budynków (A, B, C, D) o łącznej powierzchni ok. 21 000 m². Szkoła posiada 6 dużych audytoriów (od 100 do 200 osób), a także 26 sal lekcyjnych (od 50 do 100 osób) oraz 24 sal warsztatowych (do 50 osób) wyposażonych w sprzęt audio-wideo. W budynku znajduje się dwupoziomowa biblioteka o powierzchni 1600 m², z otwartym dostępem do księgozbioru i stanowiskami komputerowymi do pracy własnej oraz pomieszczeniami do pracy indywidualnej i zespołowej, wyposażonymi również w komputery oraz sprzęt audiowizualny do prezentacji zbiorów biblioteki multimedialnej.
Uczelnia jest właścicielem obiektów sportowych: 3 boisk, 2 sal sportowych (o powierzchni 223 m² oraz 285 m²) oraz siłowni. Na terenie uczelni znajdują się 3 bary i 2 kawiarnie dostępne dla wykładowców i studentów, księgarnia, 2 punkty ksero, 3 bankomaty, poczta.
Wydawnictwa.
Uczelnia jest wydawcą i współwydawcą siedmiu czasopism naukowych, m.in. kwartalników Central European Management Journal i Krytyka Prawa oraz półrocznika Decyzje.

</doc>
<doc id="705926" url="https://pl.wikipedia.org/wiki?curid=705926" title="Beaulieu-les-Loches">
Beaulieu-les-Loches



</doc>
<doc id="705928" url="https://pl.wikipedia.org/wiki?curid=705928" title="Beaumarches">
Beaumarches



</doc>
<doc id="705930" url="https://pl.wikipedia.org/wiki?curid=705930" title="Beaumetz-les-Aire">
Beaumetz-les-Aire



</doc>
<doc id="705931" url="https://pl.wikipedia.org/wiki?curid=705931" title="Beaumetz-les-Cambrai">
Beaumetz-les-Cambrai



</doc>
<doc id="705933" url="https://pl.wikipedia.org/wiki?curid=705933" title="Beaumetz-les-Loges">
Beaumetz-les-Loges



</doc>
<doc id="705937" url="https://pl.wikipedia.org/wiki?curid=705937" title="Folksdojcz">
Folksdojcz



</doc>
<doc id="705938" url="https://pl.wikipedia.org/wiki?curid=705938" title="Beaumont-du-Gatinais">
Beaumont-du-Gatinais



</doc>
<doc id="705939" url="https://pl.wikipedia.org/wiki?curid=705939" title="Beaumont-en-Cambresis">
Beaumont-en-Cambresis



</doc>
<doc id="705940" url="https://pl.wikipedia.org/wiki?curid=705940" title="Beaumont-en-Veron">
Beaumont-en-Veron



</doc>
<doc id="705941" url="https://pl.wikipedia.org/wiki?curid=705941" title="Beaumont-la-Ferriere">
Beaumont-la-Ferriere



</doc>
<doc id="705942" url="https://pl.wikipedia.org/wiki?curid=705942" title="Beaumont-les-Randan">
Beaumont-les-Randan



</doc>
<doc id="705943" url="https://pl.wikipedia.org/wiki?curid=705943" title="Beaumont-les-Valence">
Beaumont-les-Valence



</doc>
<doc id="705944" url="https://pl.wikipedia.org/wiki?curid=705944" title="Beaumont-sur-Deme">
Beaumont-sur-Deme



</doc>
<doc id="705946" url="https://pl.wikipedia.org/wiki?curid=705946" title="Beaumont-sur-Leze">
Beaumont-sur-Leze



</doc>
<doc id="705948" url="https://pl.wikipedia.org/wiki?curid=705948" title="Beaumotte-les-Pin">
Beaumotte-les-Pin



</doc>
<doc id="705950" url="https://pl.wikipedia.org/wiki?curid=705950" title="Beaupreau">
Beaupreau



</doc>
<doc id="705953" url="https://pl.wikipedia.org/wiki?curid=705953" title="Beaurains-les-Noyon">
Beaurains-les-Noyon



</doc>
<doc id="705956" url="https://pl.wikipedia.org/wiki?curid=705956" title="Beauregard-l'Eveque">
Beauregard-l'Eveque



</doc>
<doc id="705958" url="https://pl.wikipedia.org/wiki?curid=705958" title="Beaurieres">
Beaurieres



</doc>
<doc id="705960" url="https://pl.wikipedia.org/wiki?curid=705960" title="Beauvois-en-Cambresis">
Beauvois-en-Cambresis



</doc>
<doc id="705962" url="https://pl.wikipedia.org/wiki?curid=705962" title="Beauvene">
Beauvene



</doc>
<doc id="705963" url="https://pl.wikipedia.org/wiki?curid=705963" title="Begnecourt">
Begnecourt



</doc>
<doc id="705965" url="https://pl.wikipedia.org/wiki?curid=705965" title="Behren-les-Forbach">
Behren-les-Forbach



</doc>
<doc id="705966" url="https://pl.wikipedia.org/wiki?curid=705966" title="Beille">
Beille



</doc>
<doc id="705967" url="https://pl.wikipedia.org/wiki?curid=705967" title="Beire-le-Chatel">
Beire-le-Chatel



</doc>
<doc id="705968" url="https://pl.wikipedia.org/wiki?curid=705968" title="Belbese">
Belbese



</doc>
<doc id="705969" url="https://pl.wikipedia.org/wiki?curid=705969" title="Belbeze-de-Lauragais">
Belbeze-de-Lauragais



</doc>
<doc id="705970" url="https://pl.wikipedia.org/wiki?curid=705970" title="Belbeze-en-Comminges">
Belbeze-en-Comminges



</doc>
<doc id="705971" url="https://pl.wikipedia.org/wiki?curid=705971" title="Belcodene">
Belcodene



</doc>
<doc id="705973" url="https://pl.wikipedia.org/wiki?curid=705973" title="Belhomert-Guehouville">
Belhomert-Guehouville



</doc>
<doc id="705975" url="https://pl.wikipedia.org/wiki?curid=705975" title="Bellegarde-du-Razes">
Bellegarde-du-Razes



</doc>
<doc id="705982" url="https://pl.wikipedia.org/wiki?curid=705982" title="LKAEM">
LKAEM



</doc>
<doc id="705984" url="https://pl.wikipedia.org/wiki?curid=705984" title="Ötisheim">
Ötisheim

Ötisheim – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz, wchodzi w skład wspólnoty administracyjnej Mühlacker. Leży ok. 12 km na północny wschód od Pforzheim, przy linii kolejowej (Mühlacker–Bretten).

</doc>
<doc id="705987" url="https://pl.wikipedia.org/wiki?curid=705987" title="Engelsbrand">
Engelsbrand

Engelsbrand – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz, wchodzi w skład wspólnoty administracyjnej Neuenbürg. Leży na obrzeżach Schwarzwaldu, ok. 6 km na południe od Pforzheim.

</doc>
<doc id="705988" url="https://pl.wikipedia.org/wiki?curid=705988" title="Master of Arts">
Master of Arts

Master of Arts, skrótowiec MA („mistrz sztuk”, w domyśle „wyzwolonych”) – jeden z anglosaskich tytułów zawodowych, należący do grupy "master's degree", nadawany w naukach humanistycznych, ekonomicznych i w zakresie teoretycznym nauk ścisłych i przyrodniczych. 
Przyznawany jest osobom, które ukończyły studia świadczące o biegłości w jakiejś dyscyplinie naukowej na poziomie wyższym niż wymagany od osób, które ukończyły studia pierwszego stopnia (czyli uzyskały "bachelor’s degree"). Tytuł ten co do zasady świadczy o wysokim poziomie wiedzy kierunkowej, w tym o umiejętności dokonywania samodzielnej analizy, krytycznej oceny zjawisk lub ich praktycznego zastosowania, rozwiązywania złożonych problemów analitycznych oraz zdolności prowadzenia poprawnego wywodu naukowego. Zbliżony jest do polskiego tytułu magistra. Jego odpowiednikiem w naukach ścisłych i przyrodniczych (zakres praktyczny) jest "Master of Science", a w naukach prawniczych "Master of Laws".
Nazwy i skróty.
W zależności od kraju, a nawet uczelni, nazwy używane dla określenia tytułu nadawanego po ukończeniu studiów magisterskich, jak również używane skrótowce, różnią się ze względów historycznych. Niektóre uniwersytety posługują się angielskim tytułem "Master of Arts", podczas gdy inne – także w krajach anglosaskich – używają łacińskiej wersji "magister artium" albo "artium magister". Najczęściej stosowanym skrótowcem jest „MA” w Wielkiej Brytanii i „M.A.” w Stanach Zjednoczonych, chociaż Uniwersytet Harvarda, Instytut Techniczny Massachusetts i Uniwersytet Chicagowski używają skrótu „A.M.”. 
Wymagania i przebieg studiów.
Różne uczelnie mają odmienne ścieżki i wymagania prowadzące do uzyskania tytułu "master". Często, lecz nie zawsze, wymagane jest napisanie samodzielnej pracy dyplomowej lub przeprowadzenie samodzielnych badań naukowych. Studia na poziomie "Master of Arts" oferowane są zwykle jako studia podyplomowe ("postgraduate"), trwające od roku do sześciu lat. Wymogiem ich podjęcia jest więc wcześniejsze ukończenie studiów pierwszego stopnia ("undergraduate"), a ponadto kandydaci muszą zwykle spełnić dodatkowe warunki, uzależnione od charakteru danego programu.
W Europie, po standaryzacji systemu edukacji wyższej w ramach systemu bolońskiego, uzyskanie tytułu "master" odpowiada rocznym lub dwuletnim studiom (od 60 do 120 punktów ETCS) odbytym po ukończeniu co najmniej trzyletnich studiów pierwszego stopnia. 
Na uczelniach w Anglii, Szkocji i Irlandii studenci mogą ubiegać się o tytuł MA zarówno po ukończeniu studiów I stopnia, jak i – podobnie jak na niektórych kierunkach studiów magisterskich w Polsce – bezpośrednio po ukończeniu szkoły średniej. W tym ostatnim wypadku okres studiów wynosi cztery albo pięć lat, w zależności od programu. 
Często posiadanie tytułu "master" jest wymogiem dla kandydatów chcących podjąć studia doktoranckie, ale nie jest to regułą, zwłaszcza w krajach anglosaskich. W niektórych dziedzinach rozpoczęcie doktoratu jest możliwe bezpośrednio po ukończeniu studiów I stopnia i wówczas tytuł "master" można uzyskać w trakcie studiów doktoranckich, po uzyskaniu określonej liczby punktów i pomyślnym zdaniu wymaganych przez uczelnię egzaminów. Niekiedy przedmiotem studiów I stopnia i studiów na poziomie "master" musi być ta sama dziedzina naukowa. W Stanach Zjednoczonych jest jednak regułą, że kierunek studiów I stopnia nie ma znaczenia dla możliwości podjęcia studiów wymaganych dla uzyskania tytułu "Master of Arts" (i innych stopni "master").
Tytuł "Master of Arts" na uniwersytetach w Oksfordzie, Cambridge i Dublinie.
W przypadku Uniwersytetu Oksfordzkiego, Uniwersytetu w Cambridge i Uniwersytetu Dublińskiego tytuł "Master of Arts" ma charakter kurtuazyjny i jest nadawany absolwentom, którzy uprzednio ukończyli studia I stopnia (uzyskując "bachelor’s degree"), złożyli podanie oraz uiścili stosowną opłatę. Zwykle o wystawienie dyplomu "Master of Arts" można wystąpić dopiero w kilka lat po ukończeniu studiów I stopnia. Na tych trzech uniwersytetach, inaczej niż na wszystkich innych uczelniach, jego wydanie nie wiąże się z obowiązkiem odbycia dodatkowych studiów ani zdania dodatkowych egzaminów – dlatego w praktyce tytuł "Master of Arts" przyznany na nich często nazywa się (dla odróżnienia) "Oxbridge MA", "Dublin MA" lub "Trinity MA". Osoba, której wystawiono dyplom "Master of Arts", nie powinna posługiwać się równocześnie tytułem "Bachelor of Arts". Wszystkie trzy uniwersytety nadają inne stopnie na poziomie "master’s degree", będące świadectwem ukończenia studiów II stopnia, w tym "Master of Letters" (MLitt), "Master of Philosophy" (MPhil), "Master of Studies" (MSt), "Master of Science" (MSc).

</doc>
<doc id="705989" url="https://pl.wikipedia.org/wiki?curid=705989" title="Master of Science">
Master of Science

Master of Science, MSc, MS – zawodowy tytuł anglosaski, będący odpowiednikiem polskiego magistra i magistra inżyniera. Przyznawany jest zazwyczaj w naukach ścisłych, technicznych i przyrodniczych, jeśli program studiów na danym kierunku ma głównie charakter praktyczny i stosowany (w przypadku charakteru teoretycznego i nauczycielskiego przyznaje się częściej tytuł Master of Arts).

</doc>
<doc id="705991" url="https://pl.wikipedia.org/wiki?curid=705991" title="Neulingen">
Neulingen

Neulingen – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz, siedziba związku gmin Neulingen. Leży ok. 8 km na północ od Pforzheim, przy drodze krajowej B294.

</doc>
<doc id="705992" url="https://pl.wikipedia.org/wiki?curid=705992" title="Laurence Tureaud">
Laurence Tureaud



</doc>
<doc id="705993" url="https://pl.wikipedia.org/wiki?curid=705993" title="Orda (syn Dżocziego)">
Orda (syn Dżocziego)

Orda (albo Orda-iczen, Ordu, zm. po 1252) – pierwszy władca Białej Ordy.
Czasami w źródłach jego imię pojawia się wraz z dodatkiem "iczen" (mong. "pan", "mistrz"). Mimo że Orda był najstarszym synem Dżocziego (zm. 1227), jego następcą został nie on, ale drugi syn Dżocziego, Batu (zm. 1255). Dżuzdżani (zm. po 1265) twierdzi, że zadecydował o tym jeszcze Czyngis-chan (1206–1227), który przeżył Dżocziego o kilka miesięcy. Jednak zgodnie z innymi źródłami to Ugedej (1229–1241) ustanowił Batu następcą Dżocziego, przy czym Raszid ad-Din (zm. 1318) dodaje, iż Orda był zadowolony z tego, że Batu został władcą. Z kolei Utemysz Hadżdżi (XVI w.) twierdzi, że zarówno Orda jak i Batu rościli sobie prawo do dziedzictwa po ojcu i apelowali o rozstrzygnięcie do Czyngis-chana, który okazał się łaskawy dla Batu. Tych informacji nie trzeba uważać za sprzeczne ze sobą, ponieważ mogło być tak, iż Czyngis-chan zdecydował o postawieniu na czele ułusu Dżocziego Batu, co Ugedej potem potwierdził, zaś Ordzie nie pozostało nic innego jak "być zadowolonym z tego, że Batu został władcą".
Orda otrzymał połowę żołnierzy przyznanych niegdyś Dżocziemu. Według Wassafa (XIII/XIV w.) miało to być 10 tys. żołnierzy. Prawdopodobnie oddziały Ordy wzięły udział w kampanii, jaką w roku 1229 podjęto w celu oczyszczenia regionu Wołgi i Uralu przed atakiem na Kipczaków i Ruś. Orda był aktywnym uczestnikiem mongolskiego najazdu na zachód. W roku 1236 maszerował razem z Sübeetejem (zm. 1248) na Bułgar i brał udział w podporządkowaniu Burtasów i Bukszi (lub Moksza, odłamu Mordwinów), oraz był obecny podczas upadku Riazania w roku 1237. Następnie brał udział w oblężeniu Kijowa w roku 1240. W roku 1241 dowodził udanym najazdem na Polskę, by potem dołączyć do sił mongolskich operujących na Węgrzech.
W związku ze śmiercią Ugedeja w roku 1241 wojska mongolskie wycofały się z Europy Środkowej i powróciły w rejon dolnej Wołgi. Nastąpiło teraz pięcioletnie "interregnum", podczas którego potomkowie Dżocziego dokonali ostatecznego podziału terytorium jego ułusu. Terytorium Ordy na zachodzie graniczyło z ułusem przyznanym jego młodszemu bratu Szibanowi, który w lecie obozował w rejonie rzek Ural i Irgiz, a zimą na terenie Kara-kum i wzdłuż Syr-darii aż do rejonu rzek Czu i Sari-su. Z kolei na południowym zachodzie sąsiadami Ordy byli Czagataidzi i Kajdu (zm. 1301). Według Raszida ad-Dina granica pomiędzy Ordą a tym ostatnim miała przebiegać nieco na północ od miast Tałas i Sajram. Na wschodzie, wzdłuż górnego biegu Irtyszu, przebiegała granica pomiędzy terytorium Ordy a ułusem Wielkiego Chana. Na północy prawdopodobnie terytorium Ordy sięgało daleko w głąb syberyjskich lasów i chociaż wydaje się wątpliwe by Mongołowie trwale zajmowali tajgę lub tundrę, to mogli oni sprawować luźną zwierzchność nad różnymi ludami łowieckimi na północ od strefy lasów.
Tak długi okres bez nowego Wielkiego Chana był spowodowany przede wszystkim sprzeciwem Batu wobec kandydatury Güjüka (1246–1248), najstarszego syna Ugedeja, do którego żywił on osobistą animozję. Ostatecznie Batu musiał ustąpić, niemniej nie przybył osobiście na kurułtaj w roku 1246, na którym wyniesiono Güjüka do władzy, lecz wysłał delegację książąt z ułusu Dżocziego pod przewodnictwem Ordy. Orda wraz z Jisü Möngke (1246–1251) dokonał usadowienia Güjüka na tronie podczas kulminacji uroczystości intronizacyjnych. Po formalnym objęciu władzy przez Güjüka Czyngisydzi przystąpili do rozstrzygania bieżących spraw imperium, przy czym najbardziej palącą kwestią było osądzenie brata Czyngis-chana Temüge Otczigina (zm. 1246), który próbował zagarnąć urząd Wielkiego Chana dla siebie. Przeprowadzenie dochodzenia w tej sprawie powierzono właśnie Ordzie i Möngkemu (1251–1259), którzy dokonali tego z zachowaniem poufności, nie korzystając z niczyjej pomocy. Uznali oni że Temüge jest winny i za ich rekomendacją został on stracony. Bez wątpienia Orda odgrywał prominentną rolę podczas kurułtaju, co mogło się wiązać z zabiegami Güjüka o zjednanie sobie potomków Dżocziego, ale także z faktem, iż po śmierci Czagataja (zm. 1244/1245) był on najstarszym żyjącym potomkiem Czyngis-chana, co wiązało się ze znacznym prestiżem.
Po śmierci Güjüka w roku 1248 Orda wraz z innymi potomkami Dżocziego popierał kandydaturę Möngkego. Był on obecny na kurułtaju w roku 1250, na którym zwolennicy Möngkego po raz pierwszy proklamowali go Wielkim Chanem. Jego czwarty syn Kungkiran (ok. 1256 – ok. 1277) wspierał Möngkego w ściganiu podejrzanych, po tym gdy wykryto spisek potomków Ugedeja chcących obalić jego władzę po jego ostatecznym wyborze w roku 1251. Möngke w swoich jarłykach zawsze umieszczał imię Ordy przed innymi potomkami Dżocziego, włącznie z Batu. W latach 1253 i 1255 trzeci syn Ordy, Kurumszi, prowadził nieudane kampanie przeciwko Krzemieńcowi i księciu halicko-wołyńskiemu Danielowi Halickiemu (1205–1264), zanim w roku 1256 z posiłkami dla jego armii nie przybył Burundaj, który ostatecznie przejął dowództwo. Na rozkaz Möngkego każdy członek rodu Czyngis-chana powinien był dostarczyć dwóch spośród dziesięciu swoich żołnierzy na wyprawę na Bliski Wschód, jaką miał przedsięwziąć jego brat Hulagu (1256–1265). W odpowiedzi Orda wyprawił jeden tümen pod dowództwem swojego drugiego syna, Kuli, który następnie stanowił część lewego skrzydła wojsk mongolskich podczas oblężenia Bagdadu. Jest to ostatnia znana informacja historyczna na temat Ordy.

</doc>
<doc id="705994" url="https://pl.wikipedia.org/wiki?curid=705994" title="Kieselbronn">
Kieselbronn

Kieselbronn – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz, wchodzi w skład związku gmin Neulingen. Leży ok. 6 km na północny wschód od Pforzheim, przy drodze krajowej B294 i autostradzie A8.
Współpraca.
Miejscowości partnerskie:

</doc>
<doc id="705997" url="https://pl.wikipedia.org/wiki?curid=705997" title="Ölbronn-Dürrn">
Ölbronn-Dürrn

Ölbronn-Dürrn – gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz, wchodzi w skład związku gmin Neulingen. Leży częściowo w Parku Natury Stromberg-Heuchelberg, ok. 10 km na północ od Pforzheim.

</doc>
<doc id="705998" url="https://pl.wikipedia.org/wiki?curid=705998" title="Olbronn-Durrn">
Olbronn-Durrn



</doc>
<doc id="705999" url="https://pl.wikipedia.org/wiki?curid=705999" title="Oelbronn-Duerrn">
Oelbronn-Duerrn



</doc>
<doc id="706000" url="https://pl.wikipedia.org/wiki?curid=706000" title="Otisheim">
Otisheim



</doc>
<doc id="706001" url="https://pl.wikipedia.org/wiki?curid=706001" title="Andrzej Koźmiński">
Andrzej Koźmiński

Andrzej Krzysztof Koźmiński (ur. 1 kwietnia 1941 w Warszawie) – polski ekonomista i nauczyciel akademicki, profesor nauk ekonomicznych, specjalizujący się w zakresie zarządzania. W latach 1993–2011 rektor Akademii Leona Koźmińskiego, noszącej imię jego ojca Leona Koźmińskiego. Członek korespondent Polskiej Akademii Nauk.
Życiorys.
Absolwent VI Liceum Ogólnokształcącego im. Tadeusza Reytana w Warszawie (1958). W 1963 ukończył studia ekonomiczne w Szkole Głównej Planowania i Statystyki, a w 1964 studia socjologiczne na Uniwersytecie Warszawskim. W SGPiS uzyskał w 1965 stopień naukowy doktora, zaś stopień doktora habilitowanego otrzymał w 1968 na Wydziale Socjologiczno-Ekonomicznym Uniwersytetu Łódzkiego. W 1976 uzyskał tytuł profesora nadzwyczajnego, a w 1983 został profesorem zwyczajnym. Od 1963 do 1976 pracował w SGPiS, początkowo jako asystent w Katedrze Ekonomii Politycznej, następnie od 1969 jako docent w Katedrze Teorii Organizacji. Od 1973 był wykładowcą na Wydziale Zarządzania Uniwersytetu Warszawskiego, początkowo jako docent, a od 1976 jako profesor i kierownik Zakładu Analiz Systemowych Instytutu Zarządzania. W latach 1981–1987 pełnił funkcję dziekana Wydziału Zarządzania UW. W latach 1986–1989 pełnił funkcję kierownika resortowego programu badawczego zatytułowanego „Instrumenty zarządzania w gospodarce narodowej”. Od lat 90. związany z Akademią Leona Koźmińskiego (do 2008 działającą jako Wyższa Szkoła Przedsiębiorczości i Zarządzania). Objął w niej stanowisko profesora zwyczajnego i kierownika Katedry Zarządzania. Przez osiemnaście lat pełnił funkcję rektora tej uczelni (do 2011), następnie został przewodniczącym rady powierniczej i prezydentem ALK.
Zasiadał w radzie nadzorczej BIG Banku Gdańskiego. Został również członkiem korespondentem Polskiej Akademii Nauk, a także członkiem Collegium Invisibile. Był stypendystą Programu Fulbrighta, wykładał m.in. na University of California (UCLA), Washington University i Sorbonie. W 2010 prezydent RP Lech Kaczyński powołał go na członka Narodowej Rady Rozwoju.
Odznaczenia i wyróżnienia.
Odznaczony m.in. Krzyżem Kawalerskim, Krzyżem Oficerskim (2000) i Krzyżem Komandorskim (2011) Orderu Odrodzenia Polski. W 2016 został udekorowany Orderem Palm Akademickich. W 2014 otrzymał odznakę honorową „Za zasługi dla bankowości Rzeczypospolitej Polskiej”.
Uhonorowany tytułem doktora honoris causa Uniwersytetu Szczecińskiego (2015), ESCP Europe (2017) oraz Uniwersytetu Warszawskiego (2022).
Wyróżniony Nagrodą Specjalną Lewiatana przyznaną przez Konfederację Lewiatan (2015).

</doc>
<doc id="706002" url="https://pl.wikipedia.org/wiki?curid=706002" title="Oetisheim">
Oetisheim



</doc>
<doc id="706004" url="https://pl.wikipedia.org/wiki?curid=706004" title="Zasięg (biogeografia)">
Zasięg (biogeografia)

Zasięg, areał, obszar występowania – obszar, na którym regularnie występują osobniki danego taksonu (gatunku, rodzaju, rodziny itd.). Zasięg wyższej kategorii systematycznej w hierarchii systemu klasyfikacyjnego obejmuje zasięgi kategorii niższego rzędu.
Także obszar występowania innych zjawisk lub tworów biologicznych (np. populacji, formacji i zespołów roślinnych). Linia ograniczająca obszar występowania taksonu lub zjawiska to kres lub granica zasięgu.
Zasięg jest zjawiskiem dynamicznym, jego granice ulegają zmianom. Przyczyną tego stanu rzeczy są przede wszystkim zmiany klimatu i zjawiska ewolucyjno-genetyczne, wpływające na zakresy tolerancji gatunków. Pozostałe czynniki ekologiczne (w tym oddziaływanie człowieka) modelują zasięgi rzeczywiste w stosunku do potencjalnych. Z tego względu zasięgi potencjalne są dobrą podstawą wyróżniania elementów ekogeograficznych i dobrym kryterium dla analiz flory lub fauny określonych obszarów.
W wypadku zwierząt wędrownych zasięg obejmuje nie tylko miejsca przebywania w czasie rozrodu (lęgowe), ale również obszary, którymi zwierzęta się przemieszczają i w których przebywają poza okresem rozrodu (np. zimowiska, żerowiska). Do zasięgu nie zalicza się miejsc przypadkowego pojawiania się pojedynczych osobników (np. roślin, które przejściowo zdziczały z uprawy lub zwierząt, które zbłądziły podczas wędrówki).
W celu standaryzacji zapisu informacji o zasięgach geograficznych przyjmowane są standardy, np. w odniesieniu do zasięgów roślin standard TDWG.

</doc>
<doc id="706009" url="https://pl.wikipedia.org/wiki?curid=706009" title="Zielenogradsk">
Zielenogradsk

Zielenogradsk (ros. "Зеленоградск", niem. "Cranz", pol. hist. "Koronowo", "Kranc", lit. "Krantas") – miasto w Rosji, w obwodzie kaliningradzkim położone 30 km na północ od Kaliningradu, centrum administracyjne rejonu zielenogradskiego.
Historia.
Pierwotnie pruska wieś rybacka "Cranzkuhren" na wybrzeżu Morza Bałtyckiego, po opanowaniu przez zakon krzyżacki otrzymała nazwę "Cranz".
W XIX wieku stanowiła popularną miejscowość letniskową, szczególnie po uruchomieniu linii kolejowej do Królewca w 1885 roku. W latach 1816-1895 znana jako "das königliche Bad", czyli królewski kurort. Przed II wojną światową miejscowość liczyła 6000 mieszkańców i nie miała statusu miasta.
Miejscowość mało ucierpiała w czasie wojny i po ucieczce Niemców została zajęta przez Armię Czerwoną. Po wojnie Cranz wcielono do ZSRR i nadano w 1945 roku obecną nazwę i status miasta. W tym okresie miasto straciło turystów na rzecz sąsiedniego Swietłogorska, lecz odzyskało ich w ostatnich latach, ze względu na szeroką plażę i promenadę nadmorską stając się modnym miejscem wypoczynku.
Zabytki.
W mieście działał klasztor elżbietanek, ponadto istniała kaplica baptystów i synagoga.
Polacy w mieście.
. W 1824 roku w drodze do Petersburga miasto odwiedził Adam Mickiewicz. W sierpniu 2015 w mieście został odsłonięty pomnik polskiego poety.
Według danych z rosyjskiego spisu powszechnego z 2010 roku Polacy stanowią 0,3% mieszkańców miasta.

</doc>
<doc id="706014" url="https://pl.wikipedia.org/wiki?curid=706014" title="George 3">
George 3



</doc>
<doc id="706016" url="https://pl.wikipedia.org/wiki?curid=706016" title="Kolczugino">
Kolczugino

Kolczugino () – miasto w Rosji, w obwodzie włodzimierskim położone 74 km od Władymira i 131 km od Moskwy, centrum administracyjne rejonu kolczugińskiego.
Kolczugino założone zostało w 1871 nad rzeką Pekszą (dopływ Klaźmy), jako osada przy hucie miedzi i wytwórni kabli należącej do A. G. Kolczugina, skąd pochodzi też nazwa. Status miasta od 1931.
Do 1922 miasto Lenińsk Kuźniecki także nosił nazwę Kolczugino.

</doc>
<doc id="706017" url="https://pl.wikipedia.org/wiki?curid=706017" title="Program Fulbrighta">
Program Fulbrighta

Program Fulbrighta – największy program wymiany naukowej i kulturowej między Stanami Zjednoczonymi a innymi krajami, przez wielu uznawany za jeden z najbardziej prestiżowych, z reputacją daleko wykraczającą poza środowisko akademickie. Jego głównym celem jest budowanie wzajemnego porozumienia między obywatelami Stanów Zjednoczonych a obywatelami innych krajów. W ramach Programu wybrani w drodze otwartego konkursu obywatele USA mogą otrzymać stypendium na rozwijanie swoich talentów za granicą – realizację studiów, badań naukowych lub zajęć dydaktycznych. Obywatele innych krajów mają możliwość realizowania podobnych działań w Stanach Zjednoczonych.. 
Program bierze swoją nazwę od senatora Jamesa Williama Fulbrighta, inicjatora funduszu utworzonego na potrzeby międzynarodowej wymiany studentów w dziedzinie edukacji, kultury i nauki.
Działający od 1946 r. program Fulbrighta obecny jest w ponad 160 krajach. Wśród grona ponad 390 tys. absolwentów można znaleźć 60 laureatów Nagrody Nobla, 86 laureatów Nagrody Pulitzera, 75 stypendystów Fundacji MacArthurów oraz 37 głów państw. Rocznie na całym świecie przyznawanych jest około 8 000 stypendiów. W Polsce Program funkcjonuje nieprzerwanie od 1959 r.
Historia.
We wrześniu 1945 r. senator James William Fulbright złożył w Kongresie Stanów Zjednoczonych projekt ustawy ("Public Law 584", szerzej znanej jako Fulbright Act), w której proponował wykorzystanie funduszy powstałych ze sprzedaży nadwyżek zagranicznych dóbr rządowych na sfinansowanie międzynarodowej wymiany studentów w dziedzinie edukacji, kultury i nauki. Ustawa została przyjęta podczas obrad 79 Kongresu i podpisana przez prezydenta Harry’ego Trumana 1 sierpnia 1946 r.
Od początku istnienia Programu istotna była w nim koncepcja współpracy dwustronnej. Strona amerykańska zawarła dwustronne porozumienia z rządami krajów partnerskich w celu wspólnej i pełnej realizacji wymiany akademickiej. Dwustronność Programu stała się jego wyróżnikiem wśród programów wymiany naukowej. Z biegiem czasu, dla sprawnej realizacji programu, zaczęto zakładać komisje bilateralne odpowiedzialne za jego realizację w danym kraju.
Pierwszymi krajami, które dołączyły do Programu były Chiny, Birma, Filipiny oraz Grecja. Pierwsi uczestnicy – 47 Amerykanów oraz 36 obywateli wyżej wymienionych krajów - wyjechali na stypendia jesienią 1948 r. W ciągu kolejnych dwunastu miesięcy umowy podpisały Nowa Zelandia, Wielka Brytania, Belgia z Luksemburgiem, Francja, Włochy, Holandia oraz Norwegia, a liczba stypendystów wzrosła do 823 po stronie amerykańskiej i 967 po stronie pozostałych krajów. W 1952 r. już 28 krajów uczestniczyło w wymianie, a liczba stypendystów przekroczyła 2000 rocznie.
Ostateczny kształt Programu określony został Ustawą o Wzajemnej Wymianie Naukowej i Kulturalnej z 1961 r., znanej także jako "Fulbright-Hays Act". Skonsolidowała ona wszystkie poprzednie ustawy, uzupełniając je o nowe zapisy umożliwiające m.in. współfinansowanie Programu przez rządy innych krajów, a także powołujące niezależną instytucję nadzorującą działalność Programu na całym świecie tzw. "J. William Fulbright Foreign Scholarship Board".
Polska była pierwszym krajem Europy Środkowo-Wschodniej, który dołączył do programu Fulbrighta. Początek działalności Programu w Polsce datuje się na rok 1959. Więcej o historii Programu w Polsce w artykule Komisja Fulbrighta.
Oferta Programu.
Oferta Programu Fulbrighta jest zróżnicowana a dostępność stypendiów zależy od kraju goszczącego, etapu rozwoju kariery akademickiej, na którym znajduje się kandydat, a także celu wyjazdu (podjęcie studiów, realizacja projektu badawczego, dydaktycznego czy badawczo-dydaktycznego). Program działa w dwie strony: obywatele USA mogą otrzymać stypendium pozwalające na realizację projektu za granicą, a obywatele innych krajów – na wyjazd w podobnych celach do Stanów Zjednoczonych.
Poniżej przedstawiono ogólną klasyfikację dostępnych grantów, wraz z przykładowymi programami, a w artykule Komisja Fulbrighta znajduje się katalog stypendiów dostępnych w Polsce.
Stypendia dla kandydatów przed doktoratem.
Fulbright U.S. Student Researcher to oferta dla absolwentów amerykańskich uczelni, młodych specjalistów lub artystów, umożliwiająca wyjazd na studia lub w celu prowadzenia badań w jednym ze 140 krajów objętych Programem przez okres do 1 roku akademickiego.
Fulbright Foreign Student Program to analogiczna oferta dla absolwentów uczelni zagranicznych na podjęcie studiów II lub III stopnia lub badań naukowych w Stanach Zjednoczonych. Niektóre stypendia oferują możliwość przedłużenia finansowania na kolejny rok studiów.
Stypendia dla kandydatów po doktoracie.
Fulbright U.S. Scholar Program to szansa dla amerykańskich naukowców na wyjazd do jednego z krajów objętych programem w celach dydaktycznych i/lub badawczych na okres do 12 miesięcy.
Fulbright Specialist Program umożliwia amerykańskim naukowcom i specjalistom krótkoterminowy pobyt (2-6 tygodni) w instytucjach akademickich i naukowych, jak również placówkach oświatowych i kulturalnych za granicą. Celem pobytu jest dzielenie się swoim doświadczeniem naukowo-badawczym i budowanie partnerstw, z których korzystają obie strony - zarówno w wymiarze instytucjonalnym jak i społecznym.
Fulbright Visiting Scholar Program daje zagranicznym naukowcom możliwość wyjazdu do Stanów Zjednoczonych na okres do 1 roku akademickiego. Celem pobytu jest realizacja projektu badawczego i/lub dydaktycznego w jednej z amerykańskich instytucji akademickich lub naukowych.
Fulbright Scholar-In-Residence pozwala zagranicznym nauczycielom akademickim na prowadzenie działalności dydaktycznej przez okres do 1 roku akademickiego w amerykańskich instytucjach o niskim stopniu umiędzynarodowienia oraz uczelniach wspierających mniejszości naukowe.
Fulbright Distinguished Chair Awards to oferta około 40 nagród finansowych umożliwiających prowadzenie wykładów i/lub badań w okresie od 3 do 12 miesięcy. Nagrody te są uznawane za jedne z najbardziej prestiżowych w ramach Fulbright U.S. Scholar Program. Kandydaci powinni być wybitnymi amerykańskimi uczonymi i mieć znaczące osiągnięcia w zakresie publikacji i nauczania.
Stypendia dydaktyczne.
Fulbright English Teaching Assistant Program umożliwia amerykańskim absolwentom uczelni i młodym specjalistom wyjazd za granicę w charakterze asystentów nauczania języka angielskiego - od poziomu podstawowego po uniwersytecki.
Fulbright Foreign Language Teaching Assistant Program to program skierowany do nauczycieli języka angielskiego z różnych krajów. Program daje możliwość wyjazdu do Stanów Zjednoczonych i nauczania swojego ojczystego języka na miejscowych uczelniach i uniwersytetach. Jednocześnie, w trakcie pobytu w Stanach stypendyści mają możliwość rozwoju swoich umiejętności dydaktycznych i językowych.
Fulbright–Hays Program.
W ramach tego programu przyznawane są stypendia dla osób indywidualnych (nauczycieli wszystkich poziomów nauczania, pracowników administracyjnych oświaty, doktorantów i wykładowców), a także granty dla instytucji i organizacji w Stanach Zjednoczonych. Program wspiera badania i szkolenia za granicą, które dotyczą niezachodnich języków obcych i badań regionalnych.
Administracja.
Jednostką rządową odpowiedzialną za Program Fulbrighta w Stanach Zjednoczonych jest Biuro ds. Edukacji i Kultury Departamentu Stanu (ang. "U.S. Department of State’s Bureau of Educational and Cultural Affairs, ECA").
Administracją programów stypendialnych po stronie amerykańskiej zajmują się organizacje non profit: Institute of International Education (IIE) oraz World Learning.
W krajach partnerskich Program może być administrowany przez Komisje Fulbrighta – organizacje powoływane na mocy dwustronnych umów rządowych. Komisje działają w 49 krajach. W Polsce Programem administruje Polsko-Amerykańska Komisja Fulbrighta – fundacja o statusie organizacji pożytku publicznego.
W pozostałych krajach Program jest administrowany przez Ambasady USA we współpracy z rządami państw przyjmujących oraz/lub agencjami (np. America Middle East Educational and Training Services (Amideast), która zajmuje się rekrutacją do Programu Fulbrighta w krajach Bliskiego Wschodu).
Inne.
Poza organizacjami zajmującymi się administracją Programu Fulbrighta, na całym świecie działają także stowarzyszenia absolwentów (alumnów) Programu, np. . W Polsce działają np. Polskie Stowarzyszenie Absolwentów Fulbrighta oraz Stowarzyszenie Alumni (skupiające absolwentów różnych programów wymiany finansowanych przez rząd USA, w tym absolwentów Programu Fulbrighta).

</doc>
<doc id="706021" url="https://pl.wikipedia.org/wiki?curid=706021" title="LLM">
LLM

LLM (łac. "Legum Magister", "ang." Master of Laws) – tytuł nadawany po uzupełniających studiach prawniczych (dwuletnich, lub – rzadziej – rocznych). By zostać przyjętym na program LLM, trzeba być absolwentem studiów prawniczych (wyjątkiem jest Europa-Institut w Saarbrücken). Program daje podstawową wiedzę o prawodawstwie danego kraju lub przybiera formę studiów specjalizacyjnych (np. z zakresu prawa europejskiego czy międzynarodowego). W USA w wielu stanach wystarcza, by przystąpić do egzaminu adwokackiego/radcowskiego (tzw. "bar exam").
W Polsce programy LLM prowadzą: 
Polsko-niemieckie kształcenie prawnicze (LL.M. German and Polish Law) we współpracy z Wydziałem Prawa i Administracji Uniwersytetu im. Adama Mickiewicza oferowane jest natomiast przez Europejski Uniwersytet Viadrina we Frankfurcie n. Odrą.
Obecnie coraz większą popularnością cieszą się programy LLM o wąskim, specjalistycznym charakterze. Niektóre tego typu programy mają bardzo długa tradycję, np. program LLM z zakresu prawa europejskiego (tzw. LL.M. Eur) w Europa-Institut w Saarbrücken ma ponad 50-letnią tradycję i jest jednym z najstarszych tego typu programów w Europie. 
Niektóre programy, jak ten w Saarbrücken, prowadzone w kilku językach, oferują bogatszą ofertę edukacyjną oraz większą elastyczność studiów. Ponadto niektóre programy LLM cechuje wielokulturowość oraz wielonarodowość uczestników. 
Absolwenci znanych programów LLM zazwyczaj zaznaczają, gdzie zdobyli tytuł, w następujący sposób: „LLM (Harvard)”; „LLM (Yale)”; „LLM (Penn)” itd. Poza skrótem LLM funkcjonują również skróty tytułów zdobytych na specjalistycznych programach, np. LLM (Eur) lub LLM Eur będzie oznaczał program studiów zorientowanych na prawo europejskie. 
Programy LLM bywają – ze względu na tradycję – nazywane czasem inaczej, np. Magister Juris (MJur) na Oxfordzie.

</doc>
<doc id="706022" url="https://pl.wikipedia.org/wiki?curid=706022" title="Skate park">
Skate park



</doc>
<doc id="706023" url="https://pl.wikipedia.org/wiki?curid=706023" title="Master of Laws">
Master of Laws



</doc>
<doc id="706026" url="https://pl.wikipedia.org/wiki?curid=706026" title="Melodystowie">
Melodystowie

Melodysta lub Melodyst– warszawska rodzina klezmerska, z której pochodził Jerzy Petersburski, a po matce Henryk Gold. Alfred Melodysta był autorem muzyki do piosenek "Fiakier" i "Ja chcę tak naprawdę" wykonywanych przez Hankę Ordonównę. "Ja chcę tak naprawdę" nagrały Kinga Preis i Jolanta Fraszyńska (płyta Syrena Elektro). Według Marii Wacholc Fred Melodyst był autorem muzyki do piosenki "Czerwone jabłuszko".

</doc>
<doc id="706032" url="https://pl.wikipedia.org/wiki?curid=706032" title="Gatunki alopatryczne">
Gatunki alopatryczne



</doc>
<doc id="706033" url="https://pl.wikipedia.org/wiki?curid=706033" title="Monika Kostera">
Monika Kostera

Monika Maria Kostera (ur. 28 lutego 1963 w Warszawie) – polska socjolożka zarządzania, profesor tytularna nauk ekonomicznych (2004) i humanistycznych (2017), profesor zwyczajna Uniwersytetu Warszawskiego. Profesor Södertörn University w Szwecji i Institut Mines-Télécom Business School (Université Paris-Saclay")" we Francji.
Życiorys.
Działalność naukowa.
Absolwentka Uniwersytetu w Lund (1983) i Uniwersytetu Warszawskiego (1988). Na Wydziale Zarządzania UW w roku 1990 uzyskała doktorat na podstawie pracy "Szwedzki styl zarządzania, przejawy, uwarunkowania, kierunki rozwoju" (promotor: Andrzej Koźmiński). Habilitowała się w 1996 na podstawie opracowania "Postmodernizm w zarządzaniu". W latach 1997–2003 profesor w Wyższej Szkole Przedsiębiorczości i Zarządzania (obecnie Akademia Leona Koźmińskiego) w Warszawie. Była m.in. kierowniczką Katedry Systemów Zarządzania na Uniwersytecie Warszawskim, kierowniczką Katedry Kultury Współczesnej Uniwersytetu Jagiellońskiego, profesorem organizacji i zarządzania na Uniwersytecie Linneusza w Szwecji, profesorem ("Professor and Chair") zarządzania na Uniwersytecie w Durham w Wielkiej Brytanii. W 2004 otrzymała tytuł profesora nauk ekonomicznych. Członkini Komisji Zarządzania Kulturą i Mediami Polskiej Akademii Umiejętności. W 2017 otrzymała tytuł profesora nauk humanistycznych.
Jest autorką 47 książek w języku polskim i angielskim opublikowanych, m.in. przez takie wydawnictwa jak , , , PWN oraz licznych artykułów naukowych w międzynarodowych czasopismach, m.in. , , Human Relations i . Członkini naukowych rad redakcyjnych pism naukowych i współredaktorka, m.in. European Management Review, , oraz Gender, Work &amp; Organization.
Jej główny wkład w wiedzę dotyczy zarządzania humanistycznego oraz etnografii organizacji. Aktualnie w badaniach zajmuje się dezalienacją pracy, organizacjami dobra wspólnego oraz wyobraźnią organizatorską.
Pozostała działalność.
W 2005 poparła Zielonych 2004. W 2015 przystąpiła do nowo powstałej Partii Razem i startowała z ósmego miejsca jej listy do Sejmu w okręgu warszawskim. Otrzymała 253 głosy. Brała też udział w tworzeniu programu gospodarczego partii. Obecnie bezpartyjna.
Publikuje także poezję w języku polskim, angielskim, szwedzkim i francuskim, m.in. "I am not Magritte", wydanego w 2020 przez wydawnictwo Wordcatcher.

</doc>
<doc id="706034" url="https://pl.wikipedia.org/wiki?curid=706034" title="European Management Review">
European Management Review

European Management Review - europejskie czasopismo naukowe z zakresu teorii organizacji i zarządzania, wydawane przez Palgrave. Redaktorem naczelnym jest Bruce Kogut, profesor INSEAD. Pismo koncentruje się na zagadnieniach głównego nurtu zarządzania, ze szczególnym uwzględnieniem specyfiki organizacji europejskich. Wyróżnia je stosunkowo duża otwartość zarówno na metody ilościowe jak i metody jakościowe - publikowane są badania z obu nurtów, a także z różnych paradygmatów.

</doc>
<doc id="706041" url="https://pl.wikipedia.org/wiki?curid=706041" title="Dorothy Parker">
Dorothy Parker

Dorothy Parker, właśc. Dorothy Rothschild (ur. 22 sierpnia 1893, zm. 7 czerwca 1967) – amerykańska poetka i pisarka.
Dorothy Parker urodziła się jako Dorothy Rothschild w West End w stanie New Jersey. Tworzyła zarówno poezję, jak i prozę. Pisała dla renomowanych czasopism, jak „Vogue”, „Vanity Fair” i „The New Yorker”. Ostry dowcip autorki przyniósł jej sławę, jednak pod nim kryła się samotna walka z depresją. Należała do grupy literackiej Algonquin Hotel. Wiele z jej opowiadań ukazało się w tłumaczeniu polskim.
Wybrana twórczość.
W polskim tłumaczeniu ukazały się dwa tomy opowiadań Dorothy Parker:
Wybrane utwory Dorothy Parker znalazły się również w tomach:

</doc>
<doc id="706053" url="https://pl.wikipedia.org/wiki?curid=706053" title="Adrienne Rich">
Adrienne Rich

Adrienne Cecile Rich (ur. 16 maja 1929 w Baltimore, zm. 27 marca 2012 w Santa Cruz) – amerykańska poetka i pisarka. 
Życiorys.
Przedstawicielka radykalnego feminizmu drugiej fali. Ukończyła Radcliffe College. 
Według Rich ucisk kobiet w patriarchacie ma dwie podstawy: zinstytucjonalizowane macierzyństwo i przymusową heteroseksualność.
Krytykę zinstytucjonalizowanego macierzyństwa wprowadziła Rich w książce "Zrodzone z kobiety", opublikowanej w roku 1976, w którym ujawniła się jako lesbijka (wcześniej miała męża i urodziła trójkę dzieci). Według niej w społeczeństwie zdominowanym przez mężczyzn kobiety nie panują same nad swoim macierzyństwem, lecz staje się ono narzędziem kontroli sprawowanej nad nimi przez mężów, lekarzy, ekspertów, polityków itp. Celem ruchu feministycznego powinno być m.in. odzyskanie przez kobiety macierzyństwa jako doświadczenia.
Najbardziej znanym tekstem Rich jest esej "Przymusowa heteroseksualność a egzystencja lesbijska" (1980). Analizuje w nim ona kobiecą heteroseksualność jako instytucję polityczną, zbudowaną na szeregu nakazów i zakazów opatrzonych sankcjami. Wprowadza w nim też pojęcie „lesbijskiego kontinuum”, obejmującego całość pozytywnych, wspierających relacji między kobietami (niekoniecznie o charakterze ściśle seksualnym). To właśnie doświadczenie więzi między kobietami (siostrzeństwo) jest podstawą oporu wobec patriarchalnych stosunków władzy.
Od roku 1976 była związana z Michelle Cliff.
Wybrana twórczość.
Po polsku

</doc>
<doc id="706058" url="https://pl.wikipedia.org/wiki?curid=706058" title="Grupa Radiowa Time">
Grupa Radiowa Time

Grupa Radiowa Time (właśc. Time SA, do 1 stycznia 2008 Time Sp. z o.o.) – spółka zorganizowana przy Zjednoczonych Przedsiębiorstwach Rozrywkowych, właściciel kilkudziesięciu rozgłośni radiowych działających pod markami:
Współpraca z lokalnymi rozgłośniami.
W lutym 2015 roku stworzono program partnerski dla lokalnych rozgłośni radiowych działających pod własnymi markami. W ramach współpracy programowo-reklamowej wchodzą szkolenia kadry pracowniczej, ogólnopolska sprzedaż czasu reklamowego, wykorzystywanie krajowych serwisów informacyjnych przygotowywanych przez Grupę Radiową Time oraz baza muzyczna VOX FM.
Członkiem programu były także: 
Obydwie rozgłośnie weszły później w skład sieci VOX FM.

</doc>
<doc id="706060" url="https://pl.wikipedia.org/wiki?curid=706060" title="Hit FM">
Hit FM

Hit FM – nazwa trójmiejskiej rozgłośni sieci Radia Eska, z siedzibą w Gdańsku, używana przejściowo od 23 listopada 2003 do 17 sierpnia 2008.
Hit FM emitowało swój program na dwóch częstotliwościach:
Pod względem programowym zasadniczo nie różniło się od pozostałych stacji sieci Eska. Formatem muzycznym rozgłośni był CHR ("Contemporary Hit Radio", czyli "Hity na czasie").
Sporna nazwa.
Stacja rozpoczęła emisję swojego programu pod nazwą Eska Trójmiasto 25 października 1999 roku, w miejsce przejętego przez Zjednoczone Przedsiębiorstwa Rozrywkowe (właściciela sieci Eska) studenckiego Radia ARnet. Obecność na trójmiejskim rynku konkurencyjnej stacji z Gdyni o podobnej nazwie – Eska Nord – wprowadzała w błąd słuchaczy i ostatecznie doprowadziło do procesu sądowego między gdańskim a gdyńskim nadawcą.
W jego wyniku Eska zmuszona została w połowie 2003 roku do zmiany nazwy swej gdańskiej stacji. Od końca wakacji aż do 23 listopada 2003 roku unikano jej podawania na antenie (w spotach dźwiękowych pojawiało się jedynie słowo "Trójmiasto" wraz z częstotliwościami, prezenterzy zaś używali sforumułowań reklamowych jak np. "Numer 1 w Trójmieście na 90,7 oraz 94,6").
Wspomnianego dnia zmieniono markę rozgłośni na "Hit FM" oraz wprowadzono nowe tytuły dla niektórych audycji (zachowując ich wcześniejszy charakter). Spór o nazwę nie został jednak zakończony.
W grudniu 2006 r. (na wniosek Radia Eska) Urząd Patentowy unieważnił patent na logo i nazwę Eski Nord. Decyzja nie uprawomocniła się, jednak konkurencyjna wobec Hit FM stacja z Gdyni 25 lipca 2008 przekształciła się w regionalny oddział radia RMF Maxxx, co umożliwiło powrót Hit FM do nazwy Eska Trójmiasto. Zmiana nastąpiła 17 sierpnia 2008 roku o godzinie 16:00. Wcześniej, przez okres kilku tygodni, wprowadzenie nowej nazwy zwiastowano na antenie poprzez liner "Hit FM - Nowa ESKA w Trójmieście".
W 2008 roku przejęta przez Digital Media.
Słuchalność.
Według badania Radio Track (wykonane przez Millward Brown SMG/KRC) udział Radia Eska Trójmiasto (HIT FM) pod względem słuchania w okresie grudzień-maj 2021/2022 w grupie wiekowej 15-75 lat wyniósł 5,4 proc., co dało tej stacji 6. pozycję w rankingu rynku radiowego w Trójmieście.

</doc>
<doc id="706061" url="https://pl.wikipedia.org/wiki?curid=706061" title="Autograf (ujednoznacznienie)">
Autograf (ujednoznacznienie)

Zobacz też:

</doc>
<doc id="706062" url="https://pl.wikipedia.org/wiki?curid=706062" title="Autograf (fotogrametria)">
Autograf (fotogrametria)

Autograf – instrument geodezyjny przystosowany do opracowywania zdjęć fotogrametrycznych. Umożliwia odczytywanie współrzędnych przestrzennych oraz automatyczne kreślenie w żądanej skali map sytuacyjno-wysokościowych.
Ewolucja autografu:

</doc>
<doc id="706071" url="https://pl.wikipedia.org/wiki?curid=706071" title="Czarna polewka">
Czarna polewka



</doc>
<doc id="706076" url="https://pl.wikipedia.org/wiki?curid=706076" title="M.A.">
M.A.



</doc>
<doc id="706077" url="https://pl.wikipedia.org/wiki?curid=706077" title="Paweł Soloch">
Paweł Soloch

Paweł Krzysztof Soloch (ur. 3 lutego 1962 w Szczecinie) – polski urzędnik państwowy. W latach 2005–2007 podsekretarz stanu w Ministerstwie Spraw Wewnętrznych i Administracji, w latach 2015–2022 szef Biura Bezpieczeństwa Narodowego.
Życiorys.
Jest absolwentem II Liceum Ogólnokształcącego im. Mieszka I w Szczecinie. Był laureatem VI Olimpiady Historycznej z roku szkolnego 1979/1980. Od 1981 studiował historię na Wydziale Historycznym Uniwersytetu Warszawskiego. Pracę magisterską "Rola przyjaźni i kontaktów w życiu politycznym Aten w drugiej połowie V w. p.n.e.", napisaną pod kierunkiem Włodzimierza Lengauera, obronił w 1989. Ukończył też studia w instytucie podyplomowych studiów administracji publicznej w Lozannie oraz w École nationale d’administration w Paryżu.
W latach 1992–1999 był pracownikiem Ministerstwa Spraw Zagranicznych i Ministerstwa Obrony Narodowej oraz wicedyrektorem w Departamencie Spraw Obronnych Kancelarii Prezesa Rady Ministrów. W latach 1999–2001 pełnił funkcję dyrektora Departamentu Bezpieczeństwa Powszechnego Ministerstwa Spraw Wewnętrznych i Administracji. W latach 2001–2003 był prorektorem ds. studenckich w Wyższej Szkole Dziennikarskiej im. Melchiora Wańkowicza w Warszawie. W 2003 został zastępcą dyrektora studiów europejskich i atlantyckich w Wyższej Szkole Psychologii Społecznej w Warszawie. W latach 2004–2005 wchodził w skład Zespołu Doradców Prezydenta Warszawy.
Od 2 listopada 2005 do 20 listopada 2007 był podsekretarzem stanu w Ministerstwie Spraw Wewnętrznych i Administracji, od 21 listopada 2005 także szefem Obrony Cywilnej Kraju. W latach 2008–2010 był doradcą szefa Biura Bezpieczeństwa Narodowego. Od 2010 zatrudniony jako ekspert w Instytucie Sobieskiego, wykładowca w Krajowej Szkole Administracji Publicznej, został również członkiem Rady Służby Cywilnej. W czerwcu 2013 został powołany do zarządu Instytutu Sobieskiego, a we wrześniu 2014 został jego prezesem.
7 sierpnia 2015 prezydent RP Andrzej Duda powołał go na urząd szefa Biura Bezpieczeństwa Narodowego. W grudniu 2021 powołany w skład Rady ds. Bezpieczeństwa i Obronności działającej w ramach Narodowej Rady Rozwoju. Funkcję szefa BBN pełnił do 10 października 2022, został następnie społecznym doradcą prezydenta.
Odznaczenia i wyróżnienia.
W 2022 odznaczony Krzyżem Oficerskim Orderu Odrodzenia Polski, a w 2000 Brązowym Krzyżem Zasługi.
W 2019 wyróżniony Orderem Gwiazdy Rumunii II klasy oraz Wielkim Krzyżem Komandorskim Orderu „Za zasługi dla Litwy”. W 2007 otrzymał tytuł honorowego obywatela gminy Mszana Dolna.
Życie prywatne.
Jest żonaty, ma dwoje dzieci.

</doc>
<doc id="706085" url="https://pl.wikipedia.org/wiki?curid=706085" title="Droga wojewódzka nr 222">
Droga wojewódzka nr 222

Droga wojewódzka nr 222 (DW222) – droga wojewódzka w woj. pomorskim o długości 69 km, łącząca Gdańsk Orunię ze Skórczem. Droga przebiega przez miasto na prawie powiatu Gdańsk i 2 powiaty: gdański (gminy: Pruszcz Gdański i Trąbki Wielkie), starogardzki (gminy: Skarszewy, Starogard Gdański, Bobowo i Skórcz).
Od sierpnia 2017 do końca 2019 odbywały się prace modernizacyjne na odcinkach drogi o łącznej długości około 40 km (granica Gdańska – Straszyn z nowym rondem w Borkowie, Straszyn – Trąbki Wielkie z nowym rondem na skrzyżowaniu z drogą do Lublewa i przebudowanym mostem na Kłodawie w Kleszczewie, Gołębiewo Wielkie – Godziszewo z rondem w Godziszewie oraz Godziszewo - Starogard Gdański z nowym rondem na skrzyżowaniu ulic Gdańskiej, Skorupki oraz Grunwaldzkiej w ostatniej miejscowości). W ramach inwestycji nastąpi poszerzenie jezdni do szerokości 7 m, a ponadto wzmocnienie jej nośności do 115 kN. Wykonawcą robót o wartości blisko 85 mln zł jest firma Skanska.
Przed 2015 natężenie ruchu na drodze 222 wynosiło ok. 11 467 pojazdów na dobę (na odcinku Gdańsk, granica miasta – Godziszewo o długości 24,8 km).
W 2017 drogą 222 przejeżdżało dziennie ok. 10 tys. pojazdów.
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu B-19.
Do 13 marca 2021 r..
Wcześniej droga wojewódzka nr 222 była objęta ograniczeniami dopuszczalnego nacisku pojedynczej osi:

</doc>
<doc id="706087" url="https://pl.wikipedia.org/wiki?curid=706087" title="Ormuz (wyspa)">
Ormuz (wyspa)

Ormuz – wyspa w Iranie, w ostanie Hormozgan, w cieśninie Ormuz.
Wyspa ma powierzchnię 33 km². Wydobywa się tam sól kamienną i rudy żelaza.

</doc>
<doc id="706090" url="https://pl.wikipedia.org/wiki?curid=706090" title="Denise Levertov">
Denise Levertov

Denise Levertov (ur. 24 października 1923, zm. 20 grudnia 1997) – brytyjsko-amerykańska poetka i pisarka.
Życiorys.
Pochodziła z Wielkiej Brytanii. Jej rodzicami byli rosyjski Żyd Paul Philip Levertoff, który przyjął chrześcijaństwo, i Walijka Beatrice Adelaide Spooner-Jones. Odebrała edukacje domową. Gdy miała 12 lat, wysłała swoje wiersze T.S. Eliotowi, który udzielił jej rad na temat pisania poezji. W czasie II wojny światowej pracowała jako pielęgniarka w bombardowanym przez Luftwaffe Londynie. Zadebiutowała w 1940 w "Poetry Quarterly". W 1948 przybyła do Stanów Zjednoczonych, po tym, jak rok wcześniej wyszła za mąż za amerykańskiego pisarza Mitchella Goodmana. W 1949 urodziła syna, o imieniu Nicola. W latach sześćdziesiątych była związana z buntem przeciwko amerykańskiemu establishmentowi. Przez długi czas jej poezja miała charakter osobisty. Pod koniec życia pisarka w poezji podjęła tematykę religijną. Przyjaźniła się z Czesławem Miłoszem, który wysoko cenił jej twórczość.

</doc>
<doc id="706095" url="https://pl.wikipedia.org/wiki?curid=706095" title="Produkt tradycyjny">
Produkt tradycyjny

Produkt tradycyjny – produkt spożywczy chroniony prawem polskim lub prawem Unii Europejskiej, wytwarzany z tradycyjnych surowców, posiadający tradycyjny skład lub sposób produkcji. 
W Polsce produkty tradycyjne znajdują się na Liście produktów tradycyjnych tworzonej przez Ministerstwo Rolnictwa i Rozwoju Wsi. 
Unia Europejska obejmuje takie produkty ochroną jako produkt o Chronionej Nazwie Pochodzenia, Chronionym Oznaczeniu Geograficznym lub jako Gwarantowana Tradycyjna Specjalność. W 2020 taką ochroną były objęte 44 polskie produkty.

</doc>
<doc id="706096" url="https://pl.wikipedia.org/wiki?curid=706096" title="Dujker">
Dujker

Dujker ("Cephalophus") – rodzaj ssaka z podrodziny antylop (Antilopinae) w obrębie rodziny wołowatych (Bovidae). 
Zasięg występowania.
Rodzaj obejmuje gatunki występujące w Afryce. 
Morfologia.
Długość ciała 60–145 cm, długość ogona 6–20,3 cm, wysokość w kłębie 30–85 cm; masa ciała 6,8–80 kg. Dymorfizm płciowy słabo zaznaczony; samice są generalnie nieco większe i cięższe od samców. Rogi o długości 1,3–17,5 cm nie wystają ponad wysokość uszu, u samic trochę krótsze. U przedstawicieli obu płci występują gruczoły policzkowe, których wydzieliną samice zaznaczają swoje młode. U samic występują dwie pary sutków. Wzór zębowy: I formula_1 C formula_2 P formula_3 M formula_3 (x2) = 32.
Systematyka.
Podział systematyczny.
Do rodzaju należą następujące występujące współcześnie gatunki: 
Opisano również wymarły plioceński gatunek z Południowej Afryki:

</doc>
<doc id="706099" url="https://pl.wikipedia.org/wiki?curid=706099" title="Sylvicapra grimmia">
Sylvicapra grimmia



</doc>
<doc id="706100" url="https://pl.wikipedia.org/wiki?curid=706100" title="Sylvicapra">
Sylvicapra



</doc>
<doc id="706101" url="https://pl.wikipedia.org/wiki?curid=706101" title="Koci pazur">
Koci pazur



</doc>
<doc id="706103" url="https://pl.wikipedia.org/wiki?curid=706103" title="Malden (Massachusetts)">
Malden (Massachusetts)

Malden – miasto w Stanach Zjednoczonych, w stanie Massachusetts, w aglomeracji Bostonu.
W mieście rozwinął się przemysł gumowy, metalowy, chemiczny, odzieżowy oraz elektroniczny.

</doc>
<doc id="706106" url="https://pl.wikipedia.org/wiki?curid=706106" title="Ludvika">
Ludvika

Ludvika − miasto w Szwecji nad jeziorem Väsman. Siedziba władz administracyjnych gminy Ludvika w regionie Dalarna. Około 14 018 mieszkańców. 
Największy pracodawca ABB 2400 zatrudnionych (2005r)
W mieście rozwinął się przemysł elektrotechniczny.

</doc>
<doc id="706107" url="https://pl.wikipedia.org/wiki?curid=706107" title="Układ duo-duplex">
Układ duo-duplex



</doc>
<doc id="706116" url="https://pl.wikipedia.org/wiki?curid=706116" title="Neotraginae">
Neotraginae



</doc>
<doc id="706121" url="https://pl.wikipedia.org/wiki?curid=706121" title="Fryderyk August III Wettyn">
Fryderyk August III Wettyn

Fryderyk August III, "Ludwik Karol Gustaw Grzegorz Filip Saski", niem. "Friedrich August III, Ludwig Karl Gustav Gregor Philipp von Sachsen" (ur. 25 maja 1865 w Dreźnie, zm. 18 lutego 1932 w Szczodrem) – ostatni król Saksonii panujący w latach 1904–1918, Generalfeldmarschall armii niemieckiej podczas I wojny światowej.
Życiorys.
Syn króla Saksonii Jerzego i infantki portugalskiej Marii Anny. Otrzymał staranne, ale i surowe wychowanie. W 1883 roku zdał maturę z wyróżnieniem. Po maturze w semestrze 1884/1885 studiował na Uniwersytecie w Strasburgu i jako pierwszy członek rodziny królewskiej w semestrze 1885/1886 na państwowym Uniwersytecie w Lipsku. Uczęszczał na kursy prawa, nauk politycznych i historii. Edukację na uczelni uzupełniał licznymi podróżami po Saksonii, Anglii, Włoszech, Grecji czy Bliskim Wschodzie.
W roku 1877 wstąpił do saskiego wojska. Z powodu swych koligacji rodzinnych szybko awansował. w 1898 roku został awansowany na generała-porucznika i dowódcę 1. Królewskiej Saksońskiej Dywizji. W cztery lata później, w 1902 roku został dowódcą 1. Saksońskiej Armii. Z dowództwa zrezygnował w momencie objęcia tronu. W 1912 roku został już jako król Fryderyk August III mianowany feldmarszałkiem. Król kochał wojsko i polowania. Często przebywał w wybudowanym przez siebie pałacyku w Dobrodzieniu (ówcześnie Guttentag), miasteczku w obecnym województwie opolskim. Otrzymał honorowy tytuł Wielkiego Łowczego Dobrodzienia, a po jego śmierci tamtejsi leśnicy upamiętnili Fryderyka Augusta III inskrypcją na głazie znajdującym się do dziś koło leśniczówki w Rzędowicach koło Dobrodzienia. Był także zapalonym alpinistą. Wspiął się na szczyt Großglockner oraz inne szczyty w Alpach
Panowanie.
Fryderyk August objął tron po swoim ojcu 15 października 1904 roku. W krótkim czasie zyskał sympatię i uznanie poddanych, dla których był ojcem ojczyzny. Był bardziej otwarty na kontakty i rozmowy z ludźmi. Współpracował z grupą konserwatystów w parlamencie. Po kolejnych wyborach siły konserwatystów zostały poważnie uszczuplone. Parlament stał się bardziej demokratyczny. Jako nominalny dowódca uczestniczył w I wojnie światowej. Osobiście nie dowodził armią. W następstwie wydarzeń rewolucji listopadowej 1918 roku dnia 13 listopada abdykował. Po abdykacji osiadł w pałacu w Szczodrem, gdzie zmarł.
Małżeństwo i dzieci.
21 listopada 1891, w Wiedniu poślubił arcyksiężniczkę Luizę Habsburg-Lotaryńską, córkę księcia Toskanii Ferdynanda IV i księżniczki parmeńskiej Alicji. Rozwiedli się w 1903 roku po tym, jak Luiza uciekła, będąc w ciąży z ich ostatnim dzieckiem. Para miała 7 dzieci:

</doc>
<doc id="706123" url="https://pl.wikipedia.org/wiki?curid=706123" title="You Could Have It So Much Better">
You Could Have It So Much Better

You Could Have It So Much Better to drugi album studyjny indierockowej grupy Franz Ferdinand.
Lista utworów.
Wszystkie utwory zostały napisane przez Alexa Kapranosa i Nicka McCarthy’ego

</doc>
<doc id="706124" url="https://pl.wikipedia.org/wiki?curid=706124" title="Program rolnośrodowiskowy">
Program rolnośrodowiskowy

Program rolnośrodowiskowy – instrument finansowy Unii Europejskiej służący zachęcaniu rolników do stosowania praktyk rolniczych prowadzących do ekologizacji produkcji rolniczej, która powinna być czymś więcej niż dobra praktyka rolnicza.
Programy rolnośrodowiskowe mają zapewnić integrację rozwoju gospodarki rolnej z ochroną środowiska poprzez minimalizowanie negatywnych skutków i maksymalizowanie pozytywnych efektów działalności rolniczej.
System produkcji rolniczej przyjaznej dla środowiska obejmuje:
Program rolnośrodowiskowy składa się z czterech podprogramów:
Programy rolnośrodowiskowe wprowadzono na mocy rozporządzenia 2078/92 WE z 1992 roku, co zostało utrzymane w kolejnych rozporządzeniach związanych ze wspólną polityką rolną UE.
Program rolnośrodowiskowy w Polsce.
W Polsce programy rolnośrodowiskowe funkcjonują od wejścia do UE. Są one elementem Programu Rozwoju Obszarów Wiejskich (wcześniej Planu Rozwoju Obszarów Wiejskich) i ich cykl związany jest z cyklem PROW, jak również cyklem budżetowym UE. W związku z tym pierwszy program rolnośrodowiskowy obowiązywał w latach 2004–2006, a kolejny w okresie 2007–2013, przy czym, ze względu na system wdrażania i rozliczania, w praktyce działania programu 2004–2006 są przewidziane do pierwszych miesięcy 2012 roku. Między kolejnymi programami oprócz różnic w wysokości konkretnych płatności, istnieją niewielkie różnice merytoryczne, np. od 2007 roku obowiązuje dłuższa lista gatunków i odmian (ras), których dotyczy ochrona zasobów genetycznych.
Program rolnośrodowiskowy z lat 2004–2006 obejmował 7 przedsięwzięć (pakietów) rolnośrodowiskowych podzielonych na 40 wariantów:
W programie 2007–2013 pakiety są podobne, podzielone na 49 wariantów:

</doc>
<doc id="706125" url="https://pl.wikipedia.org/wiki?curid=706125" title="Przegub krzyżakowy">
Przegub krzyżakowy



</doc>
<doc id="706126" url="https://pl.wikipedia.org/wiki?curid=706126" title="II Brygada Legionów Polskich">
II Brygada Legionów Polskich

II Brygada Legionów Polskich tzw. Karpacka lub Żelazna – jednostka Legionów Polskich utworzona 8 maja 1915. Podlegała rozkazom państw centralnych. 
Złożona z oddziałów walczących dotąd w Karpatach i dlatego zwana „Karpacką”. Jej ułani wsławiali się brawurową szarżą przeciwko wojskom rosyjskim podczas bitwy pod Rokitną 13 czerwca 1915.
Historia.
Geneza.
W początkach sierpnia 1914 roku oddziały Józefa Piłsudskiego wkroczyły do Królestwa Polskiego. 16 sierpnia nastąpiło zjednoczenie wszystkich stronnictw w Galicji skupionych w lwowskim Centralnym Komitecie Narodowym (opanowanym przez endecję) oraz krakowskiej Komisji Skonfederowanych Stronnictw Niepodległościowych (z PPS – Frakcją Rewolucyjną na czele) i utworzenie Naczelnego Komitetu Narodowego (NKN) dla sprawowania opieki organizacyjnej i politycznej nad tworzącymi się legionami polskimi. Rząd austriacki wydał dekret o organizacji dwóch legionów – Legionu Zachodniego i Legionu Wschodniego. Udana ofensywa wojsk rosyjskich doprowadziła do opanowania przez nie Lwowa, a później i całej środkowej Galicji. Spowodowała ona też kryzys Legionu Wschodniego, w którym duże wpływy miała przechodząca na pozycje prorosyjskie endecja galicyjska.
21 września w Mszanie Dolnej legion rozwiązano. 5 dni później przysięgę złożyło jedynie 800 dawnych członków Legionu z kpt. Józefem Hallerem na czele. Z tych żołnierzy oraz dalszych ochotników utworzono 3 pułk piechoty. Dnia 26 września dołączyli do niego ochotnicy ze Śląska Cieszyńskiego oraz Podhala. Ślązacy, którzy sformowali w Cieszynie tzw. Legion Śląski w liczbie około 600 ochotników, wcieleni zostali do I batalionu 3 pułku Legionów Polskich. Około 250 sformowało 2 kompanię 3 pułku Legionów, na którego dowódcę wyznaczono Stefana Pasławskiego, a resztę rozdzielono po innych kompaniach. Dawnych komendantów Feliksa Hajduka oraz Jana Łyska mianowano podporucznikami dając im komendy I i IV plutonu, a Przepilińskiego mianowano porucznikiem i wyznaczono mu funkcję oficera prowiantowego 3 pułku. 
30 września z Krakowa został skierowany do północno-wschodnich Węgier 3 pułk, 2 pułk dowodzony przez płk Zygmunta Zielińskiego, 2 szwadron kawalerii rtm. Zbigniewa Dunin-Wąsowicza, 3 szwadron kawalerii rtm. Jana Brzezińskiego oraz służby pomocnicze.
Walki w Karpatach i na Bukowinie.
Oddziały te, w liczbie około 9 tysięcy żołnierzy, zostały rzucone do komitatu marmaroskiego w celu wyparcia Kozaków, którym udało się przedostać przez przełęcz Pantyrską do Kotliny Panońskiej. Wojska były słabo uzbrojone, prawie w ogóle nie przeszkolone, brak było również należytego ekwipunku. Mimo tego udało im się pokonać silniejszego przeciwnika. Następnym zadaniem oddziałów dowodzonych przez gen. Karola Durskiego-Trzaskę (komendanta Legionów Polskich, który znajdował się przy oddziałach w Karpatach) było sforsowanie przełęczy Rogodze Wielkie i oczyszczenie z Rosjan doliny Bystrzycy znajdującej się już na terenie Galicji. Aby ten cel osiągnąć wybudowano z okrąglaków tzw. drogę Legionów – liczącą 6 km drogę etapową po zboczu o nachyleniu 15°. 19 października przekroczono przełęcz i rozpoczęto wyzwalanie Galicji. 23 października stoczono ciężki, trzygodzinny bój pod Pasieczną zmuszając Rosjan do odwrotu. W czasie następnych kilku dni opanowano m.in. Nadwórną, Tarnawicę Leśną, Przerośl, Fitków i Hwozd. 
Jednakże już 29 października nastąpił koniec ofensywy na skutek przegranej krwawej bitwy pod Mołotkowem, gdzie stoczono zacięty bój z przeciwnikiem dysponującym dwukrotną przewagą w ludziach i trzykrotną w sile ognia. Niektóre kompanie straciły aż do 50% stanu bojowego. Po tej bitwie oddziały karpackie wycofano w rejon Rafajłowej, gdzie w listopadzie stoczono kilka potyczek. Warto dodać, że znajdujących się wtedy w Karpatach Wschodnich oddziałów polskich nie możemy jeszcze nazywać II Brygadą Legionów, gdyż II Brygada formalnie została sformowana dopiero na przełomie kwietnia i maja 1915 roku na Bukowinie. Co prawda wśród Polaków uzyskała już wówczas przydomek „karpackiej” lub „żelaznej” brygady, lecz formalnie takiej jednostki nie stanowiła. 
26 listopada utworzono dwie grupy bojowe – pierwsza pod dowództwem gen. Trzaski-Durskiego została przerzucona 8 grudnia na Węgry w okolice Okörmezö, a następnie 10 stycznia 1915 roku przeniesiono ją na Bukowinę. Wsławiła się tam zdobyciem 22 stycznia głównego punktu oporu Rosjan na tym terenie – Kirlibaby. Natomiast druga grupa pod dowództwem ppłk Hallera pozostała w rejonie Rafajłowej. W styczniu toczyła ciężkie walki pod Zieloną i Rafajłową, z których na uwagę zasługuje odparcie w nocy 23/24 stycznia silnego ataku Rosjan na tę drugą miejscowość. W lutym grupa Hallera wzięła udział w ofensywie wojsk austro-węgierskich w kierunku Stanisławowa, która notabene rozpoczęła się przy temperaturze dochodzącej do −28 °C.
Po niemalże pół roku bezustannej walki w bardzo ciężkich terenach górskich oraz ekstremalnych warunkach klimatycznych oddziały karpackie były na skraju wyczerpania. W niektórych kompaniach pozostało jedynie po kilku żołnierzy. W związku z tym w połowie marca skierowano obie grupy na wypoczynek do Kołomyi, gdzie otrzymano nowoczesne uzbrojenie i dano żołnierzom czas na regenerację sił. W kwietniu brygada została przeniesiona na front bukowińsko-besarabski, tocząc przez cały maj działania pozycyjne. W czerwcu wywiązały się ciężkie walki pod Rarańczą, z których niezwykle istotnym epizodem była szarża 60 ułanów z 2 szwadronu 2 pułku wykonana 13 czerwca 1915 roku pod Rokitną. Oddział pod dowództwem rtm. Zbigniewa Dunin-Wąsowicza podjął się natarcia na trzy linie okopów rosyjskich, które bez powodzenia atakowała piechota. Ze stratą 15 ludzi w tym dowódcy dokonano bohaterskiego zdobycia dwóch linii okopów, jednakże sukces ten nie został w pełni wykorzystany przez austriackie oddziały piechoty. Po czerwcowych walkach w rejonie działań II Brygady nastąpił względny spokój aż do października, kiedy to jednostka ta została przeniesiona na Wołyń.
Walki na Wołyniu.
W czerwcu 1916 armia rosyjska rozpoczęła przygotowania do ofensywy (tzw. ofensywa Brusiłowa). Będąca do tej pory w odwodzie II Brygada walczyła pod Łuckiem. W lipcu Rosjanie uderzyli całością sił. Legiony, w tym II Brygada, biły się pod Kostiuchnówką. Po bitwie oddziały legionowe wycofały się nad Stochód. II Brygada zajęła obronę w rejonie Rudki Miryńskiej. Przebywała tu do końca października.
Kryzys przysięgowy.
10 kwietnia 1917 r. do dyspozycji niemieckich władz okupacyjnych w Królestwie Polskim przekazany został Polski Korpus Posiłkowy. W lipcu 1917 r., po kryzysie przysięgowym Polski Korpus Posiłkowy, na który składała się głównie II Brygada Legionów, został oddany pod dowództwo austro-węgierskie.
Bunt.
Pod koniec sierpnia 1917 brygada została przerzucona pod Przemyśl, a następnie poszła na Bukowinę. Armia rosyjska w owym czasie ulegała coraz większemu rozkładowi. Działania wojenne ograniczały się do pojedynczej wymiany ognia. Prowadzone były rozmowy pokojowe „czerwonej” Rosji z państwami centralnymi. Wobec odmowy przyjęcia przez bolszewicka Rosję warunków Niemiec i Austro-Węgier, państwa centralne podpisały 9 lutego 1918 traktat z Ukrainą, na mocy którego m.in. przekazywano tej ostatniej Ziemię Chełmską.
W szeregach II Brygady układ ten potraktowano jako kolejny rozbiór Polski. W owym czasie stacjonowała ona na południowy zachód od Czerniowiec. Postanowiono przebić się przez front i iść na terytorium Rosji, gdzie formowały się polskie korpusy, przede wszystkim I Korpus gen. Dowbora-Muśnickiego na ziemi mińskiej. 13 lutego brygada rozpoczęła marsz ku Czerniowcom i Rarańczy. Austriakom pozostawiono pismo o wypowiedzeniu posłuszeństwa. Nocą z 15/16 lutego pułki piechoty pod Rarańczą torowały sobie drogę do opustoszałych okopów rosyjskich. Tabory i artyleria utknęły jednak i wzięte zostały przez Austriaków do niewoli. Internowano je w obozach w miejscowościach Huszt, Marmaros-Sziget, Szeklencze i Dulfalva. Przebiło się około 100 oficerów i 1500 szeregowych.
Spod Rarańczy brygada przeszła pod Chocim. Miejscowa rada żołnierska zażądała tam jej rozbrojenia. Brygada jednak kontynuowała marsz, klucząc między wojskami austriackimi i bolszewickimi. Z tymi ostatnimi weszła w układ, przekonując ich o demokratycznych stosunkach panujących w oddziałach. Zyskano tym życzliwość i pomoc w wyżywieniu, zapewniając sobie jednocześnie autonomię podejmowania decyzji. Brygada siłą sforsowała Dniestr pod Żwańcem i dotarła pod Kamieniec Podolski. W Kamieńcu Podolskim nawiązano kontakt z komitetem polskim. Znajdował się też tam oddział żołnierzy polskich, którzy opuścili szeregi armii rosyjskiej. 
27 lutego wojska państw centralnych ruszyły na wschód, zajmując tego dnia Kamieniec. Armia rosyjska nie stawiała oporu, wycofując się bezładnie. Płk Haller zrezygnował wobec tego z marszu ku wojskom gen. Dowbora-Muśnickiego i wzdłuż lewego brzegu Dniestru ruszył ku Sorokom, ku oddziałom II Korpusu Polskiego. 5 marca w Jarudze napotkano szwadron polskich ułanów. 6 marca brygada stanęła pod Sorokami w rejonie ześrodkowania II Korpusu.
W II Korpusie.
10 marca utworzono 5 Dywizję Piechoty pod dowództwem brygadiera Hallera, w skład której weszła Brygada Karpacka, a 15 marca przemianowano ją na 5 Dywizję Strzelców Polskich. W czasie kilkudniowego postoju na przełomie marca i kwietnia 1918 w Humaniu zreorganizowano piechotę korpusu, z uwagi na niskie stany pułków. Bataliony legionowe przydzielono do pułków 4 i 5 Dywizji Strzelców Polskich. W ten sposób „żelazna” II Karpacka Brygada Legionów przestała istnieć. 
Obsada personalna Komendy II Brygady LP.
Komendanci brygady:
Szef sztabu brygady:
Oficer sztabu brygady:
Organizacja brygady.
Od 29 września 1916 roku:
Od 18 czerwca 1917 roku:
Upamiętnienie.
W okresie międzywojennym odbywał się cyklicznie zimą.

</doc>
<doc id="706130" url="https://pl.wikipedia.org/wiki?curid=706130" title="Biali kurierzy">
Biali kurierzy



</doc>
<doc id="706131" url="https://pl.wikipedia.org/wiki?curid=706131" title="Przegub dwukrzyżakowy">
Przegub dwukrzyżakowy

Przegub dwukrzyżakowy – przegub homokinetyczny złożony z dwu połączonych ze sobą przegubów krzyżakowych. 
Przez odpowiednią geometrię można zapewnić równobieżność wałka wejściowego i wyjściowego, mimo tego że wałek pośredni będzie poruszał się cyklicznie ze zmienną prędkością. 
W przypadku, gdy osie wałków leżą w jednej płaszczyźnie, równobieżność można osiągnąć dla dwu przypadków pokazanych na animacjach. Spełniony jest warunek równości kątów wychylenia obu przegubów, a osie czopów na wałku pośredniczącym leżą w jednej płaszczyźnie. 
W rozwiązaniu na pierwszej animacji, pozwalającym na wychylenia kątowe, możliwe jest skrócenie wałka pośredniego i osiągnięcie zwartej konstrukcji.
Drugie rozwiązanie pozwala na równoległe przesuwanie osi, np. w rozwiązaniu przeniesienia napędu w samochodzie z silnikiem umieszczonym z przodu do mostu napędzającego tylne koła.

</doc>
<doc id="706132" url="https://pl.wikipedia.org/wiki?curid=706132" title="Małżeństwo osób tej samej płci w Południowej Afryce">
Małżeństwo osób tej samej płci w Południowej Afryce

Małżeństwa osób tej samej płci w Południowej Afryce są legalne od 30 listopada 2006 roku.
Ustawa "Civil Union Act" wprowadzająca małżeństwa jednopłciowe została przyjęta przez Zgromadzenie Narodowe 14 listopada 2006 roku. 28 listopada 2006 roku ustawa została przyjęta przez Narodową Radę Prowincji, a 30 listopada 2006 podpis pod ustawą złożyła wiceprezydent Phumzile Mlambo-Ngcuka.
Nowe prawo weszło w życie tego samego dnia. Południowa Afryka zalegalizowała małżeństwa osób tej samej płci jako pierwszy kraj w Afryce i piąty na świecie.
Przyczyny legalizacji.
Prawo do zawierania małżeństw przez osoby tej samej płci zostało uchwalone głównie z dwóch powodów. Pierwszy to orzeczenie Najwyższego Sądu Apelacyjnego z 2004 roku (w sprawie "Minister of Home Affairs and Another v Fourie and Another") stwierdzające, iż zakaz zwierania małżeństw jednopłciowych jest niekonstytucyjny. Drugim było orzeczenie Sądu Konstytucyjnego, który 1 grudnia 2005 roku dał parlamentowi rok na wprowadzenie instytucji małżeństw osób tej samej płci, również uznając, że zakaz zawierania takowych stał w sprzeczności z konstytucją, która sprzeciwia się dyskryminacji ze względu na orientację seksualną.

</doc>
<doc id="706133" url="https://pl.wikipedia.org/wiki?curid=706133" title="Małżeństwo osób tej samej płci w Republice Południowej Afryki">
Małżeństwo osób tej samej płci w Republice Południowej Afryki



</doc>
<doc id="706136" url="https://pl.wikipedia.org/wiki?curid=706136" title="Małżeństwa homoseksualne w RPA">
Małżeństwa homoseksualne w RPA



</doc>
<doc id="706137" url="https://pl.wikipedia.org/wiki?curid=706137" title="Tragelaphini">
Tragelaphini

Tragelaphini – plemię ssaków z podrodziny bawołów (Bovinae) w obrębie rodziny wołowatych (Bovidae).
Zasięg występowania.
Plemię obejmuje gatunki występujące w Afryce.
Podział systematyczny.
Do plemienia należą następujące występujące współcześnie rodzaje:
Opisano również rodzaj wymarły:

</doc>
<doc id="706138" url="https://pl.wikipedia.org/wiki?curid=706138" title="Pólko (powiat szamotulski)">
Pólko (powiat szamotulski)

Pólko – wieś w Polsce położona w województwie wielkopolskim, w powiecie szamotulskim, w gminie Kaźmierz.
Miejscowość leży na Pojezierzu Poznańskim, na północny wschód od Jeziora Bytyńskiego. Przez wieś przebiega drodze wojewódzkiej nr 306 i nieczynna linia kolejowa (Poznań-)Rokietnica-Międzychód (przystanek kolejowy Pólko).
Pod koniec XIX wieku folwark Pólko należał do okręgu dominialnego Lipnica. Liczył wówczas 2 domostwa z 23 mieszkańcami. Właścicielami byli Mierzyńscy, a wcześniej Cieleccy. W latach 1975–1998 miejscowość administracyjnie należała do województwa poznańskiego.

</doc>
<doc id="706141" url="https://pl.wikipedia.org/wiki?curid=706141" title="Li &amp; Fung">
Li &amp; Fung

Li &amp; Fung – przedsiębiorstwo specjalizujące się w pełnej organizacji zaopatrzenia na skalę globalną. Założone w 1906 roku w Chinach.

</doc>
<doc id="706144" url="https://pl.wikipedia.org/wiki?curid=706144" title="Tromboksany">
Tromboksany

Tromboksany (łac. "thrombus" – zakrzep; w skrócie TX) – jedna z biologicznie czynnych substancji zaliczanych do eikozanoidów. Produkowana jest z kwasu arachidonowego przez cyklooksygenazę. Powodują m.in. agregację trombocytów i skurcz naczyń krwionośnych.
Tromboksany różnią się od prostaglandyn charakterem pierścienia. Pierścień tromboksanów jest sześcioczłonowy i zawiera dodatkowo atom tlenu.
Wyróżniamy 2 postacie tromboksanów:

</doc>
<doc id="706149" url="https://pl.wikipedia.org/wiki?curid=706149" title="Strefy Stromgrena">
Strefy Stromgrena



</doc>
<doc id="706152" url="https://pl.wikipedia.org/wiki?curid=706152" title="Przegub prosty">
Przegub prosty



</doc>
<doc id="706156" url="https://pl.wikipedia.org/wiki?curid=706156" title="Gajówka Dobiec">
Gajówka Dobiec

Gajówka Dobiec – osada leśna w Polsce położona w województwie mazowieckim, w powiecie zwoleńskim, w gminie Kazanów.
W latach 1975–1998 miejscowość należała administracyjnie do województwa radomskiego.

</doc>
<doc id="706161" url="https://pl.wikipedia.org/wiki?curid=706161" title="Wielbark (województwo pomorskie)">
Wielbark (województwo pomorskie)

Wielbark ("niem. Willenberg)" – osada w Polsce położona w województwie pomorskim, w powiecie malborskim, w gminie Malbork przy drodze krajowej nr .
Wieś królewska położona była w II połowie XVI wieku w województwie malborskim. W latach 1975–1998 miejscowość należała administracyjnie do województwa elbląskiego.
Historyczna (większa) część miejscowości stanowi dziś dzielnicę Malborka.

</doc>
<doc id="706162" url="https://pl.wikipedia.org/wiki?curid=706162" title="Niala">
Niala

Niala ("Tragelaphus") – rodzaj ssaka z podrodziny bawołów (Bovinae) w obrębie rodziny wołowatych (Bovidae). 
Zasięg występowania.
Rodzaj obejmuje gatunki występujące w Afryce. 
Morfologia.
Długość ciała 114–235 cm, długość ogona 19–65 cm, wysokość w kłębie 61–135 cm; długość rogów 23–119 cm; masa ciała samic 24–253 kg, samców 32–405 kg. 
Systematyka.
Podział systematyczny.
Do rodzaju należą następujące występujące współcześnie gatunki: 
Opisano również gatunki wymarłe:

</doc>
<doc id="706165" url="https://pl.wikipedia.org/wiki?curid=706165" title="Kazimierz Rymut">
Kazimierz Rymut

Kazimierz Rymut (ur. 18 grudnia 1935 w Chechłach os. Ropczyc, zm. 14 listopada 2006 w Krakowie) – polski językoznawca, onomasta. Profesor doktor habilitowany.
Życiorys.
Studiował polonistykę na Uniwersytecie Jagiellońskim; doktorat w 1968, habilitacja w 1972. Od 1979 profesor nadzwyczajny. Był kierownikiem Zakładu Onomastyki Polskiej w Instytucie Języka Polskiego PAN w Krakowie, redaktorem naczelnym czasopisma "Onomastica", od 1978 członkiem, a w latach 1986-2004 przewodniczącym Komisji Ustalania Nazw Miejscowości i Obiektów Fizjograficznych w Ministerstwie Spraw Wewnętrznych i Administracji.
Dzieła.
Autor prac naukowych:
i bardziej popularnych:
Został pochowany na cmentarzu w Brzeziu w dniu 17 listopada 2006.

</doc>
<doc id="706169" url="https://pl.wikipedia.org/wiki?curid=706169" title="Tragelaphus strepsiceros">
Tragelaphus strepsiceros



</doc>
<doc id="706172" url="https://pl.wikipedia.org/wiki?curid=706172" title="Boselaphus">
Boselaphus



</doc>
<doc id="706174" url="https://pl.wikipedia.org/wiki?curid=706174" title="Joan Robinson">
Joan Robinson

Joan Violet Robinson (ur. 31 października 1903 w Camberley, Surrey, zm. 5 sierpnia 1983 w Cambridge) – brytyjska ekonomistka, współtwórczyni i jedna z głównych przedstawicielek postkeynesizmu. 
Wykładała m.in. na Uniwersytecie Cambridge (Newnham College). Należała do grona twórców nurtu postkeynesistowskiego w ekonomii. Miała również znaczący wkład w rozwój teorii konkurencji monopolistycznej.

</doc>
<doc id="706175" url="https://pl.wikipedia.org/wiki?curid=706175" title="John Lucas">
John Lucas

John Porter "Old Luke" Lucas (ur. 14 stycznia 1890 w Kearneysville w stanie Wirginia Zachodnia, zm. 24 grudnia 1949 w Great Lakes w stanie Illinois) – amerykański wojskowy, generał artylerii, dowódca amerykańskiego VI Korpusu podczas II wojny światowej.
Urodził się 14 stycznia 1890 r. w Kearneysville w Wirginii Zachodniej. Wstąpił do akademii wojskowej w West Point, którą ukończył w 1911 r. z 55. lokatą na 82 kadetów. Początkowo skierowano go do służby w kawalerii, ale później przeniesiono go do artylerii polowej. Podczas I wojny światowej został wysłany razem z 33 Dywizją Piechoty do Francji. Na froncie był dowódcą batalionu; został ranny. Po zakończeniu wojny i powrocie do Stanów Zjednoczonych pozostał w armii. W 1924 r. został przyjęty na roczny kurs do US Army Command and General Staff School w Leavenworth w stanie Kansas. Wśród 247 uczestników kursu ulokował się na 78. miejscu.
Po rozpoczęciu II wojny światowej, miał stopień generała majora. We wrześniu 1941 r. został mianowany dowódcą 3 Dywizji Piechoty. W 1943 r. Lucas zastąpił Harolda R. Bulla na stanowisku zastępcy gen. Dwighta Eisenhowera podczas działań bojowych w Afryce Północnej i na Sycylii. W styczniu 1944 r. naczelny dowódca sił sprzymierzonych we Włoszech gen. Harold Alexander w związku z planowanym desantem w Anzio powierzył przygotowanie tej operacji i dowodzenie nią Lucasowi. Amerykański generał był sceptycznie nastawiony i do samego planu operacji, i do swoich przełożonych. Od samego początku uważał, że bez odpowiedniego wsparcia zakończy się ona fiaskiem. Sądził też, że siły wyznaczone do desantu są za słabe i nie zdołają wykonać postawionego im zadania. Jego wątpliwości nie zostały rozwiązane, kiedy zapadły ostatnie rozkazy przed rozpoczęciem operacji. W swoim pamiętniku pisał: Owym amatorem był zdaniem Lucasa brytyjski premier Winston Churchill, jeden z pomysłodawców lądowania pod Anzio oraz zakończonego klęską desantu pod Gallipoli, który w czasie poprzedniej wojny miał doprowadzić do zajęcia cieśnin prowadzących na Morze Czarne i Istambułu. Chociaż, sam desant został przeprowadzony bardzo sprawnie przy minimalnych stratach, to dalsze działania gen. Lucasa doprowadziły do całkowitego zaprzepaszczenia początkowego sukcesu.
Krytyka generała.
Dowódca VI Korpusu był krytykowany za nieumiejętne dowodzenie i błędy taktyczne. Zarzucano mu, że przez cały okres swego dowodzenia ukrywał się w podziemnym bunkrze i ani razu nie pojawił się na linii frontu. W efekcie doprowadził do konfliktu między dowódcami dywizji i brytyjskim sojusznikiem. Skutki jego asekuracyjnego działania to także znaczny spadek morale i rozluźnienie dyscypliny. Po miesiącu takiego dowodzenia Lucas został odwołany z funkcji dowódcy VI Korpusu przez gen. George'a Marshalla. W Europie nie otrzymał już żądnego stanowiska dowódczego. W Stanach Zjednoczonych skierowano go do Teksasu, gdzie w San Antonio objął dowództwo nad 4 Armią.
W latach 1946-1948 przebywał w Chinach jako szef amerykańskich doradców wojskowych (Army Advisory Group) w Nankinie. Po powrocie stamtąd został mianowany dowódcą 5 Armii w Chicago. Zmarł w Great Lakes w stanie Illinois 4 grudnia 1949 r. w wieku 59 lat. Nosił przydomek "Old Luke".

</doc>
<doc id="706176" url="https://pl.wikipedia.org/wiki?curid=706176" title="Wikimedia Nederland">
Wikimedia Nederland



</doc>
<doc id="706177" url="https://pl.wikipedia.org/wiki?curid=706177" title="Franciszek Ksawery Fuchs">
Franciszek Ksawery Fuchs

Franciszek Ksawery Fuchs (ur. 3 grudnia 1798 w Lipniku. Białej k. Bielska, zm. 29 maja 1885 w Warszawie) – kupiec, przemysłowiec, Obywatel m. Warszawy, kawaler orderów.
Życiorys.
Urodził się jako syn Jana i Tekli Pedelek. Średnią szkołę handlową ukończył w Białej i tu też odbył praktykę kupiecką. W 1829 założył w Warszawie fabrykę cukrów i czekolady pod nazwą „Dom Handlowo-Przemysłowy Franciszek Fuchs i S-ka”. Firma pierwotnie funkcjonowała jako sklep kolonialny przy ul. Miodowej 18, który z biegiem lat przekształcił się w hurtownię, palarnię kawy i zakład konfekcjonowania kawy, herbaty, oliwy i in. towarów zamorskich. Był założycielem pierwszej warszawskiej fabryki cukrów i czekolady, która istniała do 1947 i została upaństwowiona jako Zakłady Fuchs-Syrena.
Krótko po 1829 objął stanowisko radcy Banku Polskiego, sędziego Trybunału Handlowego i zastępcy Starszego Zgromadzenia Kupców m. Warszawy. Przyczynił się do powstania szkoły handlowej, która wykształciła całą generację kupców warszawskich. Był opiekunem społecznym wielu zakładów dobroczynnych na terenie Warszawy. Żonaty z Wiktorią Ewą z Danielów (1817-1866) w 1837 roku, z którą miał troje dzieci: Wiktorię Franciszkę (1839-1900), Franciszka Feliksa (1841-1915) i Juliana Józefa (1844-1915). Obydwaj oni byli współwłaścicielami fabryki i kontynuatorami dzieła ojca.
Zmarł w Warszawie 29 maja 1885, został pochowany na cmentarzu Powązkowskim (25-VI-7).

</doc>
<doc id="706179" url="https://pl.wikipedia.org/wiki?curid=706179" title="Jerzy Węgierski">
Jerzy Węgierski

Jerzy Julian Węgierski (ur. 13 lutego 1915 we Lwowie, zm. 4 czerwca 2012 w Katowicach) – polski inżynier budownictwa specjalizujący się w zakresie budownictwa kolejowego, wojskowy i pisarz, profesor nauk technicznych, profesor Wydziału Budownictwa Lądowego Politechniki Krakowskiej, wykładowca Politechniki Śląskiej i Politechniki Warszawskiej.
Żołnierz Związku Walki Zbrojnej i Armii Krajowej, uczestnik powstania lwowskiego w ramach Akcji „Burza”. Więzień syberyjskich łagrów. Opisany jako człowiek „dumny i nieustępliwy” na kartach "Archipelagu GUŁag" przez Aleksandra Sołżenicyna, który poznał go w łagrze.
Autor dziewięciu książek i szeregu artykułów naukowych oraz wspomnień z dziejów Lwowa w okresie II wojnie światowej i historii ZWZ-AK-NIE Obszaru Nr 3 (Lwów). Działacz opozycji demokratycznej w okresie PRL.
27 kwietnia 2012 roku awansowany do stopnia majora Wojska Polskiego.
Życiorys.
Pochodzenie.
Prawnuk prof. Karola Estreichera seniora (1827–1908), wieloletniego (1869–1905) dyrektora Biblioteki Jagiellońskiej i twórcy Bibliografii polskiej, którego córka Bronisława (1860–1933) wyszła za Wacława Domaszewskiego (1842–1918), a ich córka Stefania (1884–1978) jako żona Jerzego Węgierskiego (1883–1914) była matką (jako pogrobowca) Jerzego Juliana.
Młodość.
Uczeń IV Gimnazjum im. Jana Długosza (matura w 1932 roku), absolwent Wydziału Inżynierii Lądowej i Wodnej Politechniki Lwowskiej z 1938 roku, asystent tej uczelni w latach 1937–1938.
Działalność konspiracyjna.
Ewakuowany do Lwowa z Zakopanego, gdzie pracował tuż przed wojną, był we wrześniu 1939 roku podczas obrony Lwowa w Obywatelskiej Straży Bezpieczeństwa. Podczas pierwszej okupacji sowieckiej krótki czas pracował jako asystent w Lwowskim Instytucie Politechnicznym, skąd został usunięty. Następnie pracował jako majster, a później geodeta przy budowie drogi Przemyśl-Lwów-Złoczów. Podczas okupacji niemieckiej pracował na budowie tej drogi jako inspektor nadzoru, później zaś jako inżynier w Urzędzie Budowy Dróg. Od sierpnia 1942 roku członek AK, organizował i dowodził rejonem wiejskim IV (Winniki) Dzielnicy Wschodniej Inspektoratu Lwów-miasto. Od kwietnia 1944 roku organizował 2 pluton oddziału leśnego 14 pułku ułanów Armii Krajowej na terenie podlwowskiego przysiółka Druga Wólka. Na czele tego oddziału, rozbudowanego do szwadronu, brał udział w akcji "Burza" w dniach 22–27 lipca 1944 r., osłaniając walczące we Lwowie oddziały sowieckie i AK przed znajdującymi się na przedpolu Lwowa oddziałami niemieckimi.
Pobyt w łagrach.
Od sierpnia 1944 roku pracował jako inżynier we Lwowie przy odbudowie lotniska i mostów. Po zejściu do podziemia był w organizacji „NIE” oficerem informacyjnym dzielnicy wschodniej. Zdradzony, został aresztowany przez NKWD 14 lutego 1945. Po ciężkim śledztwie w więzieniu przy ul. Łąckiego (był torturowany – od tamtego czasu nie słyszał na jedno ucho), został we wrześniu 1945 skazany na 10 lat łagrów.
Od 1949 roku na terenie ZSRR powstały specjalne łagry przeznaczone dla więźniów politycznych, tzw. Specłagry. Regulamin w nich był mniej surowy, niż w obozach katorżniczych, ale ostrzejszy niż w zwykłych. Węgierski przebywał w obozach koncentracyjnych na środkowym Uralu. Trafił do miejscowości Spassk. Z obozu wywożono codziennie dwa samochody trupów. Jemu udało się przeżyć. We wrześniu 1949 roku przeniesiono go do łagru w Ekibastuzie. Tam Jerzy Węgierski poznał Aleksandra Sołżenicyna. Po latach Sołżenicyn uwiecznił postać Węgierskiego w "Archipelagu GUŁag". W dziele Sołżenicyna nazwisko Jerzego Węgierskiego jest wymienione dwukrotnie. Pierwszy raz, gdy autor opisuje osoby, które "w świecie ludzi zniwelowanych, pozbawionych cech własnych osobowości, zachowały pełnię ognia wewnętrznego".
Węgierski mieszkał w łagrze z przyszłym noblistą w jednym baraku. Pracowali w tej samej brygadzie. Był człowiekiem, o którym nienawykły do pochwał Sołżenicyn pisał, opisując strajk głodowy więźniów. Sytuacja była bardzo trudna, ponieważ z każdym dniem ubywało strajkujących. Z walki o swoje prawa rezygnowali kolejno mieszkańcy baraku. W końcu jedynym człowiekiem zdecydowanym na kontynuację głodówki był Węgierski.
Po buncie w obozie w Ekibastuzie Węgierski znalazł się w więzieniu i w karnym obozie w Żezkazganie w Kazachstanie – do 1954 roku. Tutaj poznał się także z ks. Władysławem Bukowińskim, późniejszym błogosławionym Kościoła Katolickiego, który lubił z nim „pofilozofować sobie” i rozmawiać na tematy etyczne. W trakcie wyjazdu do Polski ks. Bukowiński 26 listopada 1955 pobłogosławił mu związek małżeński z Józefą Hrozdziejówną z Wileńszczyzny – stało się to w kaplicy urządzonej w domu prywatnym przy ul. Zarecznej 8 w Karagandzie (W czasie jednego z pobytów w Polsce ks. Bukowińskiego, J. Węgierski – jako oficer AK – wręczył mu przyznane dla niego w Londynie odznaczenia i legitymacje). Administracyjnie skazany na dożywotne zesłanie, w ramach repatriacji powrócił do PRL w końcu 1955 roku, wraz ze zwolnioną tymczasem matką.
W PRL.
Po powrocie z zesłania do Polski pracował w latach 1956–1967 jako generalny projektant w Biurze Projektów Przemysłu Węglowego w Gliwicach, później w Instytucie Urbanistyki i Architektury w Katowicach, oraz w latach 1968–1982 w PKP w Katowicach. Uzyskał stopień doktora nauk technicznych (1964) na Wydziale Górniczym Politechniki Śląskiej, w 1973 roku habilitował się na Wydziale Budownictwa Lądowego Politechniki Krakowskiej, w 1976 roku otrzymał nominację na profesora nadzwyczajnego. Wykładał na Politechnice Śląskiej i Warszawskiej. W latach 1980–1981 działał w "Solidarności". Na początku stanu wojennego przeszedł na emeryturę. Po przejściu na emeryturę wykładał na Politechnice Krakowskiej. Miał czworo dzieci, mieszkał w Katowicach.
W III RP.
27 kwietnia 2012 roku awansowany do stopnia majora Wojska Polskiego.
Ordery i odznaczenia.
Opracowano na podstawie materiału źródłowego.

</doc>
<doc id="706180" url="https://pl.wikipedia.org/wiki?curid=706180" title="Kujawsko-pomorskie">
Kujawsko-pomorskie



</doc>
<doc id="706186" url="https://pl.wikipedia.org/wiki?curid=706186" title="Warmińsko-mazurskie">
Warmińsko-mazurskie



</doc>
<doc id="706194" url="https://pl.wikipedia.org/wiki?curid=706194" title="Wielkopolskie">
Wielkopolskie



</doc>
<doc id="706196" url="https://pl.wikipedia.org/wiki?curid=706196" title="Wyższa Szkoła Zarządzania i Przedsiębiorczości">
Wyższa Szkoła Zarządzania i Przedsiębiorczości



</doc>
<doc id="706198" url="https://pl.wikipedia.org/wiki?curid=706198" title="Bliż">
Bliż

Bliż (niem. "Pleische") – przysiółek wsi Baranowice położonej w Polsce, w województwie dolnośląskim, w powiecie wrocławskim, w gminie Kąty Wrocławskie.
W bezpośrednim sąsiedztwie miejscowości przebiega trasa autostrady nr A4.
W latach 1975–1998 miejscowość należała administracyjnie do województwa wrocławskiego.
Na koniec 2011 r. Bliż liczył 78 mieszkańców.
Nazwa.
W 1295 w kronice łacińskiej "Liber fundationis episcopatus Vratislaviensis" miejscowość wymieniona jest jako "Blisce" z informacją, że lokowano ją na prawie polskim "Blisce allodium et est ius polonicum.".

</doc>
<doc id="706199" url="https://pl.wikipedia.org/wiki?curid=706199" title="SWSPiZ">
SWSPiZ



</doc>
<doc id="706201" url="https://pl.wikipedia.org/wiki?curid=706201" title="Biali Kurierzy">
Biali Kurierzy

Biali Kurierzy – grupa ok. 20-30 harcerzy i młodzieży polskiej – członków Wojskowo-Cywilnego Klubu Sportowego „Junak” Drohobycz, działająca od października 1939 do lipca 1940 jako część Szarych Szeregów (SZP – ZWZ) na terenie części Polski okupowanej i anektowanej przez ZSRR po agresji ZSRR na Polskę 17 września 1939.
Charakterystyka.
Zadaniem „Białych Kurierów” było przeprowadzanie zagrożonych deportacją ludzi (głównie mężczyzn – urzędników, inteligencji, żołnierzy, policjantów itp.) z terenów okupowanych przez ZSRR na Węgry, skąd byli przerzucani do Wojska Polskiego we Francji, tworzącego się pod egidą Rządu RP na uchodźstwie, a także dostarczanie informacji o sytuacji na terenach RP okupowanych przez ZSRR. W powrotną drogę zabierali pieniądze i pokrzepiające wieści o Wojsku Polskim we Francji, niekiedy przekazywali informacje rodzinom o losach „przerzuconych” przez granicę ludzi. Grupa była podporządkowana komórce „Ewa” (od ewakuacja) Poselstwa RP w Budapeszcie, na czele której stał rtm. Billewicz. Nieformalnie współpracował i wspierał w działalności mjr (płk.) Mieczysław Młotek.
Biali Kurierzy działali pojedynczo lub w dwuosobowych grupach. Ważna była znajomość terenu i dobra kondycja fizyczna i psychiczna, stąd duża liczba harcerzy w grupie Kurierów, którzy podczas biwaków, rajdów i obozów harcerskich bardzo dobrze znali teren przez który zdążali ku granicy.
Z liczącej ok. 30 osób grupy do końca wojny dotrwało kilku Białych Kurierów (Tadeusz Chciuk, Zbigniew Janicki i Tadeusz Żelechowski „Lopek”. W 1992 odnalazł się w Kraju Krasnojarskim (ZSRR) Władysław Ossowski). Pozostali polegli śmiercią żołnierza Podziemnej Polski na szlakach, zostali zakatowani w więzieniach sowieckich. Istnieli chyba krótko aby zapisać się w powszechnej pamięci. Jednym ze świadectw jest książka pt. „Biali Kurierzy” jednego z nich – Marka Celta.
Etymologia nazwy.
Powyższy fragment wyjaśnia pochodzenie nazwy od: 1) białego stroju ochronnego, w którym poruszali się zimą po 2) białym śniegu, a przez „zieloną” choć 3) białą od śniegu granicę i 4) przeciwko „czerwonym”, czyli sowieckiemu okupantowi.
Harcerze i młodzież spod okupacji niemieckiej znana jest szerokiej rzeszy społeczeństwa dzięki „Kamieniom na szaniec” Aleksandra Kamińskiego. Młodzież i harcerstwo na terenach okupowanych przez Sowietów doczekała się swojego „Kamińskiego” – kronikarza opisującego jej losy. Został nim, też instruktor harcerski, biorący udział w tamtych wydarzeniach, Tadeusz Chciuk-Celt, harcmistrz, późniejszy cichociemny.
Lista Kurierów.
Poniżej szczątkowa lista Białych Kurierów:
W Budapeszcie opiekował się i zajmował Kurierami z pół Polak, pół Węgier Szandor „Madziarski”.

</doc>
<doc id="706203" url="https://pl.wikipedia.org/wiki?curid=706203" title="Akademia Ekonomiczna im. Karola Adamieckiego">
Akademia Ekonomiczna im. Karola Adamieckiego



</doc>
<doc id="706204" url="https://pl.wikipedia.org/wiki?curid=706204" title="Zybiszów">
Zybiszów

Zybiszów (niem. "Siebischau") – wieś położona w Polsce, w województwie dolnośląskim, w powiecie wrocławskim, w gminie Kąty Wrocławskie. Do 2001 roku przysiółek wsi Mokronos Górny. Obecnie sołectwo.
W latach 1975–1998 miejscowość należała administracyjnie do województwa wrocławskiego.
Na koniec 2011 r. Zybiszów liczył 157 mieszkańców.
Stacja Doświadczalna Oceny Odmian.
We wsi znajduje się Stacja Doświadczalna Oceny Odmian będąca Oddziałem Terenowym COBOR-u. W jej skład wchodzą także następujące stacje doświadczalne (Zakłady Doświadczalne Oceny Odmian):
Od 1982 roku stacja jest siedzibą Inspektorów Oceny Odmian. Po reformie administracyjnej w roku 1999 Inspektor sprawuje nadzór merytoryczny nad województwami : dolnośląskim i opolskim.

</doc>
<doc id="706205" url="https://pl.wikipedia.org/wiki?curid=706205" title="Uniwersytet Nawarry">
Uniwersytet Nawarry

Uniwersytet Nawarry () – prywatny uniwersytet założony w Pampelunie (Nawarra, Hiszpania) w 1952 przez św. Josemaríę Escrivę de Balaguera. Uniwersytet jest dziełem korporacyjnym Opus Dei, Prałatury Personalnej Kościoła Katolickiego. Uniwersytet ma swoje kampusy w Pampelunie, San Sebastian, Madrycie i Barcelonie. Można na nim studiować 36 kierunków studiów pierwszego stopnia, 34 kierunków studiów drugiego stopnia i 21 kierunków studiów doktoranckich. Filią Uniwersytetu jest m.in. jedna z najbardziej znanych uczelni MBA IESE Business School.
Historia.
Uniwersytet Nawarry jest jednym z najstarszych dzieł korporacyjnych Opus Dei. Powstał pierwotnie jako Generalna Szkoła Nawarry, 17 października 1952, która posiadała szkołę prawa dla 48 osób prowadzona przez 8 profesorów pod kierunkiem pierwszego jej rektora, prof. Ismael Sánchez-Bella.
8 października 1955 powstał Wydział Humanistyczny. W 1958 w Barcelonie powstała szkoła IESE Business School, jako szkoła podyplomowa uniwersytetu. W 1960 Stolica Święta ustanowiła szkołę uniwersytetem, a Josemaría Escrivá został jej wielkim kanclerzem. W 1961 została uruchomiona pierwsza część Szpitala Klinicznego Uniwersytetu Nawarry.
W 1964 IESE rozpoczął pierwszy program studiów "máster". 1 listopada 1969 Instytut Teologii stał się Wydziałem Teologicznym, a 8 listopada Instytut Dziennikarstwa przekształcił się w Wydział Nauk Informacyjnych.
W 1976 został otwarty budynek Wydziału Nauk Humanistycznych. W 1982 otwarto Centrum Studiów i Badań Technicznych Gipuzkoi (CEIT). W 1986 stworzono Instytut Naukowy i Technologiczny, Instytut Przedsiębiorstwa i Centrum Technologii Informacyjnej.
W 2002 uczelnia świętowała swoje 50-lecie.
W styczniu 2015 na terenie kampusu uniwersytetu otwarto Muzeum Uniwersytetu Nawarry (Museo Universidad de Navarra). Muzeum to posiada bogatą kolekcję dzieł sztuki współczesnej takich artystów jak Pablo Picasso, Wassily Kandinsky i wielu innych. Okazały budynek muzeum jest dziełem nawarskiego architekta Rafaela Moneo. Muzeum organizuje liczne wydarzenia kulturalne i kursy dla studentów.
ETA.
ETA, baskijska organizacja terrorystyczna, dokonała łącznie 6 zamachów na terenie Uniwersytetu Nawarry przed zawieszeniem broni w 2010 i rozbrojeniem w 2017:
Studia.
W roku akademickim 2016/2017 na Uniwersytecie Nawarry studiowało 11 002 studentów, w tym 7861 na studiach pierwszego stopnia (hiszp. grado), 2227 na studiach drugiego stopnia (hiszp. máster) oraz 914 na studiach doktoranckich. Uniwersytet charakteryzuje się wysokim udziałem studentów zagranicznych – 48,4% spośród studentów rozpoczynających studia w 2016.
Uniwersytet posiada szeroką ofertę studiów wszystkich poziomów (lista kierunków studiów) i zapewnia stypendia dla osób, które bez wsparcia finansowego nie mogłyby studiować ze względu na swoją sytuację ekonomiczną.
Wydziały.
Lista wydziałów kampusu w San Sebastián:
W Barcelonie i Madrycie:
Ranking.
To od kilku lat najlepszy prywatny uniwersytet w Hiszpanii, znajduje się w pierwszej dziesiątce wszystkich uczelni kraju w 2007 i 2008 według rankingu gazety „El Mundo”. W 2018 Uniwersytet Nawarry zajął pierwsze miejsce wśród uniwersytetów hiszpańskich w kategorii „Nauczanie i wyniki w nauce” oraz w kategorii „Działalność badawcza” w rankingu CYD (Fundación Conocimiento y Desarollo), przeprowadzonym na podstawie 36 wskaźników dot. wyników akademickich. Natomiast w klasyfikacji ogólnej tego rankingu zajął drugie miejsce po Uniwersytecie Autonomicznym w Barcelonie. Do wyróżniających się wydziałów należą wydział farmacji, medycyny i pielęgniarstwa.
W rankingu światowym QS International Rankings (2017) uniwersytet zajął najwyższe, 48. miejsce, spośród wszystkich uczelni hiszpańskich. W 2019 Uniwersytet Nawarry zajął trzecie miejsce (po Uniwersytecie Oksfordzkim i Uniwersytecie w Cambridge) wśród uniwersytetów europejskich w kategorii „Nauczanie”.

</doc>
<doc id="706207" url="https://pl.wikipedia.org/wiki?curid=706207" title="Choroba odzwierzęca">
Choroba odzwierzęca



</doc>
<doc id="706209" url="https://pl.wikipedia.org/wiki?curid=706209" title="Wikimedia CH">
Wikimedia CH



</doc>
<doc id="706217" url="https://pl.wikipedia.org/wiki?curid=706217" title="Sacrum, mit, historia">
Sacrum, mit, historia

Sacrum, mit, historia – tom zawierający wybór tekstów religioznawczych i antropologicznych Mircei Eliadego wydany po raz pierwszy w Polsce w 1970 roku przez Państwowy Instytut Wydawniczy.
"Sacrum, mit, historia" było drugą, po "Traktacie o historii religii" (wyd. 1966) publikacją Eliadego przetłumaczoną na język polski. Praca była wznawiana w 1974 i 1993.
Głównym tematem antologii jest "stosunek archaicznego świata kulturalnego do zmienności, do historii". W części pierwszej zawarte są definicje podstawowych pojęć: symbolu, archetypu i mitu, a także ich społeczne i psychologiczne podstawy. Część druga poświęcona jest strukturze "archaicznej wizji bytu" i jej podstawowym elementom: czasowi sakralnemu i przestrzeni sakralnej. W części trzeciej zebrano fragmenty poświęcone zetknięciu się świata mitycznego i zmiennego świata historycznego.
Na tom składają się fragmenty prac:
Skład polskiej publikacji był autoryzowany przez Eliadego.

</doc>
<doc id="706222" url="https://pl.wikipedia.org/wiki?curid=706222" title="BEDO RAM">
BEDO RAM

BEDO RAM to pamięć stanowiąca połączenie technik "burst" i EDO DRAM. Zamiast jednego adresu odczytywane są jednocześnie cztery. Na magistrali adresowej adres pojawia się tylko na początku cyklu odczytu, co wydatnie skraca średni czas dostępu.

</doc>
<doc id="706224" url="https://pl.wikipedia.org/wiki?curid=706224" title="Stół sędziowski">
Stół sędziowski



</doc>
<doc id="706227" url="https://pl.wikipedia.org/wiki?curid=706227" title="Władysław Ossowski">
Władysław Ossowski

Władysław Ossowski (ur. 5 listopada 1925 w Iwaszkowcach, zm. 5 sierpnia 2000 w Legnicy), pseud. "Mały Władzio", „Smyk”, „Pitolcio”, „Król Kurierów”. Żołnierz ZWZ, kurier Polskiego Państwa Podziemnego, działający na terenie okupacji sowieckiej.
Jako 14 letni harcerz wraz z Rudolfem Regnerem jako Biali Kurierzy przeprowadzał przez Karpaty spod okupacji sowieckiej na Węgry ludzi, wiadomości, „bibułę”, a z Budapesztu pieniądze, informacje o sytuacji w Europie i rozkazy od Sikorskiego.
Aresztowany przez NKWD w domu B. Wysoczańskiego w Komarnikach 8 maja 1940 roku, w drodze na Węgry z grupą kurierską, trafił początkowo do więzienia w Drohobyczu. Proces grupy odbył się we Lwowie, ale sprawę Ossowskiego wyłączono z procesu, ze względu na młody wiek oskarżonego (14 lat). Skazany na karę śmierci, następnie wywieziony do łagrów. Bez poinformowania go o tym zmieniono mu narodowość z polskiej na ukraińską, co na lata całe zamykało mu możliwość powrotu w nowe granice Polski. Wyrok śmierci zmieniono mu na 30 lat ciężkich robót, następnie kolejno na 25, 20 i 15 lat. Wypuszczony na wolność w 1955 roku zamieszkał w Krasnojarsku. Ponownie aresztowany. Do 1989 roku wielokrotnie więziony. 
Przygody białokurierskie opisał w swej książce „Biali Kurierzy” Tadeusz Chciuk ps. Marek Celt, nadając mu zasłużony tytuł „Króla Kurierów”. Mistrzowsko używał zarówno języka sienkiewiczowskiego, jak i lwowskiego „bałaku”.
Szczęśliwie odnaleziony w 1991 w Kraju Krasnojarskim, do Polski przyjechał na stałe wraz z całą rodziną w 1992 roku, po 52 latach niewoli. Zamieszkał początkowo w Szczecinie, gdzie przez kilka lat próbował prowadzić pizzerię, podarowaną mu przez właścicielkę. Spotykał się też z harcerzami z 25.SJDH „CELT” im. Białych Kurierów, którym opowiadał o swoich wojennych i powojennych przeżyciach, a także o przygodach harcerskich. Po upadku pizzerii przeprowadził się do Legnicy, gdzie zmarł w 2000 roku.
Historię Małego Władzia i jego perypetie ze sprowadzeniem do Polski całej rodziny najobszerniej opisał Jan Szatsznajder w książce "Dopisany życiorys... Władysława Ossowskiego" Wrocław, 1994, Wyd. „W kolorach tęczy”.

</doc>
<doc id="706228" url="https://pl.wikipedia.org/wiki?curid=706228" title="Wikimedia UK">
Wikimedia UK



</doc>
<doc id="706230" url="https://pl.wikipedia.org/wiki?curid=706230" title="Dušan Basta">
Dušan Basta

Dušan Basta (cyr. Душан Баста, ur. 18 sierpnia 1984 w Belgradzie) – serbski piłkarz grający na pozycji prawego obrońcy, lub pomocnika. Swoim wyglądem (długimi blond włosami) przypomina czeskiego pomocnika Pavla Nedvěda, toteż nadano mu przydomek „Serbski Nedvěd”.
Kariera klubowa.
Basta urodził się w stolicy Serbii, Belgradzie. Od dziecka był kibicem Crvenej Zvezdy Belgrad, toteż mając 16 lat trafił do szkółki piłkarskiej tego klubu. Przez 2 lata grał w juniorskiej drużynie będącej zapleczem pierwszego składu Crvenej Zvezdy. Do pierwszego zespołu został włączony w sezonie 2002/2003 i wtedy też, 18 sierpnia 2002 zadebiutował w pierwszej lidze, w przegranym 0:1 meczu z Sutjeska Nikšić. W całej rundzie jesiennej rozegrał 12 meczów, po czym zdecydowano się go wypożyczyć do zespołu z niższej klasy. I tak Basta trafił do trzecioligowego klubu, grającego w okręgu Timok, Jedinstvo Paraćin. Tam rozegrał jeden mecz, w którym zdobył 2 bramki i latem wrócił do Belgradu. Jednak trenerzy stwierdzili, że wypożyczą go jeszcze na rok i Basta znów trafił do klubu z miasteczka Paraćin, który rok wcześniej spadł do 4. ligi. Basta okazał się niezwykle bramkostrzelnym obrońcą i w okręgu Pomoravska Zona zdobył 7 bramek w 26 meczach, a jego klub zajmując 1. miejsce w tabeli powrócił do 3. ligi. Latem 2004 Basta wrócił do Crvenej Zvezdy i udało mu się wywalczyć miejsce w podstawowym składzie, na prawym skrzydle. Rozegrał 23 mecze, w których zdobył 2 bramki. W klubie pozostał jednak mały niedosyt, gdyż „Czerwona Gwiazda” przegrała rywalizację o mistrzostwo Serbii i Czarnogóry z odwiecznym rywalem, Partizanem Belgrad. Jednak w sezonie 2005/2006 Dušan wraz z kolegami klubowymi mógł cieszyć się z wywalczonego dubletu – mistrzostwa kraju, jak i zdobycia Pucharu Serbii i Czarnogóry. Sam rozegrał 25 meczów i coraz bardziej zaczął potwierdzać swoją klasę, a prasa od tego czasu uważa go za jednego z najlepszych serbskich obrońców młodego pokolenia. W lipcu 2006 do RC Lens odszedł Nenad Kovačević, kapitan Crvenej Zvezdy, a piłkarze nowym kapitanem wybrali właśnie Bastę. Latem 2008 roku Basta za 3,5 miliona euro odszedł do Udinese Calcio, lecz jeszcze przed debiutem został wypożyczony do US Lecce. Do Udinese powrócił latem 2009 roku.
17 czerwca 2014 został zawodnikiem S.S. Lazio. Kosztował 5,5 miliona euro.
Kariera reprezentacyjna.
Basta jeszcze będąc w wieku młodzieżowca grał w młodzieżowej kadrze Serbii i Czarnogóry. W 2006 roku z reprezentacją Under-21 wywalczył brązowy medal Młodzieżowych Mistrzostw Europy odbywających się w Portugalii.
Do pierwszej reprezentacji trafił w 2005 po dobrych występach w lidze i 30 marca zadebiutował w kadrze „Plavich” w zremisowanym 0:0 meczu z reprezentacją Hiszpanii zmieniając w drugiej połowie Ognjena Koromana. Na kolejny występ w kadrze musiał czekać do 2006 roku i 1 marca zagrał w wygranym 1:0 meczu z Tunezją. Pod koniec maja selekcjoner Ilija Petković ogłosił skład 23-osobowej kadry na Mistrzostwa Świata w Niemczech, w której z numerem 13 znalazł się Basta. Tam jednak nie zagrał ani minuty, a jego rodacy po 3 porażkach z Holandią, Argentyną oraz Wybrzeżem Kości Słoniowej i odpadli po fazie grupowej.

</doc>
<doc id="706232" url="https://pl.wikipedia.org/wiki?curid=706232" title="Dusan Basta">
Dusan Basta



</doc>
<doc id="706234" url="https://pl.wikipedia.org/wiki?curid=706234" title="Iscariote">
Iscariote



</doc>
<doc id="706245" url="https://pl.wikipedia.org/wiki?curid=706245" title="Nikołaj Karpienko">
Nikołaj Karpienko

Nikołaj Nikołajewicz Karpienko, ros. Николай Николаевич Карпенко; (ur. 10 sierpnia 1981 w Leninogorsku) – kazachski skoczek narciarski, zawodnik klubu ZSKA Ałmaty.
Przebieg kariery.
W Pucharze Świata zadebiutował 4 lutego 2006 podczas zawodów w Willingen, gdzie zajął 46. miejsce. Wcześniej skakał jedynie w konkursach drużynowych. Pierwsze punkty do klasyfikacji Pucharu Świata zdobył 1 stycznia 2007 w Garmisch-Partenkirchen, podczas konkursu 55. Turnieju Czterech Skoczni. Zajął 19. miejsce. Było to dotychczas jego najlepsze miejsce w konkursie Pucharu Świata. W 2011 zdobył brązowy medal na zimowych igrzyskach azjatyckich. W listopadzie 2012 wraz z innymi reprezentantami Kazachstanu: Jewgienijem Lowkinem i Aleksiejem Pczelincewem uległ wypadkowi samochodowemu. W ciągu następnych miesięcy zdecydował się na zakończenie kariery. 19 sierpnia 2016 Karpienko wziął udział w mistrzostwach Ałmaty w skokach narciarskich, które wygrał z przewagą 22 punktów nad drugim zawodnikiem. 17 września 2016 po czteroletniej absencji wziął udział w zawodach międzynarodowych – FIS Cup w Hinterzarten, gdzie uzyskał odpowiednio 71. i 63. miejsce. Następnie 21 stycznia 2017 w konkursie Pucharu Świata w Zakopanem zajął wraz z drużyną 11. miejsce.
Po sezonie 2017/2018 zakończył karierę sportową.

</doc>
<doc id="706247" url="https://pl.wikipedia.org/wiki?curid=706247" title="Wagon spalinowy">
Wagon spalinowy

Wagon spalinowy – wagon silnikowy z własnym źródłem napędu w postaci silnika spalinowego.
Od początku historii kolejnictwa właściciele przedsiębiorstw kolejowych zmagali się z problemem niskiej ilości pasażerów lub nadawanych towarów w niektórych pociągach lub na niektórych liniach kolejowych, niedostatecznej do pokrycia kosztu uruchomienia pociągu złożonego z wagonów prowadzonych lokomotywą. Aby ograniczać koszty, włączano często wagony pasażerskie w pociągi towarowe (lub odwrotnie), jednak "towosy" ze względu na długie postoje na stacjach związane z manewrami wagonów miały wydłużony czas jazdy i były nieatrakcyjne dla pasażerów.
Dobrym sposobem racjonalizacji obsługi okazało się wyposażenie wagonu osobowego w tani w eksploatacji, niewielki silnik z przekładnią napędową i kabinę lub dwie (wagon dwukierunkowy) kabiny sterownicze. Pierwsze konstrukcje korzystały z małych kotłów i silników parowych (wagony parowe), zaś rozwój konstrukcji silnika spalinowego w samochodach umożliwił szerokie zastosowanie go w pojazdach kolejowych.
Pierwsze udane konstrukcje wagonów spalinowych na świecie powstały w pierwszej dekadzie XX wieku, korzystały one jednak z silników benzynowych, benzolowych lub gazowych charakteryzujących się dużym zagrożeniem pożarowym. Rozwój konstrukcji silników o zapłonie samoczynnym (diesel) pozwolił na masową produkcję tych pojazdów o coraz lepszych parametrach. Od lat 30. XX wieku wszystkie praktycznie zarządy kolejowe kupowały tego typu pojazdy, począwszy od małych szynobusów o konstrukcji zbliżonej do drogowych autobusów dla linii lokalnych, poprzez średniej wielkości do ruchu osobowego i przyspieszonego, często zdolne do prowadzenia zwykle 1-2 wagonów doczepnych, aż po szybkie (ponad 120 km/h) pojazdy przeznaczone do ruchu pospiesznego, często w postaci wieloczłonowych spalinowych zespołów trakcyjnych. W Polsce do 1939 roku wprowadzono kilkadziesiąt pojazdów tego typu, w Niemczech istniała w tym czasie już ogólnokrajowa sieć szybkich pociągów spalinowych o prędkości 160 km/h pomiędzy wszystkimi dużymi miastami.
Po wojnie Polska dysponująca sporymi zasobami węgla kamiennego pozostała na długie lata swoistym skansenem trakcji parowej, a kierownictwo PKP przez długi czas nie przywiązywało wagi do racjonalnej obsługi linii lokalnych, na których do lat 80. XX wieku powszechnym widokiem był potężny parowóz o mocy 1000 KM ciągnący jeden czy dwa wagony. Próba wprowadzenia na szerszą skalę wagonów spalinowych produkcji węgierskiej (SN61) na początku lat 70. XX wieku nie powiodła się ze względu na nietrwałą konstrukcję, ustępującą parametrami polskim konstrukcjom przedwojennym. Urynkowienie gospodarki w Polsce spowodowało więc nieporównywalną z innymi krajami plagę zamykania linii kolejowych po 1989. Dopiero od ok. 2000 roku współczesne wagony spalinowe pozwalające na prowadzenie racjonalnego ruchu są kupowane ze środków wojewódzkich.
Najpowszechniej spotykane są wagony spalinowe pasażerskie, istnieją również wagony spalinowe do przewozu towarów. Dla zwiększenia pojemności wykonywane są często jako pojazdy przegubowe lub jako zespoły złożone z kilku wagonów (patrz: spalinowy zespół trakcyjny). Małe wagony spalinowe o lekkiej konstrukcji nazywane są potocznie autobusami szynowymi (patrz: autobus szynowy). Pojęcie "autobus szynowy" jest obecnie w Polsce nadużywane i powszechnie niepoprawnie stosowane do określania wszelkich wagonów silnikowych.

</doc>
<doc id="706248" url="https://pl.wikipedia.org/wiki?curid=706248" title="Derbyshire">
Derbyshire

Derbyshire – hrabstwo administracyjne (niemetropolitalne), ceremonialne i historyczne w środkowej Anglii, w regionie East Midlands.
Hrabstwo ceremonialne zajmuje powierzchnię 2625 km², a zamieszkane jest przez 1 041 998 osób (2016). Największym miastem na jego obszarze, jedynym posiadającym status "city", oraz jego historyczną stolicą jest Derby. Granice hrabstwa administracyjnego są tożsame z ceremonialnym, z wyłączeniem miasta Derby, które stanowi osobną jednostkę typu "unitary authority". Powierzchnia hrabstwa administracyjnego – 2547 km², liczba ludności – 785 765 osób (2016). Ośrodkiem administracyjnym jest Matlock. Największe miasta hrabstwa administracyjnego to Chesterfield, Swadlincote, Ilkeston, Long Eaton oraz Glossop.
Północna część Derbyshire ma charakter wyżynny, południowa natomiast – nizinny. Na północnym zachodzie znajdują się wzgórza Peak District, objęte ochroną w ramach parku narodowego o tej samej nazwie, stanowiące południowy kraniec pasma Gór Pennińskich. Główną rzeką przepływającą przez teren hrabstwa jest Derwent, rozpoczynający bieg we wzgórzach Peak District i uchodzący do rzeki Trent na południe od miasta Derby.
Na północy Derbyshire graniczy z hrabstwem South Yorkshire, na wschodzie z Nottinghamshire, na południu z Leicestershire, na zachodzie ze Staffordshire, a na północnym zachodzie z Cheshire, Wielkim Manchesterem oraz West Yorkshire.
Podział administracyjny.
W skład hrabstwa wchodzi osiem dystryktów. Jako hrabstwo ceremonialne Derbyshire obejmuje dodatkowo jedną jednostkę typu "unitary authority".

</doc>
<doc id="706250" url="https://pl.wikipedia.org/wiki?curid=706250" title="Sadkówek">
Sadkówek

Sadkówek – przysiółek należący do wsi Sadków położonej w Polsce, w województwie dolnośląskim, w powiecie wrocławskim, w gminie Kąty Wrocławskie przy drodze wojewódzkiej nr 347.
W latach 1975–1998 miejscowość należała administracyjnie do województwa wrocławskiego.

</doc>
<doc id="706253" url="https://pl.wikipedia.org/wiki?curid=706253" title="Geosfera">
Geosfera

Geosfera (z gr. γῆ "gē" „ziemia”, σφαῖρα "sphaîra" „kula”) – jedna z koncentrycznych warstw, wchodzących w skład kuli ziemskiej. 
Geosferami są:
oraz przenikające je
Geosfery dzielą się na cieńsze powłoki.
Przedmiotem badań geografii jest powłoka ziemska, krajobrazowa – przestrzeń, w której oddziałują na siebie litosfera, hydrosfera, atmosfera i biosfera wraz z tak aktywnym czynnikiem, jakim jest człowiek.
Niekiedy magnetosferę także zalicza się do geosfer.

</doc>
<doc id="706265" url="https://pl.wikipedia.org/wiki?curid=706265" title="Funkcja grzebieniowa">
Funkcja grzebieniowa

Funkcja grzebieniowa – dystrybucja, której głównym zastosowaniem jest teoretyczny opis próbkowania natychmiastowego; potoczna nazwa szeregu impulsów Diraca położonych w równych odstępach czasu formula_1
gdzie:
bywa również oznaczany za pomocą dużej litery cyrylicy Ш (czyt. „sza”), ze względu na jej graficzne podobieństwo do trzech kolejnych impulsów Diraca. Formalnie szereg ten nie jest zbieżny, dlatego nie może być uważany za funkcję. Zwykle oznacza się go: formula_8
Funkcja grzebieniowa jest funkcją własną (a nawet idempotentem) transformacji Fouriera:
co jest całkowicie równoważne ze wzorem sumacyjnym Poissona; podobnie

</doc>
<doc id="706272" url="https://pl.wikipedia.org/wiki?curid=706272" title="LR-89-5">
LR-89-5

LR-89-5 - amerykański silnik rakietowy. Oznaczenie producenta: MA-3. Był stosowany w członach wielu rakiet z rodziny Atlas, oraz w rakiecie Saturn B-1. Używany od lat 60. do połowy lat. 90. XX wieku. Napędzany mieszkana nafty i ciekłym tlenu, w stosunku 2,25:1. Użyto około 370 silników tego typu.

</doc>
<doc id="706273" url="https://pl.wikipedia.org/wiki?curid=706273" title="Teofania">
Teofania

Teofania (gr. Θεοφάνια od Θεός 'Bóg' i φαίνειν 'ukazać się') – w teologii pojedynczy akt objawienia się Boga. Teofanie mają umacniać wiarę ludzi, przypominać im o bliskości i dobroci Boga, a także o opiece, jaką ich darzy. Według "Katechizmu Kościoła Katolickiego" teofanie rozjaśniają treść obietnic dawanych ludziom przez Boga, można w nich zobaczyć i usłyszeć niewidzialnego Boga.
Biblia.
W Biblii teofanie odbywają się w sposób bezpośredni – do ludzi przychodzi sam Bóg, albo w sposób pośredni, przez Bożego wysłańca – anioła, albo przez inny znak jego obecności.
W Starym Testamencie, wspólnej części Świętych Pism judaizmu i chrześcijaństwa, Jahwe objawił się m.in. Mojżeszowi w gorejącym krzewie i w obłoku, a Noemu w łuku, czyli tęczy. Również Eliaszowi. O Bożym posłannictwie opowiada autor deuterokanonicznej Księgi Tobiasza. Wysłańcem Boga jest Archanioł Rafał, który towarzyszy Młodemu Tobiaszowi podczas wypełniania poleceń ojca Tobiasza.
W Nowym Testamencie teofanie towarzyszą chrztowi Jezusa i jego przemienieniu. W Ewangelii według świętego Łukasza bożym wysłannikiem jest archanioł Gabriel, który nawiedza Maryję i obwieszcza "epifanię", czyli objawienie się Chrystusa poganom.

</doc>
<doc id="706276" url="https://pl.wikipedia.org/wiki?curid=706276" title="Héctor Scarone">
Héctor Scarone

Héctor Pedro Scarone (ur. 26 listopada 1898 w Montevideo, zm. 4 kwietnia 1967 tamże) – urugwajski piłkarz, który występował na pozycji napastnika, później trener.
Kariera klubowa.
Héctor Scarone dwadzieścia lat swojej kariery spędził w Nacionalu Montevideo – jest rekordzistą pod względem liczby sezonów rozegranych dla klubu – w trakcie których zdobył osiem tytułów mistrza kraju. Po dziś dzień pozostaje drugim najlepszych strzelców w historii klubu za Atilio García.
W 1926 roku na krótko wyjechał do FC Barcelony – gdzie otrzymał status profesjonalnego piłkarza, który zabraniał mu gry na Igrzyskach Olimpijskich w Amsterdamie, stąd decyzja o powrocie do Urugwaju. W latach trzydziestych trzy sezony spędził we Włoszech grając dla Inter Mediolan (wtedy Ambrosiana) i US Palermo.
Jako piłkarz był mózgiem zespołu, operującym na całej długości boiska, często inicjował i kończył ataki. Spośród innych piłkarzy wyróżniała go jego obunożność oraz świetna kontrola piłki. W trakcie kariery nosił przydomek ""Borelli"" – nadany od nazwiska włoskiej aktorki Lydii Borelli – która tak jak Scarone słynęła ze zmienności nastroju i rozkapryszenia.
Kariera reprezentacyjna.
Scarone był kluczowym zawodnikiem urugwajskiej "Drużyny Mistrzów" z lat dwudziestych XX wieku.
Był uczestnikiem sześciu turniejów o Copa America (czterokrotny zwycięzca), dwóch Igrzysk Olimpijskich (dwukrotny zwycięzca) oraz pierwszych Mistrzostw Świata w 1930 roku na których zdobył złoto. Został wybrany najlepszym piłkarzem Copa America 1917, w czasie którego zdobył gola w decydującym spotkaniu z Argentyną (1:0). Podczas wygranego turnieju w 1926 roku wsławił się zdobyciem pięciu goli w spotkaniu z Boliwią (6:0). Rok później Urugwaj zdobył srebrny medal, a Scarone z trzema bramkami został królem strzelców imprezy.
Na Igrzyskach Olimpijskich w 1924 roku zdobył pięć bramek (gol z Jugosławia, dwa z USA i dwa w ćwierćfinale z Francją), a Urugwajczycy zdobyli złoty medal. Cztery lata później "Urusi" obronili tytuł, a Scarone zdobył trzy gole, z czego jeden został strzelony w powtórce finału z Argentyną (2:1).
Na premierowych Mistrzostwach Świata w 1930 roku, Urugwaj zdobył na rodzimych boiskach tytuł mistrzowski, a Scarone zdobył na turnieju jednego gola w spotkania grupowym przeciwko Rumunii.
Łącznie dla reprezentacji Urugwaju rozegrał 52 spotkania i zdobył 31 goli. Do 2011 roku ze strzelonymi 31 bramkami był najlepszym strzelcem w historii reprezentacji Urugwaju. Obecnie zajmuje czwarte miejsce za Diego Forlanem, Edinsonem Cavanim i Luisem Suarezem.
Jego starszy brat Carlos także był piłkarzem i reprezentantem Urugwaju.
Kariera trenerska.
Po zakończeniu kariery piłkarskiej został trenerem – bez większych sukcesów – prowadził m.in. macierzysty Club Nacional de Football, kolumbijskie Millonarios czy hiszpański Real Madryt.
Sukcesy.
Klubowe
Club Nacional de Football
FC Barcelona
Reprezentacyjne
Urugwaj
Indywidualne

</doc>
<doc id="706277" url="https://pl.wikipedia.org/wiki?curid=706277" title="Rekord Bielsko-Biała">
Rekord Bielsko-Biała

BTS Rekord Bielsko-Biała – klub piłkarski założony w 1994 roku w Bielsku-Białej przez grupę animatorów życia sportowego z Lipnika, dzielnicy Bielska-Białej. Przez pierwsze kilka lat życie i funkcjonowanie klubu związane było właśnie z położoną na wschodzie częścią miasta. Od 2000 roku klub ma, już jako Beskidzkie Towarzystwo Sportowe Rekord swoją siedzibę na terenie Centrum Sportu Rekord przy ul. Startowej 13. Na wydzierżawionym od Gminy Bielsko-Biała terenie powstał gruntownie zmodernizowany obiekt rekreacyjno-sportowy. Od 2010 roku Beskidzkie Towarzystwo Sportowe Rekord jest organem prowadzącym Szkoły Mistrzostwa Sportowego – szkołę podstawową i liceum, w dyscyplinach: piłka nożna i futsal. Ich siedziba mieści się na terenie Ośrodka przy ul. Startowej, w budynku oddanym do użytku jesienią 2012 roku. Od 2004 klub posiada status organizacji pożytku publicznego (KRS nr 146148).
Główną dyscypliną sportową klubu jest piłka nożna. Działacze stowarzyszenia od samego początku byli zaangażowani w tworzenie struktur polskiej piłki nożnej halowej. W 1994 roku byli współzałożycielami ogólnopolskiej ligi halowej piłki nożnej pięcioosobowej. A w 2010 roku powołana przed laty przy Towarzystwie Sportowa Spółka Akcyjna Rekord była jedną z inicjujących powstanie spółki Futsal Ekstraklasa odpowiedzialnej za prowadzenie rozgrywek najwyższego szczebla.
Halowa drużyna seniorów należy do ścisłej krajowej czołówki futsalu. W ogólnopolskiej rywalizacji uczestniczy nieprzerwanie od 1994 roku. W ciągu tych 20 lat przez 16 sezonów występowała w najwyższej klasie rozgrywkowej. W tym czasie sześciokrotnie stawała na podium Mistrzostw Polski. W sezonie 95/96 zdobywając tytuł Wicemistrzów Polski, w sezonach 2010/2011, 2011/2012, 2014/2015 oraz 2015/2016 brązowe medale, a w sezonie 2013/2014 Mistrzostwo Polski. W roku 2013 drużyna sięgnęła także po Halowy Puchar i Superpuchar Polski.
W sezonie 1999/2000 drużyna BTS Rekord została zgłoszona do rozgrywek piłki nożnej jedenastoosobowej. Po kilku latach występów na boiskach C, B i A klasy sezon 2004/2005 zespół Rekordu zainaugurował w lidze okręgowej, a cztery lata później w sezonie 2007/2008 uzyskał awans do IV ligi. Sezon 2012/2013 drużyna ukończyła na drugiej pozycji w grupie II IV ligi śląskiej i po wygranym w serii rzutów karnych meczu barażowym z Górnikiem Piaski (Czeladź) awansowała na szczebel III-ligowy (w regulaminowym czasie padł wynik 1:1). Wspomniany mecz barażowy miał miejsce 30 czerwca 2013 r. w trakcie tradycyjnego Dnia Rekordu podsumowującego wydarzenia całego sportowego roku w klubie w obecności ponad tysiąca widzów. W sezonie 2015/2016 zespół prowadzony przez Wojciecha Gumolę zajął trzecie miejsce w trzecioligowej rywalizacji.
Ponadto drużyna czterokrotnie sięgnęła także Puchar Polski na szczeblu Podokręgu Bielsko-Biała (2007/2008, 2010/2011, 2012/2013, 2015/2016).
W sezonie 1998/1999 Towarzystwo po raz pierwszy zgłosiło drużyny do rozgrywek dziecięcych i młodzieżowych. Obecnie pod okiem kilkunastu szkoleniowców trenuje w klubie blisko trzystu młodych zawodników. Największe sukcesy młodzi „rekordziści” odnosili w rozgrywanych od 2001 roku Młodzieżowych Mistrzostwach Polski. W tym czasie biało-zieloni pięciokrotnie zdobywali tytuł Mistrzów Polski, sześciokrotnie tytuł Wicemistrzów kraju oraz sześciokrotnie brązowe medale. Od sezonu 2011/2012 młodzieżowe, futbolowe drużyny Rekordu uczestniczą we wszystkich rozgrywkach na poziomie wojewódzkim (Śląska Liga Juniorów, Juniorów Młodszych i Trampkarzy).
Od 2007 roku funkcjonuje w klubie także sekcja piłki nożnej kobiet. W 2009 roku zespół przystąpił do rozgrywek ligowych, a w 2021 po raz pierwszy awansował do Ekstraligi.
W swojej 20-letniej historii Beskidzkie Towarzystwo Sportowe Rekord było organizatorem wielu pionierskich przedsięwzięć natury organizacyjnej. W hali przy ul. Startowej rozegrane zostało pierwsze w historii spotkanie drużyny narodowej U-20 w futsalu (2003). Na terenie Ośrodka Sportowo Szkoleniowego Rekord odbyły się także historyczne premierowe turnieje o Mistrzostwo Polski w futsalu młodzieżowców (2001) oraz juniorów (2008). Od 2009 roku, w miesiącu sierpniu, odbywa się doroczny, międzynarodowy turniej „Beskidy Futsal Cup”.
Z klubem od samego początku związana jest firma REKORD Systemy Informatyczne, której właścicielem jest Janusz Szymura. Poza wspieraniem drużyn seniorskich oraz szkolenia dzieci i młodzieży REKORD sfinansował modernizację i rozbudowę Ośrodka Sportowego przy ulicy Startowej, a także budowę budynku szkolnego Szkoły Mistrzostwa Sportowego.

</doc>
<doc id="706278" url="https://pl.wikipedia.org/wiki?curid=706278" title="Hector Scarone">
Hector Scarone



</doc>
<doc id="706279" url="https://pl.wikipedia.org/wiki?curid=706279" title="Tallinna FCI Levadia">
Tallinna FCI Levadia

Football Club Infonet Levadia Tallinn () – estoński klub piłkarski z siedzibą w Tallinnie.
Historia.
Klub został założony jako Levadia Maardu 22 października 1998, kiedy to drużyna piłkarska FK Olümp Maardu rozpoczęła współpracę z firmą metalurgiczną OÜ Levadia. W sezonie 1998 Levadia wygrała rozgrywki Esiliigi i awansowała do Meistriliigi. W pierwszym roku gry w najwyższej klasie rozgrywkowej w kraju zdobyła mistrzostwo. Od tego czasu jeszcze ośmiokrotnie zwyciężała w rozgrywkach Meistriliigi (w 2000, 2004, 2006, 2007, 2008, 2009, 2013 i 2014 roku). Dziewięć razy zdobywała Puchar Estonii, zaś siedmiokrotnie Superpuchar. 29 grudnia 2003 klub przeniósł się do stolicy i zmienił nazwę na Levadia Tallinn. W sezonie 2009/2010 Levadia Tallinn sensacyjnie pokonała Wisłę Kraków w II rundzie eliminacji do Ligi Mistrzów. 4 listopada 2017 Levadia połączyła się z drużyną FCI Tallinn i zmieniła nazwę na FCI Levadia. W grudniu zaprezentowano nowe logo klubu.

</doc>
<doc id="706281" url="https://pl.wikipedia.org/wiki?curid=706281" title="Levadia Maardu">
Levadia Maardu



</doc>
<doc id="706282" url="https://pl.wikipedia.org/wiki?curid=706282" title="Wiazniki">
Wiazniki

Wiazniki (ros. "Вязники") – miasto w Rosji, w obwodzie włodzimierskim położone 121 km od Włodzimierza, centrum administracyjne rejonu wiaznikowskiego.
Założone w 1585 na brzegu rzeki Klaźmy, choć dla swojego strategicznego położenia istniał tu gród już w XII wieku broniący Władymira o nazwie Jaropolcz (od imienia lokalnego księcia). Forteca zniszczona w XIII wieku w czasie najazdu Mongołów, wymieniana w 1389 i 1672, ostatecznie zniszczone przez pożar w 1703. Funkcje miejscowości przejęła sąsiednia słoboda Wiazniki, zlokalizowana poniżej pierwotnej fortecy, która otrzymała prawa miejskie w 1778. Miasto w 1802 wchłonęło pozostałości po Jaropolczu.
Rodzinne miasto kosmonauty Walerija Kubasowa.
Urodził się tu Konstanty Borozdin (ur. 19/31 maja 1897, zm. wiosną 1940 w Katyniu) – major artylerii Wojska Polskiego, inżynier, ofiara zbrodni katyńskiej.

</doc>
<doc id="706284" url="https://pl.wikipedia.org/wiki?curid=706284" title="LR-105-5">
LR-105-5

LR-105-5 - amerykański silnik rakietowy. Był stosowany w trzech członach rakiet z rodziny Atlas. Używany od lat 60. do połowy lat 90. XX wieku. Napędzany mieszanką nafty i ciekłego tlenu, w stosunku 2,25. Użyto około 225 silników tego typu.

</doc>
<doc id="706287" url="https://pl.wikipedia.org/wiki?curid=706287" title="Tangsoodo">
Tangsoodo



</doc>
<doc id="706289" url="https://pl.wikipedia.org/wiki?curid=706289" title="European Quality Improvement System">
European Quality Improvement System

European Quality Improvement System, EQUIS – jedna z dwóch prestiżowych światowych akredytacji uczelni biznesowych. Druga, popularniejsza w USA, to AACSB. Łącznie z trzecią akredytacją, AMBA, która jest przyznawana jedynie programom typu MBA stanowi podstawę uwzględnienia i oceny uczelni m.in. w rankingach Financial Times, The Economist.
W Europie Środkowej i Wschodniej w chwili obecnej akredytację tę posiada Wydział Zarządzania Uniwersytetu Warszawskiego, Akademia Leona Koźmińskiego oraz Szkoła Główna Handlowa w Polsce, a także Wydział Nauk Ekonomicznych Uniwersytetu w Lublanie (Słowenia).
W Europie Zachodniej akredytację ma kilkadziesiąt uczelni, w tym SDA Bocconi, EADA – Escuela de Alta Direccion y Administracion, IESE, INSEAD, London Business School, Stockholm School of Economics.
Akredytację przyznaje organizacja EFMD.

</doc>
<doc id="706290" url="https://pl.wikipedia.org/wiki?curid=706290" title="Tallinna FC TVMK">
Tallinna FC TVMK

Tallinna FC TVMK – estoński klub piłkarski z siedzibą w Tallinnie funkcjonujący w latach 1951–2008.
Historia.
Chronologia nazw:
Klub TVMK założony został w 1951 i reprezentował Tallińską Fabrykę Sklejki i Mebli (est. "Tallinna Vineeri- ja Mööblivabriku"). W 1990 występował w Pierwszej dywizji Estonii. W 1992 debiutował w Meistriliiga. Potem został rozwiązany.
W 1997 ponownie reaktywowany na bazie klubu Marlekor Tallinn, który był założony w 1995 jako Tevalte Tallinn.
Od sezonu 2001 do 2008 regularnie startował w pucharach i regularnie zdobywał miejsca w czołowej czwórce Meistriliigi. Natomiast w sezonie 2008 dość niespodziewanie zespół z Tallinna zajął ostatnie – 10 miejsce w tabeli ligi estońskiej i został relegowany.
Talliński zespół nigdy nie przeszedł choćby jednej rundy w pucharach, choć miał ku temu okazji nie mało. W 2001 roku na przeszkodzie do 2. rundy pucharu Intertoto tallińskiemu zespołowi stanął Hapoel Hajfa z Izraela. Najpierw w Tallinnie było 0-2 dla Hapoela, a na wyjeździe w Izraelu było z kolei 3-0 dla zespołu z Hajfy. W kolejnych czterech latach Tallinna VMK grał w Pucharze UEFA. Ich przeciwnikiem w roku 2002 był gruziński zespół Dinamo Tbilisi. Faworytem był estoński zespół, ale w meczach spisywali się bardzo słabo. Najpierw u siebie przegrali aż 1-4, a w rewanżu 0-1. W następnym sezonie zmierzyli się w 1 rundzie kwalifikacji z duńskim zespołem Odense BK. W Tallinnie był remis 1-1, z kolei w duńskim Odense padł rezultat 3-1 premiujący zespół z Danii. Sezon 2004 był dla estońskiego zespołu niezbyt udany. Najpierw znowu zajęli tylko 2 miejsce w lidze, a w UEFA odpadli z bardzo przeciętnym amatorskim zespołem z Islandii – Akraness w bardzo kompromitującym stosunku 3-6 w dwumeczu (2-4 w Tallinnie, 1-2 w Islandii). Z kolei w roku 2005 TVMK odniósł spory sukces – wygrał Meistriliiga. W Pucharze UEFA znów spisał się dość żenująco, ale tym razem potrafił przynajmniej zremisować u siebie z fińskim MyPa 1-1. W Finlandii padł też wynik dosyć akceptujący dla Estonii – 1-0 dla zespołu z Finlandii, ale mimo wszystko talliński zespół znów zakończył występ w Europie w 1 rundzie kwalifikacji. W roku 2006 TVMK zagrał w końcu w Lidze Mistrzów. W 1 rundzie eliminacji trafił na mistrza Islandii – Hafnarfjarðar. W pierwszym meczu pod Reykjavíkiem padł remis 1-1. Mimo całkiem sporych szans na awans, talliński zespół skompromitował się w rewanżu przegrywając z amatorami 2-3. Warto także dodać, iż zespół z Hafnarfjoerdon w kolejnej rundzie zagrał z ówczesnym mistrzem Polski – Legią Warszawa. Kolejny sezon dla zespołu jednokrotnego mistrza Estonii także nie był za dobry. Zajął 3 miejsce w lidze estońskiej i grał tylko w Pucharze Intertoto po 4. miejscu w sezonie poprzednim. Estończycy błyskawicznie pożegnali się z pucharem po remisie u siebie 0-0 i porażce na wyjeździe 2-4 z FC Honka z Finlandii. Następny 2008 rok był dla TVMK katastrofalny. Najpierw bardzo kiepski początek w lidze, później pożegnanie się (jak zwykle) już w 1 rundzie kwalifikacji tym razem Pucharu UEFA z zespołem duńskim – FC Nordsjælland po porażce 0-3 w Tallinnie i 0-5 w Danii. Po wspomnianym kiepskim początku sezonu Tallińczycy już się nie podnieśli i ukończyli sezon 2008 na ostatnim, 10 miejscu w tabeli 1 ligi estońskiej. 6 listopada 2008 klub został ponownie rozwiązany.

</doc>
<doc id="706291" url="https://pl.wikipedia.org/wiki?curid=706291" title="Reprezentacja Polski na mistrzostwach świata w piłce nożnej">
Reprezentacja Polski na mistrzostwach świata w piłce nożnej

Reprezentacja Polski na mistrzostwach świata w piłce nożnej – dotychczasowe starty:
Bilans reprezentacji Polski.
9 turniejów
25 przeciwników
38 meczów
17 zwycięstw, 6 remisów, 15 porażek
Bramki 49:50
Rywale reprezentacji Polski na Mistrzostwach Świata.
Kolejno: zespół, liczba meczów (lata), bilans Polski: zwycięstwa-remisy-porażki, bilans bramek: zdobyte:stracone
Podsumowanie według kontynentów.
Kolejno: kontynent (liczba drużyn), liczba meczów (lata), bilans Polski: zwycięstwa-remisy-porażki, bilans bramek: zdobyte:stracone
Strzelcy bramek dla reprezentacji Polski na Mistrzostwach Świata.
10 bramek.
Grzegorz Lato (1974 – 7, 1978 – 2, 1982 – 1)
7 bramek.
Andrzej Szarmach (1974 – 5, 1978 – 1, 1982 – 1)
6 bramek.
Zbigniew Boniek (1978 – 2, 1982 – 4)
1 bramka.
Jan Bednarek (2018), Andrzej Buncol (1982), Włodzimierz Ciołek (1982), Jerzy Gorgoń (1974), Grzegorz Krychowiak (2018), Paweł Kryszałowicz (2002), Janusz Kupcewicz (1982), Stefan Majewski (1982), Emmanuel Olisadebe (2002), Fryderyk Scherfke (1938), Marcin Żewłakow (2002), Piotr Zieliński (2022)

</doc>
<doc id="706297" url="https://pl.wikipedia.org/wiki?curid=706297" title="Reprezentacja Polski w piłce nożnej mężczyzn na igrzyskach olimpijskich">
Reprezentacja Polski w piłce nożnej mężczyzn na igrzyskach olimpijskich

Reprezentacja Polski w piłce nożnej na igrzyskach olimpijskich – zespół piłkarski, reprezentujący Rzeczpospolitą Polską na igrzyskach olimpijskich, powoływany przez selekcjonera, w którym występować mogą wyłącznie zawodnicy posiadający obywatelstwo polskie. Za jej funkcjonowanie odpowiedzialny jest Polski Związek Piłki Nożnej (PZPN). 

</doc>
<doc id="706300" url="https://pl.wikipedia.org/wiki?curid=706300" title="Wilamowo (Wajsznory)">
Wilamowo (Wajsznory)

Wilamowo (niem. "Wilhelmsdorf") – część wsi Wajsznory w Polsce, położona w województwie warmińsko-mazurskim, w powiecie kętrzyńskim, w gminie Kętrzyn.
W latach 1975–1998 Wilamowo administracyjnie należała do województwa olsztyńskiego.
Na miejscu znajduje się lotnisko Kętrzyn-Wilamowo, małe lotnisko sportowe, będące własnością Aeroklubu Krainy Jezior. Odbywają się tu rokrocznie pokazy lotnicze pod nazwą Festyn Lotniczy Mazury połączone ze Zlotem Miłośników Lotnictwa.

</doc>
<doc id="706301" url="https://pl.wikipedia.org/wiki?curid=706301" title="Stanisław Oślizło">
Stanisław Oślizło

Stanisław Oślizło (ur. 13 listopada 1937 w Jedłowniku) – polski piłkarz, obrońca, wychowanek Kolejarza Wodzisław, kapitan reprezentacji Polski i Górnika Zabrze, strzelec jedynej bramki w historii polskiej piłki w finale Pucharu Zdobywców Pucharów w meczu z Manchesterem City.
Życiorys.
Pochodzi z dzielnicy Wodzisławia Śląskiego Jedłownika, jest absolwentem Liceum Ogólnokształcącego w Wodzisławiu Śląskim, wychowankiem, i byłym zawodnikiem Odry Wodzisław Śląski (ówcześnie Kolejarza Wodzisław Śl.). Następnie grał dla Kolejarza Katowice (1954-1955), i Górnika Radlin (1956-1959) z którym dwukrotnie awansował i spadał z Ekstraklasy. Następnie został zawodnikiem Górnika Zabrze (1960-1972). Oślizło to 57-krotny reprezentant Polski (1961-1971) – zdobywca 1 bramki, kapitan reprezentacji, 8-krotny mistrz Polski (1961-1972), 6-krotny zdobywca Pucharu Polski (1965, 1968, 1969, 1970, 1971, 1972), finalista Pucharu Zdobywców Pucharów (1970).
Zasłużony Mistrz Sportu. Czterokrotny laureat "Złotych Butów" w plebiscycie "Sportu" (1961, 1962/63, 1966/67 i 1967/68).
Jako trener prowadził m.in. GKS Katowice (runda wiosenna sezonu 1978/1979 i jesienna sezonu 1979/1980 – został zwolniony przed końcem rundy), Odrę Wodzisław Śląski, Piasta Gliwice, Carbo Gliwice i Górnika Zabrze. Sześciokrotnie podnosił Puchar (krajowy) Polski jako jedyny zawodnik w Europie i zdobył go z Górnikiem Zabrze na własność (jedyna drużyna w Polsce, która tego dokonała). Był twarzą jubileuszu 60-lecia Górnika Zabrze. Pełnił funkcję rzecznika zabrzańskiego klubu.
Postanowieniem prezydenta RP Aleksandra Kwaśniewskiego z 7 listopada 2001 został odznaczony Krzyżem Oficerskim Orderu Odrodzenia Polski Orderu Odrodzenia Polski "za wybitne zasługi dla rozwoju sportu piłkarskiego, za działalność społeczną".
Od 2014 członek Klubu Wybitnego Reprezentanta.

</doc>
<doc id="706304" url="https://pl.wikipedia.org/wiki?curid=706304" title="Jezioro Ostrowite (Pojezierze Południowopomorskie)">
Jezioro Ostrowite (Pojezierze Południowopomorskie)

Ostrowite – jezioro o powierzchni 25,9 ha, położone na Pojezierzu Południowopomorskim, około 13 km na północny wschód od Gorzowa Wielkopolskiego (województwo lubuskie, powiat gorzowski, gmina Kłodawa). Pośrodku jeziora leży wyspa. Na południowy wschód od akwenu znajduje się Jezioro Nierzym.

</doc>
<doc id="706305" url="https://pl.wikipedia.org/wiki?curid=706305" title="Association to Advance Collegiate Schools of Business">
Association to Advance Collegiate Schools of Business

The Association to Advance Collegiate Schools of Business AACSB International – ogólnoświatowe stowarzyszenie uczelni ekonomicznych.
Członkowie w Polsce.
"Źródło":
Akredytacja.
AACSB to również jedna z dwóch prestiżowych światowych akredytacji uczelni biznesowych. Druga, popularniejsza w Europie, to EQUIS. Łącznie z trzecią akredytacją, AMBA, przyznawaną programom typu MBA, stanowi podstawę uwzględnienia i oceny uczelni m.in. w rankingach Financial Times, The Economist i in. 
Od 2003 roku nie jest akredytacją tylko amerykańską, choć do dziś przewaga akredytowanych uczelni to szkoły z USA, m.in. University of California, Berkeley, UCLA, Harvard University, Stanford University.

</doc>
<doc id="706313" url="https://pl.wikipedia.org/wiki?curid=706313" title="Kirżacz">
Kirżacz

Kirżacz (ros. "Киржач") – miasto w Rosji, w obwodzie włodzimierskim położone 125 km na zachód od Włodzimierza nad rzeką Kirżacz (lewy dopływ Klaźmy), centrum administracyjne rejonu kirżaczskiego.
Osada założona w XIV wieku jako słoboda, po likwidacji monastyru w 1776 wieś, od 1778 prawa miejskie.
21 km od Kirżacza zginął w wypadku lotniczym Jurij Gagarin, co upamiętnia pomnik.

</doc>
<doc id="706315" url="https://pl.wikipedia.org/wiki?curid=706315" title="Synagogi Sanoka">
Synagogi Sanoka

W Sanoku przed II wojną światową funkcjonowało kilkadziesiąt synagog, z czego dzisiaj nie funkcjonuje żadna.
Istniejące, nieczynne
Nieistniejące
Budynek jej z synagog (drewniany) został zamieniony podczas wojny na kuchnię.

</doc>
<doc id="706317" url="https://pl.wikipedia.org/wiki?curid=706317" title="Konwencja turystyczna">
Konwencja turystyczna

Konwencja turystyczna – umowa międzynarodowa, najczęściej dwustronna, upraszczająca zasady ruchu transgranicznego w obrębie rejonu turystycznie atrakcyjnego, odwiedzanego przez obywateli stron umowy. Polska pierwszą tego rodzaju konwencję zawarła z Czechosłowacją w 1925, była to "Konwencja Turystyczna pomiędzy Rzecząpospolitą Polską a Republiką Czeskosłowacką, podpisana dnia 30 maja 1925 r. w Pradze", opublikowana w Dz. U. nr 57 poz. 333. Weszła ona w życie 12 czerwca 1926, obejmując polskie, czeskie i słowackie tereny przygraniczne w rejonie Śląska, Tatr i Beskidu Wschodniego.
Po II wojnie światowej i zmianach granic przedwojenna konwencja przestała obowiązywać. Przez lata pięćdziesiąte, w okresie stalinizmu, wszystkie kraje bloku wschodniego, izolowały swoje terytoria, nie zezwalając swym obywatelom na przekraczanie granic bez spełnienia licznie piętrzonych warunków, przez co "mały ruch turystyczny" praktycznie zamarł. Dopiero po nieznacznym złagodzeniu polityki podpisano (weszła w życie latem 1961) z Czechosłowacją podobną do przedwojennej konwencję, w której uwzględnione były oprócz Tatr także Sudety – czeskie i polskie Karkonosze, a także atrakcyjna dla obywateli Czechosłowacji zachodnia część Ziemi Kłodzkiej i Jezioro Otmuchowskie.
Po "Jesieni Ludów" i liberalizacji przepisów dotyczących przekraczania granic przez obywateli byłych państw komunistycznych polsko-czechosłowacka konwencja turystyczna straciła rację bytu, a po rozpadzie Czechosłowacji, a później wejściu do Unii Europejskiej Polski, Czech i Słowacji stała się całkowitym anachronizmem, bowiem zgodnie z europejską konwencją o ochronie praw człowieka i podstawowych wolności, każdemu obywatelowi przysługuje prawo do swobody poruszania się, w tym też prawo opuszczenia każdego kraju i skierowania się do innego swobodnie wybranego, jeżeli zostanie tam przyjęty.

</doc>
<doc id="706323" url="https://pl.wikipedia.org/wiki?curid=706323" title="BA">
BA



</doc>
<doc id="706325" url="https://pl.wikipedia.org/wiki?curid=706325" title="Bachelor of Arts">
Bachelor of Arts

Bachelor of Arts (BA, B.A.) – najniższy stopień akademicki w obszarze nauk humanistycznych, przyznawany w krajach anglosaskich. Odpowiada w przybliżeniu polskiemu licencjatowi. Dalszym etapem edukacji akademickiej jest tam Master of Arts, który uzyskuje się zazwyczaj 2 lata po BA.
Jego odpowiednikiem na poziomie bachelor’s degree w obszarze nauk ścisłych jest Bachelor of Science.

</doc>
<doc id="706327" url="https://pl.wikipedia.org/wiki?curid=706327" title="Taurotragus">
Taurotragus

Taurotragus – rodzaj ssaka z podrodziny bawołów (Bovinae) w obrębie rodziny wołowatych (Bovidae). 
Zasięg występowania.
Rodzaj obejmuje gatunki występujące w Czarnej Afryce. 
Morfologia.
Długość ciała samic 200–280 cm, samców 250–340 cm, długość ogona 54–90 cm, wysokość w kłębie samic 125–153 cm, samców 135–183 cm; długość rogów 43–123 cm; masa ciała samic 390–600 kg, samców 400–950 kg. 
Systematyka.
Podział systematyczny.
Do rodzaju należą następujące występujące współcześnie gatunki: 
Opisano również wymarłe plejstoceńskie gatunki :

</doc>
<doc id="706329" url="https://pl.wikipedia.org/wiki?curid=706329" title="Taurotragus oryx">
Taurotragus oryx



</doc>
<doc id="706330" url="https://pl.wikipedia.org/wiki?curid=706330" title="Przełęcz Rozdziele">
Przełęcz Rozdziele

Przełęcz Rozdziele (ok. 480 m) – przełęcz w Beskidzie Wyspowym. Znajduje się w miejscowości Rozdziele i oddziela Łopusze Zachodnie (661 m) od grzbietu Kamionna (801 m) – Cuba (596 m). Przez przełęcz tę biegnie droga wojewódzka nr 965 z Zielonej przez Bochnię do Limanowej. Przełęcz Rozdziele znajduje się tuż przy skrzyżowaniu tej drogi z lokalną drogą przez Rozdziele. W rejonie przełęczy znajduje się budynek szkoły podstawowej w Rozdzielu. Powyżej przełęczy Rozdziele droga nr 965 stromo wspina się na znajdującą się ok. 200 m dalej i wyżej położoną Przełęcz Widomą (535 m).
Spod przełęczy Rozdziele w przeciwne strony spływają dwa potoki: we wschodnim kierunku potok Rozdzielec, zaś w zachodnim Sanka. Rejon przełęczy jest bezleśny, zajęty przez pola i zabudowania miejscowości Rozdziele. Przebiega tędy szlak turystyki pieszej i rowerowej. Przełęcz Rozdziele nie jest specjalnie widokowa; widoki ograniczają się tylko do dolin potoków Rozdzielec i Sanka. Znacznie bardziej natomiast widokowa jest wyżej położona przełęcz Widoma.

</doc>
<doc id="706331" url="https://pl.wikipedia.org/wiki?curid=706331" title="Sykstyny">
Sykstyny

Sykstyny (niem. "Sixtin") – mała osada mazurska w Polsce położona w województwie warmińsko-mazurskim, w powiecie kętrzyńskim, w gminie Kętrzyn.
W latach 1975–1998 miejscowość administracyjnie należała do województwa olsztyńskiego.
Sykstyny należą do sołectwa Salpik. W roku 2000 Sykstynach było 25 mieszkańców.

</doc>
<doc id="706332" url="https://pl.wikipedia.org/wiki?curid=706332" title="Ayumi">
Ayumi

 – żeńskie imię japońskie.
Możliwa pisownia.
Ayumi można zapisać, używając wielu różnych znaków kanji, i może znaczyć m.in.:

</doc>
<doc id="706333" url="https://pl.wikipedia.org/wiki?curid=706333" title="Sobinka">
Sobinka

Sobinka (ros. "Собинка") – miasto w Rosji, w obwodzie włodzimierskim położone 37 km na południowy zachód od Włodzimierza na prawym brzegu rzeki Klaźmy, centrum administracyjne rejonu sobińskiego.
Osada powstała w połowie XIX wieku przy fabryce tekstylnej, znacjonalizowanej pod nazwą Komunistyczna awangarda (ros. Коммунистический авангард) i osada przezwana została Komawangard (ros. Комавангард). Od 1939 status miasta.

</doc>
<doc id="706334" url="https://pl.wikipedia.org/wiki?curid=706334" title="Gromki (Banaszki)">
Gromki (Banaszki)

Gromki (niem. "Heinrichshöfen") – przysiółek osady Banaszki w Polsce, położony w województwie warmińsko-mazurskim, w powiecie kętrzyńskim, w gminie Kętrzyn.
W latach 1975–1998 przysiółek administracyjnie należał do województwa olsztyńskiego.
Historia.
Majątek ziemski w Gromkach o powierzchni około 200 ha pod koniec XIX wieku należał do Wernera.
Niewielki dwór wybudowany został w drugiej połowie XIX wieku. Dwór przykryty jest dachem naczółkowym, posiada obustronny, dwupoziomowy ryzalit. Obok dworu znajduje się zaniedbany park. Dwór jest własnością prywatną.

</doc>
<doc id="706340" url="https://pl.wikipedia.org/wiki?curid=706340" title="Andrej Hlinka">
Andrej Hlinka

Andrej Hlinka (ur. 27 września 1864 w Černovej, zm. 16 sierpnia 1938 w Rużomberku) – słowacki polityk o orientacji narodowo-klerykalnej, publicysta, ksiądz rzymskokatolicki. Współzałożyciel i wieloletni przywódca Słowackiej Partii Ludowej, uznawany przez Słowaków za ojca narodu. Order jego imienia jest jednym z najwyższych odznaczeń państwowych Słowacji.
Życiorys.
Urodził się w miejscowości Černova (obecnie część Rużomberka) w Królestwie Węgier, w wielodzietnej rodzinie chłopskiej. Od 1877 do 1880 uczęszczał do gimnazjum w Ružomberku, w latach 1881–1883 kontynuował naukę w gimnazjum w Lewoczy. W 1883 został przyjęty do seminarium duchownego w Spišskej Kapitule, a 19 czerwca 1889 przyjął święcenia kapłańskie z rąk biskupa Juraja Császku.
W 1890 ks. Hlinka objął swoją pierwszą parafię we wsi Liptovské Kľačany, gdzie podjął działalność społeczną i kulturalną, działał jako publicysta. W 1897 został redaktorem pisma "Ľudove noviny", wydawanego w Rużomberku, które to stanowisko zajmował do 1901. W 1898 startował bez powodzenia w wyborach z ramienia partii ludowej; w 1901 opuścił jej szeregi. Od 1905 był proboszczem w Martinie, gdzie prowadził działalność polityczną, opowiadając się za katolicką partią Węgier ("Katolikus Néppárt").
W tym samym roku zwołał w Rużomberku zjazd, na którym powstała Słowacka Partia Ludowa – słowacka partia polityczna; ks. Hlinka był jej współzałożycielem. W 1906 za „podburzanie narodu” został skazany na karę grzywny i więzienia, którą odbył w Szegedzie w latach 1907–1910. Po opuszczenia więzienia wrócił do Rużomberku. W tym samym czasie został zawieszony w czynnościach kapłańskich z powodu oskarżenia o zdradę, skierowanego do biskupa Sádora Párvy’ego przez węgierską partię ludową. W 1909 sąd papieski uznał to zawieszenie za bezzasadne. Podczas I wojny światowej ks. Hlinka głośno opowiadał się za autonomią Słowacji.
Po wojnie ks. Hlinka choć był zdeklarowanym zwolennikiem wspólnego czesko-słowackiego państwa, upierał się przy jego federacyjnym charakterze domagając się autonomii Słowacji zgodnie z deklaracją pittsburską i prowadził działalność prokatolicką. Jeszcze w trakcie konferencji pokojowej pojawił się niezaproszony w Wersalu posługując się polskim paszportem, aby zabiegać o nieunitarny ustrój Czechosłowacji, co doprowadziło do skandalu dyplomatycznego. Zdarzenie to zostało uznane za zdradę przez władze praskie i ksiądz został uwięziony, mimo tego został wybrany do parlamentu w 1920 r., co doprowadziło do jego uwolnienia.
W 1937 został odznaczony Wielką Wstęgą Orderu Odrodzenia Polski.
Po objęciu władzy w Czechosłowacji przez Edvarda Beneša ks. Hlinka został zaproszony przez prezydenta do dialogu. Rozmowy, w których zamiast ks. Hlinki uczestniczył jego współpracownik ks. Józef Tiso, nie przyniosły efektów. Jednak tymczasem na Słowacji przybrał na sile ruch narodowy, doprowadzając do ogłoszenia autonomii tego kraju 6 października 1938 w Żylinie. Stało się to już po śmierci ks. Hlinki, który w wieku 74 lat zmarł 16 sierpnia 1938 roku w Rużomberku.
Pierwotnie został pochowany na cmentarzu w Rużomberku 22 sierpnia 1938. Informacja o planowanym czasowym pochówku w rodzinnym mieście została podana jeszcze przed pogrzebem. Później szczątki Hlinki przeniesiono do nowo wybudowanego mauzoleum w tym mieście. W 1944 (lub w 1945) ciało przeniesiono w nieznane miejsce w związku z obawami, iż może być zniszczone przez wkraczającą Armię Czerwoną (według innej wersji w czasie Słowackiego Powstania Narodowego mauzoleum próbował zniszczyć partyzancki samolot). Do dzisiaj nie wiadomo, gdzie znajdują się szczątki Andreja Hlinki.
Od jego nazwiska nazwę wzięła utworzona miesiąc po jego śmierci paramilitarna organizacja Słowackiej Partii Ludowej – Gwardia Hlinki.

</doc>
<doc id="706342" url="https://pl.wikipedia.org/wiki?curid=706342" title="Akiko">
Akiko



</doc>
<doc id="706343" url="https://pl.wikipedia.org/wiki?curid=706343" title="Al Jazeera English">
Al Jazeera English

Al Jazeera English – nadająca całą dobę telewizja informacyjna w języku angielskim. Powstała jako językowa wersja arabskiej telewizji Al Jazeera.
Początkowo miała rozpocząć nadawanie w czerwcu 2006, jednak jej start był przekładany aż do 15 listopada 2006. Pierwotnie stacja miała nazywać się "Al Jazeera International", jednak 14 listopada zapadała decyzja o zmianie jej nazwy.
Al Jazeera English jest pierwszą globalną anglojęzyczną telewizją nadającą z Bliskiego Wschodu. Stacja nadaje zarówno informacje o regionie jak i o wydarzeniach na całym świecie, mając w zasięgu potencjalnie 1 miliard widzów posługujących się językiem angielskim. Telewizja nie posiada studia, będącego centrum nadawania. Wydarzenia nadawane są rotacyjnie (w zależności od pory dnia) z czterech centrów zlokalizowanych w: Kuala Lumpur, Doha, Londynie i Waszyngtonie.
W programie stacji oprócz bieżących wiadomości nadawane są programy dokumentalne, transmisje na żywo, biznes, sport oraz pogoda.
Redakcje i oddziały lokalne na świecie.
Oprócz czterech centrów nadawania Al Jazeera English posiada lub w najbliższym czasie otworzy łącznie 20 informacyjnych redakcji lokalnych.
Dziennikarze.
Wśród znanych dziennikarzy, którzy wcześniej byli w stacjach telewizyjnych takich jak BBC, CNN są:
Inne znane osoby w redakcji:

</doc>
<doc id="706347" url="https://pl.wikipedia.org/wiki?curid=706347" title="Alix de Foresta-Bonaparte">
Alix de Foresta-Bonaparte

Alix de Foresta-Bonaparte (ur. 4 kwietnia 1926 w Marsylii) – francuska księżna ("Princesse Napoléon, Altesse Impériale"), matka obecnej głowy rodu Bonapartych, księcia Karola.
Jest córką hrabiego Alberyka de Foresta, pochodzącego ze starej szlachty prowansalskiej, i jego małżonki Genieviève Fredet.
16 sierpnia 1949 poślubiła w Linières-Bouton księcia Ludwika Hieronima Bonaparte, jedynego wówczas żyjącego przedstawiciela cesarskiej linii Bonapartych, bohatera francuskiej Résistance w czasie II wojny światowej. Urodziło im się czworo dzieci:
Księżna Alix jest honorową przewodniczącą centrum dla osób niepełnosprawnych w Neuilly i przewodniczącą Komitetu Pielęgnowania Tradycji w dwóch pułkach francuskich: 16. Pułku Strzelców Alpejskich i 13. Pułku Dragonów. Obie jednostki utworzone zostały przez cesarza Napoleona III.
W sporze o sukcesję w rodzie Bonapartych, który wybuchł po śmierci jej męża w 1997 roku, księżna Alix stanęła po stronie wnuka, Jana Krzysztofa, przeciwko synowi Karolowi.

</doc>
<doc id="706349" url="https://pl.wikipedia.org/wiki?curid=706349" title="Jan Załęski">
Jan Załęski

Jan Henryk Załęski (ur. 9 czerwca 1926 w Grodzisku Mazowieckim, zm. 2 grudnia 1984 w Helsinkach) – technolog żywności, polityk i naukowiec. W latach 1980–1981 minister przemysłu spożywczego i skupu, w latach 1983–1984 ambasador PRL w Finlandii.
Życiorys.
Syn Zygmunta i Zofii. Absolwent Szkoły Głównej Gospodarstwa Wiejskiego w Warszawie. w 1978 otrzymał tytuł profesora nadzwyczajnego nauk technicznych. W latach 1959–1960 studiował w zakresie technologii żywności, żywienia i biochemii Massachusetts Institute of Technology w Bostonie. W latach 1943–1944 był robotnikiem w Zarządzie Miejskim Warszawy, od 1952 do 1964 asystent i adiunkt Państwowego Zakładu Higieny, a następnie do 1968 sekretarz naukowy w Instytucie Przemysłu Fermentacyjnego. Od 1973 do 1978 był wykładowcą Akademii Rolniczo-Technicznej w Olsztynie.
Należał do Związku Młodzieży Wiejskiej RP Wici (1945–1948) i Związku Młodzieży Polskiej (1948–1954), w 1968 wstąpił do Zjednoczonego Stronnictwa Ludowego. Od 1980 do 1984 był członkiem Naczelnego Komitetu ZSL. Od 8 października 1980 do 3 lipca 1981 był ministrem przemysłu spożywczego i skupu w rządzie Józefa Pińkowskiego i Wojciecha Jaruzelskiego. Następnie do 1982 podsekretarzem stanu i I zastępcą ministra rolnictwa i gospodarki żywnościowej. Od 1983 roku Ambasador PRL w Helsinkach. Zmarł nagle w wyniku nieudanej operacji trzustki w Szpitalu Uniwersyteckim w Helsinkach. Pochowany na cmentarzu Powązki Wojskowe w Warszawie (kwatera C39-4-5).

</doc>
<doc id="706350" url="https://pl.wikipedia.org/wiki?curid=706350" title="Biedaszki Małe">
Biedaszki Małe

Biedaszki Małe (niem. "Klein Neuhof") – wieś mazurska w Polsce położona w województwie warmińsko-mazurskim, w powiecie kętrzyńskim, w gminie Kętrzyn.
W latach 1975–1998 miejscowość administracyjnie należała do województwa olsztyńskiego.
Wieś należy do sołectwa Biedaszki.
Historia.
Wieś powstała w XV w. jako folwark krzyżacki należący do Biedaszek.
W roku 1928 przeniesiono tu luterańskie Seminarium Kaznodziejskie z Karolewa. Seminarium zlikwidowano w 1940, a w budynku umieszczono radiostację pracującą na potrzeby Wilczego Szańca. Radiostację zlokalizowano w pewnym oddaleniu od kwatery Hitlera, aby anteny nie demaskowały jej położenia. Druga z takich radiostacji znajdowała się w Lembruku – miejscowości położonej pomiędzy Świętą Lipką a Mrągowem.
Po II wojnie światowej w dawnym budynku Seminarium funkcjonował dom kultury finansowany z działalności socjalnej KPMR Biedaszki. W roku 2008 w świetlicy powstało "Centrum Kształcenia" w ramach programu "Wioska internetowa kształcenie na odległość na terenach wiejskich". Do dyspozycji mieszkańców jest 11 komputerów z dostępem do platformy e-edukacyjnej.
Gospodarka.
W roku 1953 w Biedaszkach utworzono Państwowy Ośrodek Maszynowy, który w 1974 przekształcono w Kętrzyńskie Przedsiębiorstwo Mechanizacji Rolnictwa. KPMR posiadał filie: w Reszlu, Korszach i Srokowie. Na bazie KPMR w Biedaszkach powstał zakład "Polmot Mrągowo S.A.". W Biedaszkach Małych działają też inne firmy: Piekarnia "Mistrza Jana" i "Auto-Serwis".

</doc>
<doc id="706351" url="https://pl.wikipedia.org/wiki?curid=706351" title="Łopusze (wieś)">
Łopusze (wieś)

Łopusze – wieś w Polsce położona w województwie podlaskim, w powiecie siemiatyckim, w gminie Drohiczyn.
W okresie międzywojennym miejscowość należała do województwa białostockiego, po wojnie do reaktywowanego tzw. dużego województwa białostockiego, a w latach 1975-1998 do tzw. małego województwa białostockiego.
Wierni kościoła rzymskokatolickiego należą do parafii Narodzenia Najświętszej Maryi Panny w Ostrożanach.

</doc>
<doc id="706359" url="https://pl.wikipedia.org/wiki?curid=706359" title="Gromki">
Gromki



</doc>
<doc id="706362" url="https://pl.wikipedia.org/wiki?curid=706362" title="Kumkiejmy Przednie">
Kumkiejmy Przednie

Kumkiejmy Przednie – kolonia wsi Wokiele w Polsce, położona w województwie warmińsko-mazurskim, w powiecie bartoszyckim, w gminie Górowo Iławeckie.
W latach 1975–1998 kolonia administracyjnie należała do województwa olsztyńskiego.

</doc>
<doc id="706363" url="https://pl.wikipedia.org/wiki?curid=706363" title="Jurjew-Polskij">
Jurjew-Polskij

Jurjew-Polskij (ros. Юрьев-Польский) – miasto w Rosji, w obwodzie włodzimierskim, położone 68 km na północny zachód od Włodzimierza (i niespełna 200 km na północny wschód od Moskwy), nad rzeką Kołokszą (dopływ Klaźmy), siedziba administracyjna rejonu jurjew-polskiego, miejscowość turystyczna.
Miejscowość założona przez księcia Jurija Dołgorukiego w 1152 roku; pierwszy człon nazwy pochodzi od imienia księcia, drugi od pola (opola) i odróżnia miasto od twierdzy Jurjew (dziś Tartu w Estonii). Zniszczone w 1238 roku w czasie najazdu Mongołów, od 1340 roku w granicach Księstwa Moskiewskiego. Najbardziej charakterystycznym punktem miasta jest sobór św. Jerzego wzniesiony w latach 1230-1234, w 1460 roku runął jego dach, naprawiony w 1471 roku staraniem architekta Wasilija Jermolina. 
Prawa miejskie od 1778 roku.
W wieku XIX miasto powiatowe w guberni włodzimierskiej, zamieszkane w 1897 roku przez 5637 osób. Powiat jurjewski liczył wówczas 2640 wiorst kwadratowych (3004 km²) i zamieszkany był w 1897 przez 95 335 osób.

</doc>
<doc id="706366" url="https://pl.wikipedia.org/wiki?curid=706366" title="Mieczysław Zajfryd">
Mieczysław Zajfryd

Mieczysław Zajfryd (ur. 12 listopada 1922 w Brześciu, zm. 31 lipca 2020 w Warszawie) – kolejarz i ekonomista, minister komunikacji (1969–1976, 1977–1981).
Życiorys.
Syn Stanisława i Doroty. W 1958 otrzymał tytuł magistra ekonomii w Szkole Głównej Planowania i Statystyki w Warszawie. W okresie 1940–1944 zatrudniony na kolei w Brześciu jako robotnik i magazynier. W 1945 pracował w zakładach włókienniczych K. Eisert w Łodzi. Następnie od 1945 do 1952 w Dyrekcji Okręgowej Kolei Państwowej jako dyżurny ruchu w Ozorkowie i Kutnie oraz jako naczelnik wydziału w Krakowie. W latach 1953–1965 zatrudniony w administracji centralnej Polskich Kolei Państwowych, w tym od 1958 na stanowisku dyrektora Centralnego Zarządu Ruchu Kolejowego.
W 1947 wstąpił do Polskiej Partii Robotniczej, a następnie do Polskiej Zjednoczonej Partii Robotniczej. Delegat na VI, VII i VIII Zjazd PZPR, w latach 1971–1981 był zastępcą członka Komitetu Centralnego PZPR. W latach 1965–1969 był podsekretarzem stanu w resorcie komunikacji, a w okresie od 10 września 1969 do 27 marca 1976 i od 17 grudnia 1977 do 31 października 1981 ministrem tegoż resortu w rządach Józefa Cyrankiewicza i Piotra Jaroszewicza, Piotra Jaroszewicza Piotra Jaroszewicza i Edwarda Babiucha oraz Edwarda Babiucha, Józefa Pińkowskiego i Wojciecha Jaruzelskiego. W międzyczasie, w latach 1976–1977 pełnił funkcję zastępcy stałego przedstawiciela rządu Polski, w randze ministra, w Radzie Wzajemnej Pomocy Gospodarczej w Moskwie. Pełniąc funkcję ministra, w okresie 1978–1981 wykonywał też obowiązki dyrektora generalnego PKP.
Pochowany na Cmentarzu Komunalnym Północnym w Warszawie.

</doc>
<doc id="706367" url="https://pl.wikipedia.org/wiki?curid=706367" title="Ustroń (stacja kolejowa)">
Ustroń (stacja kolejowa)

Ustroń – stacja kolejowa w Ustroniu, w województwie śląskim, w Polsce. Znajduje się na wysokości 343 m n.p.m.
W roku 2017 stacja obsługiwała 20–49 pasażerów na dobę.
Historia.
Linia kolejowa z Goleszowa do Ustronia jako odgałęzienie Kolei Miast Śląskich i Galicyjskich została otwarta 18 grudnia 1888 roku dla pociągów towarowych kursujących do ustrońskiej huty. Wybudowano dwukondygnacyjny budynek dworcowy z budynkiem mieszkalnym dla pracowników kolei, charakterystyczny dla budowanych ówcześnie dworców austriackich. Na stacji kolejowej wybudowano jednostanowiskową parowozownię oraz postawiono żuraw wodny. Stacja kolejowa w związku z uruchomieniem w 1928 roku linii kolejowej do Polany została przebudowywana. Podczas elektryfikacji linii kolejowej do Wisły zlikwidowano parowozownię wraz z żurawiem wodnym oraz zlikwidowano semafory kształtowe i zamontowano semafory świetlne. Do Ustronia kursował okazjonalnie pociąg zdawczo-manewrowy prowadzony przez SM42 z platformami i węglarkami dla nadleśnictwa. Z okazji stulecia stacji kolejowej w 1988 roku odbyła się kolejowa wystawa filatelistyczna w ustrońskim muzeum. Z tej okazji wykonano specjalny okolicznościowy datownik stosowany do stemplowania przesyłek pocztowych. Na stacji kolejowej znajdowały się dwie bocznice kolejowe prowadzące do Zakładów Kuźniczych oraz do tartaku. W 2003 roku składy towarowe pojawiły się na tej stacji kolejowej po kilkuletniej przerwie z powodu ataku korników na beskidzkie lasy w większości porośnięte świerkami i masową wycinką tamtejszego drzewostanu. Stacja posiadała niski peron wyspowy z zabudowanymi na nim wiatami. W pobliżu stacji do 2007 roku znajdował się początek szlaku turystycznego na Równicę i jednocześnie początek Głównego Szlaku Beskidzkiego. Kasa biletowa i poczekalnia jest nieczynna. Stacja jest wykorzystywana na linii S6 spółki Koleje Śląskie od 1 czerwca 2012, kiedy spółka ta przejęła obsługę linii kolejowej od Przewozów Regionalnych.

</doc>
<doc id="706368" url="https://pl.wikipedia.org/wiki?curid=706368" title="Reszkowo">
Reszkowo

Reszkowo (do 1945 r. "Achthuben") – kolonia wsi Zięby w Polsce, położona w województwie warmińsko-mazurskim, w powiecie bartoszyckim, w gminie Górowo Iławeckie, nad Jeziorem Reszkowo, przy drodze krajowej nr 512. 
W latach 1975–1998 kolonia administracyjnie należała do województwa olsztyńskiego.

</doc>
<doc id="706372" url="https://pl.wikipedia.org/wiki?curid=706372" title="EQUIS">
EQUIS



</doc>
<doc id="706376" url="https://pl.wikipedia.org/wiki?curid=706376" title="Szlak im. Husarii Polskiej">
Szlak im. Husarii Polskiej



</doc>
<doc id="706377" url="https://pl.wikipedia.org/wiki?curid=706377" title="Czarnowo Wielkie">
Czarnowo Wielkie

Czarnowo Wielkie (niem. "Groß Jodupp") – osada leśna w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość administracyjnie należała do województwa suwalskiego.
Inne miejscowości o nazwie Czarnowo: Czarnowo.
Podczas akcji germanizacyjnej nazw miejscowych i fizjograficznych (tzw. "chrzty hitlerowskie") utrwalona historycznie nazwa niemiecka "Groß Jodupp" (Wielkie Jodupy) została w 1938 r. zastąpiona przez administrację nazistowską sztuczną formą "Holzeck".

</doc>
<doc id="706389" url="https://pl.wikipedia.org/wiki?curid=706389" title="A.C. Chievo Verona">
A.C. Chievo Verona



</doc>
<doc id="706392" url="https://pl.wikipedia.org/wiki?curid=706392" title="Szlak im. Polskich Szkół Mniejszościowych">
Szlak im. Polskich Szkół Mniejszościowych

Szlak im. Polskich Szkół Mniejszościowych – żółty znakowany szlak turystyczny w województwie śląskim i województwie opolskim.
Informacje ogólne.
Szlak, którego trasę wyznaczają polskie szkoły mniejszościowe, które w okresie międzywojennym istniały w Niemczech. Został wytyczony w 1985 roku.
Dokładny przebieg szlaku można obejrzeć na tej mapie LINK.

</doc>
<doc id="706396" url="https://pl.wikipedia.org/wiki?curid=706396" title="Błażejewo (województwo warmińsko-mazurskie)">
Błażejewo (województwo warmińsko-mazurskie)

Błażejewo – osada w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość administracyjnie należała do województwa suwalskiego.
Obecnie w miejscowości nie ma zabudowy.
Inne miejscowości o nazwie Błażejewo: Błażejewo

</doc>
<doc id="706401" url="https://pl.wikipedia.org/wiki?curid=706401" title="Piszczel">
Piszczel



</doc>
<doc id="706402" url="https://pl.wikipedia.org/wiki?curid=706402" title="Trójznak">
Trójznak

Trójznak, trigraf – trzy litery oznaczające jedną lub dwie głoski.
Przykłady.
"Ortografia":

</doc>
<doc id="706404" url="https://pl.wikipedia.org/wiki?curid=706404" title="Nowy Młyn (powiat kętrzyński)">
Nowy Młyn (powiat kętrzyński)

Nowy Młyn (niem. "Neumühl") – mała osada mazurska w Polsce położona w województwie warmińsko-mazurskim, w powiecie kętrzyńskim, w gminie Kętrzyn na trasie linii kolejowej Kętrzyn – Korsze.
W latach 1975–1998 miejscowość administracyjnie należała do województwa olsztyńskiego.
Przez wieś przepływa Dajna.
Historia.
W pobliżu wsi znajdują się dwa grodziska pruskie.
W latach 1420–1442 powstał tu młyn wodny na potrzeby krzyżackiego zamku w Kętrzynie.
W latach 1785 i 1817 był tu jeden budynek mieszkalny.
W ostatniej fazie funkcjonowania PGR dawny młyn należał do PPGR Smokowo. Budynek młyna służył jako magazyn zbóż. Pojemność magazynowa budynku została zwiększona przez dobudowanie silosów.
Nowy Młyn należy do sołectwa Biedaszki.

</doc>
<doc id="706408" url="https://pl.wikipedia.org/wiki?curid=706408" title="Funkcja Gudermanna">
Funkcja Gudermanna

Funkcja Gudermanna – funkcja specjalna nazwana od imienia niemieckiego matematyka, Christopha Gudermanna, zwana także amplitudą hiperboliczną lub gudermanianem, wyraża się wzorem:
Najważniejsze własności.
Jak widać, stosowane funkcji Gudermanna ukazuje naturalny pomost, jaki istnieje między funkcjami cyklometrycznymi a hiperbolicznymi, bez potrzeby odwoływania się do narzędzi analizy zespolonej.
Zauważmy, że:
Prawdziwe są następujące tożsamości:
Istnieje sposób wyrażenia funkcji wykładniczej przy użyciu funkcji Gudermanna:
Pochodna funkcji Gudermanna wyraża się wzorem:
Funkcja odwrotna.
Funkcja odwrotna do funkcji Gudermanna (oznaczamy ją formula_6 lub formula_7) wyraża się wzorem:
Ponadto prawdziwe jest równanie:
Pochodna funkcji odwrotnej do funkcji Gudermanna wyraża się wzorem:

</doc>
<doc id="706414" url="https://pl.wikipedia.org/wiki?curid=706414" title="Radużnyj">
Radużnyj



</doc>
<doc id="706419" url="https://pl.wikipedia.org/wiki?curid=706419" title="Slams">
Slams



</doc>
<doc id="706424" url="https://pl.wikipedia.org/wiki?curid=706424" title="Ly">
Ly

Ly ("elly", "ejj", "ellipszilon") – dwuznak w języku węgierskim. Wymawia się podobnie jak "j", chociaż historycznie "ly" i "j" oznaczały dwa różne dźwięki.

</doc>
<doc id="706426" url="https://pl.wikipedia.org/wiki?curid=706426" title="William Beauclerk (9. książę St Albans)">
William Beauclerk (9. książę St Albans)

William Aubrey de Vere Beauclerk (ur. 24 marca 1801, zm. 27 maja 1849 w Londynie) – brytyjski arystokrata, najstarszy syn Williama Beauclerka, 8. księcia St Albans i Marii Nelthorpe, córki Johna Nelthorpe'a.
Jako przedstawiciel młodszej linii rodu Beauclerków, William nie był przewidziany do dziedziczenia tytułu księcia St Albans i innych przysługujących mu tytułów. Zmieniło się to w 1816 r., kiedy jego ojciec, po szybkiej śmierci 6. księcia St Albans i jego syna, został kolejnym posiadaczem tytułu książęcego. 14-letni William został wtedy hrabią Burford. Tytuł książęcy odziedziczył po śmierci ojca w 1825 r. Zasiadł wtedy w Izbie Lordów.
16 czerwca 1827 r. w Londynie, poślubił Harriet Mellon (11 listopada 1777 - 6 sierpnia 1837), córkę Matthew Mellona. Małżonkowie nie mieli razem dzieci.
29 maja 1839 r. w Harby w Leicestershire, poślubił Elisabeth Catherine Gubbins (zm. 2 grudnia 1893), córkę generała-majora Josepha Gubbinsa. William i Elisabeth mieli razem syna i dwie córki:
Książę St Albans zmarł nagle w wieku 48 lat. Jego tytuły przypadły jego jedynemu synowi.

</doc>
<doc id="706428" url="https://pl.wikipedia.org/wiki?curid=706428" title="William Aubrey de Vere Beauclerk, 9. książę St Albans">
William Aubrey de Vere Beauclerk, 9. książę St Albans



</doc>
<doc id="706432" url="https://pl.wikipedia.org/wiki?curid=706432" title="TVMK Tallin">
TVMK Tallin



</doc>
<doc id="706435" url="https://pl.wikipedia.org/wiki?curid=706435" title="Oddychanie zewnętrzne">
Oddychanie zewnętrzne

Oddychanie zewnętrzne, respiracja, oddychanie – zespół procesów fizjologicznych umożliwiających tkankową penetrację tlenu i usuwanie dwutlenku węgla. U ssaków polega na pobieraniu powietrza do płuc, wymianie gazowej zachodzącej w pęcherzykach płucnych, transporcie tlenu i CO2 przez krew i dyfuzji pomiędzy krwią a komórkami organizmu.
W zależności od stopnia skomplikowania planu budowy organizmu oddychanie zewnętrzne może odbywać się wyłącznie przez jego powłokę zewnętrzną (powierzchnię ciała) na drodze dyfuzji (jamochłony, gąbki, pierwotniaki) lub za pośrednictwem wyspecjalizowanego narządu oddechowego (np. przestrzenie hemolimfatyczne w odnóżach niektórych skorupiaków, płucotchawki pajęczaków, tchawki, skrzela oraz płuca). Wymiana gazowa zachodząca podczas oddychania skórnego u zwierząt wodnych lub żyjących w wilgotnych siedliskach może przewyższać wymianę gazową skrzeli i płuc, przykładowo u węgorza wynosi ona 60% a u aksolotla 80%. U organizmów, których narządy oddechowe znajdują się wewnątrz ciała, oddychanie zewnętrzne możliwe jest dzięki ruchom oddechowym wentylującym te narządy. U ssaków są to ruchy klatki piersiowej, które zwiększając i zmniejszając objętość płuc powodują zasysanie lub wypychanie powietrza. U stawonogów są to pulsujące ruchy odwłoka.
Celem oddychania zewnętrznego jest umożliwienie oddychania wewnętrznego, zwanego również komórkowym, przez doprowadzenie potrzebnego do jego zajścia tlenu i usunięcie powstającego w jego skutek dwutlenku węgla. Oddychanie zewnętrzne ma jednak też znaczenie dla innych zjawisk fizjologicznych, np. pozwala kontrolować odczyn płynów ustrojowych.
Etapy oddychania.
W procesie oddychania zwierząt wyróżniane są dwa do czterech głównych etapów, w zależności od planu budowy organizmu:

</doc>
<doc id="706436" url="https://pl.wikipedia.org/wiki?curid=706436" title="Janki (województwo warmińsko-mazurskie)">
Janki (województwo warmińsko-mazurskie)

Janki (niem. "Klein Jahnen") – osada leśna w Polsce, w województwie warmińsko-mazurskim, w powiecie gołdapskim, w gminie Banie Mazurskie.
W latach 1975–1998 miejscowość należała administracyjnie do województwa suwalskiego.
Nazwa.
28 marca 1949 r. ustalono urzędową polską nazwę miejscowości – Janki, określając drugi przypadek jako Janek, a przymiotnik – janecki.

</doc>
<doc id="706440" url="https://pl.wikipedia.org/wiki?curid=706440" title="Zofia Potocka">
Zofia Potocka

Zofia Glavani "primo voto" Wittowa "secundo voto" Potocka, przedstawiała się także jako Sophie de Tchelitche (Celice) (ur. 12 stycznia 1760 w Bursie, zm. 24 listopada 1822 w Berlinie) – stambulska kurtyzana pochodzenia greckiego. Do historii przeszła jako kobieta słynąca z wyjątkowej urody (La Belle Phanariote), intelektu i licznych romansów. Na salony weszła jako żona Józefa Witta (1778-1798), a po rozwodzie z nim – jako trzecia żona Stanisława Szczęsnego Potockiego, którego poślubiła 17 kwietnia 1798 roku.
Pochodzenie.
Pochodziła z biednej rodziny; matka utrzymywała się ze sprzedaży warzyw. Później lansowano teorię (dziś obaloną), że wywodziła się ze zubożałej szlacheckiej rodziny greckiej Celice de Maurocordato. W dwunastym roku życia została adoptowana przez ciotkę Glavani i nosiła jej nazwisko (jej prawdziwe nazwisko pozostaje nieznane). Przed przyjazdem do Polski posługiwała się imieniem Dudu. W wieku siedemnastu lat została sprzedana przez ciotkę, która była stambulską kurtyzaną, Karolowi Boscampowi-Lasopolskiemu, posłowi nadzwyczajnemu Rzeczypospolitej przy Porcie Osmańskiej. Do kwietnia 1778 roku pełniła przy nim funkcję oficjalnej metresy. Przez kolejny rok była w Stambule luksusową kurtyzaną.
Podbój Europy.
W styczniu 1779 roku wyruszyła przez Rumunię do Polski do Karola Boscamp-Lasopolskiego, którego żona zmarła w lipcu 1778 roku. Boscamp obiecywał jej mariaż z kupcem lwowskim.
14 czerwca w Zienkowicach – po pewnych perypetiach – potajemnie została żoną Józefa Witta, syna Jana, komendanta twierdzy w Kamieńcu Podolskim. Małżeństwo to było bardzo niedobrane i zawarte wbrew ojcu świeżo nobilitowanego Józefa. W podróż poślubną państwo Wittowie wybrali się do Warszawy oraz innych stolic europejskich (Berlina, Brukseli, Paryża, Wiednia), budząc wszędzie zachwyt nad niezwykłą urodą pani Wittowej. Została wtedy okrzyknięta najpiękniejszą kobietą Europy, choć była wtedy w zaawansowanej ciąży. 17 października 1781 roku urodził się ich pierwszy syn, Jan de Witte, późniejszy generał rosyjski; drugim dzieckiem był zmarły w dzieciństwie Kornel Józef Stanisław (ur. 1784). W czasie kilkuletniej podróży Zofia miała przygody miłosne m.in. z hrabią Prowansji, późniejszym królem Ludwikiem XVIII, i jego bratem, hrabią Artois.
W 1787 roku wyruszyła w podróż do Stambułu, gdzie zastał ją wybuch wojny rosyjsko-tureckiej. Rok później znalazła się w obozie faworyta Katarzyny Wielkiej, księcia Grigorija Potiomkina, którego została kochanką. Po jego śmierci, na balu imieninowym carycy Katarzyny, wydanym 6 grudnia 1791 roku, poznała pana na Tulczynie, Stanisława Szczęsnego Potockiego. Zostawszy jego kochanką, towarzyszyła mu w latach dziewięćdziesiątych w kolejnej podróży po Europie.
Sofiówka.
W roku 1798 Zofia – dzięki znacznej pomocy Potockiego – rozwiodła się z Józefem Wittem i wyszła za mąż za swego protektora. Ślub odbył się 17 kwietnia 1798 r. w Tulczynie zarówno w obrządku katolickim, jak i prawosławnym (jako wyraz lojalności wobec carycy Katarzyny). Zofia, nim formalnie została żoną Potockiego, urodziła mu trójkę nieślubnych dzieci: Konstantego, Mikołaja i Helenę, które zmarły w dzieciństwie. Z formalnego związku miała piątkę dzieci: Aleksandra (1798-1868), Mieczysława (1799–1878), Zofię (Kisielewową) (1801–1875), Olgę (Naryszkinę) i Bolesława (1805–1893) (który najprawdopodobniej nie był synem Stanisława Potockiego, tylko jego wnukiem ze związku z pasierbem Szczęsnym Jerzym Potockim). Aleksander był wielkim patriotą, młodszy Bolesław ufundował gimnazjum; córki wyszły za mąż za carskich oficerów.
Po uchwaleniu Konstytucji 3 maja odwodziła Szczęsnego od współpracy z Rosjanami, namawiała do powrotu do Warszawy wbrew opinii o jej prorosyjskości.
W myśl polskiego prawa cywilnego, ze względu na brak wniesionego przez nią posagu, niewiele jej się należało w spuściźnie po mężu, którego jedynymi pełnoprawnymi spadkobiercami byli synowie z małżeństwa z Józefiną. Dlatego też sądziła się z dziećmi Józefiny Mniszchówny i udało jej się zatrzymać dla swoich dzieci prawie cały majątek (dzięki wsparciu swojego pasierba Szczęsnego Potockiego, którego była kochanką, oraz carskiego gubernatora, Nikołaja Nowosilcowa, którego faworytą została po śmierci męża). Właścicielem rodowego Tulczyna został jej najstarszy syn Aleksander.
W roku 1820 w domu Potockich wybuchł skandal, ponieważ Mieczysław przejął zarząd w Tulczynie dzięki protekcji na dworze petersburskim. Zofia została wówczas wyrzucona z Tulczyna i zamieszkała w Humaniu.
Zmarła w Berlinie 24 listopada 1822 roku, po długiej i ciężkiej chorobie nowotworowej narządów rodnych. Została pochowana w Humaniu, tuż obok swojej ukochanej Sofiówki – jednego z piękniejszych w Europie parków – założonej specjalnie dla niej (za 15 mln zł) i podarowanej przez zakochanego w niej Potockiego. Jej testament wydziedziczał Mieczysława. W latach czterdziestych XIX wieku trumna Zofii została przeniesiona do grobowca w cerkwi w Talnym. Stanisław Trembecki napisał na zamówienie zakochanego Szczęsnego poemat "Sofiówka", w którym lirycznie oddał piękno parku i jego właścicielki.

</doc>
<doc id="706442" url="https://pl.wikipedia.org/wiki?curid=706442" title="Levadia Tallin">
Levadia Tallin



</doc>
<doc id="706444" url="https://pl.wikipedia.org/wiki?curid=706444" title="Radużnyj (obwód włodzimierski)">
Radużnyj (obwód włodzimierski)

Radużnyj (ros. Радужный) – miasto zamknięte w Rosji, w obwodzie włodzimierskim położone 27 km na południe od Włodzimierza.
Miasto zamknięte Radużnyj, w latach 1977–1991 pod nazwą Władimir-30 (ros. Владимир-30), w latach 1991–1992 Raduga (ros. Радуга), od 1992 pod obecną nazwą. Status miasta od 1991.
Miasto powstało jako zaplecze dla OKB „Raduga” (Państwowy Naukowo – Badawczy i Doświadczalny Ośrodek Laserowy „Raduga” im. I.S. Kosminowa). W czasach ZSRR był to jeden z nielicznych na świecie ośrodków prowadzących badania w zakresie konstruowania, budowy i testowana bojowych laserów dużej mocy. Pracowano tam również nad rozwiązywaniem problemów w dziedzinie innych laserów oraz systemów optoelektronicznych.
Obecnie w ośrodku prowadzi się badania w zakresie fizyki doświadczalnej, systemów optoelektronicznych oraz urządzeń opartych na skupionej wiązce elektronów. Prowadzone są również badania w zakresie interakcji promieniowania laserowego z atmosferą ziemską oraz innymi materiałami.

</doc>
<doc id="706446" url="https://pl.wikipedia.org/wiki?curid=706446" title="Uniwersytet Oradejski">
Uniwersytet Oradejski

Uniwersytet Oradejski (rum. "Universitatea din Oradea") – uniwersytet mieszczący się w mieście Oradea w północno-zachodniej Rumunii. Zajmuje pierwszą pozycję w rankingu najdynamiczniej rozwijających się uniwersytetów w Rumunii, a także dzięki innowacyjności i nowoczesności uchodzi za najlepszą tego typu wyższą uczelnię w kraju.
Szkoła oferuje 123 kierunki studiów magisterskich oraz 151 pomagisterskich dla osób chcących zdobyć wyższe stopnie naukowe. Szkoła zatrudnia 2003 osoby (2006), z czego 1237 to wykładowcy i nauczyciele. W Oradei studiuje 35 000 studentów.

</doc>
<doc id="706452" url="https://pl.wikipedia.org/wiki?curid=706452" title="Al Dżazira English">
Al Dżazira English



</doc>
<doc id="706460" url="https://pl.wikipedia.org/wiki?curid=706460" title="Daniel Ortega">
Daniel Ortega

Daniel Ortega, właśc. José Daniel Ortega Saavedra (ur. 11 listopada 1945 w La Libertad) – nikaraguański polityk i rewolucjonista, przez większość życia przywódca Sandinistowskiego Frontu Wyzwolenia Narodowego ("Frente Sandinista de Liberación Nacional", FSLN). W latach 1979–1985 członek rządzącej krajem Junty Rekonstrukcji Narodowej ("Junta de Gobierno de Reconstrucción Nacional"), od 4 marca 1981 jej przewodniczący, prezydent Nikaragui w latach 1985–1990 i ponownie od 10 stycznia 2007. Oskarżany od tej pory o faktyczne sprawowanie władzy dyktatorskiej, wiążącej się z łamaniem reguł demokracji i praw człowieka.
Życiorys.
Urodził się w 1945 roku w mieście La Libertad. Jego ojciec był weteranem partyzanckiej armii Augusto Sandino. W młodości (pierwsza połowa lat 50.) wraz z rodzicami przeprowadził się do stolicy kraju Managui. Do Sandinistowskiego Frontu Wyzwolenia Narodowego dołączył w 1963 roku, rezygnując przy tym ze studiów. Brał udział w kampanii partyzanckiej Frontu co przypłacił schwytaniem przez siły rządowe w 1967 roku. Do schwytania Ortegi doszło gdy ten wraz z kilkoma innymi bojownikami próbował przeprowadzić napad na bank (fundusze miały trafić na walkę z reżimem). W trakcie odbywania więzienia wielokrotnie został poddany torturom. Pobyt w więzieniu zakończył w 1974 roku, kiedy to wyszedł na wolność w ramach programu wymiany więźniów. Po wyjściu na wolność trafił na Kubę, gdzie przeszedł kilkumiesięczne szkolenie w zakresie walki partyzanckiej. Po powrocie do kraju przez kolejne lata był jednym z przywódców Frontu nieustannie prowadzącego wojnę partyzancką. Wojna zakończyła się w 1979 roku zwycięstwem rewolucji i dojściem Frontu do władzy.
Po zwycięstwie militarnym w 1979 roku został członkiem nowej ekipy rządzącej. W 1981 roku został przewodniczącym rządu. W 1984 roku wygrał wybory prezydenckie a rok później objął urząd. Ortega w trakcie sprawowania rządów spotkał się z twardym sprzeciwem ze strony prezydenta Stanów Zjednoczonych Ronalda Reagana, który oskarżał Ortegę o marksizm i próbę szerzenia tej ideologii w całej Ameryce Środkowej. Pod kierownictwem CIA Stany Zjednoczone finansowały i zbroiły grupy bojowników antysandinistowskich znane jako Contras. Ze względu na agresywną retorykę USA, Ortega zwrócił się o pomoc do kubańskiego rządu Fidela Castro.
Po latach walk wewnętrznych i bojkotu ze strony USA, w 1990 roku oddał władzę opozycji. Nowym prezydentem została Violeta Chamorro. Od tamtej pory stał na czele opozycji skupionej wokół Frontu. Na łamach partii opowiadał się za kursem socjalistycznym. Bezskutecznie brał udział w wyborach prezydenckich w 1996 i 2001 roku (w wyborach w 2001 roku zdobył 42% głosów).
Powrócił do władzy w 2007 roku po wyborczym sukcesie w wyborach prezydenckich. Jego kadencja przedłużyła się w 2011 roku, kiedy to uzyskał reelekcję uzyskując przy tym około 60% głosów. Drugi etap rządów Ortegi wiąże się z rezygnacją z antyamerykańskiej retoryki, utrzymywaniem bliskich relacji z Wenezuelą rządzoną przez Hugo Cháveza, wdrażaniem programów eliminacji analfabetyzmu i głodu oraz wspieraniem sektora prywatnego.
Podczas rządów prezydenckich od 2007 roku zarzuca się Ortedze wprowadzenie faktycznej dyktatury, zmarginalizowanie parlamentu i przejęcie wymiaru sprawiedliwości oraz fałszowanie kolejnych wyborów. Wiceprezydentem została jego żona Rosario Murillo. W miejsce swoich poprzednich lewicujących rządów, w nowej konstytucji z 2013 roku wprowadził ustrój korporacyjny, oparty na związku władzy z wielkim kapitałem, ogłaszając zarazem, że Nikaragua ma być państwem chrześcijańskim, socjalistycznym i solidarnym, bez partii politycznych niszczących jedność narodu. Zarzuca się, że sam zgromadził przy tym wielki majątek, uwłaszczając się wraz z sojusznikami politycznymi na majątku państwowym przed oddaniem władzy w 1990 roku, w tym przedsiębiorstwach, fabrykach i kanałach telewizyjnych. Wprowadzono urzędowy kult Ortegi jako „zbawcy narodu”, którego symbolem stały się żelazne rzeźby Drzewa Życia. Ortega zyskał początkowo poparcie Kościoła katolickiego, biorąc ślub kościelny z wieloletnią partnerką Rosario Murillo i przegłosowując jeszcze w 2006 roku bezwzględny zakaz aborcji, co między innymi przyniosło mu poparcie Kościoła w wyborach.
W kwietniu 2018 roku Ortega wprowadził dekretem prezydenckim zwiększenie składek na ubezpieczenie społeczne, co spowodowało kilkudniowe protesty i zamieszki w kraju, krwawo stłumione przez władze. Szacuje się, że władze zastrzeliły 355 osób, wiele tysięcy następnie aresztowano, a kilkadziesiąt tysięcy zostało zmuszonych do ucieczki za granicę. Represje następnie władza skierowała także przeciwko popierającemu ją wcześniej Kościołowi Katolickiemu.
W listopadzie 2021 roku Ortega wygrał ponowne wybory, uznane powszechnie przez społeczność międzynarodową za sfałszowane i pozorowane. Przed wyborami władza aresztowała opozycjonistów i przeciwników politycznych oraz przejęła lub zamknęła niezależne media. Kadencję rozpoczął 10 stycznia 2022 roku, równocześnie został wraz z rodziną i współpracownikami obłożony sankcjami przez Unię Europejską i USA za przemoc wobec ludności, tłumienie wolności obywatelskich, łamanie demokracji i rządów prawa. W lutym 2023 roku reżim uwolnił uwięzionych w ostatnich latach 222 więźniów politycznych, w tym opozycjonistów i przedstawicieli elit kulturalnych, oraz wypędził ich z kraju i pozbawił obywatelstwa, konfiskując majątki.
Zarzuty na tle seksualnym.
W 1998 roku Ortega został oskarżony przez pasierbicę Zoilamérikę (córkę Rosario Murillo) o systematyczne wykorzystywanie seksualne i gwałty trwające od 1979 roku, gdy miała 11 lat, przez kolejne 20 lat. Zaprzeczali temu Ortega i Rosario Murillo. Próby dochodzenia przez nią praw przed sądami nikaraguańskimi nie powiodły się, a ostatecznie zarzuty zostały uznane za przedawnione. W 2008 roku strony zawarły ugodę i Zoilamérica wycofała zarzuty, lecz później je publicznie podtrzymała, oświadczając, że działała pod przymusem.

</doc>
<doc id="706463" url="https://pl.wikipedia.org/wiki?curid=706463" title="Action research">
Action research

Action research (pol.: "badanie w działaniu") – zbiór metod badawczych, których wspólną właściwością jest uznanie najwyższej kompetencji członków danej społeczności do rozumienia jej prawideł. Przedstawiciele nurtu AR przede wszystkim starają się zrozumieć osoby w danej organizacji lub środowisku, a nie narzucić im swoje poglądy. W przypadku działalności społecznej sprowadza się to do pomagania społecznościom w radzeniu sobie z problemami tak definiowanymi, jak sama społeczność je postrzega (zamiast klasycznego decydowania, co jest problemem i wymyślania rozwiązań za nich). W przypadku działalności naukowej polega na rezygnacji z teoretycznych modeli badawczych i na uznaniu wyższej kompetencji badanej zbiorowości do definiowania, co jest dla niej ważne. Z uwagi na zbieżności metodyczne AR często kojarzony jest z metodami jakościowymi, choć nie jest z nimi doktrynalnie związany.
Do najbardziej znanych na świecie przedstawicieli "action research" zaliczyć można Paulo Freire, Davida Schöna, Davydda Greenwooda, Kurta Lewina.

</doc>
<doc id="706464" url="https://pl.wikipedia.org/wiki?curid=706464" title="William Beauclerk (10. książę St Albans)">
William Beauclerk (10. książę St Albans)

William Ameleus Aubrey de Vere Beauclerk (ur. 15 kwietnia 1840 w Londynie, zm. 10 maja 1898) – brytyjski arystokrata, jedyny syn Williama Beauclerka, 9. księcia St Albans i Elisabeth Gubbins, córki generała-majora Josepha Gubbinsa.
Od urodzenia był tytułowany hrabią Burford. Wykształcenie odebrał w Eton College oraz w Trinity College na Uniwersytecie Cambridge. Tytuł księcia St Albans i przysługujące mu miejsce w Izbie Lordów odziedziczył po nagłej śmierci swojego ojca w wieku 9 lat. W 1880 r. został Lordem Namiestnikiem Nottinghamshire.
20 czerwca 1867 r. w Londynie, poślubił lady Sybil Mary Grey (28 listopada 1848 – 7 września 1871), córkę generała-porucznika Charlesa Greya (młodszego syna premiera Wielkiej Brytanii lorda Greya) i Caroline Farquhar, córki sir Thomasa Farquhara, 2. baroneta. William i Sybil mieli razem syna i dwie córki:
3 stycznia 1874 r. w Newtown Anner, poślubił Grace Bernal-Osborne (zm. 18 listopada 1926), córkę Ralpha Bernal-Osborne’a i Catherine Bernal-Osborne. William i Grace mieli razem dwóch synów i trzy córki:
Książę St Albans zmarł w wieku 58 lat. Tytuł książęcy odziedziczył jego najstarszy syn.

</doc>
<doc id="706465" url="https://pl.wikipedia.org/wiki?curid=706465" title="William Ameleus Aubrey de Vere Beauclerk, 10. książę St Albans">
William Ameleus Aubrey de Vere Beauclerk, 10. książę St Albans



</doc>
<doc id="706467" url="https://pl.wikipedia.org/wiki?curid=706467" title="Legnicko-Głogowski Okręg Miedziowy">
Legnicko-Głogowski Okręg Miedziowy

Legnicko-Głogowski Okręg Miedziowy (LGOM) (rzadziej Lubińsko-Głogowskie Zagłębie Miedziowe, Zagłębie Zachodnie, Zagłębie Miedziowe) – obszar przemysłowy w województwie dolnośląskim, złożony z 5 powiatów (głogowski, polkowicki, lubiński, legnicki, oraz miasto na prawach powiatu Legnica), zamieszkany przez ok. 0,5 mln mieszkańców.
LGOM jest głównym ośrodkiem przemysłu miedziowego w Polsce oraz jednym z największych ośrodków eksploatacji miedzi na świecie. Największym ośrodkiem LGOM jest miasto Legnica.
Geografia.
Położenie.
Legnicko-Głogowski Okręg Miedziowy znajduje się na Nizinie Śląskiej oraz Wzgórzach Dalkowskich, w północno-środkowej części województwa dolnośląskiego, w dorzeczach Odry i Kaczawy.
Do 1 stycznia 1999 pokrywał się w dużej mierze z obszarem ówczesnego województwa legnickiego. Gospodarczo oparty na eksploatacji złóż rud miedzi (górnictwo i hutnictwo) w zakładach Kombinatu Górniczo-Hutniczego Miedzi „Polska Miedź” SA.
Podział administracyjny.
Składa się z następujących miast: Legnicy, Lubina, Polkowic i Głogowa (miasta te, oddalone od siebie kolejno o ok. 20 km, niegdyś nazywane były "czwórmiastem LGOM-u" lub wręcz "LeLuPolGłowem") oraz szeregu mniejszych miejscowości.
Tabela odległości poszczególnych ośrodków LGOM.
Liczone od centrum do centrum
Gospodarka.
W 2007 roku powstał Legnicki Park Technologiczny, inwestorem jest KGHM, w Legnicy działa też największa w Polsce Specjalna Strefa Ekonomiczna – LSSE.
Górnictwo.
Niskoprocentowe złoża miedzi (0,8-1,5%) występujące pomiędzy Bolesławcem a Złotoryją były eksploatowane przed 1945. Po II wojnie światowej wznowiono wydobycie w zatopionych przez Niemców kopalniach w Iwinach, Nowym Kościele i Wilkowie. Dzięki badaniom prowadzonym przez prof. Jana Wyżykowskiego doprowadziły do odkrycia w 1957 bogatych, ale głęboko położonych złóż miedzi zalegających pomiędzy Legnicą a Głogowem. LGOM zaczął się rozwijać od 1960, w 1968 uruchomiono kopalnie Lubin i Polkowice, w 1974 Rudna, po 1978 Sieroszowice.
Wydobycie rud miedzi odbywa się w następujących oddziałach wydobywczych KGHM:
W procesie wydobycia miedzi uczestniczą także:
Hutnictwo.
Na sektor hutniczy w LGOM składają się następujące oddziały KGHM:
Energetyka.
Przy hutach miedzi w Legnicy i Głogowie działają elektrociepłownie.
W powiecie głogowskim w gminie Żukowice nieopodal Huty Miedzi „Głogów” powstała farma wiatrowa zasilana przez 11 wiatraków.
Handel.
Dużym zainteresowaniem w regionie cieszy się giełda w Lubinie i Legnicy oraz targowisko w Głogowie.
Na terenie LGOM w ostatnich latach rozwinął się handel wielkopowierzchniowy, najwięcej sklepów wybudowało się w Legnicy, Lubinie i Głogowie.
Transport.
Transport drogowy.
Drogi krajowe
Główne inwestycje drogowe
Publiczny transport zbiorowy.
Komunikacja miejska:
Wyżej wymienione przedsiębiorstwa zajmują się obsługą linii komunikacji miejskiej od połowy lat 90, z wyjątkiem Polkowic, gdzie komunikacja działa od 18 września 2008 roku. Do 1994 r. w Lubinie, 1995 r. w Głogowie i 1996 r. w Legnicy wykonywaniem przewozów w ramach gminnego transportu zbiorowego oraz realizacji połączeń między miastami LGOM zajmowało się WPK Legnica.
Komunikacja lokalna
W Lubinie i Głogowie działają Przedsiębiorstwa PKS prowadzące połączenia po głównych szlakach komunikacyjnych LGOM. Sieć połączeń PKS uzupełniają liczni przewoźnicy międzymiastowi, dysponujących z reguły 19-20 osobowymi mikrobusami.
Komunikacja pracownicza KGHM
Na potrzeby dowozu pracowników KGHM do pracy, funkcjonuje komunikacja specjalna Kombinatu, obsługiwana przez powstałą w 1997 r. z przekształcenia Zakładu Transportu spółkę Pol-Miedź Trans. Autobusy oznaczone logiem spółki i stosownym numerem linii (z prefiksem: K – kopalnie, HMC – Huta Miedzi „Cedynia”, HUTA – Huta Miedzi „Głogów”) rozwożą pracowników „Polskiej Miedzi” na ok. 200 regularnych trasach. Połączenia komunikacji KGHM, choć niedostępne dla osób niezatrudnionych w holdingu, posiadają własne rozkłady jazdy, sieć przystanków i dworców (największe w Lubinie i Rudnej), regulamin przewozu oraz system biletowy.
Kolej.
Ważniejsze dworce kolejowe znajdują się w Legnicy, Głogowie i Ścinawie. Średnicowa linia łącząca Legnicę i Lubin z Głogowem została zawieszona dla ruchu pasażerskiego w roku 2004, następnie 9 grudnia 2007 r. reaktywowana na odcinku Legnica-Lubin Górniczy. Dodatkowo Legnica została siedzibą spółki Koleje Dolnośląskie S.A. Połączenie Legnicy z Lubinem zostało przywrócone po zakończeniu pierwszej części modernizacji linii kolejowej nr 289 w czerwcu 2019 r. Reaktywacji towarzyszyły liczne, głośne protesty mieszkańców Raszówki i pozostałych, położonych przy linii wsi, w których mimo wyremontowania peronów i całej infrastruktury pasażerskiej, Koleje Dolnośląskie bezpodstawnie nie wprowadziły rozkładowych postojów pociągów. Po kilkunastu dniach, pod naporem mediów i lokalnej społeczności, zmodyfikowano rozkład, umożliwiając tym samym korzystanie z wygodnego transportu kolejowego także mieszkańcom mniejszych skupisk ludności. W grudniu 2019 r. pociągi wróciły na całą trasę łączącą trzy największe ośrodki miejskie LGOM-u - Legnicę, Lubin i Głogów. Dzięki podniesieniu prędkości do 120 km/h, regionalne składy Kolei Dolnośląskich pokonują ją w czasie od 41 do 59 minut. Obecnie (w rozkładzie jazdy 2019/2020) mieszkańcy Głogowa mają do dyspozycji 8 par połączeń z Lubinem i Legnicą, z których od 6 do 7 dociera bezpośrednio do Wrocławia. Natomiast mieszkańcy Lubina mogą cieszyć się 14 parami regionalnych połączeń z Legnicą, z których 12 dociera do stolicy województwa. Wśród tych pociągów można wyróżnić 4 połączenia osobowe przyspieszone, o nawiązujących do regionu nazwach "Malachit", "Bornit", "Cuprum" oraz "Jan Wyżykowski". Od zakończenia modernizacji na średniowej linii LGOM-u można podróżować także pociągami dalekobieżnymi uruchamianymi przez PKP Intercity, łączącymi miasta aglomeracjii ze Świnoujściem, Szczecinem, Zieloną Górą, Wrocławiem, Opolem, Katowicami, Bielskiem-Białą, Krakowem, Kielcami czy też Lublinem. Dodatkowo, na trasę przez Lubin i Legnicę został skierowany międzynarodowy pociąg IC "Nightjet"/EN "Metropol" co pozwoliło z rana na wygodne dotarcie do Berlina oraz na nocną podróż do Wiednia, Bratysławy i Budapesztu.
Lotnictwo.
Lubin posiada sportowy port lotniczy Aeroklubu. Lotnisko to posiada pas (1000m x 30m) o utwardzonej nawierzchni, a także oświetlenie pasa startowego. Dzięki odprawie celnej są możliwe odloty do sąsiednich krajów. Z lotniska korzystają wszystkie większe firmy LGOM-u (m.in. KGHM, NG2 oraz Volkswagen). 

</doc>
<doc id="706470" url="https://pl.wikipedia.org/wiki?curid=706470" title="Střekov">
Střekov

Střekov jest dzielnica Ústí nad Labem położona na prawym brzegu Łaby. Słynna z zamku Střekov.
Ústí nad Labem-Střekov jest gmina miejska (obvod) Ústí nad Labem położona na prawym brzegu Łaby, składający się z dzielnic Střekov, Brná, Církvice, Kojetice, Olešnice, Sebuzín i Svádov. 

</doc>
<doc id="706475" url="https://pl.wikipedia.org/wiki?curid=706475" title="Biblia poznańska">
Biblia poznańska

Biblia poznańska – współczesny przekład Pisma Świętego na język polski wykonany z inicjatywy ks. prof. Aleksego Klawka, który w grudniu 1960 r. rozpoczął zbieranie zespołu redakcyjnego złożonego z biblistów związanych głównie z Uniwersytetem Jagiellońskim. Opracowaniem przekładu Starego Testamentu kierował ks. Michał Peter, zaś Nowego Testamentu – ks. Marian Wolniewicz. Pierwsze wydanie kompletnego przekładu ukazało się w 1975.
W ankiecie katolickich biblistów polskich z 1999 Biblia poznańska została uznana za najlepszy polski przekład Pisma Świętego.
Charakterystyka.
Tłumacze zdecydowali się na daleko posuniętą wierność wobec oryginału, dając jej pierwszeństwo przed pięknem języka polskiego. Dlatego – jak twierdzą – można Biblię poznańską traktować jako wydanie źródłowe. Dotyczy to przede wszystkim ksiąg Starego Testamentu. Tłumaczenie Nowego Testamentu, idąc za tradycją katolickiej translatoryki biblijnej (np. Biblia jerozolimska, Biblia Tysiąclecia) przedkłada wierność tradycji egzegetycznej nad szczegółowe odzwierciedlenie oryginału.
W wielu miejscach Biblia poznańska odchodzi od tradycji polskich przekładów Biblii, na przykład w błogosławieństwach, które zaczynają się od „szczęśliwi, którzy...”. Z drugiej strony tłumacze świadomie archaizują wiele miejsc, szczególnie tych, w których przemawia sam Bóg – po to, by w przekładzie pozostało coś z „sakralnego namaszczenia”, jakim tchnie Biblia w wersji Jakuba Wujka.
Według biblisty Janusza Frankowskiego Biblia poznańska jest "bardzo nierówna" (opinia dotyczyła pierwszego wydania), ma też "tendencję do pedantyczności i przeinterpretowania". Jako przykład tej pedantyczności Frankowski przedstawia Pięcioksiąg i Listy do Koryntian. Biblista wyróżnił też jednak księgi "dobrze przetłumaczone": Izajasza, Jeremiasza i Ewangelie. 
Komentarz odredakcyjny pisma „Znak” podkreślał uwspółcześnienie tekstu, choć też krytykował "niezdecydowanie" np. w tłumaczeniu modlitwy Ojcze nasz. Jedno z wezwań "święć się imię Twoje" zamieniono na "niech Twoje imię będzie święte" - co według autora było modernizacją zbyt powierzchowną i nadal mało zrozumiałą.
Układ graficzny przekładu jest współczesny, podobnie jak w literaturze pięknej wypowiedzi bohaterów są oddzielone od reszty narracji przy pomocy myślników i akapitów. Czyni to tekst bardziej przejrzystym i czytelnym, choć jak podkreśla krytyka - przede wszystkim bardziej zwyczajnym.
Spośród wszystkich przekładów Biblii o charakterze popularnym Biblia poznańska ma najbardziej obszerne komentarze i przypisy. Charakter komentarzy różni się jednak w poszczególnych księgach w zależności od osoby redaktora. Na przykład przypisy do Ewangelii (przygotowane przez ks. Mariana Wolniewicza) mają często charakter filologiczny i historyczny. Tymczasem przypisy do Dziejów Apostolskich (autorzy: bp Roman Andrzejewski, ks. Franciszek Jóźwiak) są prawie wyłącznie teologiczne.
Źródła przekładu.
Teksty krytyczne, wykorzystane jako podstawa tłumaczenia ksiąg Starego Testamentu, były takie same jak te, na których oparli się tłumacze Biblii Tysiąclecia. W komentarzach można znaleźć jednak alternatywne warianty tekstu, w oparciu o inne manuskrypty. W komentarzach do Starego Testamentu wielokrotnie pojawiają się też nawiązania do rękopisów z Qumran.
Oprócz ksiąg wtórnokanonicznych Biblia Poznańska zawiera wtórnokanoniczne dodatki do Księgi Estery.
Dodatkowe zastosowanie.
Biblia poznańska nie stała się oficjalnym tłumaczeniem używanym w liturgii. Dzięki obszernym przypisom przydatna jest w studiach nad Pismem Świętym.
Od 2005 w Poznaniu odbywa się coroczny Maraton biblijny, który polega na czytaniu specjalnego wydania Biblii poznańskiej.
Tłumacze poszczególnych ksiąg.
Podstawa: spis treści wydania trzeciego (1999).
Niektórzy tłumacze Biblii poznańskiej uczestniczyli wcześniej w projekcie tłumaczenia Biblii Tysiąclecia, byli to: Stanisław Stańczyk, Jan Drozd, Michał Peter, Marian Wolniewicz, Władysław Smereka, Augustyn Jankowski. W większości przypadków tłumaczyli oni jednak inne księgi niż w Biblii Tysiąclecia. Jedynie Apokalipsa przełożona została w obu edycjach przez Augustyna Jankowskiego i w obu ma podobne brzmienie (z dokładnością do poprawek edytorskich w kolejnych wydaniach).
Wydania.
Wydawcą Biblii poznańskiej jest Księgarnia Świętego Wojciecha.
Pierwsze wydania były trzytomowe:
W nowych wydaniach tom drugi został rozbity na dwa osobne tomy.
Daty poszczególnych wydań:
W edycjach z 1998 i 2004 Biblia poznańska dostępna jest w kilku formatach: 

</doc>
<doc id="706476" url="https://pl.wikipedia.org/wiki?curid=706476" title="Wody podskórne">
Wody podskórne



</doc>
<doc id="706477" url="https://pl.wikipedia.org/wiki?curid=706477" title="Pasierbiecka Góra">
Pasierbiecka Góra

Pasierbiecka Góra (764 m n.p.m.) – szczyt w dwuwierzchołkowym masywie górskim w Beskidzie Wyspowym. Drugim wzniesieniem, leżącym bliżej przełęczy Widoma, jest Kamionna (801 m). Pasierbiecka Góra od Kamionnej oddzielona jest tylko nieznaczną przełączką. Wznosi się ponad miejscowościami: Kamionna, Nowe Rybie, Rupniów i Pasierbiec. Od strony północnej sąsiaduje z Pogórzem Wiśnickim. Potoki spływające z południowych zboczy wpadają do rzeki Łososina (zlewnia Dunajca), potoki spływające ze zboczy północnych do Przegini (zlewnia Raby).
Pasierbiecka Góra tworzy niemal równy grzbiet. Jej północne stoki są bardzo strome i całkowicie porośnięte lasem. Południowe są znacznie łagodniejsze i pola uprawne wsi Pasierbiec podchodzą tutaj aż do samego wierzchołka. W okolicach przełączki z Kamionną znajduje się tablica informująca o rezerwacie przyrody Kamionna. Wędrując od tej przełączki w kierunku zachodnim turystycznym szlakiem prowadzącym cały czas grzbietem, napotykamy śródleśną polanę, na której wyraźnie widać ślady ugorów świadczące o tym, że kiedyś były tu pola uprawne. Obecnie polana jest tylko wypasana i stopniowo zarasta lasem. W jej okolicy liczne odkrywki, w których wydobywa się poszukiwany w budownictwie piaskowiec fliszu karpackiego, tworzący tutaj regularne łupane płytki. Tuż za polanką szlak wyprowadza na całkowicie odsłonięte południowe zbocze. Dom i zabudowania gospodarcze stoją tutaj pod samym wierzchołkiem góry. Jest to osiedle Wierch Góry należące do Pasierbca. Warto zwrócić uwagę na zarastające już krzewami kopczyki kamieni wzdłuż ścieżki. Są to kamienie pracowicie zbierane z pól uprawnych. Woda po obfitych opadach zmywała glebę ze stromych stoków, kamienie jako cięższe pozostawały, co rok było ich więc coraz więcej. Aby móc uprawiać ziemię, trzeba je było zbierać. Od tego miejsca zbocza opadają w kierunku zachodnim do miejscowości Rybie Nowe.
Widoki na północną stronę całkowicie przysłonięte lasem. Za to z odkrytych miejsc w południowym kierunku kapitalne widoki na Beskid Sądecki, Beskid Wyspowy, Gorce i Tatry oraz leżącą w dolinie Limanową. Dawniej przez Pasierbiecką Górę prowadził szlak pieszych pielgrzymek do Sanktuarium Matki Boskiej w Pasierbcu.

</doc>
<doc id="706483" url="https://pl.wikipedia.org/wiki?curid=706483" title="Wody głębinowe">
Wody głębinowe

Wody głębinowe – wody podziemne znajdujące się na znacznych głębokościach pod powierzchnią Ziemi.
Wody głębinowe są odizolowane od powierzchni i nie mają pośrednich źródeł zasilania. Oznacza to, że pozostają w bezruchu, nie uczestniczą w cyklu hydrologicznym oraz jako zasoby są nieodnawialne. Zazwyczaj są to wody reliktowe, czyli wody całkowicie odizolowane w przeszłości geologicznej od powierzchni gruntu przez nieprzepuszczalne osady. Mogą to też być wody juwenilne oraz wody metamorficzne. Znajdują się one pod bardzo wysokim ciśnieniem.
Często wody głębinowe mają wyższą temperaturę – są więc wodami termalnymi. Ponadto wody te są silnie zmineralizowane (wody mineralne), a często mogą mieć dzięki temu właściwości lecznicze (wody lecznicze). Temperatura i skład wód głębinowych przynosi powodów do wydobywania ich spod powierzchni Ziemi, dlatego traktowane są one w prawie jak kopaliny.

</doc>
<doc id="706486" url="https://pl.wikipedia.org/wiki?curid=706486" title="Al Jazeera International">
Al Jazeera International



</doc>
<doc id="706487" url="https://pl.wikipedia.org/wiki?curid=706487" title="Zofia Branicka">
Zofia Branicka

Zofia z Branickich Potocka (ur. 11 stycznia 1790 w Warszawie - zm. 6 stycznia 1879 w Krzeszowicach) – polska szlachcianka, filantropka.
Życiorys.
Pochodziła z rodu Branickich, była córką Franciszka Ksawerego i Aleksandry (mniemanej córki Katarzyny Wielkiej). Z małżeństwa z Arturem Potockim zawartego w 1816 urodziła syna, Adama Potockiego.
Była miłośniczką sztuki, kolekcjonowała m.in. malarstwo włoskie. Od 1823 mieszkała w Krakowie, gdzie w swoim pałacu założyła teatr. Po śmierci męża w 1832 zwróciła się do pracy charytatywnej, często przekazując darowizny na cele charytatywne i przekazując stypendia. Była działaczką Arcybractwa Miłosierdzia i Towarzystwa Dobroczynności. Założyła szpital i schronisko dla biednych w Krzeszowicach i nazwała go imieniem męża Artura Potockiego. W Krzeszowicach w 1844 r. sfinansowała budowę kościoła według projektu architekta Karla Friedricha Schinkla. Patronowała akcji niesienia pomocy rannym w powstaniu styczniowym. Była inicjatorką przebudowy kaplicy Świętego Leonarda na Wawelu, fundatorką kaplicy Potockich w katedrze wawelskiej oraz założycielką Biura Ratunkowego dla niesienia pomocy pogorzelcom w pałacu „Pod Baranami”.
Została pochowana w Krzeszowicach 9 stycznia 1879.

</doc>
<doc id="706489" url="https://pl.wikipedia.org/wiki?curid=706489" title="Richard Trevithick">
Richard Trevithick

Richard Trevithick (ur. 13 kwietnia 1771 w Illogan, Kornwalia, zm. 22 kwietnia 1833 w Dartford, Kent) – brytyjski inżynier i wynalazca, mechanik i konstruktor, pionier kolei i napędu parowego pojazdów.
Życiorys.
W 1801 w Camborne skonstruował pierwszy parowy silnik wysokoprężny, który zastosował w samobieżnym powozie parowym. Demonstracja jego jazdy z pasażerami w wigilię Bożego Narodzenia w grudniu 1801 roku uważana jest za pierwszy pokaz środka transportu o napędzie parowym (wcześniej skonstruowany parowy ciągnik Cugnota nie przewoził ludzi ani ładunku). Przez nieuwagę obsługi, pojazd ten następnie spłonął razem z budynkiem, w którym był przechowywany, zyskując w ten sposób imię „Puffing Devil”. Trevithick zajmował się następnie głównie budową stacjonarnych silników parowych dla zakładów przemysłowych. Przed 1804 rokiem zbudował parowóz (Penydarren), na bazie swojego silnika pracującego w kopalni Penydarren. W 1803 roku zbudował nowy powóz parowy, na 12 pasażerów, który zademonstrował na ulicach Londynu. 21 lutego 1804 parowozem, ciągnąc pociąg o masie 25 t, z 70 pasażerami, przebył 16 km z huty Penydarren w Merthyr Tydfil do Abercynon w 4 godziny 5 minut. W 1807 roku zaprojektował tunel komunikacyjny pod Tamizą, następnie dźwig parowy, młot parowy i pływający parowy dok. W kolejnych latach dokonał wielu dalszych inwencji: m.in. założył pierwszą przemysłową linię kolejową (południowa Walia), zastosował napęd parowy w rolnictwie, dokonał wynalazków w dziedzinie żeglugi, zbudował maszyny parowe dla górnictwa.
W 1816 roku wyemigrował do Peru, gdzie budował maszyny napędzające pompy w kopalniach srebra. Walczył też przez pewien czas w powstańczej armii Simona Bolivara, a następnie pracował w Kostaryce. Utraciwszy majątek, w 1827 roku powrócił do Wielkiej Brytanii. Jego dalsze projekty również nie przynosiły mu powodzenia. Pod koniec życia pracował w zakładach w Dartford. Zmarł na zapalenie płuc 22 kwietnia 1833 w hotelu, w biedzie, i został pochowany w nieoznaczonym grobie na cmentarzu dla biedoty.
Dopiero wiele lat po śmierci postać Trevithicka doczekała się uznania, w 1932 roku odsłonięto jego pomnik w Londynie, powstały też upamiętniające go tablice, m.in. na miejscu dawnego cmentarza.

</doc>
<doc id="706495" url="https://pl.wikipedia.org/wiki?curid=706495" title="Atom Heart Mother (utwór muzyczny)">
Atom Heart Mother (utwór muzyczny)

Atom Heart Mother – utwór muzyczny (głównie instrumentalny) z 1970 roku brytyjskiej grupy Pink Floyd, który wydany został na albumie pod tym samym tytułem (1970). Suita zajęła całą stronę A płyty. Kompozycja powstała przy współpracy z pianistą i kompozytorem awangardowym, Ronem Geesinem.
„Atom Heart Mother” jest najdłuższym, niepodzielonym utworem Pink Floyd (23:42). Ustępuje jedynie kompozycji „Shine on You Crazy Diamond” (26:01) rozdzielonej z powodu rozmiaru na dwie ścieżki. „Atom Heart Mother” jest utworem bogato zaaranżowanym, z udziałem sekcji instrumentów dętych i chóru. W dużym stopniu wykorzystano w nim dźwięki pozamuzyczne – tętent i rżenie koni, odgłosy wybuchów, huk silnika motocyklowego czy przejeżdżającego pociągu.
Dzieło składa się z sześciu zatytułowanych części:
Nazwa.
Tytuł roboczy suity zmieniał się kilkakrotnie podczas całego procesu kompozycji. David Gilmour nazywał utwór „Theme from an Imaginary Western”. Pierwszy zapisany ręką współproducenta Rona Geesina tytuł brzmiał „Epic”. Następnie tytuł zmieniono na „The Amazing Pudding”. W lipcu 1970 zdecydowano się na zmianę tytułu na „Atom Heart Mother”, który Geesin znalazł w gazecie Evening Standard (16 lipca 1970). Artykuł opisywał kobietę w ciąży z rozrusznikiem serca.

</doc>
<doc id="706498" url="https://pl.wikipedia.org/wiki?curid=706498" title="Charles Beauclerk (11. książę St Albans)">
Charles Beauclerk (11. książę St Albans)

Charles Victor Albert Aubrey de Vere Beauclerk (ur. 26 marca 1870, zm. 19 września 1934) – brytyjski arystokrata, najstarszy syn Williama Beauclerka, 10. księcia St Albans i lady Sybil Grey, córki generała-porucznika Charlesa Greya.
Jego rodzicami chrzestnymi byli królowa Wiktoria i Albert Edward Koburg, książę Walii. Charles od urodzenia nosił tytuł hrabiego Buford. Po śmierci ojca w 1898 r. odziedziczył tytuł księcia St Albans i zajął przynależne mu jako parowi Anglii miejsce w Izbie Lordów.
Wykształcenie odebrał w Eton College. Po zakończeniu nauki wstąpił do 1 regimentu Life Guards, osiągając w 1893 r. rangę podporucznika. W 1898 r. został kapitanem South Nottinghamshire Yeomanry. Później służył w 3 batalionie Royal Scots Regiment.
St Albans zmarł w wieku 64 lat. Nigdy się nie ożenił i nie pozostawił potomstwa. Tytuł książęcy przejął jego młodszy brat.

</doc>
<doc id="706499" url="https://pl.wikipedia.org/wiki?curid=706499" title="Charles Victor Albert Aubrey de Vere Beauclerk, 11. książę St Albans">
Charles Victor Albert Aubrey de Vere Beauclerk, 11. książę St Albans



</doc>
<doc id="706501" url="https://pl.wikipedia.org/wiki?curid=706501" title="Archibald Acheson">
Archibald Acheson



</doc>
<doc id="706505" url="https://pl.wikipedia.org/wiki?curid=706505" title="Zamek Střekov">
Zamek Střekov

Zamek Střekov – jedna z najlepiej zachowanych ruin w północnych Czechach. Znajduje się na wysokiej skale na prawym brzegu Łaby w południowej części miasta Uście nad Łabą. 
Wybudowany w 1319 na zlecenie Jana Luksemburczyka przez praskiego mieszczanina Peška miał strzec drogi wodnej. Rozbudowany na przełomie XV i XVI wieku, w roku 1563 przeszedł w ręce Václava Popela z rodu Lobkowiczów. W kolejnych latach wielokrotnie zmieniał właścicieli. Po wojnie trzydziestoletniej Střekov opanowali Sasi, a w 1639 Szwedzi. Zamek stał się inspiracją dla Wagnera do napisania w 1845 opery Tannhäuser. W 1953 roku Střekov stał się własnością państwa czechosłowackiego. W 1992 wrócił do Lobkowiczów, obecnie dostępny dla turystów.

</doc>
<doc id="706506" url="https://pl.wikipedia.org/wiki?curid=706506" title="LGOM">
LGOM



</doc>
<doc id="706508" url="https://pl.wikipedia.org/wiki?curid=706508" title="Odo Bujwid">
Odo Bujwid

Odo Feliks Kazimierz Bujwid (ur. 30 listopada 1857 w Wilnie, zm. 25 grudnia (inne źródła podają 26) 1942 w Krakowie) – pierwszy polski bakteriolog, pionier higieny i profilaktyki zdrowotnej, jeden z pierwszych polskich naukowców zajmujących się wytwórczością szczepionek leczniczych, w tym przeciwko wściekliźnie, członek korespondent Towarzystwa Muzeum Narodowego Polskiego w Rapperswilu od 1894 roku.
Życiorys.
Urodzony w Wilnie wywodził się ze zubożałej szlachty litewskiej. Syn Feliksa i Berty z Danów. Jego ojciec przeniósł się do Warszawy i jako urzędnik pracował w magistracie. Na Cesarskim Uniwersytecie Warszawskim studiował medycynę, a przygotowanie fachowe do specjalizacji bakteriologicznej zdobył w Berlinie u Roberta Kocha i w Paryżu w instytucie Ludwika Pasteura. W Warszawie założył pierwszy w Polsce instytut zapobiegania wściekliźnie oraz stacje badania produktów spożywczych.
W 1893 Rada Wydziału Lekarskiego Uniwersytetu Jagiellońskiego zaproponowała mu objęcie nowo utworzonej katedry higieny. Bujwid przeniósł się do Krakowa, mimo że konserwatywne grupy uniwersyteckie z rezerwą i niechęcią odnosiły się do nowych prądów przyrodniczo-naukowych propagowanych przez przybysza z Kongresówki. Od początku rozwinął niezwykle intensywną działalność naukową, a ponadto stworzył w Krakowie drugi na terenie kraju zakład szczepień pasteurowskich.
Obok publikowania licznych rozpraw naukowych, aktywnie pracował społecznie. W 1896 wybrany radnym m. Krakowa, przyczynił się do założenia wodociągów i sieci kanałów w mieście. Był zwolennikiem upowszechnienia oświaty, współtwórcą miejscowego III koła Towarzystwa Szkoły Ludowej, organizatorem – wraz z żoną – pierwszego gimnazjum żeńskiego, popierał walkę kobiet o dopuszczenie do studiów uniwersyteckich. Przyciągał do siebie młodych ludzi o nowoczesnych poglądach, a jego dom stał się ogniskiem skupiającym przedstawicieli postępowej inteligencji krakowskiej. W okresie międzywojennym był członkiem Rady Przybocznej Prezydenta oraz w latach 1931–1933 Tymczasowej Rady Miejskiej. Propagował język esperanto, został honorowym członkiem Polskiego Klubu Esperanckiego, a także inicjatorem utworzenia Towarzystwa Polsko-Jugosłowiańskiego. W swoim domu przy ulicy Lubicz 34 założył wytwórnię surowic i szczepionek, która w czasie okupacji niemieckiej dostarczała ludności polskiej szczepionek przeciwko durowi plamistemu. Obecnie znajduje się tam muzeum.
Odo Bujwid był człowiekiem niezwykle pracowitym i zorganizowanym. Jak napisała jego córka Jadwiga Demlowa: „Nie znosił lenistwa, marnotrawstwa, był wrogiem zaciętym picia wódki, palenia papierosów, gry w karty i przebywania w knajpach”.
Zainteresowany ideą rotariańską był inicjatorem założenia Krakowskiego Klubu Rotary, był jego prezesem, tworząc organizację z wielkim zaangażowaniem, zapraszając do komitetu organizacyjnego znanych sobie i zaprzyjaźnionych ludzi: Juliusza Dunikowskiego i Tadeusza Dyboskiego.
W wieku 75 lat, po śmierci żony zaczął pisać dziennik, najpierw w postaci listów do żony, później w formie klasycznych zapisków.
Był członkiem Komitetu Organizacyjnego Ligi Obrony Praw Człowieka i Obywatela w Krakowie, członkiem Komitetu Przyjaciół Pokoju. Do maja 1933 był prezesem zarządu Okręgu V Związku Rezerwistów, a po ustąpieniu został wybrany członkiem zarządu. W 1935 roku był członkiem krakowskiej loży wolnomularskiej Przesąd Zwyciężony. 
Zmarł 25 grudnia 1942. Pochowany został na Cmentarzu Rakowickim w Krakowie (kwatera XVIII-płd-po lewej Bieleckich).
Rodzina.
Jego żoną od 1886 roku była Kazimiera Bujwidowa z Klimontowiczów, jedna z najważniejszych postaci ruchu feministycznego pierwszej fali w Polsce. Miał z nią sześcioro dzieci: Kazimierę, Zofię, Jadwigę, Helenę, Stanisława i Jana.
Córka Helena, po mężu Jurgielewiczowa, jako pierwsza kobieta otrzymała w dniu 5 maja 1923 dyplom lekarza weterynarii po ukończeniu z ogólnym wynikiem celującym Akademii Medycyny Weterynaryjnej we Lwowie. Helena była porucznikiem 11 Pułku Ułanów Legionowych, odznaczona czterokrotnie Krzyżem Walecznych za męstwo wykazane w czasie Obrony Lwowa.
Syn Stanisław (ur. 8 lipca 1895 w Krakowie) był porucznikiem kawalerii rezerwy Wojska Polskiego, inżynier, odznaczonym Krzyżem Niepodległosci i Krzyżem Walecznych. W 1913 złożył maturę w c. k. Gimnazjum III w Krakowie. W czasie I wojny światowej walczył w szeregach 1 i 2 Pułku Ułanów Legionów Polskich. W 1917 ukończył kawaleryjski kurs oficerski. Zmarł 30 maja 1951.
Najmłodszy z rodzeństwa – Jan (1899–1984) kapitan piechoty rezerwy Wojska Polskiego, inżynier. Od 30 października 1916 służył w 2. oddziale karabinów maszynowych 1 Pułku Piechoty Legionów Polskich. Przed II wojną światową był znanym hodowcą bydła, naukowcem oraz wybitnym trenerem wioślarstwa (przed II wojną światową trenował m.in. mistrzów Europy i medalistów olimpijskich Rogera Vereya i Jerzego Ustupskiego, potem był twórcą wrocławskiego powojennego wioślarstwa i trenerem olimpijczyków z AZS Wrocław). W czasie kampanii wrześniowej 1939 był dowódcą 3. kompanii ckm 20 Pułku Piechoty Ziemi Krakowskiej. W czasie okupacji niemieckiej był żołnierzem Armii Krajowej.

</doc>
<doc id="706510" url="https://pl.wikipedia.org/wiki?curid=706510" title="Satya yuga">
Satya yuga



</doc>
<doc id="706514" url="https://pl.wikipedia.org/wiki?curid=706514" title="Uniwersytet w Turku">
Uniwersytet w Turku

Uniwersytet w Turku () – znajdujący się w fińskim mieście Turku uniwersytet, na którym studiuje 18 tys. studentów i pracuje 1,5 tys. pracowników naukowych. Pierwsza uczelnia w tym mieście powstała w 1640 roku. Nowoczesny uniwersytet powstał w 1920 roku. Spośród 18 tys. studentów 5 tys. to doktoranci. Stanowi on centrum dla Turku Science Park.

</doc>
<doc id="706516" url="https://pl.wikipedia.org/wiki?curid=706516" title="Droga R8 (Belgia)">
Droga R8 (Belgia)

Droga R8 lub Obwodnica Kortrijk (fla. "Ring rond Kortrijk") - obwodnica belgijskiego miasta Kortrijk o parametrach autostrady.
Droga jednocześnie pełni funkcję drogi tranzytowej łączącej autostrady A14 i A19. Dzięki temu umożliwia przejazd pomiędzy Gandawą i Ieper.

</doc>
<doc id="706517" url="https://pl.wikipedia.org/wiki?curid=706517" title="R8">
R8



</doc>
<doc id="706518" url="https://pl.wikipedia.org/wiki?curid=706518" title="Osborne Beauclerk">
Osborne Beauclerk

Osborne de Vere Beauclerk (16 października 1874 - 2 marca 1964), brytyjski arystokrata, młodszy syn Williama Beauclerka, 10. księcia St Albans i Grace Bernal-Osborne, córki Ralpha Bernal-Osborne'a.
Beauclerk walczył podczas II wojny burskiej, gdzie uzyskał rangę kapitana. W 1913 r. spędził sporo czasu w Kolumbii Brytyjskiej, gdzie inwestował w tamtejsze kopalnie oraz spędzał czas z brytyjskim autorem powieści podróżniczych, Warburtonem Pikem, i amerykańskim inżynierem kopalnianym, Marshallem Bondem. Podczas I wojny światowej był adiutantem marszałka polnego, Douglasa Haiga.
19 sierpnia 1918 r. poślubił lady Beatrix Frances Petty-FitzMaurice (25 marca 1877 - 5 sierpnia 1953), córkę Henry'ego Petty-FitzMaurice'a, 5. markiza Lansdowne i lady Maud Hamilton, córki 1. księcia Abercorn, wdowę po 6. markizie Waterford. Małżeństwo to nie doczekało się potomstwa.
W 1934 r., po śmierci swojego starszego brata, Charlesa, Osborne odziedziczył tytuł księcia St Albans i zasiadł w Izbie Lordów. Ostatnie lata swojego życia spędził podróżując po Stanach Zjednoczonych. Zmarł bezpotomnie w wieku 90 lat. Wszystkie jego tytuły przypadły przedstawicielowi młodszej linii rodu Beauclerków, Charlesowi.

</doc>
<doc id="706519" url="https://pl.wikipedia.org/wiki?curid=706519" title="Osborne de Vere Beauclerk, 12. książę St Albans">
Osborne de Vere Beauclerk, 12. książę St Albans



</doc>
<doc id="706521" url="https://pl.wikipedia.org/wiki?curid=706521" title="Eustachy van Lieshout">
Eustachy van Lieshout

Eustáquio van Lieshout (ur. 3 listopada 1890 w Aarle-Rixtel; zm. 30 sierpnia 1943 w Belo Horizonte), holenderski duchowny i misjonarz, sercanin biały, Błogosławiony Kościoła katolickiego.
Życiorys.
W 1925 wyjechał do Brazylii, gdzie opiekował się chorymi i ubogimi. Zmarł w opinii świętości. W dniu 15 czerwca 2006 został beatyfikowany przez Benedykta XVI.

</doc>
<doc id="706522" url="https://pl.wikipedia.org/wiki?curid=706522" title="Porębek">
Porębek

Porębek (niem. "Prömbock") – przysiółek wsi Filipówka w Polsce, położony w województwie warmińsko-mazurskim, w powiecie kętrzyńskim, w gminie Kętrzyn. Wchodzi w skład sołectwa Filipówka.
W latach 1975–1998 przysiółek administracyjnie należał do województwa olsztyńskiego.
Historia wsi.
Na terenie przysiółka znajduje się Zamkowa Góra. Jest to pozostałość dawnego grodu pruskiego. Według literatury niemieckiej gród ten funkcjonował od IX do XII w. Znaleziska archeologiczne z Porębka (m.in.: ceramika, bogato zdobiona misa z brązu) eksponowane były w "Prussia Museum", które mieściło się na zamku w Królewcu. Grodzisko w Porębku należy do najlepiej zachowanych grodzisk pruskich na Mazurach. Grodzisko usytuowane jest w zakolu rzeki Guber na naturalnym wzniesieniu. Teren zakola chroniony był suchą fosą i wałami ziemnymi (zachowane do czasów współczesnych), a od strony rzeki bardzo stroma skarpa. Na terenie grodziska zachowana jest część zamkowa – rezydencja kunigasa (księcia) i część podgrodzia. Funkcjonowanie grodu zakończył wielki pożar. Potwierdzają to "wykopki" robione przez jenoty – na wysypiskach ziemi u wylotów nor widoczna jest częściowo wypalona glina.
Dawny majątek rycerski w 1913 r. należał do dóbr Wopławki. Administrator majątku miał nazwisko Sokoll. Po 1945 majątek w Porębku wszedł w skład Rolniczej Spółdzielni Produkcyjnej w Filipówce, po jej likwidacji w skład Zakładu Rolnego Kotkowo, podległemu Przedsiębiorstwu Hodowli Zarodowej Wopławki. Obecnie grunty na terenie wsi stanowią własność prywatną.

</doc>
<doc id="706530" url="https://pl.wikipedia.org/wiki?curid=706530" title="Turku Science Park">
Turku Science Park

Turku Science Park to związek środowisk biznesowo-uczelnianych w mieście Turku w Finlandii. Zajmuje się wspieraniem rozwoju badań nad biotechnologią i technikami komputerowymi. Należy do niego 300 firm z Turku, włączając w to takie firmy jak Nokia i Fujitsu. W projektach uczestniczą także Uniwersytet Turku i Politechnika Turku.

</doc>
<doc id="706535" url="https://pl.wikipedia.org/wiki?curid=706535" title="Lichfield">
Lichfield

Lichfield – miasto o statusie "city" i civil parish w Wielkiej Brytanii, w Anglii, w regionie West Midlands, hrabstwo Staffordshire, w dystrykcie Lichfield. Siedziba biskupstwa.
W 2011 roku civil parish liczyła 32 219 mieszkańców. Lichfield zostało wspomniane w Domesday Book (1086) jako "Lece"/"Licefelle".

</doc>
<doc id="706536" url="https://pl.wikipedia.org/wiki?curid=706536" title="Internazionale Milano F.C.">
Internazionale Milano F.C.



</doc>
<doc id="706537" url="https://pl.wikipedia.org/wiki?curid=706537" title="Imperatyw kategoryczny">
Imperatyw kategoryczny

Imperatyw kategoryczny () – zasada etyczna, którą można sformułować na wiele sposobów, w tym w sposób następujący: „należy postępować zawsze wedle takich reguł, co do których chcielibyśmy, aby były one stosowane przez każdego i zawsze”. Termin filozoficzny utworzony przez Immanuela Kanta jako skutek poszukiwań bezwzględnie ważnego prawa, dotyczącego każdej osoby, które byłyby spełniane niezależnie od istnienia Boga. 
Obowiązek etyczny powinien być przez człowieka spełniony dlatego, że jest obowiązkiem, a nie dlatego, że jest zgodny z naszymi chęciami, upodobaniami czy popędami. Jednostkowe pragnienia nie liczą się w zasadach moralnych.
Kant definiuje ją na różne sposoby. Najprostsza wersja brzmi:

</doc>
<doc id="706545" url="https://pl.wikipedia.org/wiki?curid=706545" title="Svenska Bio">
Svenska Bio

Svenska Bio (pełna nazwa AB Svenska Biografteatern) – szwedzka wytwórnia filmowa, powstała w 1907 roku w Kristianstad. W 1912 jej siedzibę przeniesiono do Sztokholmu. W 1908 stanowisko dyrektora przedsiębiorstwa objął Charles Magnusson. "Svenska Bio" zrealizowała serię adaptacji literatury z "Ludźmi z Värmland" z 1910 na czele. Głównym twórcami tego okresu w "Svenska Biografteatern" byli reżyser Gustaf Linden oraz operator Julius Jaenzon. W roku 1912 pracę dla wytwórni rozpoczęli Victor Sjöström i Mauritz Stiller. "Svenska Bio" ograniczyła wówczas ilości produkowanych filmów, co wpłynęło na wzrost ich jakości. Dzięki temu zabiegowi wytwórnia przejęła rynek skandynawski, wypierając dominujący do tej pory duński Nordisk. Przestała istnieć z dniem 27 grudnia 1919 roku gdy po połączeniu ze Skandią utworzyła Svensk Filmindustri.

</doc>
<doc id="706552" url="https://pl.wikipedia.org/wiki?curid=706552" title="I liga paragwajska w piłce nożnej (2003)">
I liga paragwajska w piłce nożnej (2003)

Mistrzem Paragwaju został klub Club Libertad, natomiast wicemistrzem Paragwaju - Club Guaraní.
Sezon podzielony został na dwa turnieje - Apertura i Clausura. Zwycięzcy obu turniejów mieli zmierzyć się o mistrzostwo kraju. Zwycięzca miał zdobyć tytuł mistrza, a przegrany tytuł wicemistrza Paragwaju. Ponieważ zarówno turniej Apertura jak i Clausura wygrał klub Club Libertad, nie było konieczności rozgrywania meczów o tytuł mistrza Paragwaju. O tytuł wicemistrza Paragwaju zmierzyli się wicemistrzowie Apertura (Club Guaraní) i Clausura (Club Olimpia). Zwyciężył klub Club Guaraní zyskując tytuł wicemistrza Paragwaju.
Do turniejów międzynarodowych zakwalifikowały się następujące kluby:
Do drugiej ligi spadł klub Sportivo San Lorenzo, a na jego miejsce awansował Club Nacional.
Torneo Apertura 2003.
Tabela fazy ligowej Apertura 2003.
Dwa pierwsze kluby w tabeli uzyskały przed drugą fazą bounusy po 2 punkty.
1/2 finału.
Klubom Club Libertad i Cerro Porteño doliczono po 2 punkty za zajęcie dwóch czołowych lokat w fazie ligowej.
Grupa A
Grupa B
Finał.
Zwycięzcą turnieju Apertura w roku 2003 został klub Club Libertad.
Torneo Clausura 2003.
Tabela końcowa Clausura 2003.
Wobec równej liczby punktów dwóch pierwszych drużyn w tabeli, rozegrano decydujący mecz o mistrzostwo turnieju Clausura.
Mistrzem turnieju Clausura został klub Club Libertad, a ponieważ był również mistrzem turnieju Apertura, został więc mistrzem Paragwaju w sezonie 2003.
Wicemistrzowie turniejów Apertura (Club Guaraní) i Clausura (Club Olimpia) stoczyli mecze barażowe o tytuł wicemistrza Paragwaju, dający jednocześnie prawo do gry w Copa Libertadores 2004.
Wicemistrzem Paragwaju został klub Club Guaraní. Klub Club Olimpia otrzymał prawo gry w Liguilla Pre-Libertadores oraz bonus w postaci 1 punktu.
Sumaryczna tabela sezonu 2003.
Tabela obejmuje fazę ligową turnieju Apertura oraz turniej Clausura.
Baraż o pierwszą ligę.
Klub Tacuary Asunción utrzymał się w pierwszej lidze.
Liguilla Pre-Libertadores 2003.
Klub Club Olimpia przystąpił do turnieju mając bonus 1 punktu jako trzeci klub Paragwaju sezonu 2003.
Końcowa tabela Liguilla Pre-Libertadores 2003.
Klub Club Olimpia jako zwycięzca turnieju Liguilla Pre-Libertadores zakwalifikował się do Copa Libertadores 2004.

</doc>
<doc id="706555" url="https://pl.wikipedia.org/wiki?curid=706555" title="Helsińska Wyższa Szkoła Handlu">
Helsińska Wyższa Szkoła Handlu

Helsińska Wyższa Szkoła Handlu (; ) – państwowa uczelnia w Helsinkach, na której studiuje 4 tysiące studentów i pracuje 500 pracowników.
Została założona w 1911 r. Obecnie posiada pięć kierunków.

</doc>
<doc id="706559" url="https://pl.wikipedia.org/wiki?curid=706559" title="Szósta klepka">
Szósta klepka

Szósta klepka – pierwszy tom z cyklu "Jeżycjada" autorstwa Małgorzaty Musierowicz. Książka wydana w roku 1977. Miejscem powstania książki, jak i miejscem akcji powieści, jest Poznań. Autorka stworzyła w niej obraz ciepłej, pełnej miłości rodziny, która mimo konfliktów potrafi się wzajemnie wspierać w trudnych chwilach, i pokazała, że więzi rodzinne to prawdziwy skarb, dający człowiekowi poczucie bezpieczeństwa i pewności siebie.
Krótko o treści.
Główną bohaterką powieści jest Celestyna Żak, nastolatka, która wciąż musi pokonywać przeciwności losu. Na szczęście wrodzone poczucie humoru pozwala jej skutecznie stawiać czoło kolejnym wydarzeniom, których nie brakuje zarówno w domu, jak i w szkole. Żakowie prowadzą dom otwarty, w którym zawsze dzieje się coś ciekawego, głównie za sprawą znajomych prowadzącej bujne życie towarzyskie studentki Julii. Z kolei w szkole nauczyciel języka polskiego nakazuje Cesi zaopiekować się koleżanką z klasy, bujającą w obłokach Danusią, i pomóc jej poprawić fatalne oceny.
Główna bohaterka.
Celestyna Żak – zdrobniale Cesia, w domu zwana żartobliwie Cielęciną. Dziewczyna o zielonych oczach i pięknych, złotych włosach. Objuczona kompleksami nie zauważa swoich kobiecych atutów. Dziewczyna zdolna, inteligentna, oczytana, ale zakompleksiona na punkcie swojej urody i zawsze pozostająca w cudzym cieniu: w szkole – efektownej przyjaciółki Danusi, a w domu – starszej siostry Julii. Cesia kocha ogromnie swoją rodzinę, która jednak często nadużywa jej umiejętności wyczuwania potrzeb innych ludzi i chęci ich zaspokajania. Na barkach nastolatki spoczywa coraz więcej obowiązków, w tym m.in. kąpiele małej Irenki i podawanie jej odpowiednio spreparowanej herbatki z koperku włoskiego. Profesor Dmuchawiec dokłada Cesi kolejne zobowiązanie: chce, aby Cielęcina wyciągnęła Dankę Filipiak z dwój, co wydaje się raczej niemożliwe przy uporze oraz lenistwie dziewczyny. Cesia bardzo interesuje się medycyną, pragnie zostać lekarzem – kiedy Bobcio ma jakieś krosty, od razu rozpoznaje u niego różyczkę. Cielęcina jest konsekwentna w swoim działaniu. Na początku zauroczona przystojnym kolegą Julii – Brodaczem, później zaczyna odwzajemniać uczucia Jerzego Hajduka.

</doc>
<doc id="706561" url="https://pl.wikipedia.org/wiki?curid=706561" title="Rubin (telewizor)">
Rubin (telewizor)

Rubin (ros. Рубин) – marka radzieckich telewizorów produkowanych od 1956 roku w Moskwie w zakładach noszących tę samą nazwę. Produkowano tu aparaty wyższej klasy, eksportowane do 65 krajów. W Polsce w Warszawskich Zakładach Telewizyjnych produkowano m.in. licencyjne kolorowe „Rubiny-707” (pierwsza partia tych telewizorów, jeszcze z radzieckimi częściami, opuściła zakłady 28 grudnia 1972), następnie model „Rubin-714p”. Od 1999 pod marką „Rubin” produkuje telewizory firma «Wideofon» z Woroneża.
Charakterystyka techniczna czarno-białego telewizora Rubin produkowanego w latach 1956–1957:

</doc>
<doc id="706562" url="https://pl.wikipedia.org/wiki?curid=706562" title="Lexington (Massachusetts)">
Lexington (Massachusetts)

Lexington – miejscowość w USA, w stanie Massachusetts, w aglomeracji Bostonu.
Historia.
Lexington jest znane jako miejsce pierwszego strzału rewolucji amerykańskiej, w bitwie pod Lexington w dniu 19 kwietnia 1775 roku.
Gospodarka.
W mieście rozwinął się przemysł poligraficzny oraz obuwniczy.

</doc>
<doc id="706563" url="https://pl.wikipedia.org/wiki?curid=706563" title="Gerald Loder">
Gerald Loder

Gerald Walter Erskine Loder (25 października 1861 – 30 kwietnia 1936), brytyjski arystokrata i polityk.
Syn baroneta Roberta Lodera, członka Izby Gmin z okręgu New Shoreham. Wykształcenie odebrał w Eton College i w Trinity College na Uniwersytecie Cambridge. Później rozpoczął pracę jako adwokat w Inner Temple (1888 r.).
W 1889 r. został wybrany do Izby Gmin z okręgu Brighton jako reprezentant Partii Konserwatywnej. W niższej izbie brytyjskiego parlamentu zasiadał do 1905 r. W tym czasie był prywatnym sekretarzem przewodniczącego Rady ds. Samorządu Charlesa Ritchiego (1888-1892) i ministra ds. Indii, lorda George'a Hamiltona (1896-1901). Przez krótki czas w 1905 r. był młodszym Lordem Skarbu.
Był zapalonym ogrodnikiem, w 1903 r. zakupił Wakehurst Palace i przez 33 lata zajmował się projektowaniem ogrodów, zajmujących obecnie 2 kilometry kwadratowe powierzchni. W latach 1926-1927 był przewodniczącym Royal Agricultural Society, Royal Horticultural Society w latach 1929-1931 oraz dyrektorem i później przewodniczącym Southern Railway.
25 października 1890 r. poślubił lady Louise de Vere Beauclerk (12 kwietnia 1869 – 15 grudnia 1958), córkę Williama Beauclerka, 10. księcia St Albans i lady Sybil Grey, córki generała-porucznika Charlesa Greya. Gerald i Louise mieli razem syna i cztery córki:
W 1934 r. otrzymał tytuł barona Wakehurst. Zmarł dwa lata później. Jego dziedzicem został jego jedyny syn.

</doc>
<doc id="706568" url="https://pl.wikipedia.org/wiki?curid=706568" title="Baron Wakehurst">
Baron Wakehurst

Baronowie Wakehurst 1. kreacji (parostwo Zjednoczonego Królestwa)
Następca 3. barona Wakehurst: Timothy Walter Loder

</doc>
<doc id="706571" url="https://pl.wikipedia.org/wiki?curid=706571" title="Gerald Walter Erskine Loder, 1. baron Wakehurst">
Gerald Walter Erskine Loder, 1. baron Wakehurst



</doc>
<doc id="706579" url="https://pl.wikipedia.org/wiki?curid=706579" title="Katkajmy">
Katkajmy

Katkajmy (prus. "Katkaimis," niem. "Kattkeim")" "– przysiółek osady Kaskajmy w Polsce, położony w województwie warmińsko-mazurskim, w powiecie kętrzyńskim, w gminie Kętrzyn.
W latach 1975–1998 przysiółek administracyjnie należał do województwa olsztyńskiego.
Popularnie zwane przez mieszkańców Katkami. Mylnie nazywana również "Kotkajmami". Nazwa wywodzi się z języka staropruskiego C"atto "(kot), "kaimis" (wieś).
Miejscowość została założona prawdopodobnie w XIV wieku jako pruskie dobro służebne z obowiązkiem świadczenia usług zbrojnych na rzecz zamku kętrzyńskiego. Prawdopodobnie jeszcze w okresie przedkrzyżackim istniała tu pruska osada wiejska.
W roku 1780 w miejscowości odnotowano 5 chałup, które zamieszkiwało 27 osób.
Folwark należał nieprzerwanie do roku 1945 do rodziny Schiemannów (może pierwotnie Szymanów?). W końcu XIX w. postawiono na nowo wszystkie zabudowania folwarczne, łącznie z małym dworkiem. Od 1913 r. gospodarował tu Robert Schiemann. W 1928 r. majątek zamieszkiwały 43 osoby. W skład gospodarstwa wchodziło 118ha gruntów z czego 104ha ornych, 16 koni, 40 sztuk bydła (w tym 13 krów), 32 owiec, 26 świń.
Uwaga – nie mylić z sąsiednią miejscowością Kaskajmy. Dojazd do Katkajm z pobliskich Kaskajm drogą brukowaną, dalej za Katkajmami znajduje się wieś Borki.

</doc>
<doc id="706602" url="https://pl.wikipedia.org/wiki?curid=706602" title="Augustyn Mieleski Rotundus">
Augustyn Mieleski Rotundus

Augustyn Mieleski Rotundus (ur. ok. 1520 w Wieluniu, zm. 20 marca 1582 w Wilnie) – pisarz polityczny, prawnik, pierwszy historyk i apologeta Litwy, sekretarz Jego Królewskiej Mości, wójt wileński w latach 1552–1582, sekretarz Stefana Batorego, doktor obojga praw.
Życiorys.
Augustyn Rotundus - Mieleski urodził się ok. 1520 roku w Wieluniu. Studiował w Wittenberdze i w Poznaniu. Był bardzo bliski luteranizmu (w Akademii Lubrańskiego, gdzie studiował, został posądzony o napisanie złośliwego paszkwilu na kapitułę poznańską), potem został gorliwym katolikiem. Bronił ideologii państwowej Wielkiego Księstwa Litewskiego przeciwko żądaniom Królestwa Polskiego. Był prekursorem wywodów mitycznych, apologetą Litwy. Został sekretarzem kancelarii królewskiej króla Zygmunta Augusta. W 1551 zamieszkał na Litwie i zajął się pisarstwem politycznym i historią Litwy. Napisał m.in. utwór polityczno-publicystyczny "Rozmowa Polaka z Litwinem" (1564). Był wójtem w Wilnie. Augustyn Rotundus rozwinął i pogłębił idee Michalona Lituanusa. Brał udział w opracowywaniu drugiego (1566) i trzeciego (1588) Statutu litewskiego. Nobilitowany w 1568 przez sejm w Grodnie, otrzymał herb Rola. Przełożył na język łaciński drugi Statut litewski, a do tekstu tłumaczenia dołączył napisany przez siebie "Zarys dziejów książąt litewskich" ("Epitome principum Lituaniae"), w którym zwięźle przedstawił legendę o rzymskim pochodzeniu Litwinów, wiążąc z nią genealogię wielkich książąt litewskich. Około 1576 r. stwierdził, że obecnie język litewski pozostał tylko u wieśniaków. Zmarł 20 marca 1582 r., został pochowany w kościele św. Jana w Wilnie.

</doc>
<doc id="706604" url="https://pl.wikipedia.org/wiki?curid=706604" title="Hieronim Spiczyński">
Hieronim Spiczyński

Hieronim Spiczyński, inna forma nazwiska: "Hieronim z Wielunia, Hieronim (Jarosz) Spyczyński", pseud.: "Polyconius", H. P.(?), H. S. K. C.(?), H. S. S.(?) (ur. przed 1500, zm. latem roku 1550 w Krakowie) – patrycjusz i rajca krakowski, lekarz królewski, pisarz-botanik, poeta, tłumacz i wydawca.
Życiorys.
Urodził się przed rokiem 1500, jako syn Bartłomieja Pokona. W roku 1517 został przyjęty w poczet studentów Akademii Krakowskiej, której nie ukończył. Był patrycjuszem i rajcą krakowskim, herbu Abdank. Posiadał sporą wiedzę przyrodniczą, medyczną i astronomiczną. Prawdopodobnie był lekarzem Zygmunta Augusta. Zajął się tłumaczeniami z języka łacińskiego na polski. Był pierwszym znanym tłumaczem Pisma Św. z łaciny na polski wydanego drukiem ("Ecclesiastes, księgi Salomonowe", 1522). Opracował i wydał drukiem zielnik "O ziołach tutecznych i zamorskich...", tłumaczył Erazma z Rotterdamu. Brał udział w walce o prawa języka polskiego w Krakowie, domagając się w roku 1536 głoszenia kazań w kościele Panny Marii po polsku. W zamian za zasługi został nobilitowany. Ożenił się z bogatą mieszczanką krakowską Elżbietą (Anną) Cypserową. Zmarł w Krakowie, latem roku 1550 (po 25 maja).

</doc>
<doc id="706605" url="https://pl.wikipedia.org/wiki?curid=706605" title="Leuna">
Leuna

Leuna – miasto w Niemczech, w kraju związkowym Saksonia-Anhalt, w powiecie Saale, położone w Saskim Zagłębiu Węglowym, nad Soławą.
31 grudnia 2009 w granicach administracyjnych miasta znalazły się następujące gminy: Friedensdorf, Günthersdorf, Horburg-Maßlau, Kötschlitz, Kötzschau, Kreypau, Rodden, Spergau Zöschen i Zweimen. Miasto zwiększyło swoją powierzchnię o 73,99 km², do tego czasu należało także do wspólnoty administracyjnej Leuna-Kötzschau.
Współpraca.
Miejscowość partnerska:

</doc>
<doc id="706606" url="https://pl.wikipedia.org/wiki?curid=706606" title="General Pinedo">
General Pinedo

General Pinedo jest argentyńskim miastem leżącym w prowincji Chaco. W roku 2001 miasto liczyło około 16 tys. mieszkańców.

</doc>
<doc id="706620" url="https://pl.wikipedia.org/wiki?curid=706620" title="Poganowo">
Poganowo

Poganowo (niem. "Gross Bürgersdorf") – wieś w Polsce, położona w województwie warmińsko-mazurskim, w powiecie kętrzyńskim, w gminie Kętrzyn.
W latach 1975–1998 miejscowość administracyjnie należała do województwa olsztyńskiego.
Historia wsi.
Poganowskie lasy należały do miasta Kętrzyna od 1438 roku. Wieś powstała pod koniec XVII w. W roku 1818 we wsi było 16 domów i 113 mieszkańców, a w pobliskim folwarku Małe Poganowo - 3 domy i 24 mieszkańców. W 1939 wieś razem z przysiółkami miała 329 mieszkańców. Przed 1945 we wsi funkcjonowała jednoklasowa szkoła. W kronice szkoły podany był opis miejsca związanego z historią powstania herbu Kętrzyna. Informacje z kroniki szkolnej wykorzystano przy opisie wsi Zalesie Kętrzyńskie.
Wieś wyludniła się po wyjeździe ostatnich Mazurów w drugiej połowie XX w. 
W 2007 r. kętrzyńscy archeolodzy odkryli w Poganowie potężny kompleks, położony w lesie i zajmujący powierzchnię ponad pięciu hektarów, składający się z grodziska, kilku osad i miejsca kultu. Grodzisko było zasiedlone już we wczesnej epoce żelaza około IV-III wieku p.n.e.; ponowne zajęcie tego terenu nastąpiło dopiero około X-XI wieku n.e. – co wnoszone jest po odkrytej ceramice. Najciekawszym elementem całego kompleksu jest miejsce, gdzie prawdopodobnie odprawiano kult pogański, w ofierze przypuszczalnie składając konie (świadczą o tym kamienne konstrukcje zawierające wiele końskich kości bez śladów konsumpcji – według badacza Mariusza Wyczółkowskiego były to małe osobniki typu konika polskiego).
Największą sensacją archeologiczną było odkrycie kamiennej "baby pruskiej". Obiekt po konserwacji w 2008 znalazł się w Muzeum im. Wojciecha Kętrzyńskiego w Kętrzynie.
Linki zewnętrzne.
Muzeum w Kętrzynie – baba pruska

</doc>
<doc id="706621" url="https://pl.wikipedia.org/wiki?curid=706621" title="Pakt milczenia">
Pakt milczenia

Pakt milczenia (tytuł oryg. "The Covenant") – amerykański horror z 2006 roku, wyreżyserowany przez Renny’ego Harlina.
Fabuła.
Film opowiada historię czterech studentów związanych ze sobą niezwykłym rodowodem. Jako potomkowie rodzin, które osiedliły się w kolonii Ipswich w XVII wieku, chłopcy urodzili się z niezwykłą mocą. Kiedy piąty potomek wprowadza się do miasta, istnieje niebezpieczeństwo złamania paktu milczenia chroniącego ich rodziny. Caleb i Pogue widzą zjawy, które przysyła im piąty z potomków.

</doc>
<doc id="706622" url="https://pl.wikipedia.org/wiki?curid=706622" title="Teoria potrzeb">
Teoria potrzeb



</doc>
<doc id="706625" url="https://pl.wikipedia.org/wiki?curid=706625" title="Przeczniak">
Przeczniak

Przeczniak – opuszczona osada mazurska w Polsce położona w województwie warmińsko-mazurskim, w powiecie kętrzyńskim, w gminie Kętrzyn.
W latach 1975–1998 miejscowość administracyjnie należała do województwa olsztyńskiego.
Osada należy do sołectwa Salpik. W roku 2000 mieszkało tu 5 osób.
W miejscowości brak zabudowy.

</doc>
<doc id="706626" url="https://pl.wikipedia.org/wiki?curid=706626" title="Christine Aaftink">
Christine Aaftink

Christine Jacoba Aaftink (ur. 25 sierpnia 1966 w Abcoude) – holenderska łyżwiarka szybka, dwukrotna medalistka mistrzostw świata.
Kariera.
Reprezentowała barwy klubu Ijsclub Baambrugge. Największy sukces w karierze osiągnęła w sezonie 1986/1987, kiedy zajęła trzecie miejsce w klasyfikacji końcowej Pucharu Świata na 1000 m. Wyprzedziły ją wtedy tylko Bonnie Blair z USA oraz kolejna Holenderka Ingrid Haringa. W sezonie 1989/1990 trzecie miejsce zajęła w klasyfikacji 500 m, ulegając Angeli Hauck z NRD i Bonnie Blair. Wielokrotnie stawała na podium zawodów tego cyklu, ale odniosła tylko jedno zwycięstwo: 10 marca 1989 roku w Inzell była najlepsza na 500 m. W 1990 roku wywalczyła brązowy medal podczas sprinterskich mistrzostw świata w Tromsø. Wynik ten powtórzyła na rozgrywanych w 1991 roku mistrzostwach świata w Inzell, gdzie lepsze okazały się Niemka Monique Garbrecht oraz Chinka Ye Qiaobo. W 1988 roku wystartowała na igrzyskach olimpijskich w Calgary, zajmując dwunaste miejsce na 1000 m i siedemnaste na dwukrotnie krótszym dystansie. Na rozgrywanych cztery lata później igrzyskach w Albertville, była odpowiednio ósma czwarta i piąta. Na krótszym z tych dystansów walkę o medal przegrała z Monique Garbrecht. Brała także udział w igrzyskach w Lillehammer w 1994 roku, gdzie na 500 m zajęła dziewiętnaste miejsce, a w biegu na 1000 m była dwudziesta. W 1996 roku zakończyła karierę.

</doc>
<doc id="706629" url="https://pl.wikipedia.org/wiki?curid=706629" title="Interkolumnium">
Interkolumnium



</doc>
<doc id="706630" url="https://pl.wikipedia.org/wiki?curid=706630" title="Stanisław Wyłupek">
Stanisław Wyłupek

Stanisław Wyłupek (ur. 30 marca 1923 w Łęce – obecnie część Dąbrowy Górniczej, zm. 5 lipca 2015 w Warszawie) – polski inżynier i urzędnik państwowy, w 1981 minister przemysłu maszyn ciężkich i rolniczych.
Życiorys.
Był synem Rozalii i Jana. W latach 1940–1945 pracował jako elektomonter w Hucie Bankowej w Dąbrowie Górniczej. Następnie jako elektrotechnik pracował w Społecznym Przedsiębiorstwie Budowlanym Sopot. W 1947 również jako elektrotechnik pracował w Elektrowniach Górnośląskich w Gliwicach, a następnie do 1949 był kierownikiem działu w Zjednoczonym Przedsiębiorstwie Górniczo-Wiertniczym w Katowicach. W 1957 ukończył jako magister inżynier elektryk Politechnikę Warszawską. W latach 1959–1964 dyrektor naczelny Fabryki Wyrobów Precyzyjnych im. gen. Świerczewskiego, a następnie do 1968 dyrektor naczelny Zjednoczenia Przemysłu Obrabiarek i Narzędzi w Warszawie.
Od 19 stycznia 1945 należał do Polskiej Partii Robotniczej, a następnie do Polskiej Zjednoczonej Partii Robotniczej. W latach 1949–1950 był kierownikiem Wydziału Kadr w Komitecie Miejskim w Katowicach, a następnie do 1959 sprawował różne funkcje w Komitecie Centralnym PZPR.
Od 15 grudnia 1967 do 31 lipca 1973 był podsekretarzem stanu w resorcie przemysłu maszynowego, a następnie do 12 lutego 1981 podsekretarzem stanu w resorcie łączności. W okresie od 12 lutego 1981 do 3 lipca 1981 był ministrem przemysłu maszyn ciężkich i rolniczych w rządzie Wojciecha Jaruzelskiego. Od 6 sierpnia 1981 do 12 marca 1982 był pierwszym zastępcą ministra w resorcie hutnictwa i przemysłu maszynowego, a następnie do 31 sierpnia 1984 – zastępcą przewodniczącego Komisji Planowania przy Radzie Ministrów. Od 1 września 1984 do 15 lutego 1989 był zastępcą Stałego Przedstawiciela Polski w Radzie Wzajemnej Pomocy Gospodarczej.
W 1983 został wybrany w skład Prezydium Zarządu Głównego Towarzystwa Przyjaźni Polsko-Radzieckiej.

</doc>
<doc id="706634" url="https://pl.wikipedia.org/wiki?curid=706634" title="Turbina parowa przeciwprężna">
Turbina parowa przeciwprężna

Turbina parowa przeciwprężna – turbiną parową, na wylocie z której para wodna ma wyższe ciśnienie, niż w przypadku turbiny kondensacyjnej. Dzięki wyższemu ciśnieniu pary na wylocie z turbiny możliwe jest wykorzystanie ciepła skraplania pary, którego wartość jest bardzo wysoka. W turbinach kondensacyjnych prawie całe ciepło skraplania wyrzucane jest do otoczenia, co stanowi istotną stratę energii, obniżającą w istotny sposób sprawność całkowitą układu. W siłowniach z turbinami przeciwprężnymi strata ta jest znacznie mniejsza, a ciepło skraplania wykorzystywane jest do celów grzewczych.
Turbiny parowe przeciwprężne stosowane są w elektrociepłowniach. Występuje tu skojarzone wytwarzanie energii elektrycznej i cieplnej. Okazuje się, że w ten sposób energia chemiczna paliwa wykorzystana jest o ok. 15% lepiej, niż w przypadku rozdzielonego wytwarzania energii elektrycznej i cieplnej. Turbiny przeciwprężne bywają też stosowane w zakładach przemysłowych, w których istnieje odbiór pary technologicznej do procesów przemysłowych.
W turbinie przeciwprężnej moc oddawana do generatora jest nieco niższa, niż dla tych samych warunków w turbinie kondensacyjnej. Jednak z uwagi na możliwość wykorzystania ciepła skraplania pary opuszczającej turbinę sprawność całkowita układu jest znacznie większa, co jest bardzo korzystne ze względów ekologicznych, ekonomicznych i środowiskowych. Układy zapewniające wykorzystanie ciepła skraplania pary wodnej do celów grzewczych określa się mianem układów skojarzonych (kogeneracyjnych).

</doc>
<doc id="706636" url="https://pl.wikipedia.org/wiki?curid=706636" title="Brzeźnica (Nowa Wieś Mała)">
Brzeźnica (Nowa Wieś Mała)

Brzeźnica – część wsi Nowa Wieś Mała w Polsce, położona w województwie warmińsko-mazurskim, w powiecie kętrzyńskim, w gminie Kętrzyn. Wchodzi w skład sołectwa Nowa Wieś Kętrzyńska.
W latach 1975–1998 Brzeźnica administracyjnie należała do województwa olsztyńskiego.

</doc>
<doc id="706643" url="https://pl.wikipedia.org/wiki?curid=706643" title="The Great Escape">
The Great Escape



</doc>
<doc id="706644" url="https://pl.wikipedia.org/wiki?curid=706644" title="Motorola V3">
Motorola V3



</doc>
<doc id="706651" url="https://pl.wikipedia.org/wiki?curid=706651" title="Gryzławki">
Gryzławki

Gryzławki (niem. "Grieslack") – przysiółek w Polsce, w województwie warmińsko-mazurskim, w powiecie kętrzyńskim, w gminie Kętrzyn.
W latach 1975–1998 miejscowość należała administracyjnie do województwa olsztyńskiego.
W miejscowości brak zabudowy.
Nazwa.
28 marca 1949 r. ustalono urzędową polską nazwę miejscowości – Gryzławki, określając drugi przypadek jako Gryzławek, a przymiotnik – gryzławecki.

</doc>
<doc id="706654" url="https://pl.wikipedia.org/wiki?curid=706654" title="V-Cord">
V-Cord

V-Cord – jeden z pierwszych wideoformatów kasetowych konstrukcji Sanyo i Toshiby z początku lat 70. XX w.
Pierwsza wersja V-Cord zapisywała 20 minut obrazu czarno-białego na kasecie.
Wersja kolejna V-Cord II, była bardziej unowocześniona i pozwalała uzyskać jakość wizji i fonii prównywalną z późniejszym system Betamax. Czas nagrywanie do 120 minut na kasecie. Obraz i dźwięk zapisywany był na tasmie 1/2". Wymiary kaset obu wersji zbliżone do formatu Betamax. Opasanie bębna wizyjnego w układzie U-Matic.
W systemie V-Cord II zastosowano po raz pierwszy tryb LongPlay, stop klatkę oraz przewijanie z podglądem.

</doc>
<doc id="706655" url="https://pl.wikipedia.org/wiki?curid=706655" title="Nikolay Karpenko">
Nikolay Karpenko



</doc>
<doc id="706656" url="https://pl.wikipedia.org/wiki?curid=706656" title="John Loder (2. baron Wakehurst)">
John Loder (2. baron Wakehurst)

John de Vere Loder (ur. 5 lutego 1895 w Cadogan Square w Londynie, zm. 30 kwietnia 1970 w Chelsea w Londynie) – brytyjski arystokrata i polityk, jedyny syn Geralda Loder, 1. barona Wakehurst i lady Louise Beauclerk, córki 10. księcia St Albans.
Życiorys.
Młodość i służba wojskowa.
Wykształcenie odebrał w Eton College i w Trinity College w Cambridge. Biegle władał językiem francuskim i niemieckim, interesował się historią i lubił aktorstwo. Wielokrotnie odwiedzał Niemcy. Jego matka, która uważała go za reinkarnację faraona Totmesa III, podtrzymywała jego zainteresowania egiptologią. Służbę wojskową odbywał w 4 batalionie Royal Sussex Regiment. W jego szeregach walczył na półwyspie Gallipoli. Później pracował w wywiadzie na terenie Egiptu i Palestyny. Został wspomniany w rozkazie dziennym i otrzymał stopień kapitana. W 1919 r. odszedł z wojska.
Kariera polityczna.
W latach 1919–1921 pracował w Foreign Office. W 1924 r. został wybrany do Izby Gmin z ramienia konserwatystów jako reprezentant okręgu Leicester. Miejsce w parlamencie utracił po porażce konserwatystów w wyborach 1929 r. Dwa lata później ponownie zasiadł w Izbie Gmin, tym razem reprezentując okręg Lewes. W Izbie Gmin zasiadał do 1936 r., kiedy to po śmierci ojca, jako 2. baron Wakehurst, zasiadł w Izbie Lordów.
Gubernator Nowej Południowej Walii.
Rok później został odznaczony Krzyżem Komandorskim Orderu Świętego Michała i Świętego Jerzego oraz mianowany gubernatorem Nowej Południowej Walii. 8 kwietnia 1937 r. przybył do Sydney wraz z całą rodziną. Aktywnie uczestniczył w pracach lokalnych władz, odgrywając znaczną rolę podczas kryzysu konstytucyjnego w 1940 r., powstałego po rezygnacji Bertrama Stevensa ze stanowiska premiera Nowej Południowej Walii. Podczas II wojny światowej doszły dodatkowe obowiązki, związane z bezpieczeństwem wewnętrznym prowincji. Wakehurst często odwiedzał również jednostki wojskowe stacjonujące w Nowej Południowej Walii. Jego żona była natomiast przewodniczącą Australijskiej Narodowej Służby Kobiet.
Często krytykowany za jego „prawie faszystowską politykę” i częstych żądań jego ustąpienia, Wakehurst utrzymał się na stanowisku aż do końca wojny. Jego kadencja wygasła ostatecznie 8 stycznia 1946 r. Sześć lat później został gubernatorem Irlandii Północnej. W 1962 r. został kawalerem Orderu Podwiązki. W 1964 r. przeszedł na emeryturę.
Rodzina.
3 czerwca 1920 r. w Holy Trinity w Chelsea, poślubił Margaret Tennant (4 listopada 1899 – 19 sierpnia 1994), córkę Charlesa Tennanta, 1. baroneta i Marguerite Miles, córki pułkownika Charlesa Milesa. John i Margaret mieli razem trzech synów i córkę:
Życie prywatne.
Lord Wakehurst był wysokim, rudowłosym i niebieskookim mężczyzną, nieznacznie się jąkającym. Żona opisała go w swoich wspomnieniach jako "niezbyt wylewnego, ale lojalnego i uprzejmego". Baron lubił podróżować i pisać. W 1931 r. wydał książkę "Bolshevism in Perspective". Napisał ją po swojej podróży do Związku Radzieckiego, gdzie spotkał się osobiście z matką Józefa Stalina. Napisał również 5 innych książek oraz serię thrillerów, które pisał pod pseudonimem "Cornelius Cofyn".
W czasie wolnym lord lubił łowić ryby, grać w tenis lub w golfa. Uwielbiał teatr, operę i balet. Był mężem zaufania Royal Opera House, Covent Garden oraz Royal Ballet. W latach 1948–1969 był Wielkim Przeorem Zakonu Św. Jana w Jerozolimie.
Zmarł w swojej londyńskiej rezydencji w Chelsea w wieku 75 lat. Tytuł barona odziedziczył po nim jego najstarszy syn.

</doc>
<doc id="706659" url="https://pl.wikipedia.org/wiki?curid=706659" title="John de Vere Loder, 2. baron Wakehurst">
John de Vere Loder, 2. baron Wakehurst



</doc>
<doc id="706665" url="https://pl.wikipedia.org/wiki?curid=706665" title="Tadeusz Wrzaszczyk">
Tadeusz Wrzaszczyk

Tadeusz Włodzimierz Wrzaszczyk (ur. 12 września 1932 w Częstochowie, zm. 1 czerwca 2002) – polski inżynier i polityk. Minister przemysłu maszynowego (1970–1975), w latach 1975–1980 wiceprezes Rady Ministrów i przewodniczący Komisji Planowania przy Radzie Ministrów oraz zastępca członka Biura Politycznego KC PZPR, w 1980 członek Biura Politycznego KC PZPR; poseł na Sejm PRL VII i VIII kadencji.
Życiorys.
Syn Władysława i Longiny. Urodził się na częstochowskim Stradomiu. W 1948 ukończył gimnazjum ogólnokształcące Sienkiewicza i otrzymał świadectwo małej matury, a w 1950 zdał maturę W 1956 ukończył studia na Wydziale Inżynierii i Produkcji Politechniki Warszawskiej, w latach 1954–1956 był konstruktorem w Zakładach Radiowych w Warszawie.
Od 1956 był związany z przemysłem samochodowym i należał do Polskiej Zjednoczonej Partii Robotniczej. W latach 1962–1965 był głównym inżynierem Fabryki Samochodów Osobowych. Od 23 grudnia 1970 do 23 października 1975 był ministrem przemysłu maszynowego w rządzie Józefa Cyrankiewicza i Piotra Jaroszewicza oraz w rządzie Piotra Jaroszewicza. Następnie – do 24 sierpnia 1980 – był wicepremierem i ministrem-przewodniczącym Komisji Planowania przy Radzie Ministrów w rządach Piotra Jaroszewicza i Edwarda Babiucha oraz Edwarda Babiucha.
Od 1971 do 1980 zasiadał w Komitecie Centralnym PZPR. W latach 1975–1980 był zastępcą członka Biura Politycznego KC PZPR, a w okresie od lutego do sierpnia 1980 członkiem BP KC PZPR. W latach 1976–1980 był posłem na Sejm PRL VII kadencji i VIII kadencji, lecz złożył mandat w grudniu 1980. We wrześniu 1980 wykluczony z PZPR, w czasie stanu wojennego internowany od lutego do listopada 1982.
Odznaczony m.in. Krzyżem Komandorskim Orderu Odrodzenia Polski, Orderem Sztandaru Pracy II klasy, Złotym i Srebrnym Krzyżem Zasługi oraz Złotym Medalem "Za zasługi dla obronności kraju" (1973).

</doc>
<doc id="706667" url="https://pl.wikipedia.org/wiki?curid=706667" title="Wielka Synagoga w Paryżu">
Wielka Synagoga w Paryżu

Wielka Synagoga w Paryżu (fran. "Grande synagogue de Paris") – główna synagoga w Paryżu, która znajduje się w 9. dzielnicy, przy ulicy de la Victoire. Synagoga została zbudowana w 1874 roku, w stylu neoromańsko-bizantyjskim, według planów architekta Aldrophe.
Historia.
Budowa synagogi rozpoczęła się w 1867 i trwała do 1874, od 1875 odbywały się w niej nabożeństwa. Pierwotny plan budowy zakładał wykonanie głównego wejścia do budynku od ulicy Châteaudun, jednak cesarzowa Eugenia sprzeciwiła się umieszczenia synagogi między kościołem Świętej Trójcy a kościołem Notre Dame de Lorette. Budowę, której łączny koszt wyniósł 20 tys. franków, współfinansowało miasto Paryż. 
W czasie hitlerowskiej okupacji Francji synagoga kilkakrotnie została zaatakowana: w 1941 podłożono w niej bombę, w 1942 zostało splądrowane wnętrze budynku, zaś w 1943 urządzono obławę na wiernych zgromadzonych w świątyni z okazji święta Rosz ha-Szana. W 1967 synagoga została odnowiona. 
Synagoga ma 36 metrów wysokości na fasadzie i 28 w nawie oraz 44 metry długości. Jest przeznaczona dla 1410 osób. 

</doc>
<doc id="706678" url="https://pl.wikipedia.org/wiki?curid=706678" title="Tadeusz Wrzaszcz">
Tadeusz Wrzaszcz



</doc>
<doc id="706681" url="https://pl.wikipedia.org/wiki?curid=706681" title="Podhale (ujednoznacznienie)">
Podhale (ujednoznacznienie)

Inne:

</doc>
<doc id="706686" url="https://pl.wikipedia.org/wiki?curid=706686" title="Falcon 1-1">
Falcon 1-1



</doc>
<doc id="706691" url="https://pl.wikipedia.org/wiki?curid=706691" title="Aleksy Parol">
Aleksy Parol

Aleksy Dyonizy Parol (ur. 10 stycznia 1927 w Żyrardowie, zm. 20 października 1994 w Gdyni) – polski kontradmirał, oficer mechanik okrętowy.
Życiorys.
Aleksy Parol urodził się w 1927 roku w Żyrardowie. W latach 1934–1941 uczęszczał do szkoły powszechnej w Żyrardowie, a w 1943 ukończył Szkołę Rzemieślniczo-Przemysłową w Pruszkowie. Od grudnia 1943 do lipca 1944 pracował jako tokarz w Fabryce Maszyn w Pruszkowie. Od sierpnia do października 1944 pracował przymusowo na robotach ziemnych w Żyrardowie, a następnie w prywatnym warsztacie ślusarsko-mechanicznym.
13 kwietnia 1945 powołany do służby w ludowym Wojsku Polskim Po ukończeniu we wrześniu 1945 roku Centralnej Szkoły Oficerów Polityczno-Wychowawczych w Łodzi został promowany do stopnia podporucznika w korpusie oficerów polityczno-wychowawczych. Po promocji został instruktorem propagandy w 43 Pułku Piechoty 12 Dywizji Piechoty w Szczecinie. Od stycznia 1946 był kierownikiem klubu oficerskiego, a następnie kierownikiem świetlicy klubu. W lipcu 1946 roku przyjęto go na Wydział Techniczny Oficerskiej Szkoły Marynarki Wojennej w Gdyni, który ukończył w listopadzie 1950 roku z I lokatą. Pierwsze stanowisko w Marynarce Wojennej – oficera mechanika – objął na niszczycielu ORP „Błyskawica”. W listopadzie 1952 został dowódcą działu bojowego V (maszynowego) na tym okręcie. W latach 1953–1954 przebywał na Wyższym Kursie Specjalistycznym dla Oficerów Mechaników w ZSRR.
Od grudnia 1954 roku kierował Oddziałem Technicznym w Szefostwie Techniki i Uzbrojenia Dowództwa Marynarki Wojennej w Gdyni. W latach 1955–1957 pełnił funkcję szefa Zarządu Techniki i Uzbrojenia w Dowództwie Marynarki Wojennej. Od lutego do września 1957 był oddelegowany do pracy w Międzynarodowej Komisji Kontroli i Nadzoru w Indochinach. Po powrocie do kraju wyznaczono go w listopadzie 1957 na zastępcę szefa Oddziału Naukowego Sztabu Głównego Marynarki Wojennej. Od kwietnia 1958 był zastępcą szefa w Szefostwie Służb Technicznych i Zaopatrzenia Marynarki Wojennej. W 1960 uzyskał tytuł inżyniera mechanika w Wyższej Szkole Marynarki Wojennej, gdzie ukończył Specjalistyczne Studium Zaoczne. W 1968 uzyskał tytuł magistra inżyniera mechanika (studia ukończone z oceną bardzo dobrą). Od lipca 1968 do listopada 1980 był zastępcą szefa Służb Technicznych i Zaopatrzenia Marynarki Wojennej ds. technicznych. Na mocy uchwały Rady Państwa PRL z 29 września 1973 otrzymał nominację na stopień kontradmirała. Nominację wręczył mu w Belwederze 10 października 1973 I sekretarz Komitetu Centralnego PZPR Edward Gierek w obecności przewodniczącego Rady Państwa prof. Henryka Jabłońskiego.
Od kwietnia 1981 do listopada 1990 roku był szefem Techniki Morskiej – zastępcą Głównego Inspektora Techniki Wojska Polskiego w Warszawie. Jednym z ważnych zadań pionu, którym kierował była budowa serii trałowców małomagnetycznych. W październiku 1990 pożegnany przez ministra obrony narodowej wiceadmirała Piotra Kołodziejczyka w związku z zakończeniem zawodowej służby wojskowej i przeniesiony w stan spoczynku z dniem 23 listopada 1990.
Zmarł 20 października 1994 roku w Gdyni, został pochowany na Cmentarzu Witomińskim (kwatera 51-25-9).
Awanse.
W trakcie wieloletniej służby awansował kolejno na stopnie oficerskie:
Życie prywatne.
Był synem Józefa, tokarza i Henryki z Janiszewskich.
Mieszkał w Gdyni. Był żonaty z Kunegundą Anną z domu Ankowską (1928-1979), z którą miał dwóch synów, a następnie z Wandą Parol (1936-2010). Jego pasją było malarstwo i rysunek. Brał udział w licznych wystawach zbiorowych w kraju i za granicą jako autor kilkudziesięciu płócien.

</doc>
<doc id="706692" url="https://pl.wikipedia.org/wiki?curid=706692" title="Kaoru (imię)">
Kaoru (imię)

 – imię japońskie noszone zarówno przez kobiety, jak i przez mężczyzn.
Możliwa pisownia.
Kaoru można zapisać używając wielu różnych znaków kanji i może znaczyć m.in.:

</doc>
<doc id="706693" url="https://pl.wikipedia.org/wiki?curid=706693" title="Czarny Orzeł">
Czarny Orzeł

Czarny Orzeł (ros. Чёрный Орёл, "Cziornyj Arioł") – prototyp rosyjskiego czołgu podstawowego opracowanego pod koniec lat 90. XX wieku w Biurze Konstrukcyjnym Przemysłu Maszyn Transportowych (ros. "KTMB – Конструкторское бюро транспортного машиностроения") w Omsku, a po bankructwie zakładów rozwój projektu podjęły zakłady Uralwagonzawod w Niżnym Tagile.
Historia.
Czołg ten został zaprezentowany po raz pierwszy na wystawie w Omsku we wrześniu 1997 roku. Wyglądał na zwykły kadłub T-80 z zamontowaną bardzo dużą wieżą i działem przykrytymi pod siatką maskującą i płótnem. Wieża ta okazała się później być tylko makietą.
Wczesny prototyp pokazano na wystawie broni na Syberii. Wóz miał wydłużony kadłub z siedmioma parami kół jezdnych zamiast sześciu w T-80, natomiast wieża wciąż była zasłonięta przez siatkę maskującą. "Czarny Orzeł" lub "Objekt 640" został skonstruowany na bazie wydłużonego kadłuba czołgu T-80U mającego dodatkową parę kół jezdnych i opracowaną od podstaw wieżę. Najprawdopodobniej ma bardzo mocny pancerz frontowy i pancerz reaktywny nowej generacji typu "Kaktus" na kadłubie i wieży. Całkowicie odmienna od dotychczas stosowanej w rosyjskich czołgach jest wieża o kształcie kopuły. Ma okrągłą podstawę z wystającą poza jej obrys prostopadłościenną częścią. Wskazuje to na zarzucenie innego charakterystycznego dla radzieckich i rosyjskich czołgów elementu, czyli karuzelowego automatu ładowania. Według źródeł rosyjskich, zamiast tego w wykuszu, w tylnej części wieży zamontowano oparty na zachodnich rozwiązaniach system automatycznego ładowania. Wykusz ten, zawierający nowy automat i skład amunicji w osobnym przedziale, ma odrzucalne ściany, które w przypadku eksplozji amunicji uwalniają energię wybuchu, kierując ją na zewnątrz czołgu. Chroni to załogę i czołg przed całkowitym zniszczeniem, podobne rozwiązanie zastosowano w amerykańskim M1 Abrams. Sama wieża jest bezzałogowa, wszyscy członkowie załogi znajdują się wewnątrz kadłuba, co zwiększa ich bezpieczeństwo.
Prototyp miał standardową rosyjską armatę czołgową kalibru 125 milimetrów, ale wersja finalna ma mieć armatę lub armatowyrzutnię kalibru 152 milimetrów. Dla porównania większość współczesnych czołgów podstawowych na świecie ma armaty kalibru 120 lub 125 milimetrów.
Z powodu swoich rozmiarów maszyna jest prawdopodobnie znacznie cięższa niż T-80 i waży szacunkowo około 50 ton. Powoduje to konieczność zainstalowania mocniejszego silnika. Prototyp napędzany jest przez silnik turbinowy o mocy 1500 KM.

</doc>
<doc id="706695" url="https://pl.wikipedia.org/wiki?curid=706695" title="Al Jazeera Sports">
Al Jazeera Sports

Al Jazeera Sports () − arabskojęzyczny kanał sportowy, który został uruchomiony w listopadzie 2003 przez macierzystą stację informacyjną Al Jazeera. Stacja od momentu uruchomienia szybko zdobyła popularność i stała się najpopularniejszym kanałem sportowym na Bliskim Wschodzie dzięki transmisji wielu znaczących imprez sportowych, takich jak: Euro 2004 w Portugalii, Letnie Igrzyska Olimpijskie 2004 w Atenach.
Stacja Al Jazeera sports ma swoją siedzibę w Katarze, jednak w odróżnieniu od Al Jazeery nie znajduje się w "kompleksie telewizyjnym", ale w "centrum edukacyjnym". Wśród istotnych transmisji zawodów sportowych stacja posiada prawa do angielskiej F.A. Cup, włoskiej Serie A, hiszpańskiej Primera División, portugalskiej Primeira Ligi, Qatar Stars League, Pucharu Narodów Afryki 2006 oraz League Cup.

</doc>
<doc id="706696" url="https://pl.wikipedia.org/wiki?curid=706696" title="Al Dżazira Sport">
Al Dżazira Sport



</doc>
<doc id="706698" url="https://pl.wikipedia.org/wiki?curid=706698" title="Synagoga Agoudas Hakehilos w Paryżu">
Synagoga Agoudas Hakehilos w Paryżu

Synagoga de la rue Pavée w Paryżu (fran. "Synagogue de la rue Pavée à Paris") – żydowska synagoga w Paryżu, znajdująca się w 4. dzielnicy przy ulicy Pavée 10. Synagoga została zbudowana w 1913 roku, w stylu secesyjnym według planów architekta Hectora Guimarda.
Synagoga jest czynna. 

</doc>
<doc id="706700" url="https://pl.wikipedia.org/wiki?curid=706700" title="Willy Knupp">
Willy Knupp

Willy Knupp (ur. w październiku 1936, zm. 10 listopada 2006 w Kolonii), niemiecki dziennikarz sportowy.
Zajmował się głównie tematyką motoryzacyjną, szczególnie Formułą 1. Pracę dziennikarza sportowego rozpoczął w 1971 w luksemburskim RTL Radio. W 1985 przeszedł do stacji telewizyjnej RTL plus. Relacjonował w telewizji wyścigi Grand Prix Formuły 1, był również autorem wielu publikacji poświęconych tej dyscyplinie. Wydawał m.in. roczniki "Rennreport" i "Grand Prix live miterlebt". Kilka pozycji książkowych poświęcił Michaelowi Schumacherowi, z którym był zaprzyjaźniony.
Jego żoną była młodsza o kilkadziesiąt lat prezenterka telewizyjna Birgit Lechtermann, mieli córkę. Knupp zmarł krótko po ukończeniu 70 lat na chorobę nowotworową.
Niektóre publikacje:

</doc>
<doc id="706701" url="https://pl.wikipedia.org/wiki?curid=706701" title="Maciej Wirowski">
Maciej Wirowski

Maciej Tadeusz Wirowski (ur. 2 marca 1929 w Katowicach, zm. 28 maja 1999) – polski inżynier chemik i polityk, minister przemysłu chemicznego (1974–1976), minister-członek Rady Ministrów i Minister (1976–1980), dyplomata, szef Kancelarii Sejmu (1986–1990).
Życiorys.
Syn Bolesława i Anny. Od 1943 do 1945 był gońcem w Składach Żelaza w Będzinie, a w latach 1945–1947 uczęszczał do będzińskiego gimnazjum. W 1947 przystąpił do Polskiej Partii Socjalistycznej, a w 1948 wraz z nią do Polskiej Zjednoczonej Partii Robotniczej. Był słuchaczem, a następnie studentem (do 1955) Politechniki Śląskiej w Gliwicach. W latach 1955–1960 pracował w Fabryce Odczynników Chemicznych w Gliwicach. Od 1960 do 1963 był zastępcą dyrektora ds. technicznych w Instytucie Chemii Nieorganicznej w Gliwicach, w latach 1963–1965 wicedyrektorem Departamentu Współpracy Gospodarczej z Zagranicą w Ministerstwie Przemysłu Chemicznego, a od 1966 do 1969 dyrektorem Departamentu Produkcji i Obrotu Towarowego w tym resorcie. W latach 1969–1971 był podsekretarzem stanu, a od 21 listopada 1974 do 2 grudnia 1976 był ministrem tegoż resortu w rządach Piotra Jaroszewicza i kolejnym pod jego przewodnictwem. Od 2 grudnia 1976 do 21 listopada 1980 był ministrem-członkiem Rady Ministrów – I zastępcą przewodniczącego Komisji Planowania przy Radzie Ministrów w dotychczasowym rządzie oraz w rządzie Rząd Edwarda Babiucha i Józefa Pińkowskiego. W latach 1975–1981 był zastępcą członka Komitetu Centralnego PZPR.
Od 1981 do 1986 był ambasadorem PRL w Niemczech Wschodnich. W latach 1986–1990 był szefem Kancelarii Sejmu oraz członkiem Rady Ochrony Pomników Walki i Męczeństwa (od 1988 Rada Ochrony Pamięci Walk i Męczeństwa).
W 1990 Prokuratura Wojewódzka w Warszawie postawiła mu zarzuty oraz przedstawiła akt oskarżenia w sprawie nieprawnej sprzedaży posłom IX kadencji Sejmu samochodów kupionych w Polmozbycie.

</doc>
<doc id="706702" url="https://pl.wikipedia.org/wiki?curid=706702" title="Poland (Nowy Jork)">
Poland (Nowy Jork)

Poland – miasto w Stanach Zjednoczonych położone w hrabstwie Chautauqua. Powstało w 1832 roku, jego powierzchnia wynosi 99,5 km², a liczba mieszkańców 2 467 w spisie powszechnym w 2000 roku.

</doc>
<doc id="706706" url="https://pl.wikipedia.org/wiki?curid=706706" title="Zakład Karny w Malborku">
Zakład Karny w Malborku

Zakład Karny w Malborku – zakład karny umiejscowiony w Malborku, w województwie pomorskim. Jest to zakład typu zamkniętego dla mężczyzn odbywających karę po raz pierwszy, z oddziałami:
Historia.
Zakład powstał na przełomie XIX i XX w. jako więzienie śledczo-karne dla kobiet i mężczyzn.
W czasie okupacji mieścił się tu areszt policyjny, w którym przetrzymywano osoby przeznaczone do wysyłki do obozu. Po II wojnie światowej areszt pełnił funkcję domu poprawczego, schroniska dla nieletnich, aresztu śledczego i od 1998 zakładu karnego.
Zakład posiada trzy oddziały, zatrudnia 95 funkcjonariuszy i pracowników cywilnych.
Na terenie ZK znajduje się gabinet stomatologiczny i internistyczny, znajduje się również kaplica, centralna biblioteka i punkty biblioteczne na każdym oddziale. Przy Zakładzie Karnym w Malborku działa Koło Emerytów i Rencistów oraz klub Honorowych Dawców Krwi.
Struktura organizacyjna.
Na strukturę organizacyjną jednostki składają się:
Zadania.
Dyrektor Zakładu Karnego Malbork realizuje zadania na podstawie ustawy z dnia 9 kwietnia 2010 r. o Służbie Więziennej. Do zadań realizowanych należy:

</doc>
<doc id="706717" url="https://pl.wikipedia.org/wiki?curid=706717" title="Epirb">
Epirb



</doc>
<doc id="706718" url="https://pl.wikipedia.org/wiki?curid=706718" title="TPPR">
TPPR



</doc>
<doc id="706720" url="https://pl.wikipedia.org/wiki?curid=706720" title="2 Dywizja Strzelców Górskich (III Rzesza)">
2 Dywizja Strzelców Górskich (III Rzesza)

2 Dywizja Strzelców Górskich (niem. "2. Gebirgs-Division") — niemiecka dywizja strzelców górskich z okresu II wojny światowej.
Historia.
Została utworzona rozkazem z dnia 1 kwietniu 1938 w Innsbrucku na bazie rozformowanej 6 Dywizji armii Republiki Austriackiej.
Zmobilizowana pod koniec sierpnia 1939. Brała udział w kampanii wrześniowej w składzie Grupy Armii Południe, następnie walczyła podczas inwazji na Norwegię w jej centralnej części. Po marszu z Trondheim do Narwiku odblokowała okrążoną 3. Dywizję Górską. Po kapitulacji Norwegii dywizja została użyta do jej okupacji, aż do inwazji Niemiec na ZSRR w 1941. Walczyła w północnej części frontu wschodniego do 1944, kiedy to została wysłana do Danii. Później walczyła przeciwko aliantom zachodnim (brała udział w ciężkich walkach w pobliżu miasta Trewir i Philippsburg – Heilbronn). Wojnę zakończyła w Wirtembergii, część dywizji skapitulowała także w Tyrolu.

</doc>
<doc id="706723" url="https://pl.wikipedia.org/wiki?curid=706723" title="Django Reinhardt">
Django Reinhardt

Django Reinhardt, właśc. Jean-Baptiste Reinhardt  (ur. 23 stycznia 1910 w Liberchies, zm. 16 maja 1953 w Fontainebleau) – francuski gitarzysta i kompozytor romskiego pochodzenia urodzony w Belgii.
Reinhardt uważany jest za jednego z najwybitniejszych gitarzystów wszech czasów. Po tym jak w wieku 18 lat doznał poparzeń w pożarze, Reinhardt podczas gry solowej używał tylko wskazującego i środkowego palca lewej ręki (pozostałe palce zostały sparaliżowane). Wymyślił on wówczas nowy styl techniki gry na gitarze (czasem zwanym „hot jazz guitar”), która od tamtego momentu stała się popularna nie tylko w cygańskiej muzyce Francji. Wspólnie ze skrzypkiem Stéphane’em Grappellim stworzył Quintette du Hot Club de France określony przez krytyka Thoma Jureka jako „jeden z najbardziej oryginalnych zespołów w historii jazzu nagranego”. Najpopularniejsze kompozycje Reinhardta stały się standardami jazzowymi, w tym takie utwory jak „Minor Swing”, „Daphne”, „Belleville”, „Djangology”, „Swing ’42” oraz „Nuages”.
Życiorys.
Młodość.
Ojciec Reinhardta nazywał się Jean Eugéne Weiss, lecz przybrał przydomek Jean-Baptiste Reinhard na swoim akcie urodzenia, aby uniknąć poboru do francuskiego wojska. Jego matka, Laurence Reinhardt była tancerką. W akcie urodzenia widnieje: „Jean Reinhardt, syn Jeana Baptiste’a Reinharta, artysty, oraz Laurence Reinhart, gospodyni domowej, zamieszkali w Paryżu”. Django w języku romskim oznacza „budzę/wzbudzam”. Reinhardt spędził większość swojej młodości w romskich obozowiskach w okolicach Paryża, gdzie rozpoczął grę na banjo, gitarze i skrzypcach. Jego rodzina zarabiała na życie z wyrabiania mebli z wikliny, jednak część krewnych była zapalonymi muzykami amatorskimi.
Reinhardt był zafascynowany muzyką od najmłodszych lat, zaczynając od gry na skrzypcach. W wieku dwunastu lat otrzymał w prezencie od sąsiada starą hybrydową sześciostrunową gitarę banjo, instrument brzmiący jak gitara, ale wyglądający jak banjo. Szybko nauczył się na niej grać, naśladując palcówki muzyków, których obserwował. Jego pierwsze znane nagrania, zrealizowane w 1928 roku, zawierały grę Reinhardta na banjo. W tym okresie był on pod wpływem dwóch starszych muzyków cygańskich – gracza banjo Gustiego Mahly oraz gitarzysty, Jeana „Poulette” Castro. Przed osiągnięciem trzynastego roku życia Reinhardt był w stanie grać muzykę na żywo. Natomiast dopiero będąc osobą dorosłą zdobył wykształcenie podstawowe i opanował podstawy czytania i pisania.
Wypadek.
Pod koniec 1928 roku w Saint-Ouen – mając osiemnaście lat – Reinhardt doznał oparzeń w pożarze wozu cygańskiego, który dzielił ze swoją pierwszą żoną, Florine „Bellą” Mayer. By dorobić, małżonka zajmowała się wykonywaniem sztucznych kwiatów z celuloidu i papieru (które sprzedawała przy cmentarzach). Wracając z wieczornego występu, w drodze do łóżka, Reinhardt prawdopodobnie potrącił świecę, po czym natychmiast pojazd zajął się ogniem. Pomimo szybkiej interwencji rodziny oraz sąsiadów, doznał oparzeń pierwszego oraz drugiego stopnia połowy ciała, a także paraliżu prawej nogi, a dwa palce lewej ręki zostały ciężko poparzone. Lekarze nie dawali mu szansy na powrót do gry na gitarze i zamierzali amputować nogę. Reinhardt odmówił lekarzom wykonania operacji, po czym przez osiemnaście miesięcy zostawał przykuty do łóżka w domu opieki. W tamtym czasie muzyk uczył się gry dwoma sprawnymi palcami lewej ręki.
Brat Django – Joseph – także utalentowany gitarzysta, kupił mu nową gitarę. Pomimo paraliżu obu palców rehabilitacja oraz trening pomogły mu nauczyć się gry w całkowicie nowy sposób. Wszystkie solówki grał za pomocą tylko dwóch sprawnych palców, używając dwóch innych, sparaliżowanych, przy akordach.
W styczniu 1929 roku urodził się Henri „Lousson” (vel Lousson Baumgartner, zm. 1992) – syn Belli, z którą był wówczas w separacji.
Odkrywanie jazzu.
Lata 1929 do 1933 były dla Reinhardta latami kształtującymi. Istotnym etapem rozwoju było przejście z banjo na gitarę. W tym czasie po raz pierwszy usłyszał jazz amerykański; znajomy Émile Savitry zagrał mu utwory ze swojej domowej kolekcji – szczególnie był on pod wrażeniem Louisa Armstronga, którego nazywał „swoim bratem”. Niedługo potem poznał Stéphane’a Grappelliego, skrzypka o bardzo podobnych zainteresowaniach muzycznych. Przez brak komercyjnego zainteresowania ich muzyką ta dwójka grała sesje improwizacyjne w gronie różnych muzyków. Reinhardt nabył swoją pierwszą gitarę Selmer w połowie lat 30. Instrument przy swojej głośności nie utracił czystości wydobywanych dźwięków.
Zespół.
W 1934 roku sekretarka Hot Club de France, Pierre Nourry, zaprosiła Reinhardta oraz paryskiego skrzypka Grappelliego do założenia Quintette du Hot Club de France z Josephem Reinhardtem oraz Rogerem Chaputem na gitarze i Louisem Vola na basie. Czasami Chaput był zastępowany przez cygańskiego przyjaciela Reinhardta – Pierre’a „Baro” Ferreta. Wokalista Freddy Taylor brał udział w nagraniach kilku piosenek, m.in. „Georgia on My Mind” i „Nagasaki”. Pierwszym wokalistą grającym z Django był Jean Sablon. Nie mając prawdziwej sekcji dętej, zmuszeni byli używać w jej miejsce gitar. Quintette du Hot Club de France (przynajmniej w kilku jej wersjach) był jedną z niewielu rozpoznawalnych formacji jazzowych złożonych wyłącznie z instrumentów strunowych.
14 marca 1933 roku w Paryżu Reinhardt nagrał po dwie wersje utworów „Parce-que je vous aime” oraz „Si, j’aime Suzy”, kompozycji wokalnych wspieranych partiami gitarowymi. W sierpniu następnego roku inne nagrania zostały zrealizowane przy użyciu więcej niż jednej gitary (Joseph Reinhardt, Roger Chaput i Django), w tym pierwsze nagranie kwintetu. Przez te dwa lata w zdecydowanej większości ich nagrań użyto szerokiej gamy rogów, a także fortepianu, czy bębnów.
W 1934 roku w paryskim pokoju hotelowym Louis Armstrong przesłuchał Reinhardta, jednak trębacz nie był pod wrażeniem jego gry. Reinhardt nagrywał także z wieloma amerykańskimi muzykami jazzowymi jak Adelaide Hall, Coleman Hawkins, Benny Carter i Rex Stewart. W późniejszych latach realizował nagrania również z Dizzym Gillespiem, dla którego Reinhardt był jedną z głównych inspiracji. Reinhardt oraz Hot Club of France używali gitar Selmer Maccaferrim – gitar z wcięciem, a później także z gryfem wzmocnionym aluminium. W 1937 roku Adelaide Hall wraz ze swoim mężem Bertem Hicksem otworzyła w paryskim Montmartre klub nocny „La Grosse Pomme”. Do swoich występów zatrudniła także Quintette du Hot Club de France jako jeden z rezydujących zespołów. W pobliżu znajdował się także salon artystyczny R-26, w którym Reinhardt i Grappelli regularnie występowali.
II wojna światowa.
W czasie II wojny światowej kwintet był w trasie koncertowej po Anglii. Reinhardt niezwłocznie powrócił do Paryża, natomiast Grappelli na czas wojny pozostał z zespołem w Londynie. Reinhardt odnowił formację z Hubertem Rostaingiem na klarnecie, który zastąpił Grappelliego na skrzypcach. W 1943 roku Reinhardt poślubił Sophię „Naguine” Ziegler w Salbris, z którą miał syna Babika, który także był gitarzystą.
Reinhardt przetrwał wojnę bez uszczerbku na zdrowiu, w przeciwieństwie do większości Cyganów, którzy byli internowani i później mordowani w ramach nazistowskiego planu zagłady ludności romskiej. Muzyk dwukrotnie próbował uciec z okupowanej Francji, jednak te próby były nieudane. Reinhardt miał przetrwać dzięki ochronie ze strony, potajemnie kochających jazz, niemieckich oficerów, takich jak "Oberleutnant" Luftwaffe Dietrich Schulz-Köhn (vel „Doktor Jazz”).
W październiku 1940 roku, podczas pierwszej sesji nagraniowej w czasie niemieckiej okupacji, Reinhardt przy udziale jego zespołu Nouveau Quintette nagrał nową kompozycję „Rythme futur”. Był to futurystyczny utwór, będący awangardową formą jazzu, w przeciwieństwie do wszystkiego co było wcześniej. „Rythme futur” był dziełem obrazującym horror wojny. Autor przełożył terror tamtych czasów na język muzyki – brat, Joseph „Nin-Nin” grał "la pompe" niczym toczący się w rytm dźwięków czołg, z kolei linia melodyczna Django była terkotem staccato karabinu maszynowego.
Tournée po Stanach Zjednoczonych.
Po wojnie Reinhardt dołączył w Wielkiej Brytanii ponownie do Grappelliego. Na początku listopada 1946 roku zadebiutował podczas trasy za oceanem w Cleveland Music Hall – jako gość specjalny wraz z Dukiem Ellingtonem i jego orkiestrą. Reinhardt zaproszony został do współpracy z Ellingtonem podczas niewielkiego tournée po Środkowym Zachodzie. Europejczyk przyjechał do Cleveland bez żadnej gitary, ponieważ zakładał, że przedsiębiorstwa muzyczne będą rywalizować o możliwość przekazania mu instrumentów, na których miał zagrać. Reinhardt szybko jednak zorientował się, że było inaczej, i zmuszony został do zakupu gitary na własną rękę. Gitarzysta grał z wieloma popularnymi muzykami i kompozytorami jak Maury Deutsch. Pod koniec trasy wystąpił dwukrotnie w nowojorskiej sali koncertowej Carnegie Hall – pierwszy z występów skończył się owacją publiczności i sześciokrotnym powrotem muzyka na scenę; drugi z koncertów nie przypadł do gustu krytykom – muzyk spóźnił się znacząco na występ (spotkał on wcześniej na ulicy francuskiego pięściarza Marcela Cerdana). Pomimo dumy, jaką Django odczuwał, grając z Ellingtonem (pisał o tym w jednym z dwóch listów do Grappelliego), nie czuł się zintegrowany z zespołem. Grywał on tylko pod koniec koncertu kilka utworów wspólnie z Ellingtonem, gdzie dla gitarzysty nie było przeznaczonych specjalnych aranżacji. Po zakończeniu trasy związał się z "Café Society Uptown", będąc wspieranym przez rezydujący zespół muzyczny grał cztery solówki dziennie, które przyciągały tłumy.
Ponieważ Reinhardt zapomniał zabrać ze sobą gitarę Selmer Modèle Jazz, zmuszony był grać w Stanach na nie swojej gitarze elektrycznej. Przeszkodziło to muzykowi w uzyskaniu delikatnego stylu gry jaki wcześniej prezentował.
Oprócz częściowego niepowodzenia w Carnegie Hall, głównym powodem rozczarowania Ameryką była najprawdopodobniej samotność muzyka. Jako rodzinny i towarzyski człowiek, czuł dyskomfort, ponieważ nie mógł się z nikim porozumieć we własnym języku. Dodatkowo doświadczając szorstkość ze strony Amerykanów, Reinhardt odczuwał wyobcowanie. Tęsknił on za domem, żoną i swoim małym synkiem.
Mimo że Reinhardtowi obiecano pracę w Kalifornii, w lutym 1947 roku wrócił on do Francji.
Koniec działalności kwintetu.
Po powrocie do Francji Reinhardt występował w i poza Paryżem, zanim wiosną 1947 roku rozpoczął koncertowanie w Belgii. W tamtym czasie gitarzysta zaczął czuć się rozbity, co ostatecznie doprowadziło do rozłamu Quintette du Hot Club de France. Założyciele zespołu – Charles Delaunay i Hugues Panassié – zasadniczo nie zgadzali się co do roli bebopu w przyszłości muzyki jazzowej. Delaunay skłaniał się ku twierdzeniu, że bebop miał być kluczowym elementem rozwoju jazzu, natomiast Panassié uważał bebop za sprzeczny z esencją jazzu, nie uznając jednocześnie tego stylu za estetyczny. W sytuacji gdy Reinhardt jako jedyny reprezentował francuskie stanowisko w narracji historii jazzu w tamtym czasie, obaj twórcy formacji walczyli by przekonać Reinhardta do ich racji. Reinhardt do końca życia kontynuował grę, która kroczyła przez granice tradycji i nowoczesności. Muzyk nadal zgłębiał właściwości bebopu, jednak wyraźnie czuł zobowiązanie do pozostania wiernym tradycyjnym dźwiękom.
Reinhardt spędził resztę życia pogrążając się ponownie w cygańskim życiu, nie mogąc dostosować się do powojennej rzeczywistości. Czasami pojawiał się na swoich koncertach bez wzmacniacza lub błąkał się po parkach i plażach, a czasem nawet odmawiał wstania z łóżka. Przez swoich fanów, managerów i zespół uważany był za skrajnie niesolidnego. Zdarzało mu się pójść „na spacer po plaży” lub „poczuć bryzę” zamiast na wyprzedany koncert. W tamtym czasie muzyk kontynuował udział w występach w salonie artystycznym R-26 w Montmartre, improwizując ze swoim oddanym współpracownikiem Stephane’em Grappellim.
W 1949 roku gitarzysta wyruszył wspólnie z Grappellim w krótką trasę koncertową po Włoszech. Na początku tamtego roku Reinhardt – wraz ze swoim towarzyszem – trafił do studia nagraniowego w Rzymie. Podczas sesji wspomagała ich sekcja rytmiczna (bas: Carlo Pecori, fortepian: Gianni Safred, perkusja: Aurelio de Carolis). Nagrany wówczas materiał pierwotnie nie został wydany. Był to ostatni wspólny studyjny projekt obu muzyków. Dopiero w 1961 roku nagrania (12 utworów z tamtej sesji) zostały wydane na amerykańskim rynku (wytwórnia RCA Victor), które trafiły na album "Djangology".
Ostatnie lata.
W 1951 roku Reinhardt przeprowadził się do Samois-sur-Seine (na południe od Paryża, nieopodal Fontainebleau), gdzie mieszkał do śmierci. Kontynuował grę w paryskich klubach jazzowych, gdzie zaczął grać na gitarze elektrycznej. Finalne nagrania zrealizowane z „Nouvelle Quintette”, w ostatnich miesiącach jego życia, pokazywały zmianę kierunku muzycznego – połączył bebop ze swoim stylem melodycznym.
Wracając pieszo ze stacji kolejowej w Avon, po koncercie w paryskim klubie, Reinhardt upadł przed swoim domem, co było spowodowane krwotokiem mózgowym. Była to sobota, więc przyjazd zajął lekarzowi cały dzień. Muzyka niezwłocznie przywieziono do szpitala w Fontainebleau. Diagnoza potwierdzająca wylew krwi do mózgu była zbyt późna, by skutecznie interweniować. Jeszcze tego samego dnia Reinhardt zmarł nie odzyskując przytomności.
Rodzina.
Drugi syn Reinhardta, Babik, był gitarzystą grającym jazz. Jego pierwszy syn, Lousson Baumgartner komercyjnie nigdy nie nagrywał i sporadycznie grywał na paryskiej scenie jazzowej. Po śmierci Django jego brat Joseph na ponad rok odstawił do futerału gitarę Selmer Modéle Jazz. W taki sposób „Nin Nin” – zgodnie z cygańską tradycją – oddał honory swojemu bratu, by w 1955 roku ponownie sięgnąć po instrument.
Przedstawiciele trzeciej generacji bezpośrednich potomków Reinhardta zostali muzykami: David Reinhardt, wnuk Django (syn Babika), występuje ze swoim trio. Natomiast prawnuk Django, Dallas Baumgarnter (wnuk Loussona) także został muzykiem podróżującym z Romami, unikając jednak rozgłosu.
Django miał kuzyna Schnuckenacka Reinhardta (1921–2006), który był skrzypkiem i mieszkał w Niemczech. Wielu krewnych Reinhardta również było zaangażowanych w muzykę, także jego wnuk stryjeczny Lulo Reinhardt.
Dziedzictwo.
Od śmierci Reinhardta w 1953 roku wielu Cyganów kontynuowało tę muzykę jako własną, co było od tamtego czasu pewnego rodzaju kulturalną spuścizną muzyka. Duża liczba europejskich Romów w młodym wieku wzoruje się na muzyce, którą wykreował Django.
Przez około dziesięć lat po śmierci Reinhardta zainteresowanie jego muzyką było niewielkie. Zanim nastały lata 50. bebop wyparł swing w jazzie, powstał rock and roll i elektryczne instrumenty zastąpiły akustyczne w muzyce popularnej. W tym czasie przyjaciele i partnerzy muzyczni Reinhardta, tacy jak Pierre Ferret z braćmi, kontynuowali granie autorskiej wersji gypsy-swingu.
W 1973 roku Stéphane Grappelli sformował udany kwartet z brytyjskim gitarzystą Dizem Disleyem oraz Dennym Wrightem. Grappelli uczestniczył w tworzeniu wielu muzycznych projektów, wspólnie z takimi muzykami jak John Etheridge, Nigel Kennedy oraz David Grisman. 
W Holandii zaczęli pojawiać się muzycy nowego pokolenia grający w stylu Reinhardta, m.in. Jimmy i Stochelo Rosenberg oraz Paulus Schäfer.
Francuz Boulou Ferré (syn „Matelot” Ferreta) występuje ze swoim bratem Eliosem. Łączą oni w swojej twórczości bebop z gypsy swingiem. Innymi uzdolnionymi gitarzystami wzorującymi się na muzyce Reinhardta są Biréli Lagrène i Angelo Debarre.
Wczesnym gitarzystą grającym w stylu cygańskiego jazzu, niebędącym pochodzenia romskiego, był René Didi Duprat (ur. 1926). Do współczesnych muzyków tworzących i nagrywających w stylu Django Reinhardta należą: John Jorgenson, Jon Larsen (i jego Hot Club de Norvège, założone w 1979 roku), a także Joscho Stephan, Andreas Öberg, Frank Vignola, George Cole, Stephane Wrembel i Reynold Philipsek.
Popularność jazzu cygańskiego spowodowała powstawanie licznych festiwali, takich jak Festival Django Reinhardt we francuskim Samois-sur-Seine, którego początki sięgają końca lat 60. Z czasem także w Stanach Zjednoczonych zaczęto organizować imprezy muzyczne z serii DjangoFest. Jednym z nich jest festiwal DjangoFest NorthWest powstały w 2001 roku, który odbywa się w Whidbey Island Center for the Arts w Langley (na Whidbey Island) w amerykańskim stanie Waszyngton. Wydarzenie trwa przez pięć dni pod koniec września każdego roku.
Wpływ na innych artystów.
Wielu gitarzystów i muzyków wyraziło podziw dla Django Reinhardta lub cytowało go jako główny autorytet. Jeff Beck opisał Reinhardta jako „Jak dotąd najbardziej zadziwiający gitarzysta…” oraz „…dość nadludzki…”
Szczególną inspiracją muzyków Jerry’ego Garcii (zespół Grateful Dead) oraz Tony’ego Iommi (zespół Black Sabbath), którzy stracili palce w wypadku, była zdolność Reinhardta do zostania znakomitym gitarzystą/muzykiem pomimo zmniejszonego wykorzystania trwale uszkodzonej ręki po wypadku. W czerwcu 1985 roku Jerry Garcia powiedział w wywiadzie dla Frets Magazine: „Jego technika jest wspaniała! Nawet dziś nikt tak naprawdę nie doszedł do stanu, w jakim on grał. Nawet dobrzy muzycy nigdy nie osiągnęli tego, co on osiągnął. Jest wielu muzyków, którzy grają szybko, którzy grają czysto, lecz żaden muzyk nie gra całej pełni ekspresji tak jak Django. Chodzi mi o kombinację nieprawdopodobnej prędkości – cała szybkość, której mógłbyś pragnąć – ale również, każda nuta ma specyficzną osobowość. Nie słyszysz tego, ja również nigdzie tego nie słyszałem poza Django”.
Piosenki napisane na cześć Reinhardta obejmują „Django” – instrumentalny utwór gitarowy wykonany przez znanego gitarzystę bluesrockowego Joego Bonamassę. Utwór powstał z wprowadzeniem skrzypcowym z „Vous et Moi” (Blues et Mineur 1942, Bruksela), gdzie Reinhardt zagrał na skrzypcach. „Vous et Moi” stał się tytułem szóstego albumu Bonamassa, gdzie utwór po raz pierwszy pojawił się w 2006 roku. Nieco później pojawiły się wersje na żywo „From Nowhere in Particular” (2009) i koncert z 4 maja w Royal Albert Hall na DVD. „Django”, skomponowany przez Johna Lewisa, który stał się standardem jazzowym wykonywanych przez muzyków takich jak Miles Davis. Modern Jazz Quartet jeden ze swoich albumów nazwał „Django” na jego cześć. Piosenka Allman Brothers Band, „Jessica” została napisana przez Dickeya Bettsa w hołdzie Reinhardtowi – chciał on napisać piosenkę, która mogłaby być zagrana przy użyciu tylko dwóch palców. Kompozytor Jon Larsen skomponował kilka koncertów inspirowanych muzyką Reinhardta wraz z udogodnieniami symfonicznymi, najbardziej znane to „White Night Stories” (2002) oraz „Vertavo” (1996).
W 2005 roku Django Reinhardt zajął 66. miejsce w plebiscycie na Największego Belga ("De Grootste Belg") we Flandrii, a także 76. miejsce w wersji walońskiej głosowania – "Les plus grands Belges".
Kubański kompozytor i gitarzysta Leo Brouwer skomponował wariacje (Variations on a Theme of Django Reinhardt, 1984 rok) do solówki gitarowej Django Reinhardta. Są one skomponowane na podstawie „Nuages” Reinhardta.

</doc>
<doc id="706724" url="https://pl.wikipedia.org/wiki?curid=706724" title="Porajmos">
Porajmos

Porajmos (z romskiego „pochłonięcie”, również Samudaripen, Kali Traš) – eksterminacja Cyganów (Romów i Sinti) przez III Rzeszę. Miała ona podobnie masowy i bezwzględny charakter, jak planowe mordowanie Żydów, nazwane holocaustem.
Przyczyny.
Najważniejszym powodem było „pozaeuropejskie pochodzenie rasowe” Cyganów, co w mniemaniu nazistów stanowiło „zagrożenie dla czystości rasy”. Cyganie, jako pochodzący z Indii bezpośredni potomkowie Ariów, stanowili problem dla ideologów rasizmu, bo mogli być bardziej „aryjscy”, niż sami Niemcy. Aby rozwiązać ten problem, teoretyk rasizmu Hans F. K. Günther stworzył teorię o pochodzeniu Cyganów od „niższych klas” Ariów, którzy „wymieszali” się z „podrzędnymi” ludami (Semici, Turcy, Drawidowie). Utrzymywano również, że fakt opuszczenia Indii przez Romów stanowił przesłankę, iż zostali oni wyklęci i wydaleni ze swej ziemi przez samych Ariów. Według ideologii nazistowskiej Cyganie, jako lud tradycyjnie koczowniczy i utrzymujący się z dorywczych zajęć, jak np. kotlarstwo i kowalstwo, byli „aspołeczni”, tzn. nie mogli włączyć się w strukturę państwa totalitarnego. Z tych przyczyn naziści postanowili całkowicie wymordować naród cygański. Heinrich Himmler początkowo wahał się, czy stworzyć dla „czystych rasowo” Cyganów „rezerwat” w odległym zakątku Europy, jednak porzucił ten plan. 15 listopada 1943 postanowił, że Cyganie i „częściowi Cyganie” mają być traktowani tak samo jak Żydzi.
Przebieg eksterminacji.
Odwrotnie, niż w przypadku Żydów i innych narodów, nie jest znana nawet przybliżona liczba ofiar eksterminacji Cyganów. Przyczyną był fakt, że większość z nich nie miała obywatelstwa, dokumentów, meldunku itp. Ogólną liczbę zabitych szacuje się na 500–600 tys.
III Rzesza.
Od początku powstania III Rzeszy niemieccy Cyganie byli poddawani przymusowej sterylizacji i innym represjom.
14 listopada 1935 zakres ustaw norymberskich rozszerzono, zakazując małżeństw między Niemcami i Cyganami. 7 marca 1936 Cyganów pozbawiono czynnego i biernego prawa wyborczego.
W 1936 problemem Cyganów ("Zigeunerfrage") zajmował się „Zespół Badawczy ds. Higieny Rasowej i Biologii Ludnościowej” ("Rassenhygienische und Bevölkerungsbiologische Forschungsstelle"), Department L3 w Departamencie Zdrowia Rzeszy, kierowany przez dr Roberta Rittera i Evę Justin. Doszli oni do wniosku, że większość Cyganów Roma stanowi „niebezpieczeństwo dla rasy” i powinni być „wyeliminowani”.
Podobnie jak w przypadku Żydów, o tym, kto jest Cyganem, decydowało jego pochodzenie „rasowe” (nawet bardzo odległe), a nie inne względy, np. kulturowe. Znane są przypadki osób, takich jak 8-letniej Else Baker z Hamburga, zabranej do Auschwitz-Birkenau od niemieckiej rodziny, pod pretekstem, że jej babka była Cyganką. Pierwsi Cyganie zostali wywiezieni z terenu Niemiec do nowo utworzonych gett na terenie okupowanej Polski – około 5 tys. osób trafiło do getta w Łodzi i były to jedne z pierwszych ofiar zagazowanych w ruchomych (umieszczonych na ciężarówkach) komorach gazowych w obozie zagłady Kulmhof w Chełmnie nad Nerem w styczniu 1942.
Za największe „zagrożenie” uważano tzw. „mieszańców” ("Mischlingen"), czyli osoby, w których rodzinie do czwartego pokolenia wstecz był przynajmniej jeden przodek pochodzenia cygańskiego. Tropiono ich z urzędu i wywożono do obozów zagłady.
6 grudnia 1942 Himmler nakazał wywiezienie wszystkich Cyganów do obozu zagłady Auschwitz-Birkenau.
Kraje Europy Środkowej.
Niemcy osadzili większość polskich Cyganów w obozach koncentracyjnych, gdzie niemal wszyscy zginęli. W Birkenau od lutego 1943 mieszkało w specjalnym „obozie cygańskim” około 23 tys. osób. Rodziny cygańskie nie były rozdzielane, jednak żyły w najgorszych warunkach, bez wody i prawie bez jedzenia. Rezultatem była wyjątkowo wysoka śmiertelność z głodu i chorób (głównie tyfusu i raka wodnego). Latem 1943 Niemcy przeprowadzili likwidację „obozu cygańskiego” w Birkenau, mordując w komorach gazowych 20 tys. ludzi. Kolejnej likwidacji „obozu cygańskiego” dokonano w nocy z 2 na 3 sierpnia 1944, kiedy 2897 osób zagazowano (mimo rozpaczliwego oporu) w komorze przy IV krematorium w Birkenau. Ciała zamordowanych spalono w dołach obok krematorium, gdyż piece krematoryjne były wtedy nieczynne. Z tego powodu 2 sierpnia (począwszy od 1997 roku) obchodzony jest Dzień Pamięci o Zagładzie Romów.
Pierwsza Republika Słowacka prowadziła niekonsekwentną politykę: po okresach łapanek i wywożenia Cyganów do obozów zagłady, następowały długie okresy „bezczynności”.
W Protektoracie Czech i Moraw tamtejsze władze kolaboracyjne prowadziły akcję antycygańską pod kontrolą niemiecką; działały obozy przejściowe, np. obozy koncentracyjne Lety i Hodonín, skąd Cyganie byli wysyłani do Auschwitz-Birkenau.
W Chorwacji ustasze więzili Cyganów (wraz z Żydami i Serbami) w obozie koncentracyjnym Jasenovac, gdzie zamordowano dziesiątki tysięcy Cyganów. Około 26 tys. chorwackich Cyganów zostało wysłanych do Auschwitz.
Węgry i Rumunia uczestniczyły w niemieckim planie wymordowania Cyganów, jednak na znacznie mniejszą skalę i z tego powodu większość Cyganów w tych krajach przeżyła. Węgry wysłały do Auschwitz od 30 do 70 tys. Cyganów. Rumunia uwięziła 25 tys. Cyganów we własnym obozie koncentracyjnym w Transnistrii, gdzie zginęło 11 tys.
Europa Wschodnia.
Wojska niemieckie, wkraczające na zachodnie tereny ZSRR, traktowały spotkanych Cyganów podobnie jak Żydów: plutony egzekucyjne "Einsatzgruppen" rozstrzeliwały wszystkich złapanych Cyganów, bardzo często zabijano ich razem z Żydami i zakopywano wspólnie w masowych grobach.
Współczesne reakcje.
Przez dziesięciolecia od zakończenia II wojny światowej eksterminacja Cyganów pozostawała w cieniu Holocaustu Żydów i była praktycznie zapomniana. Do dziś rodziny zamordowanych Cyganów nie doczekały się żadnego odszkodowania ze strony Niemiec, a nieliczne pomniki, upamiętniające zamordowanych Cyganów, wzniesiono przeważnie w ciągu ostatnich 10–15 lat.
23 października 2007 Traian Băsescu, jako pierwszy prezydent Rumunii, publicznie przeprosił za udział swojego kraju w mordowaniu Cyganów i podkreślił, że kwestia ludobójstwa Cyganów powinna być poruszana w szkołach. Część tej deklaracji była wygłoszona w języku romskim.

</doc>
<doc id="706727" url="https://pl.wikipedia.org/wiki?curid=706727" title="Elbert N. Carvel">
Elbert N. Carvel



</doc>
<doc id="706732" url="https://pl.wikipedia.org/wiki?curid=706732" title="Mężczyzna idealny">
Mężczyzna idealny

Filmy:

</doc>
<doc id="706734" url="https://pl.wikipedia.org/wiki?curid=706734" title="Dialekt bornholmski">
Dialekt bornholmski

Dialekt bornholmski ("Bornholmsk") – dialekt języka duńskiego używany na wyspie Bornholm.
Dialekt bornholmski ma trzy rodzaje gramatyczne (w odróżnieniu od standardowego języka duńskiego, który ma dwa rodzaje).

</doc>
<doc id="706737" url="https://pl.wikipedia.org/wiki?curid=706737" title="Bornholmsk">
Bornholmsk



</doc>
<doc id="706739" url="https://pl.wikipedia.org/wiki?curid=706739" title="Komora spalania">
Komora spalania

Komora spalania – element silnika cieplnego wykorzystującego wewnętrzne spalanie paliwa jako sposób dostarczania górnego (dodatniego) ciepła obiegu termodynamicznego (silnik o spalaniu wewnętrznym). Spalanie paliwa następuje w sprężonym powietrzu lub w kontakcie z utleniaczem i może być realizowane w sposób ciągły (silniki turbinowe, rakietowe) lub cyklicznie (silniki tłokowe).
W silniku turbinowym wszystkie procesy energetyczne (sprężanie, spalanie, rozprężanie) realizowane są w sposób ciągły. Ciągły proces spalania jest przyczyną dużego obciążenia cieplnego komory spalania. Konstrukcyjnie jest to element stalowy, zwykle ze stali stopowej żaroodpornej. Temperatura materiału komory spalania nie jest tak wysoka, jak czynnika ją opuszczającego. Dzieje się tak dlatego, że ścianki komory spalania opływane są stosunkowo chłodnym powietrzem, w wyniku czego następuje chłodzenie ścianek. Ponieważ spalanie w komorach turbin gazowych przebiega przy stosunkowo wysokim współczynniku nadmiaru powietrza, więc powietrza chłodzącego jest pod dostatkiem, co pozwala na utrzymanie odpowiedniej temperatury ścianek komory
W silniku tłokowym komora spalania jest przestrzenią zamkniętą ściankami cylindra, głowicy i tłoka. W przypadku silnika wysokoprężnego może ona mieć znacznie bardziej złożony kształt (zob. komora spalania silnika wysokoprężnego). Obciążenie cieplne komór spalania silników tłokowych jest znacznie mniejsze z uwagi na krótkotrwałe występowanie spalania, po którym następuje obniżanie temperatury czynnika w wyniku jego rozprężania a następnie doprowadzenie zimnego powietrza (wszystko wewnątrz tej samej komory spalania).
W silniku rakietowym – część silnika rakietowego lub odrzutowego w której spalany jest materiał pędny

</doc>
<doc id="706742" url="https://pl.wikipedia.org/wiki?curid=706742" title="Falcon 1-2">
Falcon 1-2



</doc>
<doc id="706746" url="https://pl.wikipedia.org/wiki?curid=706746" title="Proces indywiduacji">
Proces indywiduacji

Proces indywiduacji (łac. "individuum" - jednostka, coś niepodzielnego) – rozwój psychiczny, stawanie się całością, a szczególnie proces ku temu prowadzący. Ostateczny cel procesu indywiduacji to jaźń.
W analizie psychologicznej C.G.Junga proces indywiduacji pojawił się jako konsekwencja analizy snów, której główna teza brzmiała, iż podczas snu dusza 'pracuje' nad uzyskaniem owej integralności.
Terminologia.
naturalny autonomiczny proces przebiegający bez udziału świadomości i refleksji
proces przebiegający świadomie z aktywnym zaangażowaniem człowieka
Fazy.
W ramach procesu indywiduacji rozróżnić można dwie fazy:
Indywiduacja kobiety.
Pia Skogemann wyróżniła następujące, kolejno zachodzące, fazy procesu indywiduacji u kobiet:
Alchemia.
Carl Gustav Jung poddał badaniom literaturę alchemiczną. W ich wyniku średniowieczne nauki alchemików zinterpretował jako symboliczne opisy psychicznego procesu przemiany, analogicznego do indywiduacji. Reakcje i substancje chemiczne odpowiadają nieświadomym treściom i zachodzącym w psychice procesom.
Inne znaczenia.
W analizie językowej indywiduacja stanowi przeciwieństwo abstrakcji.

</doc>
<doc id="706750" url="https://pl.wikipedia.org/wiki?curid=706750" title="Stołczyn">
Stołczyn

Stołczyn (do 1945 niem. "Stolzenhagen") – część miasta i osiedle administracyjne Szczecina, będące jednostką pomocniczą miasta, położone w dzielnicy Północ. Stołczyn od wschodu ogranicza rzeka Odra, od północy graniczy z osiedlem Skolwin, od południa z osiedlem Gocław, natomiast od zachodu z osiedlem Bukowo.
Według danych z 2021 r. w osiedlu na pobyt stały zameldowanych było 4437 osób.
Historia.
Zabytkiem Stołczyna jest kościół pw. Niepokalanego Serca NMP z XV wieku, przebudowany w XVIII wieku, o czym świadczy napis nad portalem „Anno Domini 1725”.
W czasie II wojny światowej Stołczyn był częścią Wielkiego Miasta Szczecin.
Samorząd mieszkańców.
Rada Osiedla Stołczyn liczy 15 członków. W wyborach do Rady Osiedla Stołczyn 20 maja 2007 roku nie odbyło się głosowanie na kandydatów z powodu ich zbyt małej liczby, mimo że przedłużono zgłaszanie o 3 dni. Na podstawie ordynacji wyborczej za wybranych członków rady osiedla miejska komisja wyborcza uznała 15 zarejestrowanych kandydatów. W wyborach do rady osiedla 13 kwietnia 2003 udział wzięło 274 głosujących, co stanowiło frekwencję 7,05%. W wyborach dnia 22 maja 2011 roku do rady osiedla na 3546 uprawnionych osób głosowało 227 wyborców. Frekwencja wyniosła 6,40%. W wyborach tych do rady wybrani zostali Kuberska-Gruewa Jadwiga, Serafin Zygmunt, Bortacki Roman, Bączkowski Marek, Kępska Wioletta, Adamczak Paweł, Wachoński Bogusław, Ochnio Artur, Stępień Barbara, Sadowski Robert, Lewandowski Jacek, Rębilas Maciej, Kostecka Jadwiga, Grzegorczyk Aleksandra, Burczak Andrzej. W dniu 18 stycznia na skutek rezygnacji z prac w radzie Pawła Adamczaka członkiem rady osiedla został Michał Gierłachowski.
Samorząd osiedla Stołczyn został ustanowiony w 1990 roku.
Sport.
Na Stołczynie ma swoją siedzibę Osiedlowy Klub Sportowy Hutnik Szczecin w ramach którego, poza zespołami piłkarskimi działają sekcje szachowa oraz brydżowa.
W okresie powojennym działały tu jeszcze dwa inne kluby sportowe. Pierwszym był „Chemik” Szczecin, który powstał na początku lat 50. XX wieku, przy Szczecińskich Zakładach Nawozów Fosforowych „Superfosfat”. Na początku było to Koło Sportowe „Unia – Superfosfat”, które należało do Zrzeszenia Sportowego „Unia”. Po reorganizacji struktury sportu w Polsce, w kwietniu 1957 roku przekształcony został w Klub Sportowy „Chemik”, a jego prezesem został Alojzy Tesar. Obok sekcji piłki nożnej, której kierownikiem był Edward Stojak, w klubie działały także sekcje: kajakowa, motorowa i piłki siatkowej. 1 stycznia 1963 r. klub został przekształcony w Ognisko Krzewienia Kultury Fizycznej przy Radzie Zakładowej SZNF „Superfosfat”, a 4 maja 1965 r. oficjalnie wykreślono go z ewidencji stowarzyszeń. W sezonach 1955 i 1956 sekcja piłkarska brała udział w rozgrywkach szczecińskiej B-klasy spadając następnie do C-klasy. W sezonie 1960 po zajęciu 1. miejsca w C klasie piłkarze ponownie uzyskali awans do B klasy, z której jednak spadli po kolejnym sezonie za brak wymaganej drużyny juniorów.
Drugi nieistniejący już dziś klub to „Budowlani”, który funkcjonował przy Cementowni „Przemko”. Ta drużyna piłkarska brała udział w rozgrywkach C-klasy w sezonie 1955 r.

</doc>
<doc id="706751" url="https://pl.wikipedia.org/wiki?curid=706751" title="Walter Moers">
Walter Moers

Walter Moers (ur. 24 maja 1957 w Mönchengladbach) – niemiecki autor komiksów, malarz, autor scenariuszy, artysta fantastyczny, książek dla dzieci i powieści dla młodzieży i dorosłych, które sam ilustruje. Jest bardzo popularną postacią w Niemczech. 
Życiorys.
Walter Moers od czasu ukończenia szkoły utrzymywał się z pracy dorywczej. Następnie zdobył wykształcenie kupieckie, a rysunku nauczył się sam. 
Od 1984 rysuje komiksy, znane z ironii i niepoprawności politycznej. Obecnie mieszka w Hamburgu.
Prace.
Stworzył kilku popularnych, choć kontrowersyjnych bohaterów, takich jak
Na podstawie 21 ilustracji sławnego francuskiego rysownika Gustawa Doré napisał wydaną w 2004 powieść "„Wilde Reise durch die Nacht”". 
Oprócz komiksów miłość czytelników i uznanie krytyki przyniosły mu powieści opowiadające o wyimaginowanym świecie Camonii, którego Moers jest odkrywcą i znawcą. Do cyklu Camońskiego należą: „Die 13 ½ Leben das Käpt’n Blaubär” (w Niemczech 200 tys. sprzedanych egzemplarzy, polski tytuł: „13 1/2 życia kapitana Niebieskiego Misia”), „Ensel und Krete” („Jasioł i Mgłosia”), „Rumo &amp; Die Wunder im Dunkeln” („Rumo i cuda w ciemnościach”), „Die Stadt der Träumenden Bücher” („Miasto Śniących Książek” (wrzesień 2005 - Nagroda Fantastyki miasta Wetzlar)), Der Schrecksenmeister („Kot Alchemika”) i ostatnia: Das Labyrinth der Träumenden Bücher („Labirynt Śniących Książek”). Cały cykl przypomina w zamierzeniu i ambicjach sagę Tolkiena, a książki o Camonii mają wielu zagorzałych fanów nie tylko w Niemczech, ale w całej Europie, ponadto trzy z nich wydane zostały ostatnio w Stanach Zjednoczonych (w Polsce: „Miasto Śniących Książek” we wrześniu 2006, „13 i 1/2 życia kapitana Niebieskiego Misia” 2007, „Rumo i cuda w ciemnościach”, 2008, „Kot Alchemika” 2011, „Labirynt Śniących Książek” 2014, „Jasioł i Mgłosia” 2015.)

</doc>
<doc id="706754" url="https://pl.wikipedia.org/wiki?curid=706754" title="Pancerniki typu South Dakota (1920)">
Pancerniki typu South Dakota (1920)

Pancerniki typu South Dakota – typ amerykańskich pancerników z okresu po I wojnie światowej, których budowa została przerwana z powodu ustaleń traktatu waszyngtońskiego.
Do budowy okręty zatwierdzono 4 marca 1917. Położenie stępki 6 okrętów nastąpiło w 1920 roku. W wyniku ustaleń traktatu ich budowa została wstrzymana 8 lutego 1922 roku, a nieukończone kadłuby stojące na pochylniach sprzedano na złom w 1923 roku, gdy budowa została ukończona w 11 – 38 procentach. Pierwszy typ "South Dakota" opierał się na projekcie pancerników typu "Colorado", ze znacznymi zmianami. Okręty te miały być wolniejsze, ale mocniej uzbrojone i opancerzone w stosunku do typu "Lexington"
Typ "South Dakota" został zamówiony w tym samym programie „second-to-none” w którym zostały zamówione krążowniki liniowe typu "Lexington", które później zostały przeznaczone do konwersji na lotniskowce ze względu na to, że ich konstrukcja była zaprojektowana do osiągania większych prędkości. Dwa kadłuby okrętów typu "Lexington" zostały przerobione na lotniskowce typu "Lexington", pozostałe dziesięć okrętów budowanych w programie z 1917 roku (cztery krążowniki liniowe i sześć pancerników) zostało złomowanych.
Podobnie jak typ "Lexington", "South Dakota" były dużymi okrętami, których wyporność była o około jedną trzecią większa od poprzedników. Były klasycznymi amerykańskimi pancernikami: dobrze zabezpieczonymi przeciw ogniowi artyleryjskiemu i torpedami, ciężko uzbrojonymi, ale relatywnie wolnymi (prawdopodobna ich prędkość wynosiłaby 23 węzły), budowanymi do zwyciężania w bojach toczonych przy pomocy dział najcięższego kalibru w szyku liniowym. Ich główne uzbrojenie było o pięćdziesiąt procent większe (12 do 8) od poprzedników, a ich 16-calowe działa należały do silniejszego typu w porównaniu do tych, w jakie były wyposażone okręty je poprzedzające. Po przerwaniu budowy niektóre elementy uzbrojenia zostały wykorzystane do wzmocnienia obrony brzegowej. Pancerz i kotły z pancerników "South Dakota" zostały także wykorzystane do zmodernizowania starych pancerników.

</doc>
<doc id="706761" url="https://pl.wikipedia.org/wiki?curid=706761" title="Plac Żelaznej Bramy">
Plac Żelaznej Bramy

Plac Żelaznej Bramy, pierwotnie Plac Wielopole – plac w śródmieściu Warszawy położony pomiędzy ulicami: Marszałkowską, Graniczną, Ptasią i Przechodnią.
Historia nazwy.
Nazwa placu wywodzi się od żelaznej bramy, która oddzielała dawne tereny nienależące do Warszawy od Ogrodu Saskiego i planowanej Osi Saskiej. Dawniej cały Ogród Saski był otoczony murem, a na jego teren prowadziło kilka bram.
Historia.
W XVII w. król Jan Kazimierz nadał tę ziemię staroście warszawskiemu Janowi Wielopolskiemu. W 1693 na tym terenie utworzono jurydykę – prywatne miasteczko, nazwane Wielopolem. Cała miejscowość składała się tylko z czterech ulic, które od 1771 nosiły nazwy: Elektoralna, Ptasia, Żabia i Przechodnia. Plac, wytyczony w pobliżu drogi biegnącej ze Starej Warszawy do Grzybowa, był rynkiem targowym Wielopola. Pierwotnie to miejsce było nazywane "placem Targowicy Wielopolskiej".
W XVIII w. północną część miasteczka kupiła rodzina Radziwiłłów i wybudowała tam pałac, obecnie nazywany pałacem Lubomirskich. Z kolei inną, znaczną część Wielopola kupił August II w związku z budową Osi Saskiej. Po stworzeniu Ogrodu Saskiego, oddzielono go murem od Wielopola, a przejściem pomiędzy tymi terenami była wspomniana żelazna brama.
W XVIII wieku przy rynku zamieszkała duża grupa ludności żydowskiej.
Do Wielopola nadal należał duży plac targowy (obecnie skrzyżowanie ul. Elektoralnej i al. Jana Pawła II), gdzie towary można było kupić znacznie taniej niż w Warszawie, więc zawsze panował tu spory ruch. Plac się nie zmieniał do XIX w., kiedy to od strony Ogrodu Saskiego wybudowano nowe, metalowe ogrodzenie z nową bramą (poprzednia została rozebrana w 1818). W 1841 wybudowano halę targową Gościnny Dwór zaprojektowaną przez Jakuba Gaya. Budynek spłonął we wrześniu 1939.
Od drugiej połowy XIX wieku plac był największym targowiskiem Warszawy. Jak wspominał Benedykt Hertz, największy targ odbywał się w piątki (najprawdopodobniej dlatego, że znaczna część straganów należała do Żydów, którzy nie pracowali w soboty ze względu na szabat).
Około 1881 przez plac poprowadzono tory tramwaju konnego, który w 1908 zastąpiono tramwajem elektrycznym. W latach 1899–1902 po zachodniej stronie placu wybudowano Hale Mirowskie. W 1935 do placu przebito ulicę Marszałkowską.
Od listopada 1940 do listopada 1941 południowo-zachodnim skrajem placu biegła granica warszawskiego getta. Miejsce w dalszym ciągu pełniło funkcje targowiska, jednak w mniejszej skali z uwagi na zamknięcie w getcie ludności żydowskiej.
W czasie powstania warszawskiego, 6 sierpnia 1944 oddziały niemieckie dowodzone przez Oskara Dirlewangera po ciężkich walkach przebiły się ulicami Chłodną i Elektoralną do placu Żelaznej Bramy, a następnie przez Ogród Saski do pałacu Brühla – otoczonej przez powstańców siedziby gubernatora dystryktu warszawskiego Ludwiga Fischera. Podczas ewakuacji niemieckiej administracji 9 sierpnia na placu Żelaznej Bramy zastrzelono zastępcę gubernatora Herberta Hummela.
W 1944 zburzono lub spalono wszystkie budynki znajdujące się na placu.
Po 1945 zlikwidowano biegnącą przez plac Żelaznej Bramy linię tramwajową. W 1965 wokół placu rozpoczęto budowę 16-kondygnacyjnych bloków osiedla Za Żelazną Bramą.
Plac Żelaznej Bramy zasadniczo zmienił swój kształt po obróceniu w 1970 o 78 stopni pałacu Lubomirskich w celu zamknięcia perspektywy głównej alei Ogrodu Saskiego i zasłonięcia nieciekawej elewacji hali „Gwardii”. Przed pałacem umieszczono cztery kamienne lwy dłuta Jana Biernackiego stojące pierwotnie przed gmachem Ministerstwa Spraw Wojskowych przy ul. 6 sierpnia.
W lipcu 1985 przed pałacem Lubomirskich na osi Ogrodu Saskiego odsłonięto monumentalny pomnik Poległym w Służbie i Obronie Polski Ludowej, nazywany potocznie „pomnikiem utrwalaczy” lub „ubeliskiem”. Pomnik został zdemontowany w 1991. W 2010 w jego miejscu został ustawiony pomnik Tadeusza Kościuszki, będący kopią monumentu w Waszyngtonie. W 2008 w południowej części placu w pobliżu al. Piotra Drzewieckiego odsłonięto jeden pomników granic getta.

</doc>
<doc id="706767" url="https://pl.wikipedia.org/wiki?curid=706767" title="Henryk Kornel Agrypa">
Henryk Kornel Agrypa



</doc>
<doc id="706768" url="https://pl.wikipedia.org/wiki?curid=706768" title="Wymyślin">
Wymyślin

Wymyślin – wieś w Polsce położona w województwie kujawsko-pomorskim, w powiecie lipnowskim, w gminie Kikół.
W latach 1975–1998 miejscowość administracyjnie należała do województwa włocławskiego.
Miejscowości o nazwie zbliżonej brzmieniem do nazwy Wymyślin: Wymysłowo, Wymysłów

</doc>
<doc id="706769" url="https://pl.wikipedia.org/wiki?curid=706769" title="Encje">
Encje



</doc>
<doc id="706771" url="https://pl.wikipedia.org/wiki?curid=706771" title="Narodowy Bank Słowacji">
Narodowy Bank Słowacji

Narodowy Bank Słowacji () – bank centralny Republiki Słowacji. Został powołany na mocy specjalnej ustawy Rady Narodowej Republiki Słowackiej 1 stycznia 1993. Od 1 stycznia 2009 wraz z przyjęciem przez Rząd Słowacji waluty euro, NBS należy do Eurosystemu składającego się z Europejskiego Banku Centralnego i banków centralnych państw, które wprowadziły walutę euro. Budynek Narodowego Banku Słowacji znajduje się w Bratysławie. Dodatkowo NBS posiada dodatkowo pięć oddziałów regionalnych.
Od 1 czerwca 2019 prezesem Narodowego Banku Słowacji jest Peter Kažimír.
Zadania Narodowego Banku Słowacji.
Narodowy Bank Słowacji na podstawie ustawy krajowej rady Republiki Słowacji posiada określone cele do realizacji. Głównym celem NBS jest utrzymanie stabilności finansowej. W swoich kompetencjach posiada także uprawnienia do uczestnictwa we wspólnej polityce pieniężnej realizowanej przez Europejski Bank Centralny związanej m.in. z realizacją działań dotyczących strefy euro, ma uprawnienia do emisji waluty euro. Posiada obowiązek wspierania działania system płatności (koordynacja, zapewnienie obiegu pieniądza, rozliczanie danych dotyczących płatności). Jako bank centralny ma obowiązek utrzymywania rezerw walutowych i przeprowadzania operacji z nimi związanych według wytycznych Eurosystemu.
Wśród uprawnień związanych z rynkiem finansowym Narodowy Bank Słowacji ma realizować działania w kierunku utrzymania stabilności systemu finansowego. Posiada funkcje nadzorcze związane z kontrolą słowackich banków komercyjnych, oddziałów banków zagranicznych, instytucji finansowych, towarzystw ubezpieczeniowych oraz emerytalnych, a także nadzoruje pozostałe instytucje działające na rynku finansowym.

</doc>
<doc id="706773" url="https://pl.wikipedia.org/wiki?curid=706773" title="Mężczyzna idealny (film 2005)">
Mężczyzna idealny (film 2005)

Mężczyzna idealny (cz. "Román pro ženy") – czeska komedia z 2005 roku w reżyserii Filipa Renča. Na podstawie powieści Michala Viewegha.
Fabuła.
Młoda dziennikarka Laura i jej owdowiała matka Jana wciąż szukają tego jedynego. Ciągle bez skutku. Jana nienawidzi Czechów. Jeden z jej wcześniejszych wybranków chodził do teatru w narciarskim swetrze, a drugi zmarł w dniu Wigilii na skutek złego odżywiania. Za nic też nie zwiąże się z Amerykaninem, który ma broń i popiera Busha, ani z Niemcem, który nienawidzi Polaków.
Doświadczenia Laury nie są o wiele lepsze. Jak dotąd chodziła z lektorem angielskiego, a także ze sprzedawcą telefonów komórkowych, dla którego liczyła się tylko elektronika.
W końcu jednak Laura trafia na właściwego mężczyznę. Zakochuje się. Problem pojawia się, gdy wybranek Olivier okazuje się znienawidzonym przez Janę "typowym Czechem", który do teatru chodził w swetrze – jej były kochanek. Kobiety widzą w Olivierze zupełnie różne osoby.

</doc>
<doc id="706776" url="https://pl.wikipedia.org/wiki?curid=706776" title="Num lock">
Num lock



</doc>
<doc id="706777" url="https://pl.wikipedia.org/wiki?curid=706777" title="Numlock">
Numlock



</doc>
<doc id="706779" url="https://pl.wikipedia.org/wiki?curid=706779" title="Narodowy Bank Słowacki (budowla)">
Narodowy Bank Słowacki (budowla)

Narodowy Bank Słowacki – to jeden z najwyższych na Słowacji i w Bratysławie budynków. 
Budynek ma 113 m wysokości, 33 piętra i trzy poziomy podziemia. W podziemiach jest miejsce dla 350 samochodów. Budowla została otwarta 12 maja 2002 roku. Została zbudowana zgodnie z nowoczesnymi technologiami. Swoją siedzibę ma tam Narodowy Bank Słowacki.

</doc>
<doc id="706781" url="https://pl.wikipedia.org/wiki?curid=706781" title="Ufoludek">
Ufoludek



</doc>
<doc id="706782" url="https://pl.wikipedia.org/wiki?curid=706782" title="Neuhausen (Badenia-Wirtembergia)">
Neuhausen (Badenia-Wirtembergia)

Neuhausen – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz, wchodzi w skład związku gmin Tiefenbronn. Leży ok. 12 km na południowy wschód od Pforzheim.

</doc>
<doc id="706783" url="https://pl.wikipedia.org/wiki?curid=706783" title="Słownik języka polskiego">
Słownik języka polskiego

Słownik języka polskiego – wydawnictwo należące do językowych słowników ogólnych oraz jednojęzycznych słowników języka polskiego. Jego podstawowym zadaniem jest dostarczenie wiedzy o znaczeniu ujętych w nim słów poprzez opisowe wyjaśnienie. W zależności od objętości zawiera elementy fleksji, ortografii, etymologii oraz przykłady ich użycia. Słowa są jednocześnie hasłami i uszeregowane są w słowniku alfabetycznie, zgodnie z przyjętym porządkiem liter. Często słownik posiada jako oddzielne związane wydawnictwo indeks a tergo.
Artykuł opisuje podział, genezę, historię oraz rozwój leksykografii na gruncie polskim, grupując informacje o językowych wydawnictwach słownikowych jedno lub wielojęzycznych z użyciem w nich języka polskiego.
Nazwa.
Nazwa "słownik" oznacza w języku polskim „zbiór lub zasób słów” i upowszechniła się ona dopiero w XIX wieku. Kiedyś słowniki w Polsce nosiły różne nazwy wywodzące się z łaciny: "vocabula", "nomenklator", "dictionarius", "lexicon", a także "thezaurus" (określenie wywodzące się ze starożytnej greki, oznaczające „skarbiec”). Funkcjonowały także określenia spolszczone, staropolskie takie jak "dykcjonarz" oraz "wokabularz" – oznaczenie pochodzące od łacińskiego terminu "vocabulare".
Historia.
Geneza.
Powstanie współczesnych słowników języka polskiego miało charakter ewolucyjny i związane było z historycznym rozwojem języka polskiego. Ich genezę można odnaleźć już w średniowieczu. Początkowo były to jednak słowniki dwujęzyczne: polsko-łacińskie ponieważ to łacina pełniła rolę wehikularnego języka literackiego i naukowego, a języki narodowe jak język polski, niemiecki czy angielski były uznawane za nieliterackie języki potoczne – mówione. Z biegiem czasu, wraz z rozwojem literatury oraz nauki, narodowe języki stały się równouprawnione z łaciną.
Do XVIII wieku dominowały słowniki wielojęzyczne najczęściej o układzie tematycznym, rzeczowym. Dopiero później upowszechnił się alfabetyczny układ haseł. Jednojęzyczne słowniki zaczęły pojawiać się dopiero w czasach oświecenia. Pierwszym jednojęzycznym słownikiem, który całkowicie poświęcony był tylko językowi polskiemu był słownik autorstwa Samuela Bogumiła Lindego opublikowany w początku XIX wieku.
Okres staropolski.
Słowniki językowe były pierwszym rodzajem słowników jakie pojawiły się na terenie Polski. Miało to miejsce już w końcu średniowiecza. Ich genezę odnaleźć można w pracy skrybów, którzy przepisując łacińskie teksty w skryptoriach dopisywali przy niektórych wyrazach polskie znaczenia. Zachowało się kilka w większości anonimowych XV-wiecznych słowników tego typu jak Słownik łacińsko-polski (1437) czy Słownik łacińsko-polski Piotra z Uścia z 1450. Najstarszy słownik łacińsko-polski znany jako Wokabularz trydencki powstał ok. roku 1424 (wł.) "Il piú antico dizionario latino-polacco" i wiązany jest z osobą Aleksandra syna księcia mazowieckiego Ziemowita IV zawiera ok. 500 wyrazów łacińskich, przy których odnotowano polskie odpowiedniki.
Zachowały się również podręczne słowniki dla początkujących mnichów, tzw. mamotrepty, podające polskie odpowiedniki wybranych łacińskich wyrazów, ułatwiające czytanie i rozumienie Pisma Świętego Najwcześniejszy zachowany to "Vocabula in s. scriptura rara per ordinem alphabeti" („Wyrazy w Piśmie Świętym rzadkie w porządku alfabetycznym”) zawierający 19 wyrazów polskich pochodzący z roku 1426. Najobszerniejszymi i najbardziej znanymi są powstałe około 1470 roku polsko-łacińskie: "Mamotrekt kaliski" oraz "Mamotrekt lubiński" powstały w Lubiniu na Dolnym Śląsku. Pierwszy z nich w 1471 roku poprawiony został przez mistrzów z uniwersytetu krakowskiego i liczył 7000 wyrazów, zwrotów oraz wyrażeń polskich np. „thworcza = twórca”, gwyazdownik = gwiazdownik” (astronom), „ziemska niemocz rodzenya = ziemska niemoc rodzenia”, „swantho thygodniowe = święto tygodniowe”, „yako krupy yanczmyenne = jako krupy jęczmienne” itp.
Okres średniopolski.
Dość szybko po rozpowszechnieniu ruchomej czcionki słowniki zaczęto drukować. Słowniki publikowane w tym czasie w Polsce nie były dziełami oryginalnymi. Wzorce powstawały za granicą, a polski edytor dodawał do nich jedynie polskie odpowiedniki. Pierwszy wydrukowany słownik z użyciem języka polskiego Dictionarius Ioannis Murmellii variarum rerum, opracowany został na podstawie dzieła Jana Murmeliusza, do których polskie odpowiedniki dodał Hieronim Spiczyński. Ukazał się on w 1526 w Krakowie i liczył 2444 hasła polskie.
Drugi wydany słownik to "Dictionarius trium linguarum…" Franciszka Mymera z 1528. W 1532 ukazał się słownik łacińsko-włosko-polsko-niemiecki, przedrukowany w 1566.
W 1532 rękopiśmienny słownik łacińsko-polski zawierający 4272 słów polskich opracował Bartłomiej z Bydgoszczy. Rozszerzoną wersję słownika liczącą 10 000 polskich wyrażeń spisał w 1544 roku na marginesach dzieła "Vocabularius breviloquus" Jana Reuchlina.
Słownik Mączyńskiego.
Dopiero w drugiej połowie wieku w 1564 ukazał się w Królewcu pierwszy wielki słownik łacińsko-polski Jana Mączyńskiego "Lexicon latino-polonicum". Autor oparł się na najlepszych ówczesnych wzorach słownikowych: jako pierwszy zastosował nowoczesny układ alfabetyczny. Materiał wyrazowy łaciński zaczerpnął głównie ze słownika łacińsko-niemieckiego Piotra Dazypodiusza, a odpowiedniki polskie – z własnego zasobu wyrazowego, pomnożonego przez lekturę dzieł ówczesnych pisarzy. Słownik Mączyńskiego liczy 20 tys. haseł polskich. W trosce o bogactwo słownikowe nie gardził autor wyrazami potocznymi i regionalnymi, głównie z województwa sieradzkiego, skąd pochodził. Często poprzedzał je specjalnymi określeniami „jako mówią”, „jako zową”, „jako niektórzy mówią”, „niektórzy zową”, „też zową” itp., które pełnią funkcję kwalifikatorów, wskazując na ograniczenia terytorialne lub stylistyczne użycia opatrzonych nimi wyrazów. Mączyński zanotował wiele zapożyczeń łacińskich, czeskich i niemieckich, choć, zwłaszcza przy germanizmach, często zaznaczał ich obce pochodzenie, a nieraz nawet proponował na ich miejsce utworzone przez siebie neologizmy polskie.
Słownik Calepina.
W XVI wieku wielką popularnością w całej Europie cieszyły się słowniki wielojęzyczne. Najsłynniejszym z nich był łacińsko-grecki słownik Ambrożego Calepina, który zrobił międzynarodową karierę. Uzupełniany w kolejnych wydaniach o liczne języki narodowe drukowany był w wielu krajach europejskich. Od 1574 w bazylejskich i lyońskich wydaniach wersji dziewięcio-, dziesięcio- i jedenastotysięcznej znalazł się i język polski (obok łaciny, greki, hebrajskiego, francuskiego, włoskiego, niemieckiego, niderlandzkiego, hiszpańskiego, węgierskiego i angielskiego). Autor działu polskiego nie jest znany. Obfity materiał polski słownika Calepina (ponad 12 tys. haseł) zawiera wiele wyrazów potocznych, regionalizmów i wulgaryzmów.
Słownik Volkmara.
Słowniki (a jeszcze częściej słowniczki, dołączane do gramatyki i rozmówek) polsko-niemieckie i niemiecko-polskie ukazywały się w XVII i XVIII wieku przede wszystkim w obszarach mieszanych, dwujęzycznych, a więc głównie na Pomorzu i Śląsku. Do dużych słowników tego typu należy wydany po raz pierwszy w Gdańsku w 1596 roku łacińsko-polsko-niemiecki słownik Mikołaja Volckmara. Słownik ten miał kilka późniejszych edycji gdzie rozszerzono je o dodatkowy język – grekę. Doczekał się on też przeróbki autorstwa Łukasza Szymona Brzewickiego. Jednym z większych słowników był także wydany w początku XVIII wieku w Brzegu polsko-niemiecki słownik Antoniego Fabera pod polsko-niemieckim tytułem "Celarius polski, oder Wortheilhaftting eingerichtetes polnisch und deutsches Worterbuch".
Słownik Knapskiego.
Największym słownikiem XVII wieku jest dzieło jezuity Grzegorza Knapskiego "Thesaurus polono-latino-graecus". Jest to pierwszy wielki słownik, który podaje na pierwszym miejscu ułożone w kolejności alfabetycznej wyrazy polskie, a dopiero potem ich odpowiedniki łacińskie i greckie. Knapiusz bardzo starannie dobierał hasła wyrazowe, zwracając uwagę na czystość i rodzimość słownictwa, na jego przynależność do ogólnopolskiego języka literackiego, wreszcie na przyzwoitość. Jego słownik liczy ok. 50 tys. haseł. Autor oparł się w większym stopniu niż jego poprzednicy na źródłach literackich. Uwzględnił i cytował w słowniku takich autorów jak: Jan Kochanowski, Łukasz Górnicki, Jakub Wujek czy Piotr Skarga. Knapiusz wykorzystał liczne dzieła naukowe, czerpiąc z nich stosowną terminologię, toteż zyskał sobie popularność i uznanie jako skarbiec zawierający całość słownictwa literackiego.
Z Knapiusza przejął materiał językowy autor polskiego działu jezuickiej przeróbki słownika Dazypodiusza, która ukazała się w 1642 w Gdańsku jako słownik łacińsko-niemiecko-polski "Dasypodius catholicus". W 1643 wyszło w Krakowie drugie, poprawione i uzupełnione, wydanie "Thesaurusa" Knapiusza.
Słownik Daneta.
Dwa wielkie słowniki pojawiły się w ostatnich latach doby średniopolskiej. Pierwszy z nich powstał w środowisku pijarskim. Reformowane właśnie kolegia pijarskie wprowadzały do programu naukę języka francuskiego. Uczony pijar Franciszek Kola dodał dział polski do francusko-łacińskiego słownika księdza Piotra Daneta. Powstał w ten sposób obszerny (ok. 50 tys. haseł) słownik trójjęzyczny, który wyszedł w dwóch tomach (w latach 1743 i 1745 w Warszawie) jako "Nowy wielki dykcyjonarz J Mci X. Daneta opata francuski, łaciński i polski".
Słownik Trotza.
Autorem drugiego słownika był warszawianin Michał Abraham Trotz, długoletni lektor języka polskiego na uniwersytecie lipskim. Wyszedł on także w dwóch tomach (w latach 1744 i 1747) jako słownik francusko-niemiecko-polski: "Nouveau dictionnaire Francis, allemand et polonais". Dopiero w 1764 wyszedł trzeci tom pod tytułem "Nowy dykcyjonarz, to jest Mownik polsko-niemiecko-francuski". Trotz wprowadził wiele nowości. Do najważniejszych trzeba zaliczyć numerowanie znaczeń (od najważniejszego do rzadkich i drugorzędnych) w obrębie artykułu hasłowego oraz zastosowanie nowoczesnych w kształcie kwalifikatorów – wykorzystał bowiem obszerny zestaw źródeł literackich i naukowych. Liczba haseł wynosi około 45 500.
Okres nowopolski i współczesność.
Słownik Lindego.
Oświecenie wśród naczelnych postulatów ówczesnej polityki językowej umieściło opracowanie słownika narodowego i gramatyki ojczystego języka. Gramatyka powstała pod piórem Onufrego Kopczyńskiego, słownik natomiast w niepodległej Rzeczypospolitej nie doczekał się urzeczywistnienia. Dopiero na początku XIX wieku, w latach 1807–1814, ukazało się w Warszawie sześciotomowe dzieło. Jego autorem był cudzoziemiec z pochodzenia, Samuel Bogumił Linde. Słownik Lindego stanowi największy przełom w dziejach polskiej leksykografii. Jest pierwszym słownikiem opartym niemal wyłącznie na materiale wyrazowym drukowanych tekstów literackich, publicystycznych, naukowych itp. Zestaw źródeł słownika obejmuje około 800 druków – od połowy XVI do początków XIX wieku, jest to więc pierwszy polski słownik historyczny. Równocześnie obrazuje stan polszczyzny początku XIX wieku w zakresie słownictwa. Materiał wyrazowy druków uzupełnił autor przykładami zaczerpniętymi ze współczesnego sobie języka mówionego. Układ słownika jest alfabetyczno-gniazdowy: w jednym obszernym artykule hasłowym gromadzi Linde obok wyrazu podstawowego wszystkie wyrazy odeń pochodzące, jeśli nie przeciwstawia się temu porządek alfabetyczny. Na opracowanie wyrazu hasłowego składa się niezbędna informacja gramatyczna, liczne odpowiedniki obce wyrazu hasłowego, objaśnienie znaczenia wyrazu hasłowego oraz liczne przykłady jego użycia wypisane z przejrzanych druków. Każdy cytat opatrzony jest w słowniku skrótem nazwiska autora, tytułu dzieła i numerem strony. W czasach Lindego było to przedsięwzięcie rewolucyjne. Słownik Lindego liczy ok. 60 tys. haseł. Wydrukowany w zbyt małej liczbie egzemplarzy, szybko stał się niedostępny na rynku księgarskim. W latach 1856–1860 we Lwowie ukazało się drugie wydanie staraniem Zakładu Narodowego im. Ossolińskich.
Słownik wileński.
W 1861 w Wilnie ukazał się podręczny słownik języka polskiego, dzieło zbiorowe grupy uczonych i literatów wileńskich: Aleksandra Zdanowicza, Michała Bohusza Szyszki, Januarego Filipowicza, Waleriana Tomaszewicza, Floriana Czepielińskiego i Wincentego Korotyńskiego. Za podstawę przyjęli oni zasób haseł słownika Lindego. Ponieważ jednak w ciągu półwiecza, jakie upłynęło od jego wydania, język polski wzbogacił się o wiele nowych wyrazów, autorzy Słownika wileńskiego uwzględnili także ważniejsze słowniki, jakie ukazały się po Lindem, a przede wszystkim przejrzeli wiele utworów literackich i dzieł naukowych, by z nich wydobyć całe słownictwo nieznane jeszcze Lindemu. Szczególną uwagę przywiązywali do słownictwa potocznego i ludowego. Słownik wileński dobrze obrazuje stan polszczyzny w zakresie słownictwa w początkach drugiej połowy XIX wieku. Szczególnie bogato są w nim reprezentowane nowe zapożyczenia, wyrazy potoczne, regionalizmy (zwane przez autorów prowincjonalizmami), zwłaszcza najlepiej znane autorom regionalizmy kresowe oraz terminologia naukowa, techniczna i zawodowa. Jako słownik podręczny pomija on ścisłą dokumentację filologiczną użycia wyrazu. Autorzy poprzestali na zilustrowaniu użycia wyrazu za pomocą typowych utartych wyrażeń i zwrotów, w których pojawia się on w tekstach i wypowiedziach. Jedynie część wyrazów opatrzona jest przykładami z dzieł drukowanych, literackich czy naukowych. Autorzy operują tymi przykładami bez podania źródła, skąd zostały zaczerpnięte. Wartość naukowa słownika polega na jego wiarygodności i na bogactwie zarejestrowanego w nim słownictwa (ok. 110 tys. haseł). Autorzy znacznie rozbudowali system kwalifikatorów i nadali im nowoczesny kształt formalny.
Słownik warszawski.
Pomysł stworzenia nowego, wielkiego słownika naukowego zrodził się pod koniec XIX wieku. Inicjatorem przedsięwzięcia był etnograf, socjolog i językoznawca Jan Karłowicz. Wraz z Adamem Antonim Kryńskim, językoznawcą warszawskim, i Władysławem Niedźwiedzkim, utworzył on komitet redakcyjny, który ostatecznie doprowadził do wydania pierwszego tomu nowego "Słownika języka polskiego" (znanego od miejsca druku "Słownikiem warszawskim") w roku 1900. Do roku 1915 wyszło sześć tomów słownika, siódmy w 1919, a ostatni ósmy dopiero w 1927.
"Słownik warszawski" jest jedynym w dziejach leksykografii polskiej dziełem typu "thesaurus" (gr. ‘skarbiec’), czyli słownikiem rejestrującym całe słownictwo języka narodowego. Autorzy wyzyskali zasób wyrazowy Lindego i "Słownika wileńskiego", a ponadto rozszerzyli zakres chronologiczny gromadzonego materiału w obu kierunkach: na zabytki językowe średniowiecza i pierwszej połowy XVI wieku (nieuwzględnione przez Lindego) oraz na piśmiennictwo dziewiętnastowieczne, zwłaszcza nowsze, aż po okres Młodej Polski (w ostatnich tomach spotyka się wyrazy i przykłady z pierwszych dziesięcioleci XX wieku). Oprócz słownictwa języka literackiego rejestrowali także – oczywiście ze stosownymi kwalifikatorami – wyrazy gwarowe, żargonowe itp. Ponadto wprowadzili do słownika wiele wyrazów wprawdzie możliwych, ale faktycznie nigdzie nie poświadczonych, niektóre zdrobnienia, zgrubienia, czasowniki przedrostkowe itp.. Zgromadzili w ten sposób imponującą liczbę ok. 270 tys. haseł.
"Słownik warszawski" jest ostatnim wielkim słownikiem doby nowopolskiej w zakresie słowników ogólnych języka polskiego. Są jeszcze dwa słowniki podręczne. Pierwszy z nich to wydany w 1916 roku "Słownik ilustrowany języka polskiego" Michała Arcta, zupełnie pozbawiony przytoczeń, liczący około 70 tys. haseł (nowością były tu liczne ilustracje objaśniające niektóre hasła). Drugi to "Nowy słownik języka polskiego" pod redakcją Tadeusza Lehra-Spławińskiego, który zaczął ukazywać się w roku 1938 (w momencie wybuchu II wojny światowej prace nad słownikiem zostały zawieszone – w druku zdążyły ukazać się hasła jedynie do litery N).
Słowniki współczesne.
Słownik Doroszewskiego.
W 1950 roku pod kierunkiem Witolda Doroszewskiego podjęto zamiar stworzenia współczesnego słownika języka polskiego, obejmującego swym zakresem wiek XX, XIX, a nawet wyrazy z II połowy XVIII wieku. Zawiera ona około 135 tysięcy wyrazów zebranych z korpusu liczącego około 5 milionów słów piśmiennictwa datowanego od połowy wieku XVIII do połowy wieku XX. Hasła w słowniku są obrazowane przykładami zastosowania wyrazów, co ma znaczenie nie tylko naukowe, ale i praktyczne. Słownik ten miał tylko jedno wydanie, natomiast w latach 1996–1997 wydano jego reprint.
Historia jednojęzycznych słowników języka polskiego sięga początku XIX wieku i prac Samuela Bogumiła Lindego, który wydał pierwszy taki słownik w Warszawie w latach 1807–1814 w sześciu tomach (drugie wydanie we Lwowie, 1854–60). Kolejnymi słownikami tego typu były dwutomowa publikacja Erazma Rykaczewskiego (1866, kolejne wydanie m.in. Chicago 1905) oraz ośmiotomowa Jana Karłowicza, Adama Kryńskiego i Władysława Niedźwiedzkiego (Warszawa 1900–27, tzw. słownik warszawski).
Pozostałe słowniki.
Z późniejszych słowników języka polskiego należy wymienić "Mały słownik języka polskiego" (1968) Stanisława Skorupki, 3-tomowy "Słownik języka polskiego" (1978–1981) Mieczysława Szymczaka, słowniki Elżbiety Sobol, Bogusława Dunaja, a także "Inny słownik języka polskiego" (2000) pod redakcją Mirosława Bańki.
Najobszerniejszym słownikiem języka polskiego jest 50-tomowy "Praktyczny słownik współczesnej polszczyzny" (1994–2005) pod red. Haliny Zgółkowej.
Ze względu na aktualny stan techniki, w szczególności dostępności komputerów oraz Internetu, coraz bardziej popularne są słowniki języka polskiego w postaci elektronicznej, dostępne lokalnie lub zdalnie.
Pierwszymi współczesnymi słownikami języka polskiego tworzonymi od początku i specjalnie w wydaniu internetowym są naukowy Wielki słownik języka polskiego PAN pod redakcją Piotra Żmigrodzkiego (nie wymaga posiadania konta do korzystania) oraz w części bezpłatny popularnonaukowy Dobrysłownik.pl.
Słowniki języka polskiego.
Słowniki rękopiśmienne.
Pierwsze słowniki języka polskiego jakie pojawiły się w manuskryptach przed wynalezieniem druku. Stanowiły one materiały pomocnicze dla skrybów pracujących w średniowiecznych skryptoriach lub były tzw. mamotreptami sporządzanymi przez mnichów studiujących Biblię. Zachowały się następujące polskie zabytki leksykograficzne tego typu:
Słowniki etymologiczne.
Początki etymologii jako nauki zajmującej się pochodzeniem słów sięgają końca XVIII w., kiedy to w Europie rozpoczęto naukowe badania na ten temat metodą porównywania ze sobą języków. Etymologiczne słowniki językowe zaczęły pojawiać się w początku wieku XIX. Pierwszym polskim słownikiem zawierającym elementy naukowej etymologii stosującym porównawczą metodę językową był słownik Samuela Lindego. Większość słowników tego typu opublikowano jednak dopiero w wieku XX:

</doc>
<doc id="706784" url="https://pl.wikipedia.org/wiki?curid=706784" title="Tiefenbronn">
Tiefenbronn

Tiefenbronn – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz, siedziba związku gmin Tiefenbronn. Leży nad Würm, ok. 10 km na południowy wschód od Pforzheim, przy autostradzie A8.

</doc>
<doc id="706786" url="https://pl.wikipedia.org/wiki?curid=706786" title="Głębokie (województwo lubuskie)">
Głębokie (województwo lubuskie)

Głębokie – osada w Polsce położona w województwie lubuskim, w powiecie krośnieńskim, w gminie Bytnica nad Jeziorem Głębokim.
W latach 1975–1998 miejscowość administracyjnie należała do województwa zielonogórskiego.

</doc>
<doc id="706788" url="https://pl.wikipedia.org/wiki?curid=706788" title="Birkenfeld (Badenia-Wirtembergia)">
Birkenfeld (Badenia-Wirtembergia)

Birkenfeld – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz. Leży nad Enz, ok. 5 km na zachód od centrum Pforzheim, przy drodze krajowej B294 i linii kolejowej Bad Wildbad–Pforzheim.

</doc>
<doc id="706790" url="https://pl.wikipedia.org/wiki?curid=706790" title="Gniewkowice">
Gniewkowice

Gniewkowice (niem. "Annahof") – przysiółek wsi Chróścielów położona w województwie opolskim, w powiecie głubczyckim, w gminie Kietrz przy drodze krajowej nr 419.
Miejsce urodzenia niemieckiego zbrodniarza wojennego Richarda Thomalli.

</doc>
<doc id="706792" url="https://pl.wikipedia.org/wiki?curid=706792" title="Eugeniusz Szyr">
Eugeniusz Szyr

Eugeniusz Szyr (ur. 15 kwietnia 1915 w Łodygowicach, zm. 15 stycznia 2000 w Warszawie) – polski polityk komunistyczny, major ludowego Wojska Polskiego. Poseł na Sejm PRL I, III, IV i VI kadencji, przewodniczący Państwowej Komisji Planowania Gospodarczego (1954–1956), minister budownictwa (1956), przewodniczący Komitetu Nauki i Techniki (1963–1968), minister gospodarki materiałowej (1976–1981) i wiceprezes Rady Ministrów (1959–1972), członek Biura Politycznego KC PZPR (1964–1968). Budowniczy Polski Ludowej.
Życiorys.
Syn Stanisława i Marii, uzyskał wykształcenie średnie. W latach 1930–1934 należał do Komunistycznego Związku Młodzieży Polski, od 1934 do 1936 do Komunistycznej Partii Polski, w latach 1935–1937 (gdy przebywał we Francji) do Francuskiej Partii Komunistycznej, a od 1944 był członkiem Polskiej Partii Robotniczej, w której od 1947 był zastępcą członka Komitetu Centralnego. 16 grudnia 1948 wraz z PPR znalazł się w szeregach Polskiej Zjednoczonej Partii Robotniczej, w której KC zasiadał w latach 1948–1981. W latach 1964–1968 był członkiem Biura Politycznego KC PZPR.
W latach 1937–1939 był żołnierzem Brygad Międzynarodowych walczących w hiszpańskiej wojnie domowej. Pełnił tam kolejno funkcje komisarza politycznego w batalionie im. Palafoxa, obozie demobilizacyjnym polskich ochotników po rozwiązaniu brygad międzynarodowych, by w 1938 zostać komisarzem wszystkich obozów demobilizacyjnych. W czerwcu 1939 wszedł w skład Tymczasowego Ośrodka Kierowniczego KPP, który z ramienia Kominternu miał organizować nową partię w Polsce po rozwiązaniu KPP. W latach 1940–1943 był internowany we Francji i w obozie w Dżilfie w Algierii Francuskiej. W 1943, po zajęciu Algierii przez wojska alianckie, wyjechał do ZSRR przy okazji repatriacji obywateli tego kraju internowanych w Dżilfie i wstąpił do 1 Armii Polskiej w ZSRR. W stopniu majora był tam m.in. zastępcą szefa zwiadu w Polskim Sztabie Partyzanckim. W latach 1944–1945 w aparacie politycznym wojska, zaangażowany w prace Komitetu Słowiańskiego w Polsce.
W latach 1946–1947 podsekretarz stanu w Ministerstwie Przemysłu, w latach 1947–1949 podsekretarz stanu w Ministerstwie Przemysłu i Handlu. W latach 1949–1953 był zastępcą przewodniczącego Państwowej Komisji Planowania Gospodarczego. Od marca 1954 do 11 lipca 1956 był przewodniczącym PKPG, a następnie do 13 listopada 1956 był ministrem budownictwa w rządzie Józefa Cyrankiewicza. Od 27 października 1959 do 29 marca 1972 był wicepremierem w drugim, trzecim i czwartym rządzie Józefa Cyrankiewicza oraz w rządzie Józefa Cyrankiewicza i Piotra Jaroszewicza. Od 5 lipca 1963 do 22 grudnia 1968 był również przewodniczącym Komitetu Nauki i Techniki. Od 27 marca 1976 do 31 października 1981 był ministrem gospodarki materiałowej w rządach Piotra Jaroszewicza i Edwarda Babiucha oraz Edwarda Babiucha, Józefa Pińkowskiego i Wojciecha Jaruzelskiego. Od 1981 na emeryturze.
W latach 1972–1976 przewodniczący Państwowej Rady Gospodarki Materiałowej.
W latach 1952–1956, 1961–1969 i 1972–1976 był posłem na Sejm PRL I, III, IV i VI kadencji.
Działacz wielu organizacji społecznych. Od 1962 był przewodniczącym Towarzystwa Przyjaźni Polsko-Afrykańskiej. Od 1965 pełnił funkcję przewodniczącego Polskiego Komitetu Solidarności z Narodami Azji, Afryki i Ameryki Łacińskiej. W latach 80. był przewodniczącym Krajowej Komisji Dąbrowszczaków przy Zarządzie Głównym Związku Bojowników o Wolność i Demokrację. Od września 1959 aż do marca 1990 był również wiceprezesem Rady Naczelnej ZBoWiD. 28 listopada 1988 wszedł w skład Honorowego Komitetu Obchodów 40-lecia Kongresu Zjednoczeniowego PPR-PPS – powstania PZPR.
Żonaty z Eugenią Krzeczkowską-Szyr (1919–1995). Był teściem Marcina Święcickiego, członka KC PZPR oraz byłego posła na Sejm RP i prezydenta Warszawy. Został pochowany na warszawskich Powązkach w kwaterze Dąbrowszczaków (kwatera A41-1-20).

</doc>
<doc id="706795" url="https://pl.wikipedia.org/wiki?curid=706795" title="Nowy Dwór (Nasiedle)">
Nowy Dwór (Nasiedle)

Nowy Dwór – przysiółek wsi Nasiedle położony w województwie opolskim, w powiecie głubczyckim, w gminie Kietrz.
Inne miejscowości o nazwie Nowy Dwór: Nowy Dwór

</doc>
<doc id="706796" url="https://pl.wikipedia.org/wiki?curid=706796" title="Hiperpolaryzacja">
Hiperpolaryzacja

Hiperpolaryzacja – stan nadmiernej polaryzacji błony komórkowej w następstwie zwiększenia elektroujemności wewnątrz komórki; trwa stosunkowo krótko. Błona komórkowa osiąga wtedy potencjał ok. -80 mV. Podczas hiperpolaryzacji komórka nie jest zdolna do przewodzenia impulsu, przekazywania informacji.

</doc>
<doc id="706799" url="https://pl.wikipedia.org/wiki?curid=706799" title="Wydawnictwo Dolnośląskie">
Wydawnictwo Dolnośląskie

Wydawnictwo Dolnośląskie – polskie wydawnictwo z siedzibą we Wrocławiu.
Wydawnictwo zostało założone w 1986 i sprywatyzowane w 1991, była to pierwsza w Polsce prywatyzacja wydawnictwa państwowego. Wydawnictwem jako dyrektor, a następnie, po prywatyzacji, jako prezes, kierował Andrzej Adamus.
Po jego śmierci w 2004 Wydawnictwo Dolnośląskie zostało przejęte przez spółkę Publicat. Od 2007 działa jako wrocławski oddział wydawnictwa Publicat. W sierpniu 2007 zostało wykreślone z rejestru przedsiębiorców.
Wydawnictwo wydaje około 100 pozycji rocznie. Oficyna publikuje powieści obyczajowe polskie i obce, fantasy i science fiction, serie kryminalne (klasyka, kryminał polski i przekłady światowych bestsellerów gatunku), powieści historyczne, biografie, książki podróżnicze i historyczne, poradniki, książki dla dzieci i młodzieży. Wydawnictwo Dolnośląskie popularyzuje wśród polskich czytelników twórczość najpoczytniejszych pisarzy zagranicznych, takich jak Agatha Christie, Stephenie Meyer (wielkim sukcesem wydawnictwa stała się seria książek autorstwa Stephenie Meyer "Zmierzch"), Barbara Taylor Bradford, Tami Hoag, Jo Nesbø, Walter Moers, a także promuje autorów polskich. Wydała też m.in. utwory Czesława Miłosza, Zbigniewa Herberta, Tadeusza Różewicza, Urszuli Kozioł i Tymoteusza Karpowicza oraz serie wydawnicze (m.in. "A to Polska właśnie" – seria poświęcona kulturze, historii i tradycjom polskim).

</doc>
<doc id="706800" url="https://pl.wikipedia.org/wiki?curid=706800" title="Illingen (powiat Enz)">
Illingen (powiat Enz)

Illingen – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz. leży częściowo w Parku Natury Stromberg-Heuchelberg, pomiędzy Schmiebach a Metter, ok. 18 km na wschód od Pforzheim, przy drogach krajowych B10, B35 i liniach kolejowych InterCity (Karlsruhe–Stuttgart; Stuttgart–Mannheim).

</doc>
<doc id="706802" url="https://pl.wikipedia.org/wiki?curid=706802" title="Nord (Grenlandia)">
Nord (Grenlandia)

Nord – duńska baza wojskowa na Grenlandii, na północnym wybrzeżu w północno-wschodniej części wyspy. Stale obsadzona przez pięciu żołnierzy, latem wykorzystywana także jako stacja naukowa, mogąca pomieścić do dwudziestu polarników. Współrzędne geograficzne 81°43'N 17°30'W, położona jest około 850 km od północnego bieguna geograficznego Ziemi. Drugi (za kanadyjskim Alert, 82°28′N) najdalej na północ wysunięty stale zamieszkany punkt na świecie.

</doc>
<doc id="706804" url="https://pl.wikipedia.org/wiki?curid=706804" title="Apostolska Administracja Łemkowszczyzny">
Apostolska Administracja Łemkowszczyzny

Apostolska Administracja Łemkowszczyzny – samodzielna jednostka terytorialna Kościoła greckokatolickiego w Polsce. Administratura istniała w latach 1934–1947. Podlegała bezpośrednio Stolicy Apostolskiej.
Charakterystyka.
Apostolska Administracja Łemkowszczyzny nie była eparchią, a apostolski administrator nie był biskupem, jednak w praktyce administracja i administrator działali jak eparchia i jej ordynariusz (należy podkreślić, że w praktyce Kościoła katolickiego administracja apostolska stanowi wstępny etap do utworzenia nowej diecezji). Władyka przemyski nie miał na terenie AAŁ żadnych uprawnień, choć formalnie pozostawała ona w granicach eparchii przemyskiej i metropolii lwowskiej. Administracja i administrator podlegali bezpośrednio Stolicy Apostolskiej. Administratora wspomagała rada – odpowiednik kapituły. Czynności oficjalne w imieniu administratora prowadziła kuria, w ramach której działały sąd kościelny i inne organy typowe dla eparchii. Siedzibą administratora i jego kurii początkowo był Rymanów-Zdrój, a od 1 maja 1938 – z przerwą w latach 1944–1945 – Sanok. Od początku 1944 do lutego 1945 administrator wraz z administracją urzędował w Krynicy, a następnie do kwietnia 1945 we Wróbliku Szlacheckim.
AAŁ została utworzona przez Stolicę Apostolską z zachodniej części greckokatolickiej diecezji przemyskiej, obejmującej obszar etnicznej Łemkowszczyzny oraz przyległe tereny zamieszkane przez ludność greckokatolicką nie uważającą się za Łemków (m.in. Ruś Szlachtowską). AAŁ obejmowała 111 parochii i 11 tzw. samodzielnych wikariatów. Parochie i wikariaty były podzielone między 9 dekanatów – licząc od zachodu: muszyński, grybowski, gorlicki, dukielski, krośnieński, rymanowski, dynowski, sanocki i bukowski. W 1936 AAŁ liczyła 127,3 tys. wiernych i 130 duchownych posługujących w 204 cerkwiach i czasowniach.
Historia.
Geneza.
Asumpt do utworzenia Apostolskiej Administracji Łemkowszczyzny dała tzw. schizma tylawska – fala grupowych konwersji Łemków na prawosławie na przełomie lat 20. i 30. XX wieku, w wyniku której około 18 tys. Łemków opuściło cerkiew unicką. Podłożem tej fali było niezadowolenie łemkowskich grekokatolików z ukrainizacyjnej polityki hierarchii cerkiewnej.
Ponieważ nic nie wskazywało, by władyka przemyski nawet po schizmie tylawskiej zaprzestał ukrainizacji swej cerkwi, Łemkowie na własną rękę podjęli działania zmierzające do zmiany tej sytuacji. W 1933 delegacje Łemków zwróciły się do nuncjusza abp. Francesco Marmaggiego i do prymasa kard. Augusta Hlonda o utworzenie odrębnej, niezależnej od Lwowa i Przemyśla, jednostki kościelnej dla Łemków. Ponieważ konkordat z 1925 uzależniał tworzenie nowych jednostek jurysdykcyjnych kościoła katolickiego w Polsce od zgody władz państwowych, na przełomie 1933 i 1934 Stolica Apostolska prowadziła z rządem polskim negocjacje na temat utworzenia odrębnej jednostki kościelnej dla Łemków. Postulaty łemkowskie szły po myśli rządu polskiego, który starał się wówczas podzielić i osłabić narodowy ruch ukraiński.
W tej sytuacji już 9 lutego 1934 Stolica Apostolska i Rzeczpospolita Polska zawarły konwencję o utworzeniu Apostolskiej Administracji Łemkowszczyzny z części obszaru dotychczasowej greckokatolickiej eparchii przemyskiej. Konwencja miała obowiązywać 10 lat z możliwością przedłużenia. Rząd miał również przekazywać AAŁ roczną dotację. Dekretem "Quod aptius consuleret" z 10 lutego 1934 Stolica Apostolska utworzyła Apostolską Administrację Łemkowszczyzny, określając jej obszar i status. Administracja zaczęła działać po powołaniu i intronizacji administratora, na przełomie 1934 i 1935.
Działanie.
Przeważający wpływ na działalność AAŁ uzyskały łemkowskie kręgi orientacji starorusińskiej, które doprowadziły do jej powstania. Obaj przedwojenni administratorzy apostolscy byli przeciwnikami ruchu ukraińskiego. Hierarchia AAŁ miała charakter miejscowy – łemkowski i działała w interesie Łemków. Dążyła do całkowitego uniezależnienia od metropolii lwowskiej i stolicy przemyskiej. Zerwała z ukrainizacją cerkwi unickiej oraz z reformami liturgiczno-duszpasterskimi, prowadzonymi przez metropolitę lwowskiego i władykę przemyskiego. W tym celu podejmowano nieraz dość drastyczne kroki. Między innymi:
W działalności AAŁ widzi się niekiedy działanie polskiej administracji, dążącej do rozbicia ukraińskiego ruchu narodowościowego i do polonizacji Łemków. Niewątpliwie takie były cele polskiego rządu, gdy popierał łemkowską niezależność, ale z pewnością nie można odmawiać AAŁ charakteru instytucji autentycznie łemkowskiej. Utworzenie AAŁ było sukcesem Łemków dążących do wzmocnienia struktur narodowościowych.
Wojna.
Warunki działania AAŁ diametralnie zmieniły się po upadku Polski w 1939. Na ziemie Łemków napłynęło kilkadziesiąt tysięcy uchodźców z ziem okupowanych przez ZSRR – zdeklarowanych Ukraińców, którzy zdominowali życie społeczności wiernych. Metropolia lwowska została oddzielona od Łemkowszczyzny nową granicą niemiecko-sowiecką. Po niemieckiej stronie nowej granicy pozostała tylko AAŁ i wschodnia część eparchii przemyskiej, zarządzana z Jarosławia przez wikariusza generalnego bp. Grzegorza Łakotę. W tych warunkach wzrosło znaczenie AAŁ dla ukraińskiej cerkwi greckokatolickiej, a więc i dla ukraińskiego ruchu narodowego. Na przełomie 1939 i 1940 życie AAŁ zostało zdominowane przez orientację ukraińską. Pod naciskiem Ukraińskiego Komitetu Centralnego (UCK) w Krakowie 10 czerwca 1940 na wikariusza generalnego AAŁ powołano zdeklarowanego ukrainofila ks. Aleksandra Malinowskiego, który wkrótce przejął większość obowiązków ciężko chorego administratora ks. Jakiwa Medweckiego, a po jego rychłej śmierci – niemal natychmiast go zastąpił. Pod rządem ks. Malinowskiego AAŁ została całkowicie zukrainizowana – zaczęto się posługiwać językiem ukraińskim, odnowiono kontakty z pozostałymi jednostkami cerkwi ukraińskiej, co przybrało na sile po zajęciu przez III Rzeszę całego terenu metropolii lwowskiej. Politycznie nowy administrator AAŁ opowiedział się bez zastrzeżeń po stronie ukraińskich nacjonalistów.
W miarę zbliżania się frontu wschodniego na teren AAŁ zaczęli napływać świeccy i duchowni uciekinierzy. Przewidując trudności w zarządzaniu administrator 24 sierpnia 1944 powołał trzech wikariuszy generalnych, po czym tymczasowo przeniósł swą siedzibę do Krynicy. Gdy jesienią i zimą 1944 Łemkowszczyzna została przedzielona linią frontu, jeden z nich – ks. Stefan Jodłowski – przejął zarządzanie częścią Administracji po wschodniej stronie frontu.
Rozpad.
Upadek AAŁ przebiegał paralelnie do losów ludności łemkowskiej w Polsce. Zadecydowały o nim czynniki zewnętrzne – II wojna światowa, a następnie walki z UPA.
Proces, który miał doprowadzić do zaniku AAŁ, zaczął się już jesienią 1939. Porozumienie między ZSRR a III Rzeszą przewidywało między innymi wymianę ludności. Już wtedy na sowiecką Ukrainę wyjechało około 5 tys. Łemków. Następną falę emigracji stanowiło uchodźstwo przed zbliżającym się frontem wschodnim w 1943 i w 1944. Wielu duchownych AAŁ, przede wszystkim związanych z ukraińskim ruchem narodowym, wyjechało wówczas na zachód Europy.
Wbrew obiegowej opinii, przypisującej zniszczenie osadnictwa łemkowskiego akcji „Wisła”, zabójczy cios Łemkowszczyźnie zadało przesiedlenie Łemków do ZSRR. Porozumienie zawarte 9 września 1944 między PKWN a rządem sowieckim przewidywało przesiedlenie Ukraińców za nową granicę polsko-sowiecką, przy czym za Ukraińców uważano również Łemków. Przesiedlenia teoretycznie miały być dobrowolne, w praktyce ludność była terroryzowana przez oddziały wojska, milicji i policję polityczną oraz zmuszana do wyjazdu przez organy administracji. Na terenach przygranicznych Łemków wysiedlano pod pozorem zabezpieczenia granicy państwowej. Część ludności łemkowskiej, przede wszystkim ze wsi zniszczonych podczas zaciekłych walk w Karpatach na przełomie 1944 i 1945 (operacja dukielska), wyemigrowała dobrowolnie – w nadziei polepszenia swego losu. Do „repatriacji” przystąpiono już w drugiej połowie 1944, wywożąc ludność łemkowską z powiatów sanockiego i brzozowskiego. Dalsze przesiedlenia objęły cały obszar Łemkowszczyzny. Akcję zakończono 1 sierpnia 1946. Ocenia się, że po zakończeniu przesiedleń w Polsce pozostało 30–40 tys. Łemków (według danych AAŁ w 1943 na jej obszarze mieszkało około 127 tysięcy greckokatolickich Łemków, do czego należy dodać około 18 tys. Łemków prawosławnych). Dla AAŁ konsekwencją przesiedleń była przede wszystkim dezorganizacja sieci parafialnej – wiele parafii zostało wyludnionych całkowicie, w wielu innych pozostały szczątkowe liczby wiernych. Wraz z parafianami wyjeżdżali na Ukrainę ich proboszczowie. Łemkowie decydujący się pozostać najczęściej zmieniali obrządek na łaciński. W tym czasie ostatni administrator, ks. Malinowski, przez Czechosłowację uciekł do Bawarii, obawiając się aresztowania przez NKWD. Przestała działać również kuria. Pod koniec 1946 AAŁ w praktyce nie istniała.
Następnym zdarzeniem decydującym o losach AAŁ była akcja „Wisła” – wysiedlenie ludności ukraińskiej na zachód i północ Polski. Również tym razem Łemków potraktowano identycznie, jak Ukraińców. W przypadku Łemków odpowiedzialność zbiorowa została zastosowana o tyle bezzasadnie, że Łemkowie nie współdziałali z ukraińską partyzantką, lecz byli lojalni wobec władz polskich. Między 24 kwietnia a 31 lipca 1947 przesiedlono około 35 tys. Łemków. Akcja „Wisła” była definitywnym końcem AAŁ. Jednostka nie została formalnie zniesiona, lecz po prostu zabrakło wiernych. Grupy parafian – greckokatolickich Łemków – pozostały tylko w Olchowcu, Bodakach, Blechnarce, Wesołej, Komańczy, Turzańsku i Rzepedzi oraz w miejscowościach uzdrowiskowych. Były jednak tak nieliczne, że nawet tam odprawiano msze greckie na przemian z łacińskimi.
Majątek AAŁ, przede wszystkim nieruchomości i cerkwie, został w dużej części zagrabiony przez władze państwowe, które – w drodze absurdalnej wykładni faktów – potraktowały go jako mienie pozostałe po osobach wysiedlonych do ZSRR. Cerkwie zagarnięte przez państwo w większości popadły w ruinę bądź zostały zniszczone. Sporo cerkwi przejął kościół rzymskokatolicki, przystosowując je do obrządku łacińskiego. Nieliczne zostały objęte przez cerkiew prawosławną.
Apostolska Administracja Łemkowszczyzny nie została odtworzona po odrodzeniu cerkwi greckokatolickiej w Polsce po 1989. Nie została również utworzona żadna jednostka jurysdykcyjna stanowiąca jej kontynuację. Tereny dawnej AAŁ należą obecnie do dekanatów sanockiego i krakowsko-krynickiego greckokatolickiej archieparchii przemysko-warszawskiej.
Apostolscy Administratorzy.
Obowiązki apostolskich administratorów Łemkowszczyzny pełnili kolejno:
Kapituła.
Kapitułę Administracji stanowili w 1936: Wołodymyr Ardan, Maksym Durkot, Stepan Jadłowśkyj, Wołodymyr Mochnackyj, Joan Poliańskyj, Kostiantyn Poliańskij, Ołeksandr Prysłopskyj i Iwan Tytnar. Kanclerzem Administracji był w tym czasie Joan Polańskij. Poza tym funkcję kanclerza AAŁ pełnił Józef Siekierzyński.

</doc>
<doc id="706807" url="https://pl.wikipedia.org/wiki?curid=706807" title="Administracja Apostolska Łemkowszczyzny">
Administracja Apostolska Łemkowszczyzny



</doc>
<doc id="706809" url="https://pl.wikipedia.org/wiki?curid=706809" title="Pierzyny Duże">
Pierzyny Duże

Pierzyny Duże – wieś w Polsce położona w województwie łódzkim, w powiecie pajęczańskim, w gminie Kiełczygłów.
W latach 1975–1998 miejscowość administracyjnie należała do województwa sieradzkiego.

</doc>
<doc id="706811" url="https://pl.wikipedia.org/wiki?curid=706811" title="Kobalt-60">
Kobalt-60

Kobalt-60 – promieniotwórczy izotop kobaltu, otrzymywany przez aktywację neutronową naturalnego kobaltu zawierającego niemal wyłącznie izotop 59Co.
Jest wykorzystywany jako źródło promieniowania gamma między innymi do napromieniowania komórek nowotworowych, gdyż jednemu rozpadowi towarzyszy emisja dwóch kwantów gamma, a czas połowicznego rozpadu wynoszący 5,3 roku umożliwia uzyskanie dużego natężenia promieniowania z małej próbki przy możliwości pracy urządzenia do kilku lat. Urządzenia do napromieniania zmian nowotworowych z użyciem radioaktywnego kobaltu to bomba kobaltowa i nóż gamma. 
Kobalt-60 ulega rozpadowi β−
Podczas rozpadu tego izotopu uwolnione zostają dwa kwanty gamma o energii 1,17 i 1,33 MeV.
Izotop odgrywa ważną rolę w technice i medycynie. Stosuje się go również w innych dziedzinach, m.in. do sterylizacji żywności.

</doc>
<doc id="706818" url="https://pl.wikipedia.org/wiki?curid=706818" title="Siły lądowe">
Siły lądowe



</doc>
<doc id="706824" url="https://pl.wikipedia.org/wiki?curid=706824" title="Trójstyk">
Trójstyk

Trójstyk – punkt styku granic trzech równorzędnych jednostek terytorialnych. Najczęściej odnosi się do granic państw.
Opis trójstyków.
Trójstyk przeważnie oznakowany jest za pomocą specjalnych znaków granicznych, flag państwowych, obelisków. Państwami posiadającymi najwięcej trójstyków są Chiny (16) i Rosja (10). Państwa mające na jednym obszarze lądowym tylko jednego sąsiada (Portugalia, Dania, Irlandia, Wielka Brytania, San Marino, Gambia, Lesotho, Korea Południowa, Timor Wschodni, Watykan, itp.) nie posiadają trójstyków wcale. Trójstyków nie mają także państwa zajmujące całe wyspy (np. Islandia, Kuba), a nawet takie kraje jak Stany Zjednoczone (mają dwóch sąsiadów – Kanadę i Meksyk – jednak obu rozdziela amerykańskie terytorium) i Indonezja (trzech lądowych sąsiadów – Malezja, Timor Wschodni i Papua-Nowa Gwinea, jednak na różnych wyspach). Jednym z najsłynniejszych trójstyków w Europie jest trójstyk na górze Vaalserberg, gdzie spotykają się granice Niemiec, Holandii i Belgii.
Trójstyki RP.
Polska posiada 6 trójstyków. Są to:
Trójstyki II RP.
Trójstyki w II Rzeczypospolitej.
Od października 1938 r. trójstyk przesunął się o 8 km od poprzedniego styku, na Odrze koło miejscowości Wierzbica (Vrbice); od marca 1939 r. do września 1939 r. był to trójstyk Polski – Niemiec – Protektoratu Czech i Moraw.

</doc>
<doc id="706825" url="https://pl.wikipedia.org/wiki?curid=706825" title="Keta (miasto)">
Keta (miasto)

Keta – miasto w Regionie Volta w Ghanie, nad Zatoką Gwinejską, jest siedzibą dystryktu Keta.
Zbudowane na piaszczystym cyplu rozdzielającym Atlantyk od laguny. Przed przybyciem Europejczyków w XV stuleciu, obszar był częścią afrykańskiego królestwa Anlo. Osada była portem i miejscem handlu niewolnikami, kością słoniową, przyprawami i złotem. 
Posiada piękne plaże i wiele hoteli, jest rajem dla turystów.
Liczba mieszkańców w 2003 roku wynosiła ok. 13 tys.

</doc>
<doc id="706826" url="https://pl.wikipedia.org/wiki?curid=706826" title="Mai Zetterling">
Mai Zetterling

Mai Zetterling (właściwie Mai Elizabeth Zetterling) urodzona 24 maja 1925 w Västerås, zmarła 17 marca 1994 w Londynie, szwedzka aktorka, reżyserka, feministka .Na scenie debiutuje w roku 1941, zaś w latach 1942-1945 uczęszcza do szkoły aktorskiej przy Królewskim Teatrze Dramatycznym w Sztokholmie. W filmie, jako aktorka debiutuje grając w komedii "Lasse-Maja" w reżyserii Gunnara Olssona z 1941 roku. Pierwszą poważną rolą jest występ w "Skandalu " Alfa Sjöberga. Tą kreacją zdobyła popularność i zwóciła uwagę brytyjskich filmowców, co zaowocowało rolą w "Fridzie" z 1947 roku oraz kontraktem z wytwórnią Rank. W swojej karierze współpracuje z takimi reżyserami jak Alf Sjöberg, Ingmar Bergman czy Ken Loach. Pracując zarówno w rodzinnej Szwecji jak i w Wielkiej Brytanii oraz USA występując poza filmami również w TV i teatrze. Oprócz kariery aktorki, "Mai Zetterling" wyróżniła się również reżyserią. Zaczynała od realizacji kótkometrażowych produkcji dla TV, min. "Zabawa w wojnę" ("A War Game"). Jej debiutem pełnometrażowym był film z 1964 roku pt. Zakochane pary "(Älskande par)". Jej twórczość reżyserska wyróżnia się wyraźnymi inspiracjami tradycją kina szwedzkiego (Sjöberg, Bergman) oraz mocno feministycznym wydźwiękiem.

</doc>
<doc id="706827" url="https://pl.wikipedia.org/wiki?curid=706827" title="Technika drzwi zatrzaśniętych przed nosem">
Technika drzwi zatrzaśniętych przed nosem

Drzwi zatrzaśnięte przed nosem () – w psychologii społecznej: jedna z sekwencyjnych technik wpływu społecznego, która polega na poprzedzeniu prośby zasadniczej, większą, bardzo trudną do spełnienia. Formułujący prośbę oczekuje, że adresat, po odrzuceniu wstępnej prośby, chętniej zgodzi się na spełnienie drugiej, relatywnie mniejszej. Przykładami praktycznego użycia techniki są negocjacje (wstępna prośba nie powinna być jednak odebrana jako nierealistyczna) czy sprzedaż bezpośrednia (prośba o dane teleadresowe znajomych klienta, po tym jak odmówił kupna produktu).
Weryfikacja czynników wpływających na skuteczność.
Skuteczność drzwi zatrzaśniętych przed nosem badano w zależności od wielu czynników: 
Przyczyny skuteczności.
Skuteczność techniki interpretowana jest za pomocą różnych mechanizmów psychologicznych:

</doc>
<doc id="706828" url="https://pl.wikipedia.org/wiki?curid=706828" title="Nozomi">
Nozomi

 – japońska sonda kosmiczna i niedoszły sztuczny satelita Marsa. Jedyny japoński statek jaki dotarł do innej planety do 2010 roku, kiedy sonda Akatsuki podjęła pierwszą próbę wejścia na orbitę Wenus. Misja nie powiodła się z powodu spalenia przez sondę zbyt dużej ilości paliwa podczas manewrów korygujących lot, które zostały wymuszone awarią jednego z zaworów silnika sondy. Nozomi ucierpiała też na skutek silnego rozbłysku na Słońcu.
Planowo miała działać na orbicie przynajmniej jeden marsjański rok.
Cele naukowe.
Sonda Nozomi, mimo swojej niewielkiej masy, pomieściła w sobie aż 14 różnych instrumentów naukowych. Umożliwiło to zaplanowanie dla sondy wielu różnych badań:
Opis misji.
Udział innych krajów.
Wiele spośród przyrządów naukowych zostało wytworzonych przez zagranicznych partnerów misji Nozomi. NASA dostarczyła spektrometr masowy gazów obojętnych i ultrastabilny oscylator dla przyrządów radiowych. Spektrometr masowy jonów, analizator plazmy i licznik pyłu zostały dostarczone, odpowiednio, przez Szwecję, Kanadę (był to pierwszy udział Kanadyjskiej Agencji Kosmicznej w misji międzyplanetarnej) i Niemcy. Kamera światła widzialnego została opracowana we współpracy z Francją. Program Nozomi przewidywał wzmożenie międzynarodowej współpracy podczas fazy analizy danych naukowych.
Przebieg misji.
Nozomi została wystrzelona rakietą M-V z kosmodromu Kagoshima, 3 lipca 1998. Podczas czteromiesięcznego orbitowania wokół Ziemi, Nozomi wykonała pierwszy rozpędzający ją przelot koło Księżyca 24 sierpnia 1998. 18 grudnia wykonała drugi przelot koło Księżyca (w odległości 2809 km). Dwa dni później, w nocy z 20 na 21 grudnia, sonda przeleciała w pobliżu Ziemi (odl. 1000 km) i weszła na trajektorię międzyplanetarną.
Podczas tego przelotu uszkodzeniu uległ jeden z zaworów w silniku sondy, co odchyliło ją od właściwego toru lotu. Zespół kontroli lotu Nozomi wydał komendy korygujące skutki tego incydentu. Wkrótce potem okazało się, że dokonane manewry pochłonęły taką ilość paliwa, że niemożliwe stało się wejście na orbitę okołomarsjańską w planowanym dniu 11 października 1999 (o godz. 7:45:14). Japońskim naukowcom udało się opracować zastępczy plan lotu umożliwiający sondzie dotarcie do Marsa na przełomie lat 2003/2004 i wykonanie powierzonych zadań. Plan przewidywał kolejne przeloty rozpędzające koło Księżyca, a potem kolejne dwa koło Ziemi, wspomagane silnikiem sondy.
Będąc w przestrzeni kosmicznej, 21 kwietnia 2002 Nozomi doznała bombardowania cząstkami pochodzącymi z bardzo silnego rozbłysku na Słońcu. Uszkodziły one niektóre z obwodów elektronicznych sondy. Mimo to, statek dalej wykonywał swój nowy plan – sonda Nozomi dokonała drugiego zbliżenia z Ziemią 21 grudnia 2002, w odległości 35 900 km. Do trzeciego zbliżenia z Ziemią doszło 19 czerwca 2003, w odległości 11 000 km.
Definitywny kres misji przyszedł, gdy sonda była już prawie u celu. 9 grudnia 2003 chciano wprowadzić ją na orbitę Marsa, jednak nie powiodły się próby uruchomienia silnika. Nozomi została uznana za straconą. Odpalenie silniczków korekcyjnych pozwoliło jedynie sprawić, że 14 grudnia 2003 sonda przeleciała 900 km nad powierzchnią Marsa i nie mając łączności z Ziemią, weszła na orbitę heliocentryczną.
Niedoszła satelizacja.
Nozomi miała wejść na silnie wydłużoną orbitę okołomarsjańską. Jej perycentrum miało się znajdować około 300 km nad powierzchnią Czerwonej Planety, a apocentrum w odległości około 15 promieni Marsa. Nachylenie orbity miało wynosić 170° (w stosunku do ekliptyki). Wkrótce po wejściu na orbitę, rozłożone miały zostać wysięgniki i anteny sondy. Perycentrum miano obniżyć do 150 km, a okres orbity do 38,5 godzin. Niska część orbity miała służyć do bezpośrednich pomiarów termosfery i egzosfery Marsa. Wyższe partie orbity miały pozwalać na zbadanie materii uciekającej z Marsa (planeta ma dość słabą grawitację, pozwalającą na ucieczkę gazów z atmosfery) i jej interakcji z wiatrem słonecznym. Podstawowa misja Nozomi miała trwać około dwóch lat od wejścia na orbitę, czyli ok. jednego roku marsjańskiego. Wydłużenie misji przewidywano na 2 do 5 lat.
Budowa i działanie.
Sonda została zbudowana przez japoński Institute of Space and Astronautical Science i Uniwersytet Tokijski. Miała wysokość 0,58 m. Jej czworokątny kadłub o ściętych wierzchołkach miał przekątną 1,6 m. Wystawały z niego dwa panele krzemowych ogniw słonecznych. Statek posiadał akumulatory NiMH. U góry kadłuba znajdowała się nieruchoma antena paraboliczna dużego zysku. Antena była nieruchoma, z powodu czego oś obrotu statku była stale skierowana ku Ziemi. Stabilizujący ruch obrotowy odbywał się z prędkością 7,5 obr./min. U spodu zamontowano jednostkę napędową sondy: jeden duży silnik wielokrotnego użytku i kilka małych silniczków korekcyjnych.
Statek posiadał również rozkładany maszt o długości 5 m i jeden krótszy, jednometrowy wysięgnik. Ze statku wystawała także para cienkich anten, o łącznej długości 50 m.
Masa własna statku wynosiła 258 kg; wraz z paliwem, 540 kg.
Łączność.
Komunikacja ze statkiem odbywała się w paśmie X (8410,93 MHz) i S (2293,89 MHz). Moc nadajnika wynosiła 2,5 W. Prędkość telemetrii wahała się między 32 a 64 kb/s (zależnie od odległości sondy od Ziemi). W razie spadku prędkości do 4 kbps, dane miały być zgrywane do pokładowej pamięci stałej i przesłane później.
Ładunek.
Na małych aluminiowych płytkach umieszczonych na sondzie wyryto nazwiska 270 000 osób, które miały symbolicznie okrążać Marsa. Przedstawiciele JAXA przeprosili, że nie mogli dotrzymać słowa i dostarczyć ich do Czerwonej Planety. Podziękowali również za listowne i telefoniczne wsparcie udzielone ekipie misji i samej sondzie.

</doc>
<doc id="706829" url="https://pl.wikipedia.org/wiki?curid=706829" title="Keszm">
Keszm



</doc>
<doc id="706832" url="https://pl.wikipedia.org/wiki?curid=706832" title="Keszm (wyspa)">
Keszm (wyspa)

Keszm – wyspa w Iranie (Hormozgan), największa wyspa w Zatoce Perskiej i cieśninie Ormuz.
Powierzchnia wyspy wynosi 1200 km², w 2006 wyspę zamieszkiwało 103 881 osób. Główne miasto to Keszm.
Brzegi przeważnie skaliste, nieliczne piaszczyste plaże. Wyspa nieregularnie pokryta wzgórzami o płaskich szczytach. Najwyższe wzniesienie Kīsh Kūh ma 406 m n.p.m.

</doc>
<doc id="706834" url="https://pl.wikipedia.org/wiki?curid=706834" title="Głębokie (Święty Wojciech)">
Głębokie (Święty Wojciech)

Głębokie () – kolonia wsi Święty Wojciech w Polsce, położona w województwie lubuskim, w powiecie międzyrzeckim, w gminie Międzyrzecz, nad jeziorem Głębokie, przy dawnej drodze krajowej nr 3 (E65) i linii kolejowej nr 367 relacji Zbąszynek – Gorzów Wielkopolski (stacja Głębokie Międzyrzeckie), obsługiwanej przez autobus szynowy Polregio. Wchodzi w skład sołectwa Święty Wojciech.
W latach 1975–1998 kolonia administracyjnie należała do województwa gorzowskiego.
Tuż obok kolonii – na wschodnim brzegu jeziora – znajdują się cztery ośrodki wypoczynkowe.

</doc>
<doc id="706835" url="https://pl.wikipedia.org/wiki?curid=706835" title="Ketchikan">
Ketchikan

Ketchikan − miasto w Stanach Zjednoczonych, na Alasce, w okręgu Ketchikan Gateway, na wyspie Revillagigedo w Archipelagu Aleksandra. Według spisu w 2020 roku liczy 8192 mieszkańców i jest 6. co do wielkości miastem stanu Alaska.
Gospodarka Ketchikan opiera się na turystyce i rybołówstwie, a miasto jest znane jako „Światowa Stolica Łososia”. Najważniejszą atrakcją turystyczną jest Pomnik narodowy Misty Fjords.

</doc>
<doc id="706836" url="https://pl.wikipedia.org/wiki?curid=706836" title="Keta">
Keta



</doc>
<doc id="706838" url="https://pl.wikipedia.org/wiki?curid=706838" title="Zasada subsydiarności">
Zasada subsydiarności



</doc>
<doc id="706839" url="https://pl.wikipedia.org/wiki?curid=706839" title="Metoda Dvoraka">
Metoda Dvoraka

Metoda Dvoraka – sposób oceny intensywności cyklonów tropikalnych na podstawie zdjęć satelitarnych (klasycznych i w podczerwieni), opracowany przez amerykańskiego meteorologa Vernona F. Dvoraka w latach 1969–1984.
Wśród instytucji stosujących tę metodę wymienić można Tropical Analysis and Forecast Branch (TAFB), Satellite Analysis Branch (SAB) oraz Joint Typhoon Warning Center (JTWC).

</doc>
<doc id="706840" url="https://pl.wikipedia.org/wiki?curid=706840" title="Pussycat">
Pussycat

Pussycat – zespół muzyczny pochodzący z Holandii, który zyskał w latach 70. XX wieku popularność na rynku europejskim. 
Grupa założona przez siostry Toni, Betty i Marianne Kowalczyk (ich ojczym był polskim żołnierzem osiadłym po wojnie w Holandii) początkowo nazywała się "Sweet Reaction", w roku 1975 zmieniono nazwę na "Pussycat".
Nagrali kilka albumów. Ich największymi przebojami były m.in.:
Zespół występował wielokrotnie w muzycznych programach telewizyjnych takich jak np. Musikladen.
Skład zespołu.
W skład zespołu wchodziły trzy wokalistki:
Dodatkowo zespół składa się z następujących muzyków:

</doc>
<doc id="706841" url="https://pl.wikipedia.org/wiki?curid=706841" title="Real Live Roadrunning">
Real Live Roadrunning

Real Live Roadrunning – album koncertowy nagrany przez Marka Knoplfera i Emmylou Harris zawierający utwory z ich wspólnej płyty "All the Roadrunning", a także z wcześniejszych solowych płyt Knopflera. Wydany został w dwóch wersjach, na płycie CD, i w wersji "deluxe" jako DVD/CD.

</doc>
<doc id="706843" url="https://pl.wikipedia.org/wiki?curid=706843" title="Keta (ryba)">
Keta (ryba)

Keta ("Oncorhynchus keta") – gatunek anadromicznej ryby z rodziny łososiowatych (Salmonidae).
Występowanie.
Występuje w zlewiskach Oceanu Spokojnego i Oceanu Arktycznego. Podejmowano próby introdukcji tej ryby do Europy.
Opis.
Ubarwienie zmienia się z wiekiem ryby. Dorosłe kety mają stalowoniebieski grzbiet. Osiągają długość do 1 m, zwykle ok. 70 cm, przy przeciętnej masie ciała 3–4 kg. Żywi się bezkręgowcami, głównie mięczakami.
Rozród.
Keta przebywa w morzu nawet do 5 roku życia. Do rzek wstępują masowo. Jest słabo przystosowana do pobytu w wodach słodkich. W czasie wędrówki pod prąd nie pobiera pokarmu. Tarło odbywają w spokojnych wodach. Dorosłe giną po tarle. Młode pozostają w gniazdach do kilkudziesięciu dni, po czym spływają do morza.
Znaczenie gospodarcze.
Poławiana gospodarczo na dużą skalę, hodowana w akwakulturze, poławiana przez wędkarzy. Ikra tego gatunku ma zabarwienie pomarańczowe, a jego mięso, a także pozyskiwany z ikry kawior są czerwone.

</doc>
<doc id="706846" url="https://pl.wikipedia.org/wiki?curid=706846" title="Herczawa">
Herczawa

Herczawa (cz.: Hrčava, niem. Hertschawa) – wieś gminna w Czechach w powiecie Frydek-Mistek w kraju morawsko-śląskim, nieopodal trójstyku granic Polski, Czech i Słowacji na wysokości 594 m n.p.m. Jest to druga położona najbardziej na wschód miejscowość Czech (zaraz po sąsiednim Bukowcu).
We wsi znajduje się urząd gminy, samodzielna poczta, szkoła podstawowa, przedszkole oraz kościół katolicki pw. Świętych Cyryla i Metodego. Komunikacja autobusowa z Mostami koło Jabłonkowa. W pobliżu do 21 grudnia 2007 roku funkcjonowało na szlaku turystycznym przejście graniczne do Polski (Hrčava Trojmezí – Jaworzynka Trójstyk) oraz przejście małego ruchu granicznego Hrčava - Jaworzynka, a w okresie Czechosłowacji jeszcze Hrčava I - Jaworzynka.
Historia.
Pierwsza wzmianka o Herczawie wiąże się z ekspansją turecką w Europie w XVII w. Wtedy to, w ramach akcji umacniania południowych granic Księstwa Cieszyńskiego, w 1645 r. został wybudowany tzw. Mały Szaniec na wzgórzu Wały (606 m n.p.m., na południe od Jaworzynki Trzycatka, obecnie na terenie Słowacji). Ponieważ teren ten zawsze leżał w strefie nadgranicznej, książęta cieszyńscy długo nie zezwalali na osiedlanie się tu ludności. Dopiero w 1779 r. z polecenia Komory Cieszyńskiej „na Hyrczawym” wymierzono „..."pole 360 sążni długie, 30 sążni szerokie, wraz z przyrobiskiem mającym 80 sążni długości, a 114 sążni szerokości, dla Jerzego Małyjurka z Jaworzynki"”. W ciągu kilku następnych lat pozwolono osiedlić się tu kolejnym poddanym zaznaczając, „..."że ci otrzymujący działy mają bronić granicy przeciw Węgrom i w lasach pańskich nie czynić żadnej szkody, pod groźbą odebrania im gruntów i wypędzenia ich stamtąd"...”.
Herczawa należała administracyjnie do Jaworzynki. Oddzielona masywem Girowej od Mostów i Bukowca, w sposób naturalny zawsze ciążyła ku tej wsi. W 1910 mieszkało tu 171 z 1642 mieszkańców Jaworzynki zamieszkałych w 25 z 288 budynków. W 1921 r. Rada Ambasadorów przyznała całą Jaworzynkę, wraz z Herczawą, Polsce. Miejscowa ludność pod wodzą Jana Gazura i Jana Sikory wystosowała wówczas do komisji granicznej petycję, domagającą się włączenia całej Jaworzynki do Czechosłowacji. Nie wiązało się to z kwestiami narodowościowymi, ale pragmatyzmem - mieszkańcy uznali, że pozostając w Polsce będą mieli zbyt daleko do urzędów w Skoczowie, ośrodków komunikacyjnych i gospodarczych, zaś najbliższym takim był Jabłonków, z kolei najbliższa stacja kolejowa znajdowała się w Czernym na Słowacji. Petycję podpisali wszyscy dorośli mieszkańcy Herczawy. Przyłączenia do Czechosłowacji domagali się także niektórzy mieszkańcy Jaworzynki, ponad czterysta osób z innych części tej wioski również podpisało petycję. W czerwcu 1921 r. tymczasowo, a ostatecznie 20 czerwca 1924 r. oficjalnie Herczawę odłączono od Jaworzynki i jako osadę o powierzchni 1,14 km² z 31 domami mieszkalnymi i 230 mieszkańcami włączono do Czechosłowacji. W 1927 r. – po przyłączeniu dużego obszaru lasów z katastru sąsiedniego Bukowca – utworzono samodzielną gminę o powierzchni 2,88 km² z 271 obywatelami.
Ludność.
W latach 1910-2008:
Według czeskiego spisu z 2001 w 71 z 97 domów w Herczawie mieszkało 278 osób, z czego 247 (88,8%) było narodowości czeskiej, 23 (8,3%) słowackiej i 6 (2,2%) polskiej. Osoby wierzące stanowiły 96,8% populacji (275 os.), z czego katolicy 97,8%, 269 osób.

</doc>
<doc id="706848" url="https://pl.wikipedia.org/wiki?curid=706848" title="Spyker">
Spyker



</doc>
<doc id="706852" url="https://pl.wikipedia.org/wiki?curid=706852" title="Kerman (ujednoznacznienie)">
Kerman (ujednoznacznienie)



</doc>
<doc id="706853" url="https://pl.wikipedia.org/wiki?curid=706853" title="ZK Malbork">
ZK Malbork



</doc>
<doc id="706855" url="https://pl.wikipedia.org/wiki?curid=706855" title="Kerman (ostan)">
Kerman (ostan)

Kerman – ostan w południowym Iranie. Stolicą jest miasto Kerman.

</doc>
<doc id="706856" url="https://pl.wikipedia.org/wiki?curid=706856" title="Belles-Forets">
Belles-Forets



</doc>
<doc id="706858" url="https://pl.wikipedia.org/wiki?curid=706858" title="Belleville-et-Chatillon-sur-B">
Belleville-et-Chatillon-sur-B



</doc>
<doc id="706859" url="https://pl.wikipedia.org/wiki?curid=706859" title="Belligne">
Belligne



</doc>
<doc id="706862" url="https://pl.wikipedia.org/wiki?curid=706862" title="Mgła gaśnicza">
Mgła gaśnicza

Mgła gaśnicza – forma podania wody gaśniczej poprzez prądownicę mgłową.
Krople wody w takiej strudze mają wielkość ok. 25 mikrometrów ("Mgła Telesto"), ok. 20 mikrometrów ("Mgła Otech"), (obłok) i świetne właściwości chłodzące (szybkie parowanie). Dodatkowo brak zwartego strumienia sprawia, że mgła wodna nie niszczy palących się obiektów. Dzięki mgle gaśniczej w pewnych sytuacjach istnieje możliwość gaszenia substancji lżejszych od wody, których nie można gasić wodą w strumieniu zwartym (np: benzyna).
Prądownica mgłowa wymaga podania dwóch mediów (wody i powietrza) pod ciśnieniem 4 barów.

</doc>
<doc id="706863" url="https://pl.wikipedia.org/wiki?curid=706863" title="Kentau">
Kentau

Kentau – miasto w południowym Kazachstanie, w obwodzie turkiestańskim. W 2009 roku liczyło 57 121 mieszkańców. Miasto jest ośrodkiem wydobycia i wzbogacania rud cynku i ołowiu. Funkcjonuje tutaj przemysł maszynowy, elektrotechniczny i spożywczy. 

</doc>
<doc id="706864" url="https://pl.wikipedia.org/wiki?curid=706864" title="Belloy-Saint-Leonard">
Belloy-Saint-Leonard



</doc>
<doc id="706865" url="https://pl.wikipedia.org/wiki?curid=706865" title="Belleme">
Belleme



</doc>
<doc id="706866" url="https://pl.wikipedia.org/wiki?curid=706866" title="Dobrosława Bałazy">
Dobrosława Bałazy

Dobrosława Bałazy (ur. 24 października 1957 w Miechowie) – reżyserka Teatru Polskiego Radia, zajmująca się też polskimi wersjami językowymi seriali animowanych.

</doc>
<doc id="706869" url="https://pl.wikipedia.org/wiki?curid=706869" title="Belmont-Luthezieu">
Belmont-Luthezieu



</doc>
<doc id="706871" url="https://pl.wikipedia.org/wiki?curid=706871" title="Belmont-les-Darney">
Belmont-les-Darney



</doc>
<doc id="706872" url="https://pl.wikipedia.org/wiki?curid=706872" title="Uczenie sprawcze">
Uczenie sprawcze



</doc>
<doc id="706875" url="https://pl.wikipedia.org/wiki?curid=706875" title="Dębniak (powiat opolski)">
Dębniak (powiat opolski)

Dębniak – wieś w Polsce położona w województwie lubelskim, w powiecie opolskim, w gminie Józefów nad Wisłą.
W latach 1975–1998 miejscowość administracyjne należała do ówczesnego województwa lubelskiego.
Wieś stanowi sołectwo gminy Józefów nad Wisłą.

</doc>
<doc id="706876" url="https://pl.wikipedia.org/wiki?curid=706876" title="Kenosha">
Kenosha

Kenosha – miasto w Stanach Zjednoczonych, w stanie Wisconsin, nad jeziorem Michigan. Centrum administracyjne hrabstwa Kenosha. Znajduje się w regionie metropolitalnym Chicago–Gary–Kenosha. Według spisu w 2020 roku liczy 100 tys. mieszkańców, co czyni je 4. co do wielkości miastem stanu Wisconsin.
Gospodarka.
W mieście rozwinął się przemysł samochodowy, metalowy, elektroniczny oraz odzieżowy.
Niegdyś miasto przemysłowe, Kenosha stała się mieszkalnym miastem satelickim dla Chicago i Milwaukee. Jest często postrzegana jako najbardziej wysunięte na północ przedmieście obszaru metropolitalnego Chicago. Pewną rolę w gospodarce miasta spełnia turystyka, która wykorzystuje rozproszone obiekty kulturalne, retro tramwaje, plaże jeziora Michigan i przystanie jachtowe.
"Kenosha Public Museum" jest jednym z trzech muzeów w centrum miasta i słynie ze szkieletu mamuta włochatego odkrytego w Kenosha w 1992 roku.
Polonia.
Według danych z 2021 roku, 5,6% mieszkańców miasta deklaruje polskie pochodzenie . 

</doc>
<doc id="706879" url="https://pl.wikipedia.org/wiki?curid=706879" title="2MASS J05352184–0546085">
2MASS J05352184–0546085

2MASS J05352184–0546085 – układ podwójny zaćmieniowy młodych brązowych karłów w mgławicy Messier 42 w konstelacji Oriona. W 2006 obliczono masy jego składników. Układ znajduje się w odległości ok. 1420 lat świetlnych od Ziemi. Oba karły należą do typu widmowego M6,5. Okres orbitalny wynosi 9,78 dnia.
Składnik A.
Składnik A ma masę około 0,0541 (55 mas Jowisza). Średnica obiektu wynosi ok. 0,7 średnicy Słońca, temperatura – 2650 K. Jasność obiektu jest około 50 razy mniejsza niż jasność Słońca.
Interesujący jest fakt, że składnik „A”, choć masywniejszy, ma niższą temperaturę od „B”, najprawdopodobniej dlatego, że jest młodszy o około 500 tysięcy lat.
Składnik B.
Składnik B ma masę ok. 0,034 M☉ (35 MJ). Jego średnica wynosi ½ średnicy Słońca. Ma jasność około 70 razy (0,014) mniejszą niż Słońce. Temperatura obiektu wynosi około 2790 K.

</doc>
<doc id="706883" url="https://pl.wikipedia.org/wiki?curid=706883" title="Korkino">
Korkino

Korkino – miasto w Rosji, w obwodzie czelabińskim, na Uralu.
Liczba mieszkańców w 2003 roku wynosiła ok. 40 tys.
W mieście urodzili się Anatolij Bukriejew i Artiemij Panarin.

</doc>
<doc id="706884" url="https://pl.wikipedia.org/wiki?curid=706884" title="Aleksandria (park dendrologiczny)">
Aleksandria (park dendrologiczny)

Aleksandria (ukr. Олександрія, "Ołeksandrija") – dawny park przypałacowy, obecnie park dendrologiczny w Białej Cerkwi na Ukrainie.
Historia.
Znajdowała się tutaj rezydencja wzniesiona i nazwana na cześć żony Franciszka Ksawerego Branickiego Aleksandry Engelhardt. Pałac w latach 1793–1797 został otoczony parkiem, który przekształcano do ok. 1850. Rezydencja wraz z otoczeniem należała do polskiego rodu Branickich do wybuchu rewolucji bolszewickiej, obecnie tutejszy park jest jednym z najstarszych na Ukrainie. Od czasu powstania Ukraińskiej Socjalistycznej Republiki Radzieckiej zespół pałacowo-parkowy zaczął popadać w ruinę. Obecnie na jego terenie znajduje się Park Dendrologiczny Państwowego Ogrodu Botanicznego Narodowej Akademii Nauk Ukrainy, który zajmuje powierzchnię 297 hektarów i stanowi zarówno największy park dendrologiczny, jak i posiadający największą kolekcję roślin na terenie Ukrainy.

</doc>
<doc id="706885" url="https://pl.wikipedia.org/wiki?curid=706885" title="Działki (województwo warmińsko-mazurskie)">
Działki (województwo warmińsko-mazurskie)

Działki (niem. "Rastenburgsfelde") – mała osada mazurska w Polsce położona w województwie warmińsko-mazurskim, w powiecie kętrzyńskim, w gminie Kętrzyn.
W latach 1975–1998 miejscowość administracyjnie należała do województwa olsztyńskiego.

</doc>
<doc id="706887" url="https://pl.wikipedia.org/wiki?curid=706887" title="Braniccy herbu Korczak">
Braniccy herbu Korczak

Braniccy herbu Korczak – polski ród arystokratyczny.
Zdaniem Adama Bonieckiego, najprawdopodobniej Braniccy herbu Korczak pochodzą z Branicy w województwie lubelskim.
Fortuna Branickich, wyrosła dzięki aktywności politycznej i zapobiegliwości materialnej Franciszka Ksawerego Branickiego, który szczyt cynicznej walki o władzę i wpływy osiągnął żeniąc się z protegowaną (i przypuszczalnie córką) carycy Katarzyny II – Aleksandrą Engelhardt, a później przyłączając się do konfederacji targowickiej. Bazę jego sukcesu materialnego stanowiły ogromne dobra ziemskie na Kijowszczyźnie z centrum w Białej Cerkwi i rezydencją w Aleksandrii. Ojcem Franciszka Ksawerego był Piotr Branicki, był on kolejnym senatorem w tej rodzinie.
Franciszek Ksawery miał 3 córki i dwóch synów: Aleksandra, który umarł w młodym wieku po upadku z konia, i Władysława, który otrzymał od cara tytuł hrabiowski (według innej wersji tytuł ten tylko potwierdzono). Najstarszy syn Władysława – Ksawery był jedną z najwybitniejszych osobowości polskiej emigracji we Francji II poł. XIX w. Był aktywistą politycznym (ze względu na swe poglądy nazywany "czerwonym hrabią"), niezwykle sprawnym finansistą (zasługując się na tym polu dla rządu i społeczeństwa Francji) oraz kolekcjonerem. Pozostawał w dużej zażyłości z członkami najbliższej rodziny cesarza Napoleona III, których przyjmował w swej francuskiej posiadłości Montrésor. Jego głównym spadkobiercą był bratanek Ksawery Branicki. Wśród innych zasłużonych dla kultury polskiej potomków Władysława Branickiego wyliczyć można Aleksandra i Konstantego – zapalonych podróżników, przyrodników i kolekcjonerów.
Kres fortuny Branickich przyszedł wraz z rewolucją bolszewicką i utratą dóbr ukraińskich. Odbiło się to zwłaszcza na sytuacji finansowej Ksawerego Branickiego, który odziedziczywszy w 1892 r. dobra wilanowskie, zobowiązany został przez rząd odrodzonej Polski do łożenia znacznych środków na utrzymanie rezydencji wilanowskiej i zbiorów muzealnych.
Ród Branickich w linii męskiej wymarł na Adamie Branickim w 1947 roku.
Niektórzy z Branickich herbu Korczak:

</doc>
<doc id="706888" url="https://pl.wikipedia.org/wiki?curid=706888" title="Vaalserberg">
Vaalserberg

Vaalserberg – wzgórze będęce najwyższym punktem europejskiej części Holandii oraz piątym najwyższym w Holandii na ogół mierząc 322 m ponad NAP. Jest położone w odległości około 20 metrów od trójstyku granic Holandii, Belgii i Niemiec. W latach 1830–1919 spotykały się w tym miejscu granice czterech państw – oprócz trzech dzisiejszych istniało wówczas terytorium sporne Moresnet, występowało tu zatem bardzo rzadkie w geografii politycznej zjawisko czwórstyku. Obecnie Vaalserberg jest atrakcją turystyczną. Znajdują się na nim dwie wieże widokowe, restauracje oraz labirynt. Vaalserberg należy do Korony Europy.

</doc>
<doc id="706890" url="https://pl.wikipedia.org/wiki?curid=706890" title="Studia Matematyczno-Przyrodnicze Uniwersytetu Jagiellońskiego">
Studia Matematyczno-Przyrodnicze Uniwersytetu Jagiellońskiego

Studia Matematyczno-Przyrodnicze Uniwersytetu Jagiellońskiego – 5-letnie, interdyscyplinarne, międzywydziałowe studia zapewniające możliwość uczęszczania na zajęcia oferowane przez wszystkie wydziały matematyczno-przyrodnicze Uniwersytetu Jagiellońskiego. Wyróżnia je indywidualny tok studiów (już od ich rozpoczęcia), pod opieką tutora (opiekuna naukowego). Po drugim roku studiów studenci wybierają kierunek wiodący spośród 9 dostępnych (astronomia, biologia, chemia, fizyka, geologia, geografia, informatyka, ochrona środowiska i matematyka), którego też tytuł magistra otrzymują po ich ukończeniu.
O jakości kształcenia świadczy fakt, iż stanowiąc niespełna 1% ogólnej liczby studentów Uniwersytetu Jagiellońskiego rokrocznie w latach 1999/2000-2005/2006 zdobywali 10-20% stypendiów Ministra Nauki i Szkolnictwa Wyższego za wyniki w nauce.

</doc>
<doc id="706893" url="https://pl.wikipedia.org/wiki?curid=706893" title="Korhogo">
Korhogo

Korhogo – miasto w północnej części Wybrzeża Kości Słoniowej.
Liczba mieszkańców w 2003 roku wynosiła ok. 175 tys.

</doc>
<doc id="706894" url="https://pl.wikipedia.org/wiki?curid=706894" title="Działki">
Działki



</doc>
<doc id="706909" url="https://pl.wikipedia.org/wiki?curid=706909" title="Evans-Pritchard">
Evans-Pritchard



</doc>
<doc id="706911" url="https://pl.wikipedia.org/wiki?curid=706911" title="Ninogniew z Kryska">
Ninogniew z Kryska

Ninogniew z Kryska i Grodzanowa herbu Prawdzic (ur. ok. 1404, zm. w ok. 1468) – wojewoda płocki w latach 1466–1468, kasztelan czerski, warszawski i płocki.
Rodzina.
Syn Leona z Łaskarzewa i Kryska. Brat Pawła, kasztelana sierpskiego i Tomasza. Dwukrotnie żonaty. Pierwsza żona została matką 5 synów oraz 2 córek, m.in.:
Obie siostry zrzekły się dóbr majątkowych na rzecz swych braci w 1476/1477.
Druga żona Ninogniewa z Kryska, Dorota z Węgrzynowa była córką Jana Węgrzynowskiego herbu Rogala, wojewody czerskiego i wdową po Jakubie Boglewskim, kasztelanie ciechanowskim zamordowanym przez archidiakona gnieźnieńskiego Jana Pieniążka, przy udziale Doroty z Węgrzynowa. Małżeństwo to było bezpotomne.
Kariera.
Od samego początku pełnienia swych urzędów związany z Płockiem. Początkowo podsędek płocki (1434–1451), później sędzia ziemski wyszogrodzki i zakroczymski (1451-1457). W Zakroczymiu pełnił obowiązki chorążego (1440) i stolnika. W latach 1462–1463 był sędzią ziemskim płockim. W swej karierze doszedł do wysokich godności senatorskich będąc kolejno: kasztelanem czerskim (1462), kasztelanem warszawskim (1464), kasztelanem płockim (1464–1465) i wojewodą płockim od 1466 do 1468.
Był gwarantem pokoju toruńskiego 1466 roku.

</doc>
<doc id="706913" url="https://pl.wikipedia.org/wiki?curid=706913" title="Waldemar Prusik">
Waldemar Prusik

Waldemar Krzysztof Prusik (ur. 27 lipca 1961 we Wrocławiu) – polski piłkarz, reprezentant kraju.
Życiorys.
Debiutował w Reprezentacji Polski 7 września 1983 w meczu rozegranym w Krakowie z Reprezentacją Rumunii (2:2). W kadrze prowadzonej przez Wojciecha Łazarka wielokrotnie był kapitanem zespołu.
W 1987 zdobył Puchar Polski ze Śląskiem Wrocław.

</doc>
<doc id="706916" url="https://pl.wikipedia.org/wiki?curid=706916" title="Edward Evans-Pritchard">
Edward Evans-Pritchard

Edward Evan (E. E.) Evans-Pritchard (ur. 21 września 1902 w Crowborough, zm. 11 września 1973 w Oksfordzie) – brytyjski antropolog kulturowy, sir.
Życie i działalność.
W czasie studiów w London School of Economics pozostawał pod wpływem Bronisława Malinowskiego i Charlesa Seligmana. Większość jego prac dotyczyła ludów północnej Afryki, początkowo ludu Azande, a później Nuerów z południowego Sudanu. Trzytomowa monografia Nuerów stała się klasyczną pozycją studiowaną do tej pory przez studentów antropologii. Opracowany przez Evansa-Pritcharda model segmentarny opisuje funkcjonowanie społeczeństw pozbawionych formalnego przywództwa i instytucji politycznych.
Evans-Pritchard rozwijał swoje teorie w duchu programu funkcjonalizmu, zapoczątkowanego w antropologii brytyjskiej przez A.R. Radcliffe’a-Browna, jednakże różnił się od niego traktowaniem antropologii bardziej jako nauki humanistycznej niż części przyrodoznawstwa.
Od lat 50. koncentrował się na pracy teoretycznej, wynikiem której była m.in. książka "Theories of Primitive Religion".
Profesor antropologii na Uniwersytecie w Oksfordzie w latach 1946–1970. W 1971 otrzymał tytuł szlachecki.

</doc>
<doc id="706921" url="https://pl.wikipedia.org/wiki?curid=706921" title="Tour Montparnasse">
Tour Montparnasse



</doc>
<doc id="706922" url="https://pl.wikipedia.org/wiki?curid=706922" title="Ministerstwo Gospodarki i Ochrony Klimatu Niemiec">
Ministerstwo Gospodarki i Ochrony Klimatu Niemiec

Federalne Ministerstwo Gospodarki i Ochrony Klimatu: BMWi (niem. "Bundesministerium für Wirtschaft und Klimaschutz") – ministerstwo Republiki Federalnej Niemiec odpowiadające za prowadzenie polityki gospodarczej.
Założone zostało w 1949 jako Federalne Ministerstwo Gospodarki (niem. "Bundesministerium für Wirtschaft"). Główna siedziba ministerstwa znajduje się w Berlinie. Ponadto ministerstwo ma biura w Bonn-Duisdorf. Od 2011 do 2017 minister gospodarki i technologii jednocześnie zajmował stanowisko wicekanclerza Niemiec.
Od 8 grudnia 2021 urząd ministra Gospodarki i Ochrony Klimatu Niemiec sprawuje Robert Habeck (Zieloni).
Siedziba.
Bundeswirtschaftsministerium Berlin
Scharnhorststr. 34-37
D-10115 Berlin
oraz
Bundeswirtschaftsministerium Bonn
Villemombler Str. 76
53123 Bonn

</doc>
<doc id="706923" url="https://pl.wikipedia.org/wiki?curid=706923" title="Federalne Ministerstwo Gospodarki i Technologii">
Federalne Ministerstwo Gospodarki i Technologii



</doc>
<doc id="706925" url="https://pl.wikipedia.org/wiki?curid=706925" title="Europejska Fundacja na rzecz Poprawy Warunków Życia i Pracy">
Europejska Fundacja na rzecz Poprawy Warunków Życia i Pracy

Europejska Fundacja na rzecz Poprawy Warunków Życia i Pracy, Eurofound – powstała w 1975 roku, w Dublinie. Misją tej fundacji jest dostarczanie specjalistycznej wiedzy w celu wspomagania planowania i opracowywania lepszych warunków życia i pracy w Europie.
Działalność.
Eurofound oferuje możliwość dotarcia do szczegółowych informacji i analiz dotyczących działalności Fundacji poprzez organy obserwacyjne: EIRO, EMCC, EWCO oraz EurLIFE.
Prowadzi również 3 ogólnoeuropejskie badania sondażowe: Europejskie badanie jakości życia (European Quality of Life Survey, EQLS), Europejskie badanie przedsiębiorstw (European Company Survey, ECS) oraz Europejskie badanie warunków pracy (European Working Conditions Survey, EWCS).
Docelowymi odbiorcami prac fundacji są przede wszystkim instytucje UE, rządy, pracodawcy, związki zawodowe i organizacje pożytku publicznego. Dane i wyniki z badań sondażowych, jak i publikacje Eurofound są dostępne publicznie na stronie internetowej Fundacji. 
Organizacja.
Na czele Eurofound stoi dyrektor i zastępca dyrektora, którzy działają pod nadzorem Rady Zarządzającej. Od grudnia 2010 roku dyrektorem jest Juan Menéndez-Valdés, zastępcą dyrektora zaś, od lipca 2009, Erika Mezger; dyrektorzy powoływani są przez Komisję Europejską. Rada Zarządzająca składa się z przedstawicieli rządów, pracodawców i związków zawodowych z krajów Unii Europejskiej i odpowiada za opracowanie programów prac Fundacji.
Lokalizacja.
Siedzibą Fundacji jest siedemnastowieczny budynek Loughlinstown House na przedmieściach Dublina. 

</doc>
<doc id="706927" url="https://pl.wikipedia.org/wiki?curid=706927" title="Edward E. Evans-Pritchard">
Edward E. Evans-Pritchard



</doc>
<doc id="706931" url="https://pl.wikipedia.org/wiki?curid=706931" title="Lü Zhi">
Lü Zhi

Lü Zhi (, ur. 241 p.n.e., zm. 180 p.n.e.) – żona cesarza Gaozu, założyciela dynastii Han. Znana jako cesarzowa Lü (), po śmierci męża jako cesarzowa wdowa Lü (). Bardzo wpływowa za czasów panowania swego syna, cesarza Huidi, przejęła rządy jako regentka za panowania dwóch kolejnych, małoletnich cesarzy.
Wczesne lata i okres panowania Han Gaozu.
Lü Zhi, wywodziła się z rodu z Shandongu, urodziła się w Shanfu, gdzie jej ojciec przeniósł się, szukając schronienia przed swymi wrogami. Tam spotkał Liu Banga, który nie był jeszcze nikim ważnym, ale który zrobił na nim takie wrażenie, że zdecydował się na oddanie mu za żonę swej córki. Podczas walk o władzę w czasie, gdy upadała dynastia Qin, Lü Zhi i jej ojciec dostali się do niewoli Xiang Yu. Po zawarciu paktu między Xiang Yu i Liu Bangiem, gdy ten ostatni wstąpił na tron, uwolniona Lü Zhi została królową Han, a następnie, gdy Liu Bang ostatecznie pokonał Xian Yu – cesarzową Chin dynastii Han (w 202 r. p.n.e.).
Lü Zhi wspierała męża w konsolidacji władzy, wykazując się zdecydowaniem i bezwzględnością; według "Han Shu" była odpowiedzialna za śmierć wielu urzędników: w 196 r. przekonała cesarza do zgładzenia, prawdopodobnie fałszywie oskarżonego o konspirację, Peng Yue, obawiając się kłopotów z jego strony. Wykrywszy, że Han Xin spiskuje z przywódcą rebelii ze 197 r. p.n.e., Chen Xi, zwabiła go pod pretekstem świętowania zwycięstwa nad rebeliantami do pałacu, a następnie kazała stracić.
Była matką dwojga dzieci Liu Banga, z których syn, Liu Ying, został w 205 r. p.n.e. mianowany następcą tronu. Po śmierci męża, cesarzowa-wdowa Lü dopilnowała, by jej syn został koronowany, mimo że cesarz Gaozu miał faworyzować innego syna (nie dokonał jednak formalnej zmiany).
Regencja.
Cesarzowa-wdowa, opisywana w kronikach jako okrutna, bezwzględna i rozpustna, miała doprowadzić do otrucia faworyzowanego syna Liu Banga, Liu Ruyi (mimo że jej własny syn, panujący cesarz Han Huidi, starał się go chronić); jego matkę, konkubinę Gaozu, damę Qi, najpierw uwięziła, a następnie nakazała torturować: odrąbano jej dłonie i stopy, oślepiono i wypalono trucizną krtań. Gdy pokazała swą ofiarę młodemu cesarzowi, ten, przerażony, wycofał się z życia publicznego. Uzyskawszy w ten sposób władzę, wzmacniała ją, eliminując trzech synów Han Gaozu i prześladując kolejnych. Swoją wnuczkę, Zhang Yan, wydała za swego syna-cesarza, a równocześnie doprowadziła do małżeństwa wielu kobiet z rodu Lü z przedstawicielami cesarskiego rodu Liu.
W 188 p.n.e. Han Huidi zmarł z przyczyn naturalnych. Cesarzowa-wdowa Lü doprowadziła do koronacji jego syna z konkubiny (oficjalna cesarzowa była bezdzietna), Liu Gonga. Nowy cesarz, Han Shaodi Gong, był małoletni. Gdy odkrył, że jego prawdziwa matka została zabita, poprzysiągł zemstę macosze, cesarzowej-wdowie Zhang Yan. Jego babka, Lü Zhi, usunęła zagrożenie, nakazując jego zamordowanie. Na tronie zastąpiło go kolejne dziecko-cesarz, Liu Hong. Za "panowania" wnuków, cesarzowa-wdowa Lü sprawowała pełnię władzy, przewodnicząc posiedzeniom rządu, a równocześnie wzmacniając pozycję swego rodu. Mianowała czterech jego członków królami ("wang"), co winno być zastrzeżone wyłącznie dla członków cesarskiego rodu Liu; dalszych sześciu zostało markizami ("hou"), a następni – generałami, co dawało jej pełną kontrolę nad siłami zbrojnymi wokół stolicy. Tuż przed śmiercią mianowała jeszcze dwóch następnych krewnych na najwyższe stanowiska w administracji: kanclerza i głównodowodzącego armii.
Cesarzowa Lü mogła osobiście wydawać cesarskie edykty – odnaleziono jej prawdopodobną pieczęć, zdobioną symbolami zarezerwowanymi zazwyczaj wyłącznie dla cesarza. Nie koronowała się jednak jako samodzielna cesarzowa, ustanawiając precedens, który naśladowały inne cesarzowe-regentki dynastii Han. Nazywano ją "żeńskim władcą" ("nüzhu"), a Sima Qian w swoich Zapiskach historyka poświęca jej panowaniu osobny rozdział.
Polityka wewnętrzna cesarzowej była stosunkowo łagodna, nastawiona na wzrost dobrobytu populacji. Podatki obniżono do 1/15 zbiorów, starców i dzieci wykluczono z kar cielesnych; odwołano dekrety zakazujące posiadania ksiąg i karzące za herezję; wprowadzono też coroczną rotację żołnierzy w garnizonach (wcześniej służyli przez czas nieokreślony). W 191 r. p.n.e. osoby wykazujące się wielką nabożnością synowską zostały zwolnione z szarwarku, by mogły służyć innym przykładem. Dwukrotnie też cesarzowa ogłaszała amnestię powszechną.
Polityka zagraniczna nastawiona była na łagodzenie konfliktów; wzrastającą siłę Xiongnu pod wodzą Maoduna usiłowano neutralizować ofiarowując dary i księżniczkę za żonę. Jednak za regencji Lü Zhi granice państwa Hanów były narażone na ataki – na północy w 181 i 182 r. p.n.e. Xiongnu atakowali Gansu, porywając ludzi w jasyr. Na południu, król Nanyue, Zhao Tuo, ogłosił się w 183 r. p.n.e. cesarzem, stawiając swój status na równi z dworem Han. Dwa lat później najechał też należące do Hanów terytoria królestwa Changsha.
Po śmierci cesarzowej, wykorzystując swą silną pozycję, ród Lü podjął próbę przejęcia pełni władzy i eliminacji cesarskiego rodu Liu. Jednak pozostali wnukowie Liu Banga, pod wodzą Liu Feia, króla Qi, zgromadzili dostateczne siły i ruszyli na Chang’an. Przejąwszy władzę i wymordowawszy ród Lü, Liu Fei koronował się jako cesarz Wen z dynastii Han.
Lü Zhi została pochowana w mauzoleum Changling, między innymi władcami dynastii Han, na północny zachód od Xi’anu.

</doc>
<doc id="706933" url="https://pl.wikipedia.org/wiki?curid=706933" title="Lacerta (wydawnictwo)">
Lacerta (wydawnictwo)

Lacerta – wydawnictwo założone we Wrocławiu w czerwcu 2006 przez grupę fanów gier planszowych. Głównym celem wydawnictwa jest poszerzenie rynku o polskie wersje językowe najlepszych gier planszowych zajmujących czołowe miejsca w światowych rankingach. Gry wydawnictwa Lacerta są notowane między innymi w zestawieniach portalu BoardGameGeek.
Dorobek.
Wydawnictwo opublikowało następujące gry:

</doc>
<doc id="706935" url="https://pl.wikipedia.org/wiki?curid=706935" title="Pedro Petrone">
Pedro Petrone

Pedro Petrone Schiavone (ur. 11 maja 1905 w Montevideo, zm. 13 grudnia 1964) – urugwajski piłkarz grający jako napastnik.
Życiorys.
Kariera klubowe.
Petrone jest wychowankiem Charley, gdzie rozpoczął swoją karierę, grając jako bramkarz. Po tym, gdy w jednym z ligowych spotkań, zastąpił zawodnika z pola i zdobył cztery gole, został przekwalifikowany do gry jako napastnik. W 1924 roku został piłkarzem Nacionalu, gdzie spędził kolejne sześć lat, w trakcie których wygrał jedno mistrzostwo Urugwaju.
W 1931 roku został wytransferowany do włoskiej Fiorentiny, w barwach której został królem strzelców rozgrywek 1931/1932. W 1933 roku, wrócił do Nacionalu, z którym – w pierwszym sezonie po powrocie – zdobył swój drugi tytuł mistrza kraju.
Kariera reprezentacyjna.
W reprezentacji Urugwaju zadebiutował w 1923 roku, podczas tournée kadry po prowincji. Trener de Lucca, wpuścił zawodnika w spotkaniu z Colonia, w trakcie którego, zawodnik zdobył pięć goli, szybko zdobywając pozycje w kadrzę.
Petrone jest Mistrzem Świata z 1930, dwukrotnym złoty medalista Igrzysk Olimpijskich (1924 w Paryżu, 1928 w Amsterdamie) oraz czterokrotnym medalistą Copa America (złoty medal w 1923 i 1924 roku, srebrny medal w 1927, brązowy 1929) – dodatkowo na turniejach Copa America w 1923, 1924, 1927 i Igrzyskach Olimpijskich w 1924 roku zostawał królem strzelców rozgrywek.

</doc>
<doc id="706937" url="https://pl.wikipedia.org/wiki?curid=706937" title="Commerzbank Tower">
Commerzbank Tower

Commerzbank Tower – wieżowiec we Frankfurcie nad Menem, zaprojektowany przez pracownię architektoniczną Normana Fostera Foster and Partners. Od momentu oddania w 1997 do 2003 roku, najwyższy wieżowiec w Europie.
Jest drugim co do wysokości wieżowcem w Unii Europejskiej po warszawskim Varso Tower. Trzecim natomiast, również we Frankfurcie nad Menem, jest Messeturm.
W odróżnieniu od wielu innych wieżowców na szczycie nie ma punktu obserwacyjnego udostępnionego turystom. Aby wejść na najwyższe piętro należy uzyskać zgodę pracownika budynku.

</doc>
<doc id="706938" url="https://pl.wikipedia.org/wiki?curid=706938" title="Nuerowie">
Nuerowie

Nuerowie – konfederacja plemion nilockich, żyjących w Sudanie Południowym i w zachodniej Etiopii, jedną z większych grup etnicznych we wschodniej Afryce. Mówią językiem nuerskim. Ich populację szacuje się na ponad 2,3 mln.
Nuerowie długo opierali się kolonizacji i do lat 30. XX wieku ich kultura nie znajdowała się pod wpływem kultury europejskiej. Nuerowie stali się obiektem badań antropologów począwszy od Edwarda Evans-Pritcharda, który poświęcił im swoją trzytomową klasyczną monografię.
Nuerowie są ludem pasterskim, w którym bydło odgrywa centralną rolę zarówno w aspekcie żywieniowym, jak również symbolicznym. Podarunek krów w zamian za pannę młodą jest przypieczętowaniem instytucji małżeństwa. Wewnątrz grup Nuerów panuje struktura „anarchistyczna”, bez wyraźnego przywództwa.
W Etiopii prawie w całości zostali nawróceni na ewangeliczne chrześcijaństwo, podczas gdy w Sudanie Południowym zdecydowana większość dalej praktykuje tradycyjną religię plemienną.
Historia.
Jedna z teorii o pochodzeniu Nuerów mówi o tym, że był pierwotnie częścią ludu Dinka, który wyemigrował z okolic Geziry w kierunku południowym na obszar jałowego i suchego lądu, nazwanego przez nich "Kwer Kwong." Znajdował się on na terenie ówczesnego Kordofan Południowego. Wieki izolacji i wpływów plemienia Luo sprawiły, że stali się odrębną od Dinków grupą etniczną. Przybycie Arabów i ich systematyczne polowania na niewolników pod koniec XVII wieku spowodowały masową migrację Nuerów z Kordofanu Południowego do dzisiejszego Bentiu. Około 1850 roku kolejne pojmania niewolników, a także powodzie i przeludnienie spowodowały migrację Nuerów na wschód od Bentiu do zachodnich krańców Etiopii. Ruchy migracyjne wpłynęły na przyłączenie do tej grupy wielu innych – Dinka, Anuak i Burun. Ekspansję terytorialną przeciwko Dinka i Anuak powstrzymało przybycie Brytyjczyków w XIX wieku.
Istnieją różne doniesienia o powstaniu konfliktu pomiędzy Nuerami, a Dinka, dwiema największymi grupami Sudanu Południowego. W środowisku antropologów pojawiają się głosy, że Nuerowie to tak naprawdę Dinka. Zwolennikiem tej teorii jest amerykański antropolog Peter J. Newcomer. Twierdzi on, że setki lat rosnącej populacji spowodowały ich ekspansję, która ostatecznie doprowadziła do nalotów i wojen z plemieniem Dinka.
W 2006 roku Nuerowie byli plemieniem, które najmocniej opierało się . Członkowie Białej Armii Nuerów, grupy uzbrojonej młodzieży, często niezależnej od władzy plemiennej starszyzny, odmówili złożenia broni. Skłoniło to żołnierzy SPLA do skonfiskowania Nuerom bydła i doprowadziło to do niszczenia ich gospodarki. Biała Armia została ostatecznie stłumiona w połowie 2006 roku, jednakże została utworzona ponownie w 2011 roku w celu prowadzenia walk z plemieniem Murle, a także Dinka i UNMISS.
Organizacja społeczno-polityczna Nuerów.
Nuerowie są typowym przykładem społeczeństwa segmentowego. Najbardziej charakterystyczne cechy tego modelu opierają się na pojęciach klanu i lineażu. Wyróżnić można cztery zasady społeczeństwa segmentowego Nuerów. Najważniejszą jest liczony system pokrewieństwa. Nuerowie wchodząc w interakcje, wyliczają swoich krewnych nawet do trzech pokoleń wstecz, wymieniając imiona wszystkich babek i dziadków. Pozwala to zachować dystans w relacjach swój-obcy oraz jest kluczowym czynnikiem do podejmowanych przez nich działań politycznych, zawierania małżeństw czy sojuszy. Drugą zasadą jest rozszerzająca się, bądź słabnąca lojalność Nuerów. Im bliższe są więzi rodzinne, tym lojalność staje się większa. Trzecią zasadą jest równowaga pomiędzy poszczególnymi grupami. Każda z nich ma podobną demografię, prawa, obowiązki i potencjał militarny. Wiąże się to z ostatnią wytyczną – rozproszeniem władzy politycznej. Skutkiem tego jest trudność w wyłonieniu naczelnej władzy politycznej.
Organizacja społeczno-polityczna Nuerów przejawia się również w aspekcie terytorialnym, wspólnocie lokalnej pod postacią wsi lub obozu.Gdy po śmierci ojca, synowie zamieszkają w dwóch częściach wioski, zaczną skupiać różne grupy krewniacze, co prowadzi do rozwidlenia lineażu. Jeśli wnuki braci przeprowadzą się do innej wioski, następuje separacja lineażu i podział terytorialny. Ponadto Nuerowie posiadają własną koncepcję czasu, inaczej określają powtarzalne i niepowtarzalne jego aspekty (orientacja historyczna dot. ważnych wydarzeń). Życie jednostki podzielone jest na etap dzieciństwa, młodości, dojrzałości i starości. Poszczególne etapy są poprzedzone inicjacją nadającą nowe prawa ,obowiązki i prowadzą do tworzenia się oddzielnych grup, z których każda jest sformalizowana, określona przez kryterium wieku, posiada własną nazwę oraz hierarchię.
Religia Nuerów.
Wierzenia Nuerów zakładają istnienie Boga, określanego przez nich mianem "kwoth" lub "kwoth nhial" tj. Duch, Duch Nieba. Występuje również podział na duchy wyższe, zwane duchami nieba kwoth nhial oraz totemiczne duchy niższe, bądź duchy ziemi "kuth piny". Bóg określany jest jako istota znajdująca się w niebie, jest niewidzialnym stwórcą wszechświata. Alegorycznie utożsamiany jest z wiatrem i powietrzem, ponieważ jest wszechobecny. Ponadto przejawia swoją boskość w zjawiskach atmosferycznych np. deszczu, grzmotach lub wiejącym wietrze ("nyin kwoth" narzędzia, wysłannicy Boga). Do niego należeć ma również słońce, księżyc i gwiazdy. Wszystkie ciała niebieskie i procesy z nimi związane nazywane są "agat kwoth", dzieci Boga, ponieważ przez to, że znajdują się w chmurach są najbliżej niego. Nuerzy posiadają także własny mit stworzenia człowieka. Mówi on, że ludzkość pochodzi z drzewa tamaryndowca zwanego Lic – matki ludzi, którzy mieli spaść z gałęzi jak owoce, bądź wyjść z nory pod pniem. Duchy powietrza są najpotężniejszymi z pomniejszych duchów, ponieważ znajdują się najbliżej Boga. Bóg jest symbolizowany przez niebo, a duchy powietrza poprzez wiatr i kojarzone są z chmurami, ponieważ są one najbliżej nieba. Bóg jest ojcem duchów powietrza, które przewyższają inne, ponieważ pochodzą bezpośrednio od niego. Można wskazać kilka rodzajów duchów powietrza:
Nuerzy wierzą, że duchy mogą wstąpić w ludzi na dwa sposoby. Poprzez chorobę lub dziedziczenie. Choroby kojarzone są z opętaniem przez poszczególne duchy. Po odzyskaniu zdrowia chorego, duch staje się patronem i jest czczony przez opętanego, a później jego potomków. W przypadku śmierci chorego duch wciąż jest przywiązany do rodziny i może zesłać chorobę na krewnego. Kiedy duch jest związany z rodziną od pokoleń, powinno się przeznaczyć mu krowę bądź wołu. Poświęcone bydło oznacza się poprzez metalowy pierścień przytwierdzany do obroży i od tej pory mleko z tego zwierzęcia mogą pić wyłącznie członkowie rodziny.
Rola bydła.
Życie Nuerów skupione jest wokół bydła, co uczyniło ich ludem pasterskim. Zajmują się też ogrodnictwem, szczególnie w przypadku, gdy ich bydło jest zagrożone chorobą. Sezonowa pogoda zmusza Nuerów do przemieszczania, aby zapewnić sobie środki niezbędne w utrzymaniu. Przemieszczają się głównie, gdy nadchodzą ulewne opady deszczu, aby uchronić bydło przed chorobami kopyt i w sytuacjach kiedy zasoby do ich utrzymania stają się niewystarczające. Brytyjski antropolog E.E. Evans Pritchard pisał: „Ich istnienie uzależnione jest od stad... Bydło jest nicią łączącą instytucje Nuerów, język, obrzędy przejścia, politykę, ekonomię i lojalność”.
Kultura Nuerów jest w znacznym stopniu budowana wokół użytkowania i hodowli. Dawniej Nuerowie używali każdej sztuki bydła na swoją korzyść. Według Evansa-Pritcharda bydło pomogło rozwinąć kulturę Nuerów do stanu obecnego. Ich codzienne obowiązki poświęcone są ochronie tych zwierząt. Dosadnym przykładem jest zabieg przeprowadzany co miesiąc, polegający na wdmuchiwaniu powietrza w odbytnicę krów w celu likwidowania, bądź zapobiegania zaparciom. Bydło cierpiące na tego typu dolegliwości nie jest pożądane, ponieważ ogranicza produkcję podstawowych zasobów, potrzebnych Nuerom do przeżycia tj. mleka i odchodów. Evans-Pritchard pisał, „Znaczenie bydła w życiu i myślach Nuerów jest dodatkowo zilustrowane poprzez nadawanie im imion”. Ponadto nadają oni dzieciom imiona, na podstawie biologicznych cech bydła.
Evans-Pritchard pisał również, „Już wskazywałem, że ta obsesja dla kogoś z zewnątrz wydaje się wynikać nie tylko z dużej wartości ekonomicznej bydła, ale również z faktu, że są one obecne w licznych relacjach społecznych”. Wszystkie surowce Nuerów pochodzą od bydła, w tym te służące do wyrabiania m.in.: bębnów, dywanów, odzieży, włóczni, tarcz, pojemników i wyrobów skórzanych. Nawet codzienne, niezbędne produkty takie jak pasta do zębów i płyn do płukania jamy ustnej, powstają z odchodów bydła oraz moczu. Obornik jest krojony i pozostawiony do stwardnienia, a następnie wykorzystywany do wyrobu pojemników, pasty do zębów, a także do ochrony samego bydła poprzez spalanie odchodów. Dym powstający w ten sposób odstrasza owady, przenoszące różne choroby.
Nuerowie nigdy nie jedzą swojego bydła, tylko dlatego że tego chcą. Jest ono dla nich święte i wierzą, że spożywając krowy czczą ich ducha. Zwykłe jedzą bydło, które jest już stare, lub umiera z powodu choroby. Jeśli już dochodzi do spożycia, całe rodziny gromadzą się razem, wykonują rytuały, tańczą i śpiewają przed i po uboju. Nigdy nie zabijają krów dla zabawy, lub zwykłej chęci jedzenia mięsa. Wierzą, że duch wołu może sprowadzić klątwę na osobę, która go zabiła nie z powodów rytualnych, a z chęci konsumpcji. Natomiast zjadane jest każde zwierzę, które umiera z przyczyn naturalnych. Często zdarza się, że nie jest to wyłącznie bydło, a dowolne zwierzę, które padnie z przyczyn naturalnych. Dieta Nuerów opiera się głównie na rybach i prosie. Proso wykorzystywane jest do produkcji owsianki oraz piwa. Produkty wytwarzane z prosa spożywane są w okresach intensywnego opadu deszczu, kiedy to bydło przeprowadzane jest na wyżej położone tereny. Przejście na proso jest możliwe również wtedy, gdy bydło osiąga wydajność, pozwalającą utrzymać rodzinę.

</doc>
<doc id="706941" url="https://pl.wikipedia.org/wiki?curid=706941" title="Liu Gong">
Liu Gong

Liu Gong (), Cesarz Qianshao z dynastii Han (, zm. 184 p.n.e.), trzeci cesarz dynastii Han.
Syn cesarza Hui Di i damy dworu lub konkubiny, adoptowany przez cesarzową-wdowę Zhang Yan. Osadzony na tronie w 188 p.n.e. po śmierci Huidi; był małoletni, a faktyczną władzę sprawowała jego babka, cesarzowa-wdowa Lü Zhi. W 184 miał dowiedzieć się, że jego prawdziwa matka została zgładzona na rozkaz Zhang Yan (skłonionej do tego przez Lü Zhi) i miał publicznie zagrozić zemstą. W następstwie został potajemnie zamordowany na polecenia cesarzowej Lü, a następnym cesarzem został jego brat Liu Hong.

</doc>
<doc id="706942" url="https://pl.wikipedia.org/wiki?curid=706942" title="Huidi">
Huidi

Huidi to:

</doc>
<doc id="706944" url="https://pl.wikipedia.org/wiki?curid=706944" title="Eurofund">
Eurofund



</doc>
<doc id="706949" url="https://pl.wikipedia.org/wiki?curid=706949" title="Liu Hong">
Liu Hong

Liu Hong (), cesarz Houshao z dynastii Han (, zm. 180 p.n.e.) – czwarty cesarz dynastii Han.
Syn cesarza Huidi i nieznanej z imienia konkubiny lub damy dworu, adoptowany przez cesarzową Zhang Yan. Po śmierci swego brata, cesarza Han Qianshaodi, został w 184 p.n.e. mianowany cesarzem. Był dzieckiem, a realna władza pozostała w rękach jego babki Lü Zhi. W roku 180 p.n.e., po śmierci Lü Zhi, w wyniku przegranych walk wewnętrznych został stracony.
Jego żoną była cesarzowa Lü.

</doc>
<doc id="706951" url="https://pl.wikipedia.org/wiki?curid=706951" title="EIRO">
EIRO



</doc>
<doc id="706952" url="https://pl.wikipedia.org/wiki?curid=706952" title="Obserwatorium Europejskich Stosunków Przemysłowych">
Obserwatorium Europejskich Stosunków Przemysłowych

Obserwatorium Europejskich Stosunków Przemysłowych (w skrócie EIRO od ang. "The European Industrial Relations Observatory") – instrument monitorujący, oferujący wiadomości i analizy dotyczące stosunków przemysłowych w Unii Europejskiej. Obserwatorium to projekt Europejskiej Fundacji na rzecz Poprawy Warunków Życia i Pracy. EIRO powstało w 1997 roku. Jego celem jest zbieranie, analiza i rozpowszechnianie informacji dotyczących najnowszych zmian w stosunkach przemysłowych w Europie.
Jak funkcjonuje EIRO?
EIRO to sieć uznanych organizacji badawczych w Unii Europejskiej, krajów kandydujących oraz Norwegii.
Obserwatorium nadzorowane jest przez Komitet Doradczy składający się z reprezentantów pracowników, związków zawodowych, rządów Krajów Członkowskich UE oraz Komisji Europejskiej. Głównym zadaniem Komitetu jest zapewnienie wysokiej jakości i obiektywności informacji.

</doc>
<doc id="706955" url="https://pl.wikipedia.org/wiki?curid=706955" title="Europejskie Centrum Monitorowania Zmian">
Europejskie Centrum Monitorowania Zmian

Europejskie Centrum Monitorowania Zmian (w skrócie EMCC od ang. "The European Monitoring Centre on Change") – instrument powstały w celu promocji wiedzy na temat przewidywania i zarządzania zmianami. Centrum powstało w 2001 roku w ramach Europejskiej Fundacji na rzecz Poprawy Warunków Życia i Pracy przy wsparciu Parlamentu Europejskiego, Komisji Europejskiej oraz współpracujących organizacji społecznych.
Rola EMCC.
Misją Centrum jest skierowanie uwagi na nowości ekonomiczne i społeczne, które prowadzą do zmian w gospodarce europejskiej. Skupia się na zmianach technologicznych, organizacji pracy, produkcji i modeli businessowych, prawnych oraz rynku pracy.

</doc>
<doc id="706958" url="https://pl.wikipedia.org/wiki?curid=706958" title="Santos Urdinarán">
Santos Urdinarán

Santos Urdinarán (ur. 30 marca 1900 w Montevideo, zm. 14 lipca 1979 tamże) – urugwajski piłkarz, prawoskrzydłowy. Mistrz świata z roku 1930. Obdarzany przydomkiem "El Vasquito".
Był zawodnikiem Nacionalu Montevideo, gdzie w latach 1919–1933 rozegrał 318 meczów i strzelił 124 gole. W 1919, 1920, 1922, 1923, 1924 był mistrzem Urugwaju. W latach 1923–1932 wystąpił w 22 spotkaniach reprezentacji (2 bramki). Dwukrotnie zdobywał złoty medal igrzysk olimpijskich (1924, 1928), trzykrotnie wygrywał turniej Copa América. Podczas premierowych MŚ zagrał tylko w jednym meczu, jednak wraz z kolegami mógł się cieszyć ze złotego medalu. Jego brat Antonio także był reprezentacyjnym piłkarzem.

</doc>
<doc id="706959" url="https://pl.wikipedia.org/wiki?curid=706959" title="Santos Urdinaran">
Santos Urdinaran



</doc>
<doc id="706960" url="https://pl.wikipedia.org/wiki?curid=706960" title="Jose Pedro Cea">
Jose Pedro Cea



</doc>
<doc id="706962" url="https://pl.wikipedia.org/wiki?curid=706962" title="Europejskie Obserwatorium Warunków Pracy">
Europejskie Obserwatorium Warunków Pracy

Europejskie Obserwatorium Warunków Pracy (w skrócie EWCO od ang. "The European Working Conditions Observatory") powstało w 2003 roku i dostarcza informacji o warunkach pracy i problemach związanych z zatrudnieniem w krajach członkowskich Unii Europejskiej. Obserwatorium działa przy Europejskiej Fundacji na rzecz Poprawy Warunków Życia i Pracy przy wsparciu korespondentów z wszystkich krajów UE, Norwegii, Bułgarii i Rumunii.

</doc>
<doc id="706963" url="https://pl.wikipedia.org/wiki?curid=706963" title="Roque Gastón Máspoli">
Roque Gastón Máspoli



</doc>
<doc id="706965" url="https://pl.wikipedia.org/wiki?curid=706965" title="Wydawnictwo Lacerta">
Wydawnictwo Lacerta



</doc>
<doc id="706966" url="https://pl.wikipedia.org/wiki?curid=706966" title="Józef Lewartowski">
Józef Lewartowski

Józef Lewartowski, właściwie Aron Finkelstein (jidysz: יוסף לעווארטאווסקי; właściwie: אהרן פינקעלשטיין; (ps. „Aron”, „Josyf”, „Stary”) ur. 10 maja 1895 w Bielsku Podlaskim, zm. 25 sierpnia 1942 w Warszawie) – polski polityk komunistyczny i działacz społeczny, współtwórca i jeden z przywódców Bloku Antyfaszystowskiego w getcie warszawskim.
Życiorys.
Urodził się w ubogiej rodzinie rzemieślniczej mieszkającej w Bielsku Podlaskim. Jego rodzice, Mowsze i Musza ze Sternów, mieli 12 dzieci. Ukończył 4 klasy żydowskiej szkoły początkowej i 2 klasy gimnazjum. W 1911 przerwał edukację i rozpoczął pracę jako urzędnik w kantorze, jednak cały czas się uczył metodą samokształcenia. W latach 1915–1918 pracował przy budowie dróg bitych, organizując pracę robotników tak, by była ona niekorzystna dla Niemców. W 1918 roku wstąpił do Żydowskiej Socjaldemokratycznej Partii Robotniczej „Poalej Syjon”. Kiedy w 1920 Armia Czerwona zajęła Bielsk Podlaski, został członkiem Tymczasowego Komitetu Rewolucyjnego Polski. Jego zadaniem było zorganizowanie administracji władzy radzieckiej w powiecie bielskim.
W 1921 wyjechał do Warszawy i związał się z lewym skrzydłem „Poalej Syjon”. Był współorganizatorem Żydowskiej Spółdzielni Wydawniczej „Życie”, wydającej literaturę propagandową. Współtworzył akcję połączenia z Komunistyczną Partią Robotniczą Polski (KPRP; od 1925: KPP). Z jej ramienia powołany został do Centralnego Biura Żydowskiego KPRP, gdzie współorganizował akcje antysyjonistyczne i antyreligijne. W kwietniu 1922 wziął udział w III Konferencji KPRP w Sopocie, a jesienią 1923 w II Zjeździe KPRP pod Moskwą. Zimą 1925 na III Zjeździe KPRP pod Moskwą został zaocznie wybrany do Komitetu Centralnego (KC) tej partii. Pod koniec 1925 aktywnie uczestniczył w IV Konferencji KPP w Moskwie. 19 kwietnia 1926 został aresztowany i we wrześniu 1926 skazany na 3 lata więzienia.
Był aktywnym działaczem komuny więziennej (w styczniu 1928 został jej kierownikiem). W grudniu 1926 współorganizował ucieczkę więźniów politycznych. Po wyjściu na wolność nielegalnie wyjechał do Moskwy, gdzie pracował w Polsko-Nadbałtyckim Sekretariacie Krajowej Międzynarodówki Komunistycznej i wstąpił do Wszechzwiązkowej Komunistycznej Partii (bolszewików). W 1932 wrócił do Polski i objął kierownictwo Centralnej Redakcji KPP. W 1933 był jednym z organizatorów strajków robotniczych przemysłu włókienniczego w Łodzi i Białymstoku.
W 1934 został ponownie aresztowany i skazany na 12 lat więzienia (ostatecznie karę skrócono do 6 lat i 8 miesięcy). W więzieniu w Rawiczu poznał m.in. Alfreda Lampego, Marcelego Nowotkę, Pawła Findera, Bolesława Bieruta i Mariana Buczka, z którymi działał w komunie więziennej. Wyszedł na wolność po 1 września 1939.
Wziął udział w obronie Warszawy. Następnie przedostał się do Białegostoku, gdzie został dyrektorem fabryki włókienniczej. Po napaści Niemiec na ZSRR zorganizował obronę tej fabryki. W latach 1939–1941 współpracował z okupantem sowieckim na ziemiach wschodnich II RP.
Po odprawieniu żony Ruty i syna do ZSRR (po wojnie wrócili do Polski), w końcu 1941 przybył do Warszawy. Trafił do getta, gdzie był jednym z organizatorów Polskiej Partii Robotniczej i pełnił funkcje pełnomocnika KC PPR. W marcu 1942 wspólnie m.in. z Mordechajem Anielewiczem, Josefem Kapłanem oraz Icchakiem Cukiermanem zorganizował w getcie Blok Antyfaszystowski.
Zginął na terenie getta zastrzelony przez Gestapo. Pozostawił żonę Rutę, działaczkę SDKPiL i KPP.
Pośmiertnie odznaczony Krzyżem Grunwaldu III klasy zgodnie z Rozkazem personalnym nr 212 z dnia 18 kwietnia 1945 za udział w Powstaniu w getcie warszawskim 1943.
Upamiętnienie.
Na kamienicy przy ulicy Ogrodowej 10/26 w Warszawie, gdzie w latach 1941–1942 mieszkał Józef Lewartowski, w 1958 została umieszczona pamiątkowa tablica (zdemontowana w czerwcu 2016).
Od 20 marca 1958 jest patronem ulicy w Warszawie na terenie dzielnicy Śródmieście. Został on także upamiętniony na jednym z kamiennych bloków warszawskiego Traktu Pamięci Męczeństwa i Walki Żydów znajdującym się na rogu ulicy Zamenhofa i ulicy swojego imienia.

</doc>
<doc id="706967" url="https://pl.wikipedia.org/wiki?curid=706967" title="EurLIFE">
EurLIFE

EurLife – interaktywna baza danych dotycząca warunków i jakości życia w Europie, oferująca dane pozyskane z badań Europejskiej Fundacji na rzecz Poprawy Warunków Życia i Pracy oraz innych publikacji. Baza obejmuje 27 krajów członkowskich Unii Europejskiej oraz Turcję.

</doc>
<doc id="706968" url="https://pl.wikipedia.org/wiki?curid=706968" title="Lacerta">
Lacerta



</doc>
<doc id="706970" url="https://pl.wikipedia.org/wiki?curid=706970" title="Holy Cross cemetery">
Holy Cross cemetery



</doc>
<doc id="706971" url="https://pl.wikipedia.org/wiki?curid=706971" title="Holy Cross Cemetery">
Holy Cross Cemetery



</doc>
<doc id="706972" url="https://pl.wikipedia.org/wiki?curid=706972" title="Jadwiga mazowiecka">
Jadwiga mazowiecka

Jadwiga (ur. między 1389 a 1397, zm. po 19 lutego 1439) – księżniczka mazowiecka z dynastii Piastów. 
Córka księcia mazowieckiego Siemowita IV i Aleksandry, siostry króla Polski i wielkiego księcia Litwy Władysława II Jagiełły. Żona węgierskiego magnata i barona królestwa węgierskiego Jana z Gary.
Data urodzenia.
Jadwiga była najstarszą córką Siemowita IV i Aleksandry. Dokładna data jej narodzin nie jest znana. Można na podstawie dat urodzenia jej rodzeństwa jedynie określić zakres lat, w którym Piastówna przyszła na świat. Uznaje się bowiem, że Siemowit V był jej starszym bratem, zaś Cymbarka i Amelia były od niej młodsze. Zatem Jadwiga urodziła się między 1389 a 1397.
Małżeństwo z Janem z Gary.
W styczniu 1410 Jadwiga została wydana za węgierskiego magnata Jana z Gary. Małżeństwo z baronem królestwa węgierskiego miało niewątpliwie cel polityczny. Ojciec Jadwigi, Siemowit IV w czasie wojny polsko-krzyżackiej chciał się zbliżyć do króla Węgier Zygmunta Luksemburskiego, będącego wówczas jeszcze cichym sojusznikiem zakonu krzyżackiego. Nie jest wykluczone, że ślub córki swojego lennika z wpływowym magnatem węgierskim zaaprobował król Polski Władysław II Jagiełło, licząc na to, że po poprawie jego stosunków z Zygmuntem Luksemburskim król Węgier doprowadzi do zgody polsko-krzyżackiej. Rolę swatki pełniła zapewne Barbara Cylejska, królowa węgierska i kuzynka królowej polskiej Anny Cylejskiej.
Oskarżenie o mężobójstwo.
W 1435 przed sejmem węgierskim rozpoczął się proces Jadwigi, oskarżonej o otrucie męża w 1428. Jadwiga miała popełnić mężobójstwo w obawie, że Jan z Gary dowie się o jej cudzołożnym związku z jednym z jego krewnych, Mikołajem (Miklósem) Széchenyim. Ponadto w toku procesu Piastównę oskarżono o namawianie do nierządu córki, Katarzyny. Zeznania rodziny Jana z Gary, należącej do elity węgierskiej, stanowiły wiarygodny dowód dla orzekającego w sprawie Zygmunta Luksemburskiego, który w obliczu ciężaru zarzucanych Jadwidze czynów wydał surowy wyrok. Cały jej majątek uległ konfiskacie, a ją samą dożywotnio uwięziono w zamku rodziny męża. Do końca życia Piastówna pozostała w więzieniu.

</doc>
<doc id="706978" url="https://pl.wikipedia.org/wiki?curid=706978" title="Roźno">
Roźno



</doc>
<doc id="706989" url="https://pl.wikipedia.org/wiki?curid=706989" title="Nowe Żalno">
Nowe Żalno

Nowe Żalno – osada w Polsce położona w województwie kujawsko-pomorskim, w powiecie tucholskim, w gminie Kęsowo.
W latach 1975–1998 miejscowość administracyjnie należała do województwa bydgoskiego.
Inne miejscowości o nazwie Żalno: Żalno

</doc>
<doc id="706990" url="https://pl.wikipedia.org/wiki?curid=706990" title="Dawid Moryc Apfelbaum">
Dawid Moryc Apfelbaum

Dawid Moryc Apfelbaum, niektóre źródła podają Mieczysław Dawid Apfelbaum lub Appelbaum ps. „Jabłoński, Kowal, Mietek” (ur. ?, zm. 28 kwietnia 1943 w Warszawie) – uważany w literaturze historycznej za jednego z założycieli i dowódców Żydowskiego Związku Wojskowego, uczestnika oraz jednego z przywódców powstania w getcie warszawskim. Prawdopodobnie postać fikcyjna.
Życiorys.
Dariusz Libionka i Laurence Weinbaum stawiają w książce "Bohaterowie, hochsztaplerzy, opisywacze. Wokół Żydowskiego Związku Wojskowego" tezę, że Dawid (lub Mieczysław) Apfelbaum najprawdopodobniej nie istniał, a z pewnością nie był dowódcą Żydowskiego Związku Wojskowego (ich zdaniem był nim Paweł Frenkel). Wskazują, że źródłem informacji o istnieniu Apfelbauma były relacje Henryka Iwańskiego i powiązanych z nim Tadeusza Bednarczyka, Władysława Zajdlera i Kazimierza Madanowskiego (Kełme Mendelsona). Był on początkowo (1948) wspominany przez Iwańskiego jedynie jako jeden z wielu bojowców żydowskich. Pod koniec lat 50. i na początku lat 60. opisywano go już jako przedwojennego porucznika WP, który miał być założycielem organizacji „Świt”, przemianowanej następnie na Żydowski Związek Wojskowy. Opisywano także okoliczności jego śmiertelnej rany w obecności Iwańskiego, Zajdlera i Mendelsona na ul. Muranowskiej, w pierwszych dniach powstania w getcie warszawskim. W poszczególnych relacjach, nawet składanych przez te same osoby w kolejnych latach, pojawiały się różnice, co do daty powstania ŻZW (jesień 1939 lub początki warszawskiego getta), a także okoliczności wyboru Apfelbauma na dowódcę i charakteru jego kontaktów z Iwańskim. W 1962 Iwański złożył relację o swoich kontaktach z ŻZW, opisując także postać Apfelbauma jako dowódcy ŻZW, który poległ bohaterską śmiercią w czasie powstania w getcie, izraelskiej dziennikarce Chai Lazar. Ta upowszechniła jego opowieść w Izraelu.
W ten sposób Apfelbaum jako dowódca ZŻW trafił do kolejnych książek o żydowskim ruchu oporu w okupowanej Polsce. W 1963 został nawet pośmiertnie odznaczony Orderem Krzyża Grunwaldu III klasy. Nie ma jednak żadnych dowodów, że taka osoba była kiedykolwiek przedwojennym oficerem WP, a nawet, że zamieszkiwała przed wojną w Warszawie.
W 2022 roku Żydowski Instytut Historyczny rozpoczął zbieranie podpisów pod wnioskiem do Urzędu m.st. Warszawy o zmianę nazwy skweru im. Dawida Afpeflbauma w Warszawie na skwer im. Racheli Auerbach, argumentując, że Apfelbaum jest postacią fikcyjną.

</doc>
<doc id="706991" url="https://pl.wikipedia.org/wiki?curid=706991" title="Siciny (województwo kujawsko-pomorskie)">
Siciny (województwo kujawsko-pomorskie)

Siciny – osada w Polsce położona w województwie kujawsko-pomorskim, w powiecie tucholskim, w gminie Kęsowo.
W latach 1975–1998 miejscowość administracyjnie należała do województwa bydgoskiego. 
Inne miejscowości o tej nazwie: Siciny

</doc>
<doc id="706992" url="https://pl.wikipedia.org/wiki?curid=706992" title="Brzuchowo">
Brzuchowo

Brzuchowo – wieś w Polsce położona w województwie kujawsko-pomorskim, w powiecie tucholskim, w gminie Kęsowo przy drodze wojewódzkiej nr 241 i na trasie zawieszonej linii kolejowej Tuchola-Koronowo.
W latach 1975–1998 miejscowość administracyjnie należała do województwa bydgoskiego.

</doc>
<doc id="706993" url="https://pl.wikipedia.org/wiki?curid=706993" title="Ko Chang">
Ko Chang

Ko Chang – trzecia co do wielkości wyspa Tajlandii znajdująca się na wschodnim wybrzeżu Zatoki Tajlandzkiej w pobliżu granicy z Kambodżą. Jest to wyspa górzysta z wieloma wodospadami. 85% powierzchni wyspy, wraz z 50 jej mniejszymi wyspami jest częścią parku narodowego.
17 stycznia 1941 roku, opodal wyspy Ko Chang w Zatoce Syjamskiej została stoczona bitwa morska. Okręty petainowskiej Unii Francuskiej stawiły tu czoła flocie Tajlandii, państwa wspieranego przez Cesarstwo Wielkiej Japonii. Bitwa trwała ok. 100 min i zakończyła się decydującym zwycięstwem Francji.

</doc>
<doc id="706994" url="https://pl.wikipedia.org/wiki?curid=706994" title="Siciny">
Siciny

2 miejscowości w Polsce:

</doc>
<doc id="706995" url="https://pl.wikipedia.org/wiki?curid=706995" title="Krajenki">
Krajenki

Krajenki – wieś w Polsce położona w województwie kujawsko-pomorskim, w powiecie tucholskim, w gminie Kęsowo przy drodze wojewódzkiej nr 241 i na trasie zawieszonej linii kolejowej Tuchola-Koronowo.
W latach 1975–1998 miejscowość administracyjnie należała do województwa bydgoskiego.
W 1907 r. w Krajenkach urodził się błogosławiony o. Hilary Januszewski, przeor klasztoru Karmelitów na Piasku w Krakowie, męczennik II wojny światowej.
Zobacz też.
Inne miejscowości o nazwie Krajenki: Krajenka

</doc>
<doc id="706996" url="https://pl.wikipedia.org/wiki?curid=706996" title="Sicinki">
Sicinki

Sicinki – osada w Polsce położona w województwie kujawsko-pomorskim, w powiecie tucholskim, w gminie Kęsowo.
W latach 1975–1998 miejscowość administracyjnie należała do województwa bydgoskiego.
Zobacz też: Siciny

</doc>
<doc id="706998" url="https://pl.wikipedia.org/wiki?curid=706998" title="Bralewnica">
Bralewnica

Bralewnica – wieś w Polsce położona w województwie kujawsko-pomorskim, w powiecie tucholskim, w gminie Kęsowo. Zachowany dwór i zabudowania gospodarcze z końca XIX wieku.
Historia.
Wieś i majątek ziemski, wzmiankowane w końcu XIII wieku jako posiadłość książęca podległa cystersom z Byszewa (33 włóki ~ ok. 560 hektarów).
Od roku 1335 do 1415 folwark ten należał do kasztelanii w Reczu (w tym czasie były to tereny państwa krzyżackiego, gdzie jednostką podziału terytorialnego były komturie, a nie kasztelanie – te istniały przed zaborem Pomorza przez Krzyżaków. Bralewnica leżała w komturstwie tucholskim, wcześniejsza kasztelania miała siedzibę w Raciążu niem. Reetz)
19 maja 1346 roku wieś zostaje lokowana na prawie chełmińskim, przez wielkiego mistrza zakonu krzyżackiego Heinricha Dusemer von Arfberg, odbiorcą dokumentu był Michil von Kossow.
W 1466 roku wieś należała do starostwa tucholskiego i tak pozostawała przez wiele następnych lat.
W 1753 roku majątek kupuje małżeństwo Jacob i Hedwig Klawitter, ale ze względu na przynależność do kościoła luterańskiego nie dostało na ten zakup zgody starosty tucholskiego. 10 maja 1758 zostali w związku z tym zmuszeni do oddania majątku na mocy decyzji sądu kościelnego w Kamieniu Pomorskim (Bistum Cammin) katolickim małżonkom Peter i Eva Rhode.
J. Klawitter zdał oficjalnie majątek 8 czerwca 1758 roku, jednak faktycznie, na mocy umowy z P. Rhode dostał go z powrotem w dzierżawę na następne 3 lata.
W roku 1765 na mocy dokumentu króla Stanisława Augusta Bralewnicę wydzierżawiono małżonkom Peter i Eva Rhode. Faktyczne przejęcie od J. Klawitter nastąpiło dopiero w roku 1766.
1768 zmarł Peter Rhode, a wdowa zleciła odpis aktu dzierżawy (częściowo zachowany) w sądzie grodzkim w Tucholi.
W styczniu 1769 Eva Rhode (z domu Schulz) wyszła za Andrzeja Prądzyńskiego z Żabna (świadkowie: Jakub Prądzyński z Żabna, Jan Tusiński z Dziedna i Ignacy Schulz z Jeleńcza), syna Ignacego, właściciela Żabna i Kl. Chelm w powiecie tucholskim.
W 1793 majątek miał 19 włók (później dokupiono Wilhelmsaue) i 42 mieszkańców, z których 8 podawało się za Niemców, 7 za Polaków, 7 za Kaszubów, a reszta nieznana.
W 1815 roku majątek stał się własnością Prądzyńskich, którzy w kolejnych latach stali się również właścicielami sąsiednich majątków np. Wałdowo, Mała Klonia, Adamkowo i Przyrowa.
W 1865 rozbudowano część gospodarczą, która pozostała bez większych zmian do dnia dzisiejszego. Od 1815 do 1939 majętność pozostała w rękach rodziny Prądzyńskich i ich potomków. Ostatnią właścicielką Bralewnicy przed reformą rolną była Wanda Rakowska z d. Ossowska, wnuczka Leona Prądzyńskiego.
Od 1950 miejscowość administracyjnie należała do województwa bydgoskiego – również w latach 1975–1998, kiedy utrzymana została przynależność do tego województwa.

</doc>
<doc id="706999" url="https://pl.wikipedia.org/wiki?curid=706999" title="Osewo">
Osewo

Osewo (niem. "Wossau") – dawna osada mazurska w Polsce położona w województwie warmińsko-mazurskim, w powiecie kętrzyńskim, w gminie Kętrzyn, sołectwo Pożarki.
W latach 1975–1998 miejscowość administracyjnie należała do województwa olsztyńskiego.
Historia wsi.
W czasach krzyżackich obszar wsi znajdował się na terenie prokuratorii giżyckiej. Po sekularyzacji zakonu znalazła się na terenie Prus Książęcych w starostwie leckim (Lec - Giżycko). Jak pisał Max Toeppen w "Historii Mazur" - na terenie starostwa leckiego w 1622 r. mieszkała tylko jedyna rodzina szlachecka. Byli to von Knobelsdorfowie w Osewie. Gdy w 1642 r. Fryderyk Wilhelm przyjmował hołd lenny z terenu tego starostwa w grupie kilku rodzin szlacheckich był Sebastian von Knobelsdorf z Osewa. Rodzina ta miała licznych swoich przedstawicieli na terenie Warmii, a jeden z nich był wójtem krajowym. Rodzina ta zapisana jest w "Herbarzu Polski" Niesieckiego.
W 1913 r. majątek ziemski w Osewie miał powierzchnię 430 ha. Prowadzono tam hodowlę: bydła 83 szt, w tym 32 krów, 32 szt koni, 213 szt owiec i 40 szt trzody chlewnej. Osewo w tym czasie znajdowało się na terenie powiatu kętrzyńskiego, a właścicielem majątku był Hans von Queis, a później Erhard von Queis. Po 1945 r. w Osewie funkcjonował PGR.
W 1910 r. w Osewie mieszkały 62 osoby. Pod koniec XX w. we wsi nie było już mieszkańców i budynków.
W miejscowości brak zabudowy.
Dzika przyroda.
Na terenie dawnej wsi, w pobliżu śladów po dawnych zabudowaniach, wznosi się samotne wzniesienie (przypuszczalnie kem), na którym znajdują się pozostałości cmentarza. W rejonie Osewa znajduje się "Czerwone Bagno" pozostałość po dawnym jeziorze. Znajdują się tam duże złoża gytii. Przez Osewo biegnie trasa rowerowa z Pożarek do jez. Dejguny. W rejonie Osewa można zobaczyć: bieliki i żurawie, bobry i norki amerykańskie, łosie i jelenie oraz wiele innych gatunków zwierząt.

</doc>
<doc id="707002" url="https://pl.wikipedia.org/wiki?curid=707002" title="Koh Chang">
Koh Chang



</doc>
<doc id="707007" url="https://pl.wikipedia.org/wiki?curid=707007" title="Manzanares (rzeka)">
Manzanares (rzeka)

Manzanares – rzeka w środkowej Hiszpanii, dopływ Jaramy, która z kolei jest dopływem Tagu. Ma swoje źródła w Sierra de Guadarrama, w Ventisquero de la Condesa, na południowym zboczu Sierra de la Cuerda Larga, blisko la Bola del Mundo, przepływa przez Madryt.
Dorzecze od źródła aż do Monte del Pardo (włączają La Pedrizę) tworzy Park regionalny dorzecza rzeki Manzanares o powierzchni 46 323 ha.
Przebieg.
Manzanares płynie na południowy wschód od swojego źródła, przepływając przez wieś Manzanares el Real. U jej stóp tworzy zalew Santillana, który jest jednym z najważniejszych źródeł wody pitnej dla Madrytu.
Od tego miejsca skręca na południe i przepływa przez Monte del Pardo, obszar chroniony, który należy już do miasta Madryt, gdzie również tworzy mały zalew. Przepływa przez miasto zostawiając po swojej prawej jego południowo-zachodnią część (Casa de Campo, Latina, Carabanchel, Usera i Villaverde), a po lewej resztę, włączając w to centrum. U jej brzegów znajduje się Estadio Vicente Calderón, klubu Atlético de Madrid. Opuszcza miasto na południu (gdzie otacza ją park nadrzeczny, Parque Lineal del Manzanares). Po 30 kilometrach skręca na wschód, przepływa przez Perales del Río, dzielnicę Getafe, aż do rzeki Jarama, do której wpływa w San Martín de la Vega, niedaleko Presa del Rey, i już na terenie Parque Regional del Sureste.
Jej główne dopływy to strumienie Navacerrada-Samburiel na terytorium miasta Moralzarzal i Mediano w Soto del Real. W Madrycie wpływają do niej wody strumieni (obecnie uregulowanych): Meaques, Abroñigal i Butarque.
Konfederacja Hydrograficzna Tagu zajmuje się utrzymaniem rzeki Manzanares, oprócz około 30. kilometrowego fragmentu na terenie Madrytu, którym opiekuje się administracja miasta. Ogółem pięć oczyszczalni pilnuje, żeby woda spełniała odpowiednie normy: Viveros de la Villa, La China, Butarque, Sur i Sur Oriental.
Historia.
Manzanares mimo swoich niewielkich rozmiarów miała duży wpływ na wydarzenia historyczne ze względu na swoje położenie w stolicy państwa – Madrycie.
Wykopaliska archeologiczne wskazują na osiedlanie się człowieka na jej brzegach już w okresie paleolitu. Madryt został założony jako cytadela na skale, na brzegu rzeki już w czasie panowania muzułmanów w IX wieku.
Rzeka pojawia się również na obrazach malarza, Francisca Goi, na których ukazuje mieszkańców Madrytu w tradycyjnych strojach, przy zajęciach takich jak zabawa, czy festyn na jej brzegu.
Ponadto Manzanares stanowił ważną linię obrony Madrytu w czasie hiszpańskiej wojny domowej.

</doc>
<doc id="707008" url="https://pl.wikipedia.org/wiki?curid=707008" title="Paul Revere">
Paul Revere

Paul Revere (ur. 1 stycznia 1735 w Bostonie, zm. 10 maja 1818 tamże) – amerykański złotnik i uczestnik walk o niepodległość Stanów Zjednoczonych w latach 1773–1779. Pochodził z emigranckiej rodziny hugenotów o tradycjach złotniczych. Jego ojciec zmienił rodowe nazwisko "Rivoire", by ułatwić – jak mawiał – jego wymowę prostakom (ang. "bumpkins"). Do historii przeszedł dzięki swojemu nocnemu rajdowi konnemu, którym zapoczątkował pierwszą bitwę wojny o niepodległość.
Początki.
Paul ukończył szkółkę elementarną, a następnie praktykował w zawodzie handlarza srebrem. W roku 1756 przez krótki czas walczył jako ochotnik w wojnie z Francuzami, ale szybko się zniechęcił, wrócił do domu, ożenił się i zaczął, u boku ojca, uczyć się złotnictwa. Okazał się niezwykle zdolnym uczniem, a jego wyroby już wkrótce zaczęły być cenione przez bostońską klientelę.
Revere, jak większość mieszkańców kolonii amerykańskiej, nie znosił brytyjskiego panowania. Namówiony przez działaczy niepodległościowych tej miary co Samuel Adams i John Hancock zaczął tworzyć grafiki o wyraźnie politycznej i antybrytyjskiej wymowie. W roku 1770 powstał jego słynny rysunek, który – wraz z opisem – dał Amerykanom pojęcie o brutalnym poczynaniu wojsk brytyjskich wobec kolonistów podczas tzw. masakry bostońskiej (zginęło wówczas 5 osób).
Wojna o niepodległość.
16 grudnia 1773 roku Revere odnotował wydarzenia znane jako Herbatka bostońska (nie wiadomo, czy brał w nich udział), co uważa się za początek rewolucji amerykańskiej. W pierwszych dniach kwietnia 1775 roku generał Thomas Gage, dowódca wojsk brytyjskich w Massachusetts, otrzymał od króla Jerzego III rozkaz zaprowadzenia porządku wśród niepokornych kolonistów. Zgodnie z otrzymanymi poleceniami z Bostonu w kierunku Concord wyruszył oddział 700 ludzi dowodzonych przez ppłk. Francisa Smitha. Zadaniem oddziału było zajęcie dużego magazynu broni i amunicji kolonistów oraz aresztowanie Adamsa i Hancocka pod zarzutem zdrady.
Revere, który dowiedział się o celu wymarszu Brytyjczyków, wyprzedził na pożyczonym koniu ich oddział, uprzedził Adamsa, ten zaś powołał minutemanów pod broń. 19 kwietnia, gdy ppłk Smith dotarł na miejsce, koloniści czekali w pełnej gotowości. Doszło do wymiany strzałów, które poruszyły wszystkie 13 kolonii. Nieregularne oddziały kolonistów ruszyły na Boston i przystąpiły do oblężenia. Rewolucja amerykańska stała się faktem.
W latach 1778–1779 Revere dowodził umocnieniami Bostonu, a następnie – jako dowódca artylerii – wziął udział w całkowicie nieudanym rajdzie na opanowane przez Brytyjczyków Maine. Do czego wówczas doszło, nie wiadomo, ale Revere został oskarżony o tchórzostwo i brak umiejętności i − jakkolwiek sąd polowy oczyścił go w roku 1782 z zarzutów − wycofał się z wojskowości i polityki.
Nocny rajd Revere’a z kwietnia 1775 roku przeszedł do legendy, a jeden z najbardziej znanych poetów amerykańskich, Henry Wadsworth Longfellow napisał o nim wiersz, którego do dzisiaj uczą się w szkołach dzieci w USA:
Rzemieślnik i przemysłowiec.
W pierwszym roku wojny Revere posiadł znajomość produkcji prochu, zaraz też wybudował i uruchomił młyn prochowy w Canton, w Massachusetts. Zaczął też produkować pierwsze amerykańskie spiżowe armaty dla armii kontynentalnej. Wydrukował pierwsze banknoty papierowe dla przyszłego stanu Massachusetts i mosiężną pieczęć stanową używaną do dnia dzisiejszego w wyjątkowych okazjach.
Po wojnie wrócił do złotnictwa. Jego wyroby (dzisiaj albo w prywatnych rękach, albo w muzeach), sygnowane „Revere”, odznaczały się wielką finezją i dokładnością wykonania. W latach dziewięćdziesiątych XVIII wieku posiadł graniczącą z doskonałością umiejętność produkcji blachy miedzianej do celów drukarskich i rytowniczych. Z jego fabryki wyszły blachy do obicia kadłuba USS Constitution („Old Ironside”). Dzwony, produkowane w zakładach Paula Revere’a, do dzisiaj dzwonią w kościółkach Nowej Anglii. Zmarł na schorzenie zwane niedokrwistością syderoblastyczną.

</doc>
<doc id="707010" url="https://pl.wikipedia.org/wiki?curid=707010" title="Jerzy Grunwald">
Jerzy Grunwald

Jerzy Grunwald, ps. George&amp;G (ur. 7 kwietnia 1950 w Katowicach) – polski wokalista, kompozytor, producent muzyczny, związany niegdyś z nurtem folk rocka, a współcześnie z soft rockiem. Czerpał również z roots rocka.
Zaczynał w amatorskich zespołach bigbitowych. Profesjonalnie zadebiutował w zespole No To Co, który współtworzył nurt muzyki skifflowej, aby w latach 70. XX w. zostać frontmanem grupy En Face, wykonującej harmonijnego folk rocka spod znaku The Byrds, America, a przede wszystkim Crosby, Stills and Nash. W takiej właśnie stylistyce utrzymany został najważniejszy album Grunwalda, "Sennym świtem" (1975), proponując akustyczne brzmienie, wielogłosowe harmonie wokalne oraz melancholijne teksty oscylujące wokół tematyki wolności, samotności i poszukiwania sensu życia. Niektóre spośród nagrań dryfowały w stronę blues-rocka i progresywnego rocka, wykonywanego przez towarzyszącą piosenkarzowi grupę Apokalipsa. Nagrana w 1981 roku płyta Grunwalda i Janusza Hryniewicza (występującego pod pseudonimem John Hilton), "Try", obok utworów utrzymanych w stylistyce The Eagles i nurtu Americana, zawierała piosenki pop rockowe.
Jerzy Grunwald pracuje głównie za granicą, wykonując własne kompozycje soft rockowe i smoothjazzowe. Jak sam mówi, obecne jego dokonania muzyczne prezentują kolejny etap artystycznego rozwoju, a przy tym zasadniczo odmienny stylistycznie od tego, który reprezentował w latach 70.
Życiorys.
Z wykształcenia jest technikiem mechanikiem oraz skrzypkiem.
W wieku 15 lat debiutował jako perkusista. Początkowo (lata 1964–1967) występował w zespołach Ametysty, Monsuny (kwiecień 1965 – wygrana na I Przeglądzie Młodzieżowych Zespołów Muzycznych w Katowicach), Ślęzanie oraz w grupie skifflowej w ramach zespołu Niebiesko-Czarni. Latem 1967 roku wszedł w skład grupy Piotra Janczerskiego No To Co. Z grupą występował do września 1970 r. W tym okresie muzyk nawiązał współpracę z Katarzyną Gaertner biorąc udział w śpiewogrze "Janosik, czyli na szkle malowane", z Klubem Piosenki ZAKR, a od stycznia 1971 r. z zespołem Ryszarda Poznakowskiego. Z formacją wziął w imprezie "Karnawałowy Poznań nocą" oraz dokonał nagrań radiowych. We wrześniu 1971 r. na bazie zespołu R. Poznakowskiego, J. Grunwald utworzył własny zespół En Face, a w roku 1972 został uznany w plebiscytach Panoramy i Na przełaj piosenkarzem roku. W 1973 r. na zaproszenie Alana Freemana (legendarny prezenter Radia Luxembourg), Grunwald gościł w Londynie, gdzie nagrał z piosenkami "To Much To Say / Just For You". Zespół En Face zakończył działalność pod koniec 1975 roku a piosenkarz w lutym 1976, zarejestrował singiel dla wytwórni CBS. Latem koncertował także w Belgii i Szwecji. Na stałe zatrzymał się w tym drugim kraju, gdzie nawiązał współpracę z Januszem Hryniewiczem (John Hilton), występując z nim w duetach Guitar Brothers oraz Grunwald &amp; Hilton. Formacja zadebiutowała w 1977 roku singlem "Everyday Loves Her / Maria och Consuela". Pozostałe płyty Jerzego Grunwalda z tego okresu to: Try (CBS, 1980) i One More Day (Warner Bros., 1982). Do kraju piosenkarz zawitał dopiero w 1981 biorąc udział w programie telewizyjnym pt. "Dobry wieczór – tu Łódź" (zaprezentował piosenki "Wanted Dead Or Alive" i "Tennessee Mama") a później promował polską wersję albumu Try. Na MFP Sopot '85 wystąpił z zespołem Grunwald Ice Band, natomiast na IMF Sopot '92 pojawił się jako artysta solowy. Był także menedżerem grupy Bai Bang.
W 1993 roku przedsiębiorstwo Sonic wydało album na którym wokalista przedstawił premierowe, anglojęzyczne utwory w tym nowa wersja przeboju grupy No To Co – "Gwiazdka z nieba".
W kolejnych latach Jerzy Grunwald otworzył własne studio nagraniowe. Wydał płytę "So Much To Say" nagrany w 2006 r. i wydany pod nazwą George &amp; G; płyta była popularna w Malezji, Singapurze, Tajwanie, Hongkongu, a w lutym 2007 roku w Japonii; płyta sprzedała się łącznie w 200 tysiącach egzemplarzy. Polska edycja albumu "So Much To Say" ukazała się we wrześniu 2007 roku.
Ponadto artysta mieszkał przez sześć lat w San Diego, przez rok w Nowym Jorku i pięć miesięcy w Los Angeles.

</doc>
<doc id="707012" url="https://pl.wikipedia.org/wiki?curid=707012" title="Nowa Wieś (powiat sandomierski)">
Nowa Wieś (powiat sandomierski)

Nowa Wieś – wieś w Polsce, położona w województwie świętokrzyskim, w powiecie sandomierskim, w gminie Klimontów.
W latach 1975–1998 wieś administracyjnie należała do województwa tarnobrzeskiego.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Nowej Wsi 

</doc>
<doc id="707015" url="https://pl.wikipedia.org/wiki?curid=707015" title="Luis Alberto Sánchez">
Luis Alberto Sánchez

Luis Alberto Félix Sánchez Sánchez (ur. 12 października 1900 w Limie, zm. 6 lutego 1994 tamże) – adwokat, prawnik, filozof, historyk i polityk peruwiański, historyczny lider Amerykańskiego Rewolucyjnego Sojuszu Ludowego APRA, późniejszy senator, marszałek Senatu, wiceprezydent i premier kraju.
Zarys biografii.
Ukończył studia na Uniwersytecie San Marcos. Wiele lat życia spędził w Panamie, Kolumbii i Meksyku. W latach 1985–1990 – podczas prezydentury Alana Garcíi – piastował stanowisko pierwszego wiceprezydenta Peru. W tym czasie – od 15 maja do 30 września 1989 – pełnił również funkcję premiera kraju.
Tłumaczenia.
Będąc na obczyźnie, zarabiał, między innymi, jako tłumacz literatury obcej. Oto autorzy, których dzieła przetłumaczył z francuskiego, angielskiego bądź niemieckiego na hiszpański: André Siegfried, André Maurois, Rainer Maria Rilke, H.G. Wells, Germaine Ramos, Romain Rolland, Waldo Frank, Federico Lefèvbre, Gieorgij Plechanow, Henry de Montherlant, François Mauriac, Boris Davidovich, Ernst Erich Noth, Henry Ardant, Jean François, Gaston Martin, Margaret Mitchell, Julien Benda, Jacques Maritain, Luis Le François, André Malraux, James Joyce, Karol Marks i Walt Steward.

</doc>
<doc id="707017" url="https://pl.wikipedia.org/wiki?curid=707017" title="Kroblice">
Kroblice



</doc>
<doc id="707024" url="https://pl.wikipedia.org/wiki?curid=707024" title="Toftir">
Toftir

Toftir (duń. "Tofte") – miejscowość na Wyspach Owczych, duńskim terytorium zależnym, położonym na Morzu Norweskim. Wieś położona jest na wyspie Eysturoy i stanowi centrum administracyjne gminy Nes. W 2016 roku zamieszkiwały ją 792 osoby. Jej nazwa z języka farerskiego oznacza "Ruiny".
Położenie.
Miejscowość leży w szeregu wiosek rozciągających się na przestrzeni 10 km wzdłuż wschodnich brzegów fiordu Skálafjørður, do których należą: Nes, Saltnes, Runavík, Saltangará oraz Glyvrar. Na wschód od Toftir znajdują się niewysokie wzniesienia, wśród których jednym z wyższych szczytów jest Húkslond (129 m n.p.m.). Za wzniesieniami leży czwarte największe naturalne jezioro na Wyspach Owczych – Toftavatn (0,51 km²).
Informacje ogólne.
Populacja.
1 stycznia 2016 Toftir zamieszkiwały 792 osoby. Dane dotyczące populacji każdej z miejscowości zbierane są od 1985 roku przez farerski urząd statystyczny. W roku rozpoczęcia badań populacji w miejscowości żyło 675 osób, a rok później (1986) 669. Następnie liczba mieszkańców zaczęła wzrastać – w 1987 było ich 704, rok później 755. Przyrost trwał do roku 1992, kiedy populacja zatrzymała się na poziomie 776 osób, a następnie zaczęła maleć do poziomu 678 ludzi w 1996. Później ponownie zaobserwowano wzrost liczby osób zamieszkujących Toftir. W 2003 roku po raz pierwszy przekroczono 800 mieszkańców, a w 2004 w Toftir zamieszkiwało rekordowe 833 osoby. Następnie populacja utrzymywała się na podobnym poziomie z tendencją spadkową.
Według danych Urzędu Statystycznego (I 2016 r.) jest czternastą co do wielkości miejscowością Wysp Owczych.
Współczynnik feminizacji w Toftir wynosi 96 kobiet na 100 mężczyzn. Społeczeństwo można uznać za stosunkowo młode, 25% ludzi jest w wieku przedprodukcyjnym, a około 18% w wieku poprodukcyjnym.
Transport.
Jedyną komunikacją publiczną w Toftir są autobusy firmy Strandfaraskip Landsins. Kursuje stamtąd pospieszna linia 401, jadąca do Tórshavn przez Skálabotnur i Runavík. Autobusy te pokonują wspomnianą trasę raz dziennie w godzinach porannych i wracają w godzinach popołudniowych. Druga linia to 440 łącząca Toftir z okolicznymi miejscowościami: Selatrað, Strendur, Skála, Skálabotnur, Søldafjørður oraz Runavík.
Sport.
Piłkę nożną w miejscowości reprezentuje klub B68 Toftir, założony 21 grudnia 1962 roku. Drużyna ta trzykrotnie zdobywała tytuł Mistrza Wysp Owczych: 1984, 1985 oraz 1992. Rozgrywa ona swoje mecze na stadionie Svangaskarð, wybudowanym 1980 roku. Obiekt ten, posiadający 6000 miejsc siedzących był pierwszym obiektem, na którym swoje oficjalne mecze rozgrywała reprezentacja Wysp Owczych.
2 kwietnia 1984 roku w miejscowości założono klub pływacki Flot (far. "Svimjifelagið Flot"). Posiada on basen o wymiarach 16,7 × 7 m, a zawodnicy biorą udział zarówno w rozgrywkach krajowych, jak i międzynarodowych.
W 2009 roku założono w Toftir klub siatkarski, nazwany rok później Ternan. Rozgrywa on obecnie swoje mecze w Meistaradeild menn – najwyższej męskiej klasie rozgrywek siatkarskich na Wyspach Owczych.
W miejscowości istnieje także klub szachowy Tofta Talvfelag. Drużyna ta jednokrotnie zdobyła tytuł mistrza Wysp Owczych.
W roku 2005 w miejscowości powstał związek miłośników łodzi, zwany Bátafelagið. Od tamtego czasu organizuje on liczne festiwale poświęcone tematyce łodzi.
Historia.
Pierwsza wzmianka pisana o Toftir pochodzi z 1584 roku. Według podań miejscowość miała jednak istnieć wcześniej pod nazwą "Hella", oznaczającą z języka farerskiego "Zbocze", która odwoływała się do pagórkowatego terenu, na którym założono osadę. W XIV wieku wszyscy ludzie poza jedną kobietą zmarli z powodu zarazy czarnej śmierci. Jedyna ocalała pozostawić miała za sobą ruiny swojej wioski i od nich właśnie bierze się obecna nazwa miejscowości – Toftir.
Miejscowość posiada stosunkowo duży port. W 1969 roku przy porcie założono wytwórnię filetów. Znajduje się tam także siedziba założonego w 1993 roku Targu Rybnego Wysp Owczych (far. "Fiskamarknaður Føroya").
Kościół w Toftir otworzono 27 listopada 1994 roku. Nazwano go Kościołem św. Fryderyka (far. "Fríðrikskirkjan"). W Toftir znajdują się także zgromadzenia innych religii: Bahá'i, założony w 1917 Dom Misyjny Tabor (far. "Missiónsarbeiðið Tabor") oraz Bracia plymuccy.

</doc>
<doc id="707026" url="https://pl.wikipedia.org/wiki?curid=707026" title="Danny Cummings">
Danny Cummings

Danny Cummings – angielski perkusista, grał między innymi z takimi artystami jak Tina Turner, George Michael, Dire Straits, Penguin Cafe Orchestra, Elton John, Simply Red, Mark Knopfler czy Bryan Adams.

</doc>
<doc id="707033" url="https://pl.wikipedia.org/wiki?curid=707033" title="Gustavo Gutiérrez">
Gustavo Gutiérrez

Gustawo Gutierrez (ur. 8 czerwca 1928 w Limie) – filozof i teolog peruwiański, dominikanin. Jeden z głównych twórców teologii wyzwolenia. Autor m.in. dzieła "Teologia wyzwolenia. Historia, polityka i zbawienie" (1971, tłum. polskie w I.W. Pax, 1976).
Obecnie wykładowca wizytujący różne uczelnie, w tym Papieski Uniwersytet św. Tomasza (Angelicum) w Rzymie.
Życiorys.
Po ukończeniu szkoły średniej w Limie uczęszczał na wydział medycyny Uniwersytetu San Marcos w Limie. Przerwał studia medyczne i zajął się studiowaniem filozofii i teologii. W latach 1951-1955 studiował filozofię i psychologię w Lowanium w Belgii, a w latach 1955-1959 teologię w Lyonie. W 1959 otrzymał święcenia kapłańskie w Limie. Od 1960 pracował jako profesor na wydziałach teologii i socjologii Uniwersytetu Katolickiego w Limie. W 1975 założył Centrum refleksji teologicznej „Bartolome de las Casas”. Jest członkiem redakcji międzynarodowego czasopisma teologicznego "Concilium". W 1985 na podstawie dorobku naukowego otrzymał tytuł doktora teologii Uniwersytetu w Lyonie. W 1992 wstąpił do Zakonu Dominikanów. Mieszka w Paryżu.
Myśl teologiczna.
Założenia.
Teologia Gutiérreza jest skutkiem jego zaangażowania w pracę z ubogimi w Ameryce Łacińskiej, gdzie pojawiła się konieczność wypracowania odpowiedzi na problem relacji między wiarą człowieka a jego egzystencją w konkretnym kontekście kulturowym, ekonomicznym i społecznym. Początkowo Gutiérrez przyłączył się do zwolenników teologii rozwoju, ale szybko ją porzucił, stwierdziwszy, że nie rozwiązuje ona problemów Trzeciego Świata, ale raczej je pogłębia. Droga do wyzwolenia musi prowadzić według niego przez zniszczenie panującego systemu kapitalistycznego, który nie daje się pogodzić z orędziem chrześcijańskim.
W systemie teologicznym peruwiańskiego teologa można dostrzec przynajmniej dwa założenia: socjologiczne i teologiczne. Pierwszym jest życiowa sytuacja ludzi ubogich i marginalizowanych, drugim zaś postrzeganie tej sytuacji oczami Boga, co powinno skutkować zaangażowaniem na rzecz wyzwolenia człowieka w świetle Ewangelii.
Źródłami doktrynalnymi tej teologii są elementy chrześcijańskie i pozachrześcijańskie. Do tych pierwszych należą: teologia polityczna J.-B. Metza i J. Moltmanna oraz teologia śmierci Boga H. Coksa i G. Vahaniana. Podstawowym źródłem pozachrześcijańskim jest neomarksizm. U Gutiérreza znajdujemy liczne odwołania do Marksa, Blocha i Marcusego. Przeprowadza on analizę sytuacji społeczno-politycznej i pokazuje wielką niesprawiedliwość. Sytuację tę nazywa „nieludzką”. W teologii Gutiérreza można więc zauważyć pewnego rodzaju interdyscyplinarność, ponieważ występuje tu wzajemne przenikanie się nauk społecznych i teologii.
Terminologia.
Porzucenie przez Gutiérreza teologii rozwoju na rzecz teologii wyzwolenia wynikało z tego, iż w jego mniemaniu "wyzwolenie" lepiej niż "rozwój" wyraża dążenia chrześcijan do zbudowania sprawiedliwego społeczeństwa. Słowo "wyzwolenie" jest bardziej odpowiednie w kontekście ucisku i kontroli, w jakim żyją społeczeństwa wyzyskiwane. Przez wyzwolenie rozumie on działanie, którego celem jest wyswobodzenie człowieka od grzechu i zależności, która wynika z grzechu. Wyzwolenie integralne głoszone przez Gutiérreza dokonuje się na trzech płaszczyznach: polityczno-ekonomicznej, historyczno-antropologicznej i teologiczno-soteriologicznej. Pisze, że można rozróżnić trzy płaszczyzny znaczeniowe terminu "wyzwolenie": „Po pierwsze, wyzwolenie wyraża dążenie uciskanych ludów i klas społecznych, akcentując konfliktowy aspekt ekonomicznego, społecznego i politycznego procesu, przeciwstawiający je narodom bogatym oraz klasom uciskającym. (...) Na poziomie głębszym kategorię wyzwolenia można odnieść do swego rodzaju rozumienia historii. Człowiek jest rozpatrywany jako przyjmujący świadomą odpowiedzialność za swój własny los. To rozumienie dostarcza dynamicznego kontekstu i rozszerza horyzonty oczekiwanych przemian społecznych. W tej perspektywie konieczne jest rozwijanie wszystkich wymiarów człowieka – człowieka, który kształtuje samego siebie przez całe swoje życie i poprzez historię. Stopniowe zdobywanie prawdziwej wolności prowadzi do stworzenia nowego człowieka i jakościowo innego społeczeństwa. Ta wizja dostarcza zatem lepszego rozumienia tego, o co rzeczywiście idzie w naszych czasach”. W przeciwieństwie do terminu "rozwój", słowo "wyzwolenie" „umożliwia inne ujęcie, prowadzące do źródeł biblijnych, które inspirują obecność i działanie człowieka w historii. W Biblii Chrystus jest przedstawiony jako ten, który przynosi nam wyzwolenie. Chrystus Zbawiciel wyzwala człowieka od grzechu, będącego ostateczną przyczyną zerwania przyjaźni oraz niesprawiedliwości i ucisku. Chrystus czyni człowieka naprawdę wolnym, to znaczy umożliwia człowiekowi życie w jedności z Nim; i to jest podstawa wszelkiego ludzkiego braterstwa”.
Zadania.
Głównym zadaniem teologii wyzwolenia jest „odpowiedzieć na pytanie w kwestii stosunku między zbawieniem a emancypacją człowieka na przestrzeni dziejów. (...) Chodzi o postawienie w nowy sposób klasycznego problemu relacji między wiarą a egzystencją ludzką, między wiarą a rzeczywistościami ziemskimi, a w innych kategoriach między Królestwem Bożym a strukturą świata, z czego wynika problem relacji Kościół – Świat”. Według Gutiérreza dotychczasowe rozwiązania proponowane przez teologię są niezadowalające. Ani całkowite podporządkowanie rzeczywistości ziemskich Kościołowi (rozwiązanie średniowieczne), ani rozdzielenie owych płaszczyzn (rozwiązanie nowożytne) nie pokonują istniejących trudności i problemów. Teolog proponuje więc swoje rozwiązanie. Opiera się ono na uwzględnieniu dwóch sfer ze sobą powiązanych: łaski i natury, wiary i historii, Kościoła i świata. Sam Gutiérrez tak to ujmuje: „Nie ma dwóch historii – świeckiej i świętej, współrzędnych sobie i współzależnych, istnieje natomiast jeden postęp ludzki, nieodwołalnie powołany przez Chrystusa, Pana historii. Jego dzieło zbawcze obejmuje każdy wymiar ludzkiej egzystencji (...). Chrystus ukazuje się nam w ten sposób jako Zbawiciel, który wyzwalając nas od grzechu uwalnia nas od samego sedna niesprawiedliwości społecznej. Cały dynamizm historii ludzkiej i walka przeciwko wszystkiemu, co depersonalizuje człowieka – jak nierówność społeczna, nędza, wyzysk – mają swe źródło, doskonalą się i osiągają swą pełnię w zbawczym dziele Chrystusa”.
Metoda.
Koncepcja teologii, oparta na nowym pojmowaniu relacji Kościół-świat, wymaga nowej metodologii. Nie da się już stosować metody ahistorycznej i abstrakcyjnej, czyli odgórnej. Trzeba zastosować metodę indukcyjną, oddolną, która wychodzi od konkretnej sytuacji życiowej, w jakiej znajduje się wspólnota chrześcijańska. Tą konkretną sytuacją jest działalność wyzwoleńcza ludności Ameryki Łacińskiej. U podstaw teologii powinna być nie tyle wiedza o sytuacji, co raczej uczestnictwo w działalności wyzwoleńczej. Teologia jest więc włączeniem się w rewolucyjny proces polityczny w celu przeżywania i głoszenia wyzwolenia Chrystusowego.

</doc>
<doc id="707034" url="https://pl.wikipedia.org/wiki?curid=707034" title="The Globe (dziennik)">
The Globe (dziennik)

The Globe – tabloid publikowany w Ameryce Północnej. Założony został w 1954 w Montrealu, w Kanadzie, jako „Midnight” przez Joego Azariego i Johna Vadera. Krótko po tym stał się on czołowym konkurentem „National Enquirer” w latach 60. W 1978 zmienił nazwę na „Midnight Globe”, idąc w ślad za swoim wydawcą – Globe Communications. Wkrótce po tym zmieniono nazwę na „The Globe”. Gazeta, tak jak i większość jej rywali, jest obecnie w posiadaniu American Media Consumer Entertainment Inc, a przygotowywana jest przez American Media's w Boca Raton na Florydzie.
W 2003 „The Globe” zasłynął z kontrowersyjnego posunięcia, kiedy to opublikował na okładce nazwisko i zdjęcie kobiety oskarżającej Kobiego Bryanta o gwałt. Tradycyjnie media amerykańskie wstrzymują się od wyjawiania danych ofiar przestępstw seksualnych.

</doc>
<doc id="707037" url="https://pl.wikipedia.org/wiki?curid=707037" title="Egzonukleazy">
Egzonukleazy

Egzonukleazy – enzymy należące do grupy esteraz (jednej z klas hydrolaz), które, działając na jedno- lub dwuniciowe DNA i RNA, powodują odłączenie nukleotydów od końców ich łańcuchów.
Podział.
Ze względu na kierunek trawienia nici kwasu nukleinowego wyróżnia się:
Ze względu na typ degradowanego kwasu nukleinowego wyróżnia się:
Niektóre egzonukleazy są zdolne do trawienia zarówno DNA, jak i RNA, np. egzonukleaza z jadu węża (SVPD, z ang. "snake venom phosphodiesterase", EC 3.1.15.1) lub egzonukleaza ze śledziony (EC 3.1.15.2).
Polimerazy o aktywności egzonukleaz.
Aktywność egzonukleaz wykazują niektóre polimerazy. Przykładowo, polimeraza DNA z faga T4 wykazuje niezwykle silną aktywność egzonukleazy 3'→5', natomiast polimeraza DNA I z "E. coli" jest równocześnie egzonukleazą 5'→3' i egzonukleazą 3'→5', a wyizolowany z niej fragment Klenowa jest polimerazą i egzonukleazą 3'→5'.
Aktywność egzonukleazy 3'→5' bakteryjnych polimeraz DNA pełni funkcje naprawcze, korygując błędy powstające podczas replikacji. Cecha ta nosi nazwę aktywności korekcyjnej polimerazy DNA.
Zabezpieczenie RNA przed trawieniem.
RNA trawiony jest przez egzorybonukleazy. Aby możliwa była efektywna translacja, mRNA chroniony jest na końcu 5' przed egzonukleazami 5'→3' za pomocą tzw. czapeczki, a na końcu 3' przed egzonukleazami 3'→5' za pomocą sekwencji poliA.
Nukleotydylotransferazy.
Egzonukleazami określane są też niektóre nukleotydylotransferazy, których działanie polega na odcinaniu końcowego nukleotydu kwasu nukleinowego z wykorzystaniem ataku nie cząsteczki wody (jak robią to hydrolazy), lecz anionu fosforanowego. Aktywność taką wykazuje np. rybonukleaza PH (nukleotydylotransferaza tRNA, EC 2.7.7.56) i PNPaza (nukleotydylotransferaza polirybonukleotydowa; EC 2.7.7.8). Produktami ich działania są skrócone kwasy nukleinowe i difosforany nukleozydów (NDP, z ang. "nucleoside diphosphate").

</doc>
<doc id="707040" url="https://pl.wikipedia.org/wiki?curid=707040" title="Powikłanie">
Powikłanie

Powikłanie – schorzenie, które powstaje wskutek m.in. innej choroby, operacji czy błędów w leczeniu.
Przykładem może być grupa powikłań pooperacyjnych, których przyczyną objawów klinicznych jest przebyta operacja. W tym przypadku powikłania mogą mieć charakter miejscowy (m.in. krwawienie z rany, zakażenie, ropnie, przetoki wewnętrzne lub zewnętrzne) lub ogólny (m.in. zawał serca, niewydolność krążenia, zakażenia układów i narządów, niewydolność oddechowa). Dzielą się one na wczesne (do 30 dni po operacji) i późne (powyżej 30 dni do kilkunastu lat). Do grupy powikłań pooperacyjnych należy m.in. zespół poresekcyjny, który występuje po chirurgicznym leczeniu żołądka. Charakteryzują go takie objawy jak: ból brzucha, zawroty głowy, omdlenia, wymioty i biegunka.
Przeważnie wystąpienie powikłań zależy od stopnia podatności, wieku, stanu zdrowia, kondycji systemu odpornościowego, itd. Powikłania wpływają przeważnie niekorzystnie na rokowanie choroby. Nieinwazyjne oraz minimalnie inwazyjne procedury medyczne z reguły sprzyjają znacznie mniejszym powikłaniom w porównaniu do tych inwazyjnych.

</doc>
<doc id="707043" url="https://pl.wikipedia.org/wiki?curid=707043" title="Uruguay Concepción del Uruguay">
Uruguay Concepción del Uruguay

Club Atlético Uruguay, zwany często Atlético Uruguay lub po prostu Uruguay − argentyński klub piłkarski z siedzibą w mieście Concepción del Uruguay leżącym w prowincji Entre Ríos.
Historia.
Klub założony został 30 sierpnia 1904 roku i gra obecnie w czwartej lidze urugwajskiej Torneo Argentino B.

</doc>
<doc id="707044" url="https://pl.wikipedia.org/wiki?curid=707044" title="Club Atlético Uruguay">
Club Atlético Uruguay



</doc>
<doc id="707045" url="https://pl.wikipedia.org/wiki?curid=707045" title="Trihelix">
Trihelix

Trihelix - polski zespół muzyki alternatywnej.
Brzmienie zespołu skupia się na syntetycznych brzmieniach analogowych i cyfrowych syntezatorów i ostrożnie dozowanej gitarze elektrycznej. Grupa stara się o wydawcę dla debiutanckiej płyty.

</doc>
<doc id="707052" url="https://pl.wikipedia.org/wiki?curid=707052" title="Ius est ars boni et aequi">
Ius est ars boni et aequi

Ius est ars boni et aequi (z łac. "Prawo jest sztuką tego, co dobre i słuszne", tłum. także jako "Prawo jest sztuką czynienia tego, co dobre i słuszne" lub "Prawo jest sztuką stosowania tego, co dobre i słuszne") – paremia prawnicza odnosząca się do najbardziej podstawowych aspektów moralnych prawa. Oznaczała ogólną dyrektywę, iż wartości dobra ("bonum") i słuszności ("aequitas") stanowią dla systemu prawa wartości fundamentalne, a prawo powinno być interpretowane i stosowane zawsze z ich uwzględnieniem. Kwestie, których dotyczy paremia, są przedmiotem badań filozofii prawa.
Paremia została sformułowana przez rzymskiego prawnika Celsusa, a przytoczona przez rzymskiego prawnika Ulpiana. Znajduje się w Digestach Justyniana – w D. 1,1,1 pr.
Przejawy tej paremii można spotkać również we współczesnych instrumentach prawnych. Przykładowo artykuł 38 Statutu Międzynarodowego Trybunału Sprawiedliwości przewiduje, iż Trybunał może wydać wyrok w oparciu o zasady dobra i słuszności ("ex aequo et bono").

</doc>
<doc id="707054" url="https://pl.wikipedia.org/wiki?curid=707054" title="Towarzystwo Pomocy im. św. Brata Alberta">
Towarzystwo Pomocy im. św. Brata Alberta

Towarzystwo Pomocy im. św. Brata Alberta, TPBA – katolicka organizacja dobroczynna działająca od 1981 roku. Posiada status Organizacji Pożytku Publicznego. Pomaga bezdomnym mężczyznom, kobietom, samotnym matkom, ofiarom przemocy, dzieciom z rodzin ubogich, osobom starszym oraz więźniom.
Cel i misja Towarzystwa.
Celem Towarzystwa jest pomoc osobom bezdomnym i ubogim, w duchu przesłania głoszonego przez św. Brata Alberta. Istotą tego działania jest odbudowa godności człowieka. Zaspokajając potrzeby elementarne (dach nad głową, odzież i posiłek), Towarzystwo wskazuje także na potrzebę rozwoju duchowego i emocjonalnego osób bezdomnych i ubogich. Realizowane jest to poprzez odtwarzanie i umacnianie więzi rodzinnych, odbudowę świata wartości oraz poprzez zdobywanie umiejętności pozwalających na funkcjonowanie w społeczeństwie.
Krótka historia Towarzystwa.
Towarzystwo, dzięki staraniom wrocławskiego prawnika Lecha Paździora, zostało zarejestrowane 2.11.1981, a pierwsze schronisko uruchomiono w Wigilię 1981 r. w baraku przy ul. Lotniczej 103. Jako opiekun z pierwszymi 11 bezdomnymi zamieszkał brat Jerzy Marszałkowicz.
Towarzystwo powstało na fali obudzenia aktywności społecznej po powstaniu Solidarności i gromadziło głównie inteligencję i studentów. Na patrona założyciel wybrano Brata Alberta. W nazwie Towarzystwa figurował pod świeckim nazwiskiem (Towarzystwo Pomocy im. Adama Chmielowskiego), gdyż ówczesne władze nie zgodziły się na umieszczenie w nazwie organizacji zakonnika. Po 1989 r. zmieniono nazwę na Towarzystwo Pomocy im. Brata Alberta, a po kanonizacji Brata Alberta na – Towarzystwo Pomocy im. św. Brata Alberta.
W początkowym okresie działalność Towarzystwa miała charakter ratowniczy, a placówki działały dzięki pracy pracowników i wolontariuszy, którzy w zasadzie nie mieli żadnego przygotowania zawodowego. Wówczas powstawały głównie schroniska dla mężczyzn. Dopiero po kilku latach zaczęły funkcjonować także schroniska dla kobiet z dziećmi, kuchnie i domy dla osób starszych.
W latach 90. XX wieku gwałtowny wzrost liczby bezdomnych mężczyzn spowodował silne zatłoczenie schronisk w dużych miastach. Zaczęto więc otwierać noclegownie, do których kierowano mężczyzn nie podejmujących pracy nad rozwiązywaniem swoich problemów. Pod koniec lat ’90 XX wieku w schroniskach zaczęli pracować pierwsi terapeuci ds. uzależnień, psychologowie i pracownicy socjalni. W wyniku ich działalności pojawiła się grupa ludzi po terapii, często mających skromny dochód, którzy dalej przebywali w schronisku. Jako kolejny krok ku samodzielności dla tej grupy zaczęto tworzyć hostele i mieszkania chronione.
Władze i struktura organizacji.
Naczelnymi władzami Towarzystwa są:
Ponadto powoływane są władze poszczególnych Kół (Zebranie Koła, Zarząd Koła, Komisja Rewizyjna Koła) oraz Oddziałów (Zebranie Oddziału, Zarząd Oddziału, Komisja Rewizyjna Oddziału). Patrz niżej.
Koła TPBA.
Towarzystwo zrzesza ok. 3000 członków zorganizowanych w 66 kołach na terenie 15 województw: dolnośląskim (Jelenia Góra, Lubin, Świdnica, Wrocław, Zgorzelec, Kłodzko, Ziębice), kujawsko-pomorskim (Inowrocław, Grudziądz), lubelskim (Chełm, Kąkolewnica, Kodeń, Puławy, Świdnik, Terespol, Zamość), lubuskim (Gorzów, Nowa Sól, Żary), łódzkim (Brzeziny, Łódź, Pabianice, Tomaszów, Zgierz), małopolskim (Kraków, Miechów), mazowieckim (Warszawa, Warszawa-Praga), opolskim (Bielice, Brzeg, Otmuchów), podkarpackim (Dębica, Dynów, Gorzyce, Jarosław, Krosno, Łańcut, Mielec, Przemyśl, Sanok, Stalowa Wola, Wisłok Wielki, Tapin), podlaskim (Suwałki), pomorskim (Człuchów, Gdańsk, Słupsk), śląskim (Bielsko-Biała, Bytom, Częstochowa, Gliwice, Katowice, Rybnik, Siemianowice, Sosnowiec, Zabrze), świętokrzyskim (Kielce, Skoszyn, Włoszczowa), wielkopolskim (Kalisz, Kępno, Ostrów, Pleszew, Poznań), zachodniopomorskim (Dębno, Koszalin).
Każde koło stara się rozszerzyć swoją działalność o schronisko, kuchnię lub inną formę pomocy. Koła nie posiadają osobowości prawnej, jednak mogą ją nabyć zgodnie z warunkami określonymi przez Zebranie Ogólne. Uzyskują wtedy oddzielny numer Krajowego Rejestru Sądowego, formalnie przynależą jednak nadal do Towarzystwa Pomocy im. św. Brata Alberta oraz posługują się tym samym Statutem. Poniżej lista kół posiadających osobowość prawną (połowa 2013):
Pola działalności.
Towarzystwo realizuje swoje cele poprzez:
Wymienione cele Towarzystwo realizowało w roku 2012 w następujących formach:
W domach i noclegowniach przebywało średnio codziennie 3,5 tys. osób. W działalność Towarzystwa czynnie było zaangażowanych ponad 2 tys. wolontariuszy i 900 członków.
Finansowanie.
Towarzystwo na realizację celów statutowych pozyskuje środki finansowe z:

</doc>
<doc id="707055" url="https://pl.wikipedia.org/wiki?curid=707055" title="Jaime Gomez">
Jaime Gomez

Jaimé Paul Gomez (ur. 31 sierpnia 1965 w Los Angeles) – amerykański aktor telewizyjny i filmowy, znany m.in. z roli Evana Corteza w serialu kryminalnym NBC "Nash Bridges".

</doc>
<doc id="707065" url="https://pl.wikipedia.org/wiki?curid=707065" title="Jaime P. Gomez">
Jaime P. Gomez



</doc>
<doc id="707071" url="https://pl.wikipedia.org/wiki?curid=707071" title="Hierogamia">
Hierogamia

Hierogamia (gr. ιερός γάμος, "hierós gámos" – "święte gody") – mityczne zaślubiny bogów, zwłaszcza bóstw Nieba (uranicznych) i Ziemi (chtonicznych), np. Zeusa i Hery, Ozyrysa i Izydy. Związek ów ma nierzadko charakter związku kazirodczego, a zatem brata i siostry, syna i matki – związek kazirodczy już od praczasów uchodził za szczególny przywilej bogów i boskich władców (i był regularnie praktykowany przez faraonów w Starożytnym Egipcie). Owocem hierogamii jest boskie dziecko, często odgrywające rolę zbawiciela. W religiach pierwotnych święta hierogamiczne miały na celu podtrzymanie płodności przyrody.

</doc>
<doc id="707078" url="https://pl.wikipedia.org/wiki?curid=707078" title="Stuart Duncan">
Stuart Duncan

Stuart Duncan (ur. 14 kwietnia 1964) – amerykański muzyk studyjny, skrzypek bluegrass, gra także na mandolinie, gitarze i banjo.

</doc>
<doc id="707081" url="https://pl.wikipedia.org/wiki?curid=707081" title="OCAD">
OCAD

OCAD – specjalistyczny program do rysowania map.
Posiada zestaw symboli, które są używane do kreślenia map: różne rodzaje dróg, poziomice, trasy kolejowe, skarpy, ogrodzenia, dołki, zabudowania, obszary wodne, itd.
Dostępne wersje.
OCAD® jest zastrzeżonym znakiem towarowym firmy Steinegger Software.

</doc>
<doc id="707082" url="https://pl.wikipedia.org/wiki?curid=707082" title="Wartość odtworzeniowa nieruchomości">
Wartość odtworzeniowa nieruchomości

Wartość odtworzeniowa nieruchomości – jest określana, gdy wycena dotyczy nieruchomości niewystępujących na rynku. Wartość odtworzeniową stosuje się również wówczas, gdy ma ona oparcie w przepisach szczególnych, np. w przepisach regulujących obowiązkowe ubezpieczenie budynków od ognia i innych zdarzeń losowych, a także przy określaniu wartości nieruchomości dla celów komunalizacji mienia ogólnonarodowego.
Określenie wartości odtworzeniowej nieruchomości.
Wartość odtworzeniowa równa się kosztom odtworzenia z uwzględnieniem stopnia zużycia. Przy określaniu wartości odtworzeniowej nieruchomości odrębnie określa się wartość gruntu oraz wartość jego części składowych. Za wartość gruntu przyjmuje się koszty, jakie należałoby ponieść na zakup gruntu o takich samych cechach. Za wartość części składowych gruntu przyjmuje się kwotę równą kosztom ich odtworzenia lub kosztom ich zastąpienia, pomniejszonym o wartość zużycia tych części składowych, albo kwotę równą kosztom ich likwidacji.
Można zapisać ją wzorem:
Wo = Wb + Wg = (Ko – SzKo) + Kzgr
"gdzie:"
Przy wyliczeniu kosztów odtworzenia należy uwzględniać te same technologie, jakie stosowano przy wznoszeniu części składowych zaś koszty zastąpienia wylicza się przy zachowaniu dotychczasowych funkcji i zastosowaniu aktualnych technologii.
Koszty odtworzenia i zastąpienia wylicza się przy użyciu techniki szczegółowej lub techniki elementów scalonych.
Stosowanie techniki szczegółowej polega na tym, że określa się cenę każdego elementu budowlanego i ich suma stanowi wartość kosztów odtworzenia.
Przy technice wskaźnikowej koszty odtworzenia określa się przez mnożenie ceny przez liczbę jednostek podlegających wycenie. Cena wskaźnikowa odnosi się do metra kwadratowego lub metra sześciennego.
Metoda kosztów likwidacji ma zastosowanie wówczas, gdy obiekt jest przeznaczony do rozbiórki. W tym wypadku stosuje się technikę szczegółową. Koszt rozbiórki pomniejszamy o wartość materiałów, a wartość tych materiałów uprzednio pomniejszamy o stopień ich zużycia.
Wartość odtworzeniowa nieruchomości w polisach ubezpieczeniowych.
W przeciwieństwie do powyższej metody określania wartości odtworzeniowej nieruchomości, przy ustalaniu wartości odtworzeniowej na potrzeby ubezpieczenia mienia, nie stosuje się korekty tej wartości o stopień zużycia. Zakłady ubezpieczeń nakazują określić wartość odtworzeniową, jako sumę wszystkich nakładów, jakie należy ponieść, aby odbudować nieruchomość do stanu sprzed szkody, z uwzględnieniem tej samej konstrukcji, technologii i materiałów oraz kosztów ich transportu.

</doc>
<doc id="707083" url="https://pl.wikipedia.org/wiki?curid=707083" title="Macrologic">
Macrologic

Macrologic (Macrologic Spółka Akcyjna, GPW: MCL, dawniej – do 2006 r. – MacroSoft S.A.) – spółka informatyczna, założona w 1986, rozwiązana bez przeprowadzenia likwidacji poprzez przeniesienie z dniem 2 stycznia 2018 r. całego majątku spółki Macrologic na Asseco Business Solutions.
Dostarczała systemy informatyczne wspierające realizację celów biznesowych w przedsiębiorstwach średniej wielkości. Głównym produktem oferowanym przez firmę był program Macrologic Merit – czyli pierwszy polski w pełni procesowy system klasy ERP. Jest on nadal oferowany pod tą marką. Macrologic Merit wspiera zarządzanie zdefiniowanymi sposobami działania organizacji – procesami, dzięki czemu firmy działają zgodnie ze swoim naturalnym funkcjonowaniem. Program wspiera wszystkie główne procesy zachodzące w firmie:
Spółka była autorem i właścicielem technologii Macrobase (mbase).
Przejęcie.
W wyniku wezwania ogłoszonego w kwietniu 2017 r. i po uzyskaniu w maju tego roku zgody UOKiK na przejęcie Asseco Business Solutions kupiło ok. 88,29 proc. udziałów (1 667 603 akcje) w Macrologic za kwotę 98,38 mln zł.

</doc>
<doc id="707087" url="https://pl.wikipedia.org/wiki?curid=707087" title="Żydzi w Indiach">
Żydzi w Indiach

Żydzi w Indiach – początki obecności Żydów w Indiach sięgają czasów starożytnych. Są oni tam obecni do dziś i stanowią mniej niż pół procent populacji. Trudno jednak dokładnie określić ich liczebność, ponieważ poszczególne gminy żydowskie bardzo się między sobą różnią i mają różne pochodzenie. Niektórzy przybyli do Indii w czasach królestwa Judei, inni uważają się za potomków jednego z dziesięciu zaginionych plemion izraelskich, które odłączyły się pod wodzą Jeroboama od Judy i założyły królestwo Izrael, a potem zostały uprowadzone w niewolę przez Asyryjczyków. Połowa populacji indyjskich Żydów zamieszkuje Manipur i Mizoram, a kolejna ćwierć - Mumbaj.
Judaizm był jedną z pierwszych religii pochodzenia nieindyjskiego, jakie pojawiły się w tym kraju. Społeczności żydowskie szybko jednak odeszły od ortodoksji i zaadaptowały się do lokalnych tradycji i zwyczajów. Wyznawcy judaizmu traktowani byli jako część społeczeństwa kastowego i nie byli dyskryminowani przez resztę mieszkańców Indii. Prześladowali ich jednak Portugalczycy w okresie swej dominacji w obszarze Goa.
Wyłączając żydowskich emigrantów i imigrantów, wyróżnia się pięć podstawowych grup żydowskich w Indiach:

</doc>
<doc id="707090" url="https://pl.wikipedia.org/wiki?curid=707090" title="Wagon motorowy">
Wagon motorowy



</doc>
<doc id="707091" url="https://pl.wikipedia.org/wiki?curid=707091" title="Hucisko (powiat olkuski)">
Hucisko (powiat olkuski)

Hucisko (do 31 grudnia 2013 Hucisko Kwaśniowskie) – wieś w Polsce położona w województwie małopolskim, w powiecie olkuskim, w gminie Klucze.
Wieś jest siedzibą sołectwa Hucisko, w którego skład wchodzi również miejscowość Hucisko (Ryczówek).
W latach 1975–1998 miejscowość administracyjnie należała do województwa katowickiego.

</doc>
<doc id="707094" url="https://pl.wikipedia.org/wiki?curid=707094" title="Hucisko (Ryczówek)">
Hucisko (Ryczówek)

Hucisko – była część wsi Ryczówek w Polsce położona w województwie małopolskim, w powiecie olkuskim, w gminie Klucze.
Miejscowość zniesiona z dniem 1 stycznia 2014 r.
Miejscowość wchodziła w skład sołectwa Hucisko.
W latach 1975–1998 miejscowość administracyjnie należała do województwa katowickiego.

</doc>
<doc id="707096" url="https://pl.wikipedia.org/wiki?curid=707096" title="Azerbejdżan Wschodni">
Azerbejdżan Wschodni

Azerbejdżan Wschodni (per. استان آذربایجان شرقی, az. شرقی آذربایجان اوستانی) – ostan w północno-zachodnim Iranie. Stolicą jest Tabriz.
Geografia.
Azerbejdżan Wschodni położony jest w północno-zachodnim Iranie w obrębie trzeciego regionu administracyjnego. Od wschodu graniczy z Ardabilem, od południowego wschodu z Zandżanem, od południowego zachodu i zachodu z Azerbejdżanem Zachodnim, a od północy z armeńskim Sjunikiem oraz Azerbejdżanem, w tym Nachiczewańską Republiką Autonomiczną. Zajmuje powierzchnię 45 650,5 km². Część zachodniej granicy ostanu stanowi brzeg jeziora Urmia, będący najniżej położonym miejscem w Azerbejdżanie Wschodnim (wysokość 1220 m n.p.m.). Najwyższym szczytem ostanu jest Kuh-e Sahand o wysokości 3772 m n.p.m.
Klimat Azerbejdżanu Wschodniego jest suchy i chłodny, przy czym rejony górskie są bardzo zimne, a te nisko położone mają aurę umiarkowaną. Średnia najniższa roczna temperatura dla ostanu wynosi -1 °C, natomiast średnia temperatura stolicy wynosi 8,9 °C.
Do większych miejscowości położonych na terenie tego ostanu należą: stołeczny Tabriz, Maraghe, Marand, Ahar, Mijane, Sarab, Warzaghan, Azarszahr, Bonab, Malekan, Kalejbar, Adżabszir, Hasztrud, Szarafchane, Szabestar, Heris i Hadiszahr.
Wsie: Aghmijun.
Demografia.
Według danych z 1991 roku Azerbejdżan Wschodni liczył blisko 3 278 000 mieszkańców, z których 55,1% zamieszkiwało miasta, a pozostałe 44,9% stanowili wieśniacy i ludy wędrowne. Według spisu ludności z 2006 roku mieszkańców było 3 603 456. Spis ludności z 2011 roku podaje 3 724 620 mieszkańców, co stanowiło 4,96% populacji Iranu. Wśród tych osób 1 882 031 stanowili mężczyźni, a 1 842 589 kobiety. 70,7% stanowiła ludność w wieku 15-64 lat, 22,2% w wieku do lat 14, a 7,1% w wieku lat 65 i starsi.

</doc>
<doc id="707097" url="https://pl.wikipedia.org/wiki?curid=707097" title="Azerbejdżan Zachodni">
Azerbejdżan Zachodni

Azerbejdżan Zachodni (pers. استان آذربایجان غربی, azer. غربی آذربایجان اوستانی) – ostan w północno-zachodnim Iranie. Stolicą jest Urmia.
Geografia.
Azerbejdżan Zachodni położony jest w północno-zachodnim Iranie w obrębie trzeciego regionu administracyjnego. Od wschodu graniczy z Azerbejdżanem Wschodnim, od południowego wschodu z Zandżanem, od południa z ostanem Kurdystan, od zachodu z prowincjami irackiego Kurdystanu: As-Sulajmanijją i Irbilem oraz z Turcją, a od północy z azerbejdżańską Nachiczewańską Republiką Autonomiczną. Zajmuje powierzchnię 37 411,4 km².
Do większych miejscowości położonych na terenie tego ostanu należą: stołeczna Urmia, Bukan, Mahabad, Choj, Takab, Maku, Salmas, Piranszahr, Naghade, Szahin Deż, Osznawije, Mijandoab, Sardaszt, Mahmudabad i Ghatur.
Inne miejscowości: Anbi, Baradżugh, Baran Duz, Barbaran, Barugh, Baruż.
Wsie: Abbas Bolaghi, Abdollahabad, Achi Dżan, Agh Ghale, Agh Kand-e Barugh, Agh Tape, Agha Bejk, Aghadżari, Aghbal, Aghbolagh-e Hamadani, Aghbolagh-e Olja, Aghcze Ghale, Aghcze Masdżed, Aghczelu, Aghdarre-je Olja, Aghdarre-je Sofla, Aghdasz, Aghkand, Aghlijan, Aghrablu, Nouruzabad.
Demografia.
Według danych z 1991 roku Azerbejdżan Zachodni liczył 2 496 320 mieszkańców, z których 52,68% zamieszkiwało miasta, 47,31% wsie, a pozostali stanowili ludy wędrowne. Według spisu ludności z 2006 roku mieszkańców było 2 873 459. Spis ludności z 2011 roku podaje 3 080 576 mieszkańców, co stanowiło 4,10% populacji Iranu. Wśród tych osób 1 555 127 stanowili mężczyźni, a 1 525 449 kobiety. 69,3% stanowiła ludność w wieku 15–64 lat, 25,3% w wieku do lat 14, a 5,4% w wieku lat 65 i starsi.

</doc>
<doc id="707098" url="https://pl.wikipedia.org/wiki?curid=707098" title="Roman Bniński">
Roman Bniński



</doc>
<doc id="707099" url="https://pl.wikipedia.org/wiki?curid=707099" title="Kod Manchester">
Kod Manchester

Kod Manchester – kod liniowy sygnału cyfrowego (modulacja bifazowa). Na początku każdego bitu danych sygnał zakodowany przyjmuje stan odpowiadający jego wartości binarnej. Następnie w środku czasu transmisji bitu następuje zmiana sygnału na przeciwny (odpowiednio z niskiego na wysoki lub z wysokiego na niski). Modulacja po raz pierwszy została wprowadzona przez G. E. Thomasa w 1949 r. Jest możliwa również odwrotna konwencja, tzw. konwencja IEEE 802.3.
Ponieważ w środku czasu trwania przesyłanego bitu występuje zawsze zmiana stanu, możliwa jest synchronizacja demodulatora z modulatorem w każdym przesyłanym bicie (w NRZI może nastąpić długi ciąg zer lub jedynek). Daje to dużą odporność na zmiany szybkości transmisji,a jednocześnie wyeliminowana jest składowa stała, co umożliwia przesyłanie tak zmodulowanego sygnału przez elementy jej nie przenoszące (np. transformatory liniowe używane w telekomunikacji).
Wadą jest występowanie zmiany sygnału także na początku nadawania bitu, gdy poprzedni był taki sam jak obecny, w wyniku czego istnieje potrzeba użycia do przesłania dwukrotnie szerszego pasma niż w przypadku sygnału niezmodulowanego.
Kodowanie Manchester wykorzystuje np. standard Ethernet w modelu 10BASE-T. W wielu nowoczesnych modemach wykorzystana jest ulepszona wersja zapewniająca odporność na zmianę przewodów w linii transmisyjnej – różnicowe kodowanie Manchester.

</doc>
<doc id="707100" url="https://pl.wikipedia.org/wiki?curid=707100" title="Gnatowo (kolonia w województwie warmińsko-mazurskim)">
Gnatowo (kolonia w województwie warmińsko-mazurskim)

Gnatowo – kolonia mazurska w Polsce położona w województwie warmińsko-mazurskim, w powiecie kętrzyńskim, w gminie Kętrzyn.
W latach 1975–1998 miejscowość administracyjnie należała do województwa olsztyńskiego.
Wieś należy do sołectwa Gnatowo.

</doc>
<doc id="707103" url="https://pl.wikipedia.org/wiki?curid=707103" title="Bażant złocisty">
Bażant złocisty

Bażant złocisty ("Chrysolophus pictus") – gatunek dużego ptaka z rodziny kurowatych (Phasianidae). Występuje w środkowych i południowych Chinach, ale został wprowadzony w Wielkiej Brytanii. Nie wyróżnia się podgatunków.
Komisja Faunistyczna Sekcji Ornitologicznej Polskiego Towarzystwa Zoologicznego wymienia go na liście gatunków stwierdzonych w Polsce, lecz nie zaliczonych do awifauny krajowej (kategoria E w klasyfikacji AERC – pojaw nienaturalny).

</doc>
<doc id="707104" url="https://pl.wikipedia.org/wiki?curid=707104" title="Bačka Topola">
Bačka Topola

Bačka Topola (cyr. Бачка Топола, węg. "Topolya") – miasto w Serbii, w Wojwodinie, w okręgu północnobackim, siedziba gminy Bačka Topola. W 2011 roku liczyło 14 573 mieszkańców.
W mieście rozwinął się przemysł spożywczy, meblarski oraz włókienniczy.

</doc>
<doc id="707109" url="https://pl.wikipedia.org/wiki?curid=707109" title="Tonia (województwo wielkopolskie)">
Tonia (województwo wielkopolskie)

Tonia – wieś w Polsce położona w województwie wielkopolskim, w powiecie ostrzeszowskim, w gminie Doruchów.
W Toni urodził się Andrzej Płachta, podpułkownik obserwator Wojska Polskiego, uczestnik I i II wojny światowej oraz wojen z Ukraińcami i bolszewikami.
Inne miejscowości o nazwie Tonia: Tonia

</doc>
<doc id="707110" url="https://pl.wikipedia.org/wiki?curid=707110" title="Bachtaran">
Bachtaran



</doc>
<doc id="707112" url="https://pl.wikipedia.org/wiki?curid=707112" title="Kermanszah (miasto)">
Kermanszah (miasto)

Kermanszah (perski: کرمانشاه, przez kilka lat po rewolucji Bachtaran) – miasto w zachodnim Iranie, stolica ostanu Kermanszah.
Miasto znajduje się w górach Zagros, na wysokości ok. 1630 m n.p.m.
Liczba mieszkańców w 2003 roku wynosiła ok. 785 tys.

</doc>
<doc id="707114" url="https://pl.wikipedia.org/wiki?curid=707114" title="Mesa Boogie">
Mesa Boogie

Mesa Boogie – firma zajmująca się produkowaniem wzmacniaczy oraz kolumn gitarowych i basowych. Od lat 70. produkuje wzmacniacze ręcznie wykonywane w Stanach Zjednoczonych.
Założycielem "Mesa Boogie" jest Randall Smith, który jako współwłaściciel sklepu muzycznego przerobił dwunastowatowe combo Fender Princeton z głośnikiem 10" na 50W z głośnikiem JBL D-120 ze zmodyfikowanym układem Fendera Bassmana. Dzięki temu właśnie wzmacniaczowi połączyły się drogi Randalla i gitarzysty Carlosa Santany.
Jako początek działalności firmy można określić końcówkę lat sześćdziesiątych. W tym czasie Randall Smith (późniejszy założyciel koncernu Mesa/Boogie), wyraził chęć naprawy wzmacniacza Sunn 200, należącego do Dave'a Kessner'a - przyjaciela i gitarzysty zespołu w którym grał na perkusji, a który to wzmacniacz spalił się podczas jednego z występów. Mimo pewnych obaw gitarzysta otrzymał swój wzmacniacz z powrotem, nie tylko sprawny technicznie, ale także w bardzo krótkim odstępie czasu.
W okolicach roku 1969 Smith zmodyfikował combo Fender Princeton Barry'ego Meltona, muzyka Country Joe and the Fish, zmieniając oryginalny głośnik 10" na większy, 12" model firmy JBL D-120, modyfikując dodatkowo chassis tak, by możliwa była instalacja większego transformatora pod zmodyfikowany układ Fender Bassman. Miał być to żart i eksperyment jak dalece można się posunąć dopalając taki mały, 12 W wzmacniacz. W trakcie testów zmodyfikowanego Princetona na przodach sklepu, wśród tłumu ciekawskich, pojawił się Carlos Santana, który skwitował zmodyfikowane maleństwo słowami - "Shit, that little thing really Boogies!". Tym samym zrodziła się nazwa firmy.
Do użytkowników produktów Mesa zaliczają się m.in.: Carlos Santana, Devin Townsend (Strapping Young Lad, Devin Townsend Band), James Hetfield i Kirk Hammett (Metallica), Joe Perry (Aerosmith), John Petrucci (Dream Theater), Dave Grohl i Chris Shiflett (Foo Fighters), Jerry Cantrell (Alice in Chains), Brad Delson (Linkin Park), Piotr „Peter” Wiwczarek (Vader).

</doc>
<doc id="707115" url="https://pl.wikipedia.org/wiki?curid=707115" title="Rudniczysko">
Rudniczysko

Rudniczysko - wieś w Polsce położona w województwie wielkopolskim, w powiecie ostrzeszowskim, w gminie Doruchów.

</doc>
<doc id="707117" url="https://pl.wikipedia.org/wiki?curid=707117" title="Pyton czarnogłowy">
Pyton czarnogłowy

Pyton czarnogłowy ("Aspidites melanocephalus") – gatunek węża z rodziny pytonów.
Wygląd.
. Charakterystyczna czarna, wąska głowa, reszta ciała brązowa, brzuch kremowy.
Występowanie.
Australia (Terytorium Północne, Queensland i Australia Zachodnia). Gatunek chroniony.
Tryb życia.
Nocny tryb życia. Żywi się głównie gadami, czasem ptakami i ssakami.

</doc>
<doc id="707118" url="https://pl.wikipedia.org/wiki?curid=707118" title="Krem (deser)">
Krem (deser)

Krem – rodzaj deseru zestalanego (rozpuszczoną) żelatyną. Pozostałe składniki na krem to: całe jaja lub żółtka utarte z cukrem, dodatki smakowe oraz piana ubita z białek jaj lub bita śmietana. Wszystkie składniki po połączeniu są razem ubijane do momentu lekkiego zestalenia kremu.
Dodatkami smakowymi mogą być: wanilia, karmel, napar z kawy lub herbaty, sproszkowana czekolada, mleko, śmietanka, napój alkoholowy (np. rum), przetarte owoce, itd.. Od tych składników pochodzić będzie zazwyczaj nazwa danego deseru (np. „krem pomarańczowy”, „krem herbaciany”). Innym składnikiem mogą być owoce całe lub pokrojone, które dodaje się w mniejszej ilości.
Zastosowanie.
Kremy podawane jako samodzielne desery dekoruje się konfiturami, świeżymi owocami, siekanymi orzechami, groszkiem ptysiowym, biszkoptami, drobnymi ciasteczkami etc..
Kremy bywają wykorzystywane jako nadzienia do tart oraz ciastek takich jak np. napoleonki, ptysie, babeczki korpusowe i tzw. rurki z kremem.

</doc>
<doc id="707119" url="https://pl.wikipedia.org/wiki?curid=707119" title="Aspidites melanocephalus">
Aspidites melanocephalus



</doc>
<doc id="707120" url="https://pl.wikipedia.org/wiki?curid=707120" title="Kermanszah (ostan)">
Kermanszah (ostan)

Kermanszah (dawniej Bachtaran) – ostan w zachodnim Iranie przy granicy z Irakiem, w irańskiej części Kurdystanu. Stolicą jest Kermanszah.
Klimat tego ostanu to podzwrotnikowy kontynentalny, suchy. Głównymi rzekami Kermanszahu są: Ghare, Su oraz Rāvand. Naturalna szata roślinna w tym ostanie tworzy różne zbiorowiska górskich stepów, a w wyższych partiach gór suche lasy oraz zarośla. Podstawę gospodarki stanowi rolnictwo, które jest częściowo oparte na sztucznym nawadnianiu. W tym regionie rozwinął się przemysł włókienniczy, chemiczny oraz spożywczy.

</doc>
<doc id="707122" url="https://pl.wikipedia.org/wiki?curid=707122" title="Różnicowy kod Manchester">
Różnicowy kod Manchester

Różnicowy kod Manchester () – odmiana kodowania Manchester nazywana również różnicową modulacją bifazową (, DBPM).
W kodowaniu różnicowym na początku każdego bitu, który odpowiada logicznej jedynce, brak jest zmiany stanu logicznego. Przy logicznym zerze taka zmiana następuje i ma miejsce dokładnie w połowie czasu trwania tego stanu logicznego. Ponieważ istotny jest jedynie fakt występowania zmian stanu logicznego, to po zmianie polaryzacji (np. w wyniku zamiany przewodów) sygnał zostanie także prawidłowo zdemodulowany.
Różnicowe kodowanie Manchester wykorzystywane było m.in. przy realizacji transmisji przez modemy telefoniczne i przy zapisie na dyskietkach o pojedynczej gęstości (SD).

</doc>
<doc id="707123" url="https://pl.wikipedia.org/wiki?curid=707123" title="Bachtjari">
Bachtjari



</doc>
<doc id="707127" url="https://pl.wikipedia.org/wiki?curid=707127" title="Zasmażka">
Zasmażka

Zasmażka – baza sosów bądź zagęszczacz zup. Powstaje przez zasmażenie mąki z tłuszczem (najczęściej masłem), rozprowadzenie zimną wodą, wywarem lub śmietaną i zagotowanie przy równoczesnym mieszaniu. Zagotowaną zasmażkę rozprowadza się niewielką ilością gorącej zupy bądź innego wywaru i łączy z całością. Zasmażka zagęszcza potrawę i nadaje jej ciemniejszą barwę (zależnie od rodzaju zasmażki). Niekiedy mąkę najpierw przypieka się na suchej patelni, a dopiero później dodaje się tłuszcz.
W zależności od stopnia zrumienienia mąki rozróżniamy:
Gorącą zasmażkę powinno się rozrabiać zimną wodą lub wywarem, a zimną zasmażkę gorącą wodą. W przeciwnym wypadku w gotowej potrawie mogą pojawić się grudki z mąki.

</doc>
<doc id="707128" url="https://pl.wikipedia.org/wiki?curid=707128" title="Epistoła">
Epistoła

Epistoła (z łac. "epistula", gr. "ἐπιστολή" – list) – w liturgii chrześcijańskiej czytanie z listów Apostolskich. Jest ono składową częścią liturgii słowa, była odczytywana lub śpiewana po prawej stronie ołtarza. W rycie rzymskim jest umiejscowione po I czytaniu i psalmie responsoryjnym, a przed aklamacją Alleluja i Ewangelią.
Podczas Wigilii paschalnej jest to ósme czytanie, zawsze z listu św. Pawła do Rzymian, umiejscowione tuż po odśpiewaniu hymnu „Chwała na wysokości Bogu” i symbolizuje przejście ze Starego do Nowego Testamentu.
W przenośni żartobliwe określenie długiego, rozwlekłego, najczęściej nudnego listu.

</doc>
<doc id="707130" url="https://pl.wikipedia.org/wiki?curid=707130" title="Wiesław Tarka">
Wiesław Tarka

Wiesław Karol Tarka (ur. 3 czerwca 1964 w Bydgoszczy) – polski germanista, urzędnik państwowy, dyplomata, podsekretarz stanu w Ministerstwie Spraw Wewnętrznych i Administracji (2005–2007), ambasador RP w Chorwacji (2008–2012) i Szwecji (2014–2018).
Życiorys.
Absolwent VI Liceum Ogólnokształcącego im. Jana i Jędrzeja Śniadeckich w Bydgoszczy. W 1988 ukończył studia na Wydziale Neofilologii Uniwersytetu Warszawskiego w zakresie filologii germańskiej. Pracował naukowo na tym wydziale jako asystent oraz jako lektor języka szwedzkiego w latach 1988–1991 i 1996–1997.
W czasie wyborów do Sejmu z 4 czerwca 1989 był wolontariuszem w Ogólnopolskim Biurze Wyborczym Komitetu Obywatelskiego „Solidarność”, a w latach 1990–1991 był współpracownikiem Obywatelskiego Klubu Parlamentarnego ds. zagranicznych.
W okresie 1991–1996 był zatrudniony w Ambasadzie RP w Sztokholmie jako II sekretarz. Od 1998 do 2002 ponownie pracował w tej placówce na stanowisku I sekretarza. W latach 2003–2005 pełnił funkcję kierownika Wydziału Promocji i Współpracy Zagranicznej Urzędu Marszałkowskiego Województwa Mazowieckiego, a następnie zastępcy dyrektora Biura Kultury Urzędu m.st. Warszawy. Później przeszedł do Ministerstwa Spraw Zagranicznych na stanowisko naczelnika Wydziału Polityki Regionalnej w Departamencie Unii Europejskiej.
Od 15 listopada 2005 do 20 listopada 2007 zajmował stanowisko podsekretarza stanu w Ministerstwie Spraw Wewnętrznych i Administracji, nadzorującego Departament Unii Europejskiej i Współpracy Międzynarodowej, Departament Polityki Migracyjnej, Urząd do Spraw Repatriacji i Cudzoziemców oraz Władzę Wdrażającą Programy Europejskie, a także koordynującego współpracę z obwodem kaliningradzkim i regionem Sankt Petersburga.
W 2008 objął funkcję ambasadora nadzwyczajnego i pełnomocnego RP w Republice Chorwacji. Zakończył urzędowanie 31 lipca 2012. Postanowieniem z 4 listopada 2014 otrzymał nominację na ambasadora RP w Królestwie Szwecji. Został odwołany z dniem 30 czerwca 2018. Następnie został koordynatorem do spraw poznańskiego szczytu Bałkanów Zachodnich i zastępcą dyrektora Departamentu Polityki Europejskiej MSZ. W 2022 mianowany zastępcą ambasadora RP we Francji.
Biegle włada językami: angielskim, niemieckim, szwedzkim, chorwackim, francuskim i rosyjskim.

</doc>
<doc id="707132" url="https://pl.wikipedia.org/wiki?curid=707132" title="Kopydłowo (powiat gnieźnieński)">
Kopydłowo (powiat gnieźnieński)

Kopydłowo – osada w Polsce położona w województwie wielkopolskim, w powiecie gnieźnieńskim, w gminie Kłecko.
W latach 1975–1998 miejscowość położona była w województwie poznańskim.
Inne miejscowości o nazwie: Kopydłowo

</doc>
<doc id="707136" url="https://pl.wikipedia.org/wiki?curid=707136" title="Zacierki">
Zacierki

Zacierki, inaczej kluski siekane lub tarte lub zacierka skubana. Uzyskuje się je przez podzielenie ciasta kluskowego na drobne cząstki. Tradycyjnie odbywa się to przez ręczne ucieranie. Podobny efekt rozdrobnienia można uzyskać poprzez siekanie przy równoczesnym posypywaniu mąką albo też ścieranie na tarce o dużych otworach.
Potrawy regionalne z zacierkami.
Zacierka zagłębiowska – jest to regionalna zupa mleczna, która wywodzi się z region Zagłębia Dąbrowskiego. Tradycyjnie Zacierka zagłębiowska podawana jest w regionie na śniadanie.

</doc>
<doc id="707138" url="https://pl.wikipedia.org/wiki?curid=707138" title="CA Kimberley">
CA Kimberley

Club Atlético Kimberley de Mar del Plata − argentyński klub piłkarski z siedzibą w mieście Mar del Plata leżącym w prowincji Buenos Aires.
Historia.
Klub Kimberley założono 6 lipca 1921 roku, a w roku 1924 nowy klub przystąpił do rozgrywek miejscowej ligi Liga Marplatense de Fútbol. W Torneo Argentino C Kimberley grał ostatni raz w sezonie 2004/05, a obecnie gra w lidze prowincjonalnej Liga Marplatense w strefie B (liga podzielona na cztery sterfy A, B, C i D po 7 klubów w każdej).

</doc>
<doc id="707142" url="https://pl.wikipedia.org/wiki?curid=707142" title="Club Atlético Kimberley de Mar del Plata">
Club Atlético Kimberley de Mar del Plata



</doc>
<doc id="707143" url="https://pl.wikipedia.org/wiki?curid=707143" title="Sistan i Beludżystan">
Sistan i Beludżystan

Sistan i Beludżystan – ostan w południowo-wschodnim Iranie, nad Zatoką Omańską. Stolicą jest Zahedan. Inne miasta to m.in. Zaboli.

</doc>
<doc id="707145" url="https://pl.wikipedia.org/wiki?curid=707145" title="Tanibórz">
Tanibórz

Tanibórz – wieś w Polsce położona w województwie wielkopolskim, w powiecie poznańskim, w gminie Kleszczewo.
Wieś duchowna "Tanieborze", własność kapituły katedralnej poznańskiej, pod koniec XVI wieku leżała w powiecie poznańskim województwa poznańskiego. W latach 1975–1998 miejscowość należała administracyjnie do województwa poznańskiego.

</doc>
<doc id="707148" url="https://pl.wikipedia.org/wiki?curid=707148" title="Szewce (gmina Kleszczewo)">
Szewce (gmina Kleszczewo)

Szewce – wieś w Polsce położona w województwie wielkopolskim, w powiecie poznańskim, w gminie Kleszczewo.
Wieś duchowna, własność prepozyta kapituły katedralnej poznańskiej, pod koniec XVI wieku leżała w powiecie poznańskim województwa poznańskiego. W latach 1975–1998 miejscowość należała administracyjnie do województwa poznańskiego.

</doc>
<doc id="707150" url="https://pl.wikipedia.org/wiki?curid=707150" title="Łazanki">
Łazanki

Łazanki – rodzaj makaronu, który otrzymuje się przez pokrojenie poprzecznie zwiniętego rulonu twardego, przeschniętego ciasta na jednocentymetrowe paski i pokrojenie tych pasków na kwadraciki. Następnie gotuje się je i podaje z dodatkiem przesmażonej słoniny lub boczku.
W polskiej kuchni łazanki są podawane najczęściej z kapustą, grzybami, mięsem albo kiełbasą. Bywają też składnikiem tradycyjnej, wigilijnej zupy grzybowej.

</doc>
<doc id="707151" url="https://pl.wikipedia.org/wiki?curid=707151" title="Czesław Wiśniewski">
Czesław Wiśniewski

Czesław Wiśniewski (ur. 17 listopada 1932 w Pardołowie, zm. 18 października 2014 w Warszawie) – polski polityk komunistyczny, pełnił obowiązki ministra kultury i sztuki w 1971.
Życiorys.
Ukończył Gimnazjum im. św. Stanisława Kostki w Końskich (obecnie I LO im. KEN w Końskich). Należał do PZPR. Od 1960 do 1963 był przewodniczącym Rady Naczelnej ZSP. W okresie od 26 października do 22 grudnia 1971 był kierownikiem resortu kultury i sztuki w rządzie Józefa Cyrankiewicza. W latach 1974–1979 był ambasadorem przy UNESCO. Po powrocie do kraju objął stanowisko redaktora naczelnego Instytutu Wydawniczego Nasza Księgarnia. W latach 1986–1989 był członkiem Ogólnopolskiego Komitetu Grunwaldzkiego.
W latach 1977–1980 prezes Polskiego Związku Szachowego.
Pochowany na cmentarzu Powązki Wojskowe w Warszawie (kwatera D-1a-16).

</doc>
<doc id="707153" url="https://pl.wikipedia.org/wiki?curid=707153" title="Buszehr (ostan)">
Buszehr (ostan)

Buszehr (per. استان بوشهر) – ostan w południowo-zachodnim Iranie nad Zatoką Perską. Stolicą jest Buszehr.
Geografia.
Ostan Buszehr położony jest w południowo-zachodnim Iranie w obrębie drugiego regionu administracyjnego. Od północy graniczy z ostanami Chuzestan i Kohgiluje wa Bujerahmad, od wschodu z Farsem, od południa z Hormozganem, a od zachodu leży nad wodami Zatoki Perskej. W jego skład wchodzą wyspy Dżazire-je Chark, Dżazire-je Charku, Dżazire-je Szif, Dżazire-je Abbasak i Dżazire-je Negin. Zajmuje powierzchnię 22 742,7 km².
Demografia.
W 1996 roku ostan ten zamieszkiwało 743 675, z których 55,3% zamieszkiwało miasta, 44,8% wsie, a 0,2% stanowiły osoby nieosiedlone. Według spisu ludności z 2006 roku ostan Buszehr zamieszkiwało 886 267 osób. Spis ludności z 2011 roku podaje 1 032 949 mieszkańców, co stanowi 1,37% populacji Iranu. Wśród tych osób 560 955 stanowili mężczyźni, a 471 994 kobiety. 72% stanowiła ludność w wieku 15-64 lat, 24,1% w wieku do lat 14, a 3,9% w wieku lat 65 i starsi.

</doc>
<doc id="707154" url="https://pl.wikipedia.org/wiki?curid=707154" title="Buszehr">
Buszehr

Buszehr (perski: بوشهر, dawniej również Abu Szahr ابو شهر) – miasto w południowo-zachodnim Iranie, nad Zatoką Perską. Jest stolicą ostanu Buszehr.
Miasto założono w 1736. W mieście znajduje się port lotniczy Buszehr.
Program jądrowy.
Elektrownię atomową uruchomiono 21 sierpnia 2010. Pojawiły się doniesienia o obecności w systemach tej elektrowni robaka komputerowego Stuxnet.
Kontrakt na jej budowę Iran podpisał w 1975 z niemiecką firmą Siemens AG. Jej budowę przerwano w 1979 po rewolucji islamskiej. Częściowo zbudowane reaktory uszkodziło lotnictwo irackie w latach 1985 - 1988. 
Program, już z udziałem Rosjan, wznowiono w 1995. Zdaniem wywiadu USA elektrownia w Buszehr jest wykorzystywana w planach budowy irańskiej bomby jądrowej.

</doc>
<doc id="707158" url="https://pl.wikipedia.org/wiki?curid=707158" title="Ochotniczy Legion Holenderski">
Ochotniczy Legion Holenderski

Ochotniczy Legion Holenderski (nid. Vrijwilligerslegioen Nederland, niem. Freiwilligen Legion Niederlanden) – kolaboracyjna formacja zbrojna złożona z Holendrów w służbie Niemiec podczas II wojny światowej.
Po najeździe Niemiec na ZSRR 22 czerwca 1941 r., holenderscy faszyści, w tym głównie działacze dwóch partii – Holenderskiego Ruchu Narodowo-Socjalistycznego (Nationaal-Socialistische Beweging) Antona A. Musserta i Narodowo-Socjalistycznej Holenderskiej Partii Pracy (Nationaal-Socialistische Nederlandsche Arbeiderspartij) Ernsta Hermana ridder van Rapparda, podjęli działania w kierunku utworzenia ochotniczych jednostek do walki z "bolszewickim zagrożeniem". Zyskało to poparcie najwyższych władz III Rzeszy. W rezultacie 10 lipca 1941 r. Komisarz Rzeszy w Holandii Arthur Seyss-Inquart, ogłosił utworzenie Ochotniczego Legionu Holenderskiego. Na jego czele stanął holenderski gen. por. Hendrik A. Seyffardt, który do 1934 r. pełnił funkcję szefa Sztabu Generalnego holenderskiej armii. 26 lipca odbyła się w Hadze uroczysta defilada legionistów. Część ochotników maszerowała jeszcze w ubraniach cywilnych, część w byłych mundurach armii holenderskiej, jeszcze inni zaś wystąpili w czarnych mundurach NSB. Następnego dnia Legion otrzymał sztandar w holenderskich barwach narodowych. Do połowy sierpnia liczył już ponad 1 tys. ludzi. Pod koniec 1941 r. przerzucono go w celu przeszkolenia bojowego na teren Rzeszy. Okazało się jednak, że duża część kadry oficerskiej i podoficerskiej nie spełniała odpowiednich warunków i dlatego została odesłana do Holandii i zastąpiona Niemcami.
W styczniu 1942 r. Legion został przerzucony na front pod Leningrad, gdzie w ramach Grupy Armii "Północ" toczył bardzo ciężkie walki w rejonie Wołchowa. W celu nagłośnienia propagandowego jego działań władze niemieckie wysłały ponadto do ZSRR jednostkę holenderskiego Czerwonego Krzyża oraz ok. 50 dziennikarzy, fotoreporterów i operatorów filmowych. Holenderscy legioniści prowadzili krwawe walki obronne w ramach kampanii zimowej. W marcu ponieśli bardzo ciężkie straty, które zredukowały liczebność Legionu do zaledwie 20% stanu wyjściowego. Pomimo niepowodzeń zostali wyróżnieni pochwałą za dzielność w specjalnym rozkazie niemieckiego OKH, co wzmocniło chwiejące się morale jednostki. Późną wiosną 1942 r. Legion otrzymał uzupełnienia (liczył wówczas ok. 2,5 tys. ludzi) i włączono go ponownie w skład Grupy Armii "Północ". 5 lutego 1943 r. holenderski ruch oporu zabił w kraju dowódcę Legionu, gen. H. Seyffardta. W połączeniu z bardzo wysokimi stratami ponoszonymi w wyniku niewłaściwego wykorzystania Legionu przez niemieckie dowództwo doprowadziło to do znacznego spadku morale legionistów. W tej sytuacji Niemcy wycofali w kwietniu 1943 r. jednostkę z frontu do Grafenwöhr, gdzie 20 maja rozwiązali ją. Holenderscy legioniści, którzy chcieli jeszcze walczyć z Sowietami, mieli wespół z żołnierzami legionów duńskiego, norweskiego i flamandzkiego utworzyć 11 Ochotniczą Dywizję Grenadierów Pancernych SS "Nordland". Jednakże na prośbę A. Musserta Reichsführer SS Heinrich Himmler wyraził zgodę na utworzenie oddzielnej holenderskiej jednostki wojskowej. Był to 45 ochotniczy pułk grenadierów pancernych SS.
Żołnierze Legionu nosili niemieckie mundury Waffen-SS, które miały patki z tzw. "wilczym hakiem" (Wolfsangel) oraz opaskę z napisem "Frw. Legion Niederlande" noszoną nad lewym mankietem. Po zamachu na gen. H. A. Seyffardta 1. kompania Legionu otrzymała prawo używania jako nazwy nazwiska generała i noszenia opaski z napisem "General Seyffardt". Nazwę tę przejął później 48 pułk grenadierów pancernych SS, wchodzący w skład 4 Ochotniczej Brygady Grenadierów Pancernych SS, którego zaczątkiem była właśnie ta kompania. Podjęto także próbę ustanowienia własnego odznaczenia bojowego, Krzyża Musserta, lecz władze niemieckie nie wyraziły na to zgody. Natomiast wielu Holendrów otrzymało odznaczenia niemieckie. Na krótko przed rozwiązaniem Legionu Legions-Rottenführer Gerardes Mooymann został pierwszym germańskim kawalerem Krzyża Rycerskiego Żelaznego Krzyża, nadanego mu 17 marca 1943 r. za zniszczenie 15 czołgów sowieckich w czasie 2 dni walk.

</doc>
<doc id="707159" url="https://pl.wikipedia.org/wiki?curid=707159" title="Krata (konstrukcja stalowa)">
Krata (konstrukcja stalowa)



</doc>
<doc id="707160" url="https://pl.wikipedia.org/wiki?curid=707160" title="Bugaj (gmina Kleszczewo)">
Bugaj (gmina Kleszczewo)

Bugaj – przysiółek w Polsce położona w województwie wielkopolskim, w powiecie poznańskim, w gminie Kleszczewo. Osada znajduje się na trasie dawnej linii kolejki wąskotorowej Poznań-Środa Wielkopolska. 
W latach 1975–1998 miejscowość należała administracyjnie do województwa poznańskiego.
Inne miejscowości o nazwie Bugaj: Bugaj

</doc>
<doc id="707161" url="https://pl.wikipedia.org/wiki?curid=707161" title="Marynowanie">
Marynowanie



</doc>
<doc id="707162" url="https://pl.wikipedia.org/wiki?curid=707162" title="Chuzestan">
Chuzestan

Chuzestan (per. استان خوزستان) – ostan w południowo-zachodnim Iranie nad Zatoką Perską. Stolicą jest Ahwaz.
Geografia.
Chuzestan położony jest w południowo-zachodnim Iranie w obrębie czwartego regionu administracyjnego. Od północnego zachodu graniczy z Ilamem, od północy z Lorestanem, od północnego wschodu z Isfahanem, od zachodu z ostanami Czahar Mahal wa Bachtijari i Kohgiluje wa Bujerahmad, od zachodu z Irakiem, a od południa leży nad wodami Zatoki Perskiej. Zajmuje powierzchnię 64 055 km². Przez Chuzestan przepływają m.in. rzeki Char Rud, Rudchane-je Dez, Rudchane-je Karche, Rudchane-je Karun i Rud-e Marun.
Do większych miejscowości zlokalizowanych na terenie ostanu należą: stołeczny Ahwaz, Bandar-e Mahszahr, Dezful, Abadan, Ize, Behbehan, Masdżed-e Solejman, Suza, Ramhormoz, Bandar-e Chomejni, Susangerd, Chorramszahr, Andimeszk, Szadegan, Szusztar, Omidije, Haftkel, Hendidżan, Ramszir.
Demografia.
Według spisu ludności z 2006 roku Chuzestan zamieszkiwało 4 274 979 osób. Spis ludności z 2011 roku podaje 4 531 720 mieszkańców, co stanowi 6,03% populacji państwa. Wśród tych osób 2 286 209 stanowili mężczyźni, a 2 245 511 kobiety. 69,5% stanowiła ludność w wieku 15-64 lat, 26,4% w wieku do lat 14, a 4,1% w wieku lat 65 i starsi.
Dla porównania, w 1966 roku ostan liczył 2 425,6 tys. mieszkańców (przy ówczesnej powierzchni 117,7 tys. km²).

</doc>
<doc id="707165" url="https://pl.wikipedia.org/wiki?curid=707165" title="Wojewodowie witebscy">
Wojewodowie witebscy

Wojewodowie województwa witebskiego Wielkiego Księstwa Litewskiego i I Rzeczypospolitej.

</doc>
<doc id="707168" url="https://pl.wikipedia.org/wiki?curid=707168" title="Lipowiec (powiat poznański)">
Lipowiec (powiat poznański)

Lipowiec – osada w Polsce położona w województwie wielkopolskim, w powiecie poznańskim, w gminie Kleszczewo.
W latach 1975–1998 miejscowość należała administracyjnie do województwa poznańskiego.

</doc>
<doc id="707169" url="https://pl.wikipedia.org/wiki?curid=707169" title="Fars">
Fars

Fars (per. استان فارس) – ostan w południowo-zachodnim Iranie, ze stolicą w Szirazie. 
Geografia.
Ostan Fars położony jest w południowo-zachodnim Iranie w obrębie drugiego regionu administracyjnego. Od północy graniczy z ostanem Isfahan, od wschodu z ostanami Jazd i Kerman od południowego wschodu i południa z ostanem Hormozgan, od zachodu z Buszehr, a od północnego zachodu z Kohgiluje wa Bujerahmad. Z północnego zachodu na południowy wschód przez Fars biegną góry Zagros dzieląc go na dwie rozróżnialne części, będące górzystymi wyżynami. Pierwsza położona jest na północy i północnym zachodzie ostanu, zaczynając się od gór okolic Semirom i kończąc na południe od Abade w Kuh-e Azamat. Druga położona jest na południu i południowym wschodzie i obejmuje wyżyny okolic Szirazu, w tym Kuh-e Maharlu, Kuh-e Charman i Toraj Mountains Joints, wyżyny ostanu Kohgiluje ku Kuh-e Mamesami wraz z Kuh-e Darab oraz Tangistan.
Na terenie ostanu znajdują się jeziora Darjacze-je Taszk, Darjacze-je Bachtegan, Darjacze-je Kaftar, Darjacze-je Maharlu, Darjacze-je Pariszan oraz liczne obszary chronione, w tym: Park Narodowy Bachtegan, Park Narodowy Bamou, Tang-e-Bostanak, Bahramgor, Arjan.
Głównymi miastami ostanu są: stolica Sziraz, Abade, Darab, Estahban, Fasa, Firuzabad, Eghlid, Dżahrom, Bejza, Kazerun, Lamerd, Marwdaszt i Nejriz.
Ludność.
W 1996 roku ostan ten zamieszkiwało 3 817 000, z których 56,7% zamieszkiwało miasta, 41% wsie, a 1,4% stanowiły plemiona wędrowne. Według spisu ludności z 2006 roku Fars zamieszkiwało 4 336 878 osób. Spis ludności z 2011 roku podaje 4 596 658 mieszkańców, co stanowi 6,12% populacji Iranu. Wśród tych osób 2 315 914 stanowili mężczyźni, a 2 280 744 kobiety. 72,1% stanowi ludność w wieku 15-64 lat, 22,3% w wieku do lat 14, a 5,6% w wieku lat 65 i większym.

</doc>
<doc id="707174" url="https://pl.wikipedia.org/wiki?curid=707174" title="Nowa Wieś (gmina Kłobuck)">
Nowa Wieś (gmina Kłobuck)

Nowa Wieś – wieś w Polsce położona w województwie śląskim, w powiecie kłobuckim, w gminie Kłobuck.
W latach 1975–1998 miejscowość administracyjnie należała do województwa częstochowskiego.

</doc>
<doc id="707175" url="https://pl.wikipedia.org/wiki?curid=707175" title="Hamadan (ostan)">
Hamadan (ostan)

Hamadan – ostan w zachodnim Iranie, w górach Zagros. Stolicą jest Hamadan.
Geografia.
Ostan Hamadan położony jest w północno-zachodniej części Iranu, w obrębie czwartego regionu administracyjnego. Od północy graniczy on z ostanami Zandżan i Kazwin, od wschodu z ostanem Markazi, od południa z Lorestanem, a od zachodu z Kermanszahem i Kurdystanem. Zajmuje powierzchnię 19 367,1 km².
Hamadan cechuje się położeniem wyżynnym. W krajobrazie występują wysokie góry, zielone zbocza, pola uprawne, pastwiska, ośnieżone szczyty i żyzne doliny. Osiągający 3574 m n.p.m. Kuh-e Alwand jest najwyższym i najbardziej znanym szczytem na terenie ostanu. Klimat Hamadanu jest chłodny. Lata są łagodne, a zimy trwają do 8 miesięcy.
Na terenie ostanu znajduje się 6 miast: stołeczny Hamadan, Malajer, Nahawand, Tujserkan, Kabudrahang i Asadabad.
Ludność.
Według spisu ludności z 2006 roku ostan ten zamieszkiwało 1 703 267 osób. Według spisu z 2011 roku jest to 1 758 268 osób, co stanowi 2,34% populacji państwa. Z tej liczby 883 436 stanowili mężczyźni, a 874 832 kobiety. 71,4% mieszkańców stanowią osoby w wieku 15-64 lat, 21,6% w wieku do lat 14, a 6,8% w wieku lat 65 i starsze.
Na populację ostanu składają się przedstawiciele różnych grup etnicznych z własnymi kulturą, tradycjami i językami. W użyciu są perski, azerski, turecki, luri, laki i kurdyjski.
Gospodarka.
W ostanie uprawia się zboże, bawełnę, tytoń, winorośl oraz hoduje się bydło, konie, muły, owce.
W stanie rozwinął się przemysł spożywczy, tytoniowy, skórzany oraz rzemieślniczy.

</doc>
<doc id="707177" url="https://pl.wikipedia.org/wiki?curid=707177" title="Marian Dmochowski">
Marian Dmochowski

Marian Antoni Dmochowski (ur. 5 sierpnia 1924 w Warszawie - zm. 1 grudnia 2010 tamże) – polski ekonomista, polityk.
Życiorys.
Należał do PZPR. Od lipca 1962 r. do kwietnia 1973 r. był podsekretarzem stanu w resorcie handlu zagranicznego, a w okresie od 22 grudnia 1968 r. do 1969 r. był kierownikiem tegoż resortu w rządzie Józefa Cyrankiewicza. Od stycznia 1977 r. do stycznia 1983 r. był podsekretarzem stanu w resorcie spraw zagranicznych.
W latach 1973 - 1977 był ambasadorem Polski w Berlinie, a w latach 1983 - 1986 był ambasadorem w Bernie.
Zmarł po długiej chorobie 1 grudnia 2010. 15 stycznia 2011 został pochowany na starym cmentarzu na Służewie przy ul. Fosa.

</doc>
<doc id="707178" url="https://pl.wikipedia.org/wiki?curid=707178" title="Azotek glinu">
Azotek glinu

Azotek glinu (AlN) – nieorganiczny związek glinu i azotu, półprzewodnik. Cechuje go wyjątkowo duża przerwa energetyczna, która wynosi 6,2 eV, co ma potencjalne zastosowanie w optoelektronice dalekiego ultrafioletu.
Otrzymywanie.
Azotek glinu może być otrzymany w laboratorium poprzez ogrzanie sproszkowanego glinu w atmosferze azotu:
Na skalę przemysłową otrzymywany jest poprzez ogrzanie rudy glinu, jak na przykład boksyt, wraz z węglem w strumieniu azotu.

</doc>
<doc id="707179" url="https://pl.wikipedia.org/wiki?curid=707179" title="Hormozgan">
Hormozgan

Hormozgan (per. استان هرمزگان) — ostan w południowym Iranie nad Zatoką Perską i Zatoką Omańską. Stolicą jest Bandar-e Abbas. W ostanie rozwinął się przemysł stoczniowy, spożywczy oraz włókienniczy.
Geografia.
Ostan Hormozgan położony jest południowym Iranie w obrębie drugiego regionu administracyjnego. Od północnego zachodu graniczy z ostanami Buszehr i Fars, od północnego wschodu z ostanem Kerman, a od zachodu z Sistanem i Beludżystanem. Od południa leży nad wodami Zatoki Perskiej, cieśniny Ormuz i Zatoki Omańskiej, naprzeciwko Kataru, Zjednoczonych Emiratów Arabskich i Omanu. W skład ostanu wchodzą liczne wyspy, w tym: Dżazir-je Gheszm, Ormuz, Dżazir-je Hengam, Dżazir-je Larak, Dżazir-je Forur, Dżazir-je Abu Musa, Dżazir-je Sirri, Dżazir-je Hendorabi, Dżazir-je Kisz, Dżazir-je Lawan, Dżazir-je Tonb-e Bozong, Dżazir-je Tonb-e Kuczak. Największą z nich jest Dżazir-je Gheszm oddzielona od lądu cieśniną Tore-je Chouran, a od wyspy Dżazir-je Hengam zatoką Chalidż-e Direstan. Większość powierzchni ostanu stanowią góry. Zagros ciągną się z północnego wschodu na południowy wschód. W kierunku wybrzeża od nich położone są wyżyny i wydmy, a wzdłuż wybrzeża ciągną się tereny nizinne. Przez ostan przepływa rzeka Rud-e Mehran.
Hormozgan znajduje się w obrębie irańskiej strefy ciepłej i suchej, a jego klimat jest pustynny i półpustynny. Opady są tu niewielkie. Na wybrzeżach lata są wilgotne i bardzo gorące, a zimy bardzo łagodne.
Do położonych na terenie ostanu miast należą: stołeczny Bandar-e Abbas, Bandar-e Lenge, Minab, Rudan, Keszm, Dżask, Hadżdżiabad i Abu Musa.
Demografia.
Według spisu ludności z 2006 roku ostan ten zamieszkiwało 1 403 674 osób. Spis z 2011 roku podaje 1 578 183 mieszkańców, co stanowi 2,1% populacji kraju. Z tej liczby 802 758 to mężczyźni, a 775 425 kobiety. Osoby w wieku 15-64 lat stanowiły 67,1% populacji ostanu, w wieku do 14 lat 29%, a wieku lat 65 i starsze 3,9% mieszkańców. 

</doc>
<doc id="707182" url="https://pl.wikipedia.org/wiki?curid=707182" title="AlN">
AlN



</doc>
<doc id="707183" url="https://pl.wikipedia.org/wiki?curid=707183" title="Anna Potocka (1779–1867)">
Anna Potocka (1779–1867)

Anna Maria Ewa Apolonia z Tyszkiewiczów herbu Leliwa "I voto" Potocka, "II voto" Duninowa Wąsowiczowa (ur. 26 marca 1779 w Warszawie, zm. 16 sierpnia 1867 w Paryżu) – polska pamiętnikarka.
Życiorys.
Córka Ludwika Tyszkiewicza, pisarza wielkiego litewskiego, i Konstancji Poniatowskiej, bratanicy króla Stanisława Augusta. Wychowywała się w Białymstoku pod opieką francuskiej guwernantki na dworze swej ciotecznej babki, hetmanowej Izabeli Branickiej, siostry króla Stanisława Augusta. Zamężna z Aleksandrem Stanisławem Potockim, synem Stanisława Kostki Potockiego. Poślubiła go 15 maja 1805 roku w Wilnie, jednak związek został zakończony rozwodem. Powtórnie wyszła za mąż za Stanisława Dunina Wąsowicza, adiutanta Napoleona I.
Twórczość.
Zostawiła pamiętniki francuskie z lat 1794–1820, wyd. w roku 1897 przez Kazimierza Stryjeńskiego, w przekładzie polskim w roku 1898, "Wspomnienia naocznego świadka", 2 tomy, ważne źródło historyczne, ponadto "Un voyage d'Italie 1826–1827" (wyd. 1899).
Ważniejsze utwory.
Przekłady:
Listy i materiały.
Zobacz też następujące zespoły rękopisów: Archiwum Wąsowiczowej i Archiwum gospodarcze wilanowskie w Archiwum Głównym Akt Dawnych (Archiwum Wilanowskie); Archiwum Krzeszowickie w Wojewódzkim Archiwum Państwowym Kraków; Biblioteka Jagiellońska, sygn. 7544; Biblioteka Narodowa, sygn. 859.

</doc>
<doc id="707184" url="https://pl.wikipedia.org/wiki?curid=707184" title="Ilam (ostan)">
Ilam (ostan)

Ilam – ostan w zachodnim Iranie, w górach Zagros, przy granicy z Irakiem. Stolicą jest Ilam.
Geografia.
Ostan Ilam położony jest w zachodnim Iranie w obrębie czwartego regionu administracyjnego. Od północy graniczy z Kermanszahem, od wschodu z Lorestanem, od południowego wschodu z Chuzestanem, a od południowego zachodu i zachodu z Irakiem. Zajmuje powierzchnię 20 133 km².
Klimat ostanu jest zróżnicowany. Tereny zachodnich i południowo-zachodnich nizin położone są na wysokości 300 m n.p.m. i pokrywa sucha pustynia, a klimat jest dość ciepły. Środkowa część ostanu, w tym góry Kuh-e Dinar cechuje różnorodny klimat o zimach z temperaturami poniżej zera. Północ i północny wschód Ilamu charakteryzują roczne opady sięgające 500 mm w porównaniu do 250 mm w rejonie zachodnim i południowo-zachodnim.
Do większych miejscowości położonych na terenie tego ostanu należą: stołeczny Ilam, Darre Szahr, Dehloran, Abdanan, Dżafarabad, Mehran, Mejme, Ejwan, Sarable, Delgosza i Murmuri.
Demografia.
Według spisu ludności z 2006 roku ostan Ilam zamieszkiwało 545 787 osób. Spis ludności z 2011 roku podaje 557 599 mieszkańców, co stanowi 0,74% populacji Iranu. Wśród tych osób 282 468 stanowili mężczyźni, a 275 131 kobiety. 72,9% stanowiła ludność w wieku 15–64 lat, 22,4% w wieku do lat 14, a 4,7% w wieku lat 65 i starsi.

</doc>
<doc id="707188" url="https://pl.wikipedia.org/wiki?curid=707188" title="Isfahan (ostan)">
Isfahan (ostan)

Isfahan (translit. "Ostān-e Eşfahān", transkryp. "Ostan-e Esfahan") – ostan w środkowym Iranie. Stolicą jest Isfahan.
Gospodarka.
W ostanie uprawia się ryż, pszenicę, bawełnę, warzywa, drzewa owocowe oraz hoduje się owce. W regionie wydobywa się rudy miedzi, antymonu, cynku, ołowiu, niklu oraz żelaza. W ostanie rozwinął się przemysł dywanowy oraz metalowy.
Podział administracyjny.
Ostan-e Esfahan podzielony jest na 21 shahrestānów i miasto Isfahan:

</doc>
<doc id="707190" url="https://pl.wikipedia.org/wiki?curid=707190" title="Hrehory Chodkiewicz">
Hrehory Chodkiewicz



</doc>
<doc id="707196" url="https://pl.wikipedia.org/wiki?curid=707196" title="Jazd (ostan)">
Jazd (ostan)

Jazd – ostan w środkowym Iranie. Stolicą jest Jazd.

</doc>
<doc id="707202" url="https://pl.wikipedia.org/wiki?curid=707202" title="Pancerniki typu South Dakota">
Pancerniki typu South Dakota

W Marynarce Wojennej Stanów Zjednoczonych miały służyć dwa typy pancerników, których nazwa pochodziła od okrętu "South Dakota":

</doc>
<doc id="707204" url="https://pl.wikipedia.org/wiki?curid=707204" title="Adam Potocki (1776–1812)">
Adam Potocki (1776–1812)

Adam Potocki herbu Pilawa (ur. 1776 w Kruszynie, zm. 25 listopada 1812 w bitwie koło Warszawy) – pułkownik wojsk polskich Księstwa Warszawskiego.
Życiorys.
Urodził się w rodzinie Teodora Potockiego, był zięciem Andrzeja Rostworowskiego, ojcem Karoliny Nakwaskiej.
Od swej babki Konstancji z Daniłowiczów, starościanki parczewskiej drugiej żony dziadka, kasztelana bracławskiego Jana Potockiego, otrzymał dobra Kruszynę w ówczesnym województwie sieradzkim wraz ze wspaniałym zabytkowym zamkiem. Właściciel dóbr majątkowych: Bilcze (w obwodzie czortkowskim), Horodenka, które kupił w ojca, Smotrycz i Sawińce (w powiecie bracławskim). W 1796 poślubił Marię Antoninę Rostworowską w Prażmowie. Dał początek drugiemu szczepowi Złotej Pilawy.
W 1809 uzbroił swoim kosztem 200 ludzi konnych ze swoich dóbr i połączył się z oddziałami wojska polskiego Piotra Strzyżewskiego 27 maja 1809 pod Tarnopolem. Od tej pory rozpoczął się szlak bojowy. Walczył ze swoim oddziałem z Austriakami, gdzie doszło do bitwy przeciw gen. Bickingowi w dniu 18 czerwca 1809 pod Zaleszczykami, Tarnopolem, Chorostkowcem i Wieniawką. Za te walki, w których okrył się sławą został wynagrodzony.
Został pochowany w podziemiach kościoła kapucynów w Warszawie.

</doc>
<doc id="707205" url="https://pl.wikipedia.org/wiki?curid=707205" title="Triple play">
Triple play

Triple Play (potrójna gra, potrójne granie lub potrójna usługa, często też jako "3Play") to w telekomunikacji usługa, która łączy w jednym pakiecie Internet, telefon oraz radiofonię i telewizję. Należy tę usługę postrzegać jako pewien model biznesowy, a nie jako rozwiązanie techniczne lub powszechny standard.
"Triple play" oferowane jest przez operatorów telewizji kablowej za pomocą kabla koncentrycznego oraz operatorów telekomunikacyjnych za pomocą jednoparowego kabla telefonicznego bądź światłowodu. Z wszystkich trzech usług użytkownik może korzystać równocześnie, gdyż poszczególne usługi nie kolidują ze sobą wykorzystując swoją odrębną część pasma, dzięki czemu sygnały wymienionych usług docierają do poszczególnych urządzeń bez żadnych zakłóceń i w tym samym czasie.
Zaletą telefonii internetowej jest to, że opłaty za połączenia są tańsze niż w przypadku tradycyjnej sieci telekomunikacyjnej. Często w obrębie tej samej sieci połączenia są bezpłatne.
Aby mieć telewizję w "triple play" nie trzeba kupować ani instalować anteny satelitarnej, ale wystarczy podłączyć telewizor przez dekoder do urządzenia rozprowadzającego sygnały (np. w przypadku Telekomunikacji Polskiej jest to urządzenie "Livebox"). W przypadku korzystania z usług operatora telewizji kablowej obraz telewizyjny jest dostarczany bez zmian przez zwykły kabel koncentryczny. Dzięki "triple play" można również wypożyczać filmy i programy telewizyjne (tzw. VoD – Video On Demand), co umożliwia usługa wideo na życzenie. Dobra jakość obrazu otrzymywana jest dzięki zastosowaniu wyższej przepustowości łącza oraz standardu kodowania (MPEG-4 part 10). Dzięki temu użytkownik bez żadnych zakłóceń otrzymuje cyfrowy dźwięk i obraz z jakością porównywalną do DVD. Komputer może być podłączony do Internetu poprzez urządzenie rozdzielające sygnał za pomocą portu USB, połączenia Ethernet lub bezprzewodowego WiFi.
Zastosowania "triple play" umożliwiają korzystanie z kolejnych, bardziej zaawansowanych usług multimedialnych, takich jak: Personal Video Recorder (cyfrowa rejestracja wybranych audycji), teległosowanie, gry TV itd. Dodając do "triple play" telefonię komórkową otrzymujemy następny poziom usług konwergentnych (zintegrowane w jeden pakiet telefonia stacjonarna (analogowa bądź cyfrowa/IP), telewizję, internet oraz telefonię komórkową).

</doc>
<doc id="707216" url="https://pl.wikipedia.org/wiki?curid=707216" title="Neerwinden">
Neerwinden

Neerwinden – wieś w Belgii, w Brabancji Flamandzkiej. Wioska słynna jest dzięki wielkim bitwom rozegranym tutaj w odstępie 100 lat. Pierwsza bitwa miała miejsce w roku 1693, podczas wojny Francji z Ligą Augsburską, a druga – w roku 1793, podczas wojny z I koalicją antyfrancuską.

</doc>
<doc id="707217" url="https://pl.wikipedia.org/wiki?curid=707217" title="Wagon elektryczny">
Wagon elektryczny

Wagon elektryczny – wagon silnikowy o napędzie elektrycznym, pobierający prąd z przewodu jezdnego, szyny zasilającej lub z zabudowanych akumulatorów (wagon akumulatorowy), przeznaczony do ruchu kolejowego. Podobnie jak wagony silnikowe pozostałych trakcji, pasażerskie wagony elektryczne przeznaczone są do obsługi połączeń o niskiej i umiarkowanej frekwencji podróżnych, gdzie zatrudnienie wielowagonowego pociągu z lokomotywą lub zespołu trakcyjnego jest nieracjonalne. Wagony takie stosuje się najczęściej na zelektryfikowanych kolejach lokalnych.
Pierwsze konstrukcje wagonów elektrycznych pojawiły się wkrótce po wynalezieniu napędu elektrycznego. Już w roku 1903 w Prusach wagon elektryczny Siemensa ustanowił rekord prędkości pojazdów szynowych rozwijając 203 km/h. Po zelektryfikowaniu w drugiej dekadzie XX wieku Śląskiej Kolei Górskiej wagony elektryczne były szeroko stosowane na Dolnym Śląsku do 1945 roku, gdy wojska radzieckie zdemontowały wyposażenie śląskiej sieci kolei elektrycznych, zagarniając urządzenia i tabor kolejowy. Później przedwojenne wagony elektryczne stosowano przez pewien czas w Polsce na WKD i śląskiej kolei lokalnej Walim-Jugowice.
Na kolejach szwajcarskich powszechnie stosuje się bagażowe wagony elektryczne o dużej mocy zestawiane w pociągi z kilkoma wagonami doczepnymi.

</doc>
<doc id="707219" url="https://pl.wikipedia.org/wiki?curid=707219" title="Kopydłowo">
Kopydłowo



</doc>
<doc id="707226" url="https://pl.wikipedia.org/wiki?curid=707226" title="Alfred Potocki (1786–1862)">
Alfred Potocki (1786–1862)

Alfred Wojciech Potocki herbu Pilawa (ur. 4 marca 1786 w Paryżu, zm. 23 grudnia 1862 w Łańcucie) – hrabia I ordynat łańcucki, marszałek Stanów Galicyjskich, piastujący godność posła z Leżajska, kawaler maltański (w zakonie od 1805 roku), kawaler Honoru i Dewocji.
Życiorys.
Alfred był właścicielem dóbr majątkowych: Krzeszowice, Łańcut, Leżajsk i Uładówka. Był oficerem armii Księstwa Warszawskiego oraz tajnym radcą austriackim. Został ranny w bitwie pod Borodino. Był też ochmistrzem wielkim galicyjskim.
Pełnił wiele funkcji państwowych nadanych w tytularnym królestwie Galicji i Lodomerii. Członek założyciel (3 lipca 1845) Galicyjskiego Towarzystwa Gospodarskiego.
Jego największą zasługą dla Łańcuta było utworzenie ordynacji z zasadą niepodzielności, niezbywalności i nieobciążalności dóbr. Ich dziedzicem mógł być wyłącznie najstarszy syn ordynata. W przypadku wygaśnięcia zaś rodu połowa majątku miała być przeznaczona na wsparcie uczącej się młodzieży, a druga dla wojskowych w stanie spoczynku.
Alfred Potocki 21 czerwca 1814 ożenił się z Józefiną Marią z Czartoryskich, córką Józefa Klemensa Czartoryskiego. Po I ordynacie do naszych czasów dotrwały przede wszystkim park w angielskim stylu krajobrazowym oraz kryta ujeżdżalnia w stylu klasycystycznym.
Dał początek gałęzi łańcuckiej i krzeszowickiej rodu Potockich, tzw. pierwszemu szczepowi Srebrnej Pilawy.
Życie prywatne.
Syn Jana (1761–1815), pisarza i podróżnika i Julii Teresy Lubomirskiej, brat Artura, ojciec Alfreda Józefa Potockiego.

</doc>
<doc id="707229" url="https://pl.wikipedia.org/wiki?curid=707229" title="Deef">
Deef

Deef – zespół muzyczny, założony przez basistę Zbigniewa Wypycha w 1984 roku w Warszawie.
Pierwszy skład zespołu stanowili muzycy:
Potem Deef tworzyli:
Kolejnym wokalistą (po "Johnnym") został Zbigniew Bieniak, który po udanym stażu w Deef, trafił do Oddziału Zamkniętego.
Zespołowi udało się zarejestrować dwa single wydane przez Tonpress: "Zmowa Milczenia Wokół Jane" w 1984 i "Zaczyna Się" w 1985. Płyty wypełniał ciekawy, profesjonalnie wykonany heavy metal lat 80. W latach 1984-87 zespół sporo koncertował aż w końcu zakończył działalność.

</doc>
<doc id="707230" url="https://pl.wikipedia.org/wiki?curid=707230" title="Karczemki (Gdańsk)">
Karczemki (Gdańsk)

Karczemki (kasz. "Karczemczi", niem. "Karczemken") – osiedle położone w obszarze dzielnicy Kokoszki, w Gdańsku.
Na osiedlu dominują domy jednorodzinne w zabudowie szeregowej i bliźniaczej. W 1980 roku powstały tu pierwsze budynki zbudowane przez Stocznię Gdańską dla pracowników.
Podział historyczny oraz lokalizacja.
Historycznie Karczemki dzielą się na:
Obecnie określeniem "Karczemki" określa się mały obszar ograniczony:
Historia.
Karczemki w 1789 należały do Ignacego Grąbczewskiego i znajdowały się na bitym trakcie gdańsko-kartuskim, jednej z głównych dróg wiodących z Gdańska. Nazwa pochodzi od karczmy lub karczm znajdujących się przy tej drodze.
W latach 1920-1939 Karczemki znajdowały się na granicy Polski z Wolnym Miastem Gdańsk. Dla upamiętnienia tego faktu rondo na skrzyżowaniu ulicy Kartuskiej i Otomińskiej od 2016 roku nosi nazwę "Rondo Graniczne Wolne Miasto Gdańsk - Rzeczpospolita Polska (1920-1939)".
Na przełomie lat 1970-1980 zaczęło powstawać osiedle mieszkaniowe. W roku 2000 ruszyły poważne inwestycje na terenie położonym na zachód od ulicy Kalinowej. Powstało eleganckie osiedle domków jedno-, dwu- oraz czterorodzinnych, zaś w północnej części – nowoczesne osiedle bloków mieszkalnych z podziemnymi garażami i parkingami.
W trakcie prac archeologicznych pod węzłem Karczemki zostały odkryte ślady osadnictwa z epoki żelaza (800-450 lat p.n.e.): ziemianki i dołki posłupowe (pozostałości po budynkach naziemnych), jamy gospodarcze, jamy odpadowe, kilkanaście tysięcy fragmentów naczyń ceramicznych, krzemienne narzędzia, kilka przedmiotów metalowych, trzy paciorki z bursztynu, dwa piecowiska (w tym mielerz).
Komunikacja.
Osiedle charakteryzuje się dobrym skomunikowaniem z centrum miasta, od którego oddalone jest o około 8,5 km. Dużą zasługę w tej łatwości skomunikowania ze Śródmieściem ma al. Armii Krajowej, która po przedłużeniu do osiedla Jasień odciążyła ulicę Kartuską z ruchu tranzytowego i pasażerskiego, przez co korki drogowe w tej części miasta występują relatywnie rzadko. Osiedle łączą z centrum miasta trzy linie autobusowe dzienne (167, 168 i 267) i linia osiedlowa 268 oraz jedna linia nocna (N3). Ta ostatnia dowozi także pasażerów do portu lotniczego w Rębiechowie.
Korzystne położenie komunikacyjne osiedle zawdzięcza także bliskiemu sąsiedztwu obwodnicy Trójmiasta, która tworzy w Karczemkach węzeł z drogą krajową nr 7 i "przekazuje" jej funkcję drogi europejskiej E28. Znajdujący się na obszarze dzielnicy węzeł był największą inwestycją drogową w Gdańsku oraz największym węzłem drogowym w północnej Polsce. Prace rozpoczęły się w 2010 roku i zostały zakończone w połowie 2012.

</doc>
<doc id="707234" url="https://pl.wikipedia.org/wiki?curid=707234" title="Ulica krokodyli">
Ulica krokodyli

Ulica krokodyli – krótkometrażowy film animowany braci Quay z 1986 roku, adaptacja opowiadania "Ulica krokodyli" Brunona Schulza, pochodzącego ze zbioru "Sklepy cynamonowe".
Opis fabuły.
W prowincjonalnym opuszczonym muzeum do zakurzonego kinetoskopu podchodzi kustosz (Feliks Stawinski). Między tryby maszyny wpuszcza strużkę swojej śliny. Ślina ożywia mechanizm i martwe przedmioty ukryte wewnątrz: lalki, śrubki, zegarki. Widz, podobnie jak lalka o fizjonomii przypominającej samego Brunona Schulza, jest świadkiem niezwykłych przemian i metamorfoz zachodzących w tym ukrytym świecie.
Muzyka.
Autorem muzyki do filmu jest polski kompozytor Lech Jankowski (w napisach końcowych „Leszek”). Był to pierwszy film Quayów do którego muzykę skomponował. Muzykę Jankowskiego bracia poznali na jednym z koncertów Polaka w połowie lat 80. w Wielkiej Brytanii. Bracia wspominają w wywiadach, że będąc w Londynie, poprosili Jankowskiego o napisanie muzyki i ten po kilku miesiącach przysłał im kasetę.

</doc>
<doc id="707235" url="https://pl.wikipedia.org/wiki?curid=707235" title="Tonia">
Tonia

2 miejscowości w Polsce:

</doc>
<doc id="707238" url="https://pl.wikipedia.org/wiki?curid=707238" title="UNA-UNSO">
UNA-UNSO

UNA-UNSO (, "УНА-УНСО", pol. "Ukraińskie Zgromadzenie Narodowe – Ukraińska Samoobrona Ludowa") – skrajnie nacjonalistyczna partia ukraińska. 
Powstała 30 czerwca 1990 we Lwowie, założona przez grupę nacjonalistycznie zorientowanej młodzieży. Składa się z UNA (Ukraińskie Zgromadzenie Narodowe), oraz z paramilitarnego skrzydła UNSO (Ukraińska Samoobrona Ludowa).
Pierwszym przywódcą był polityk i pisarz Dmytro Korczynskyj. W 1998 przywódcami organizacji zostali Jurij Szuchewycz i Andrij Szkil.
22 marca 2014 na zjeździe UNA-UNSO przekształciła się w partię polityczną Prawy Sektor. Jej przewodniczącym został Dmytro Jarosz.

</doc>
<doc id="707241" url="https://pl.wikipedia.org/wiki?curid=707241" title="Filozofia recentiorum">
Filozofia recentiorum

Filozofia recentiorum – prąd filozoficzny z I poł. XVIII wieku.
Tzw. filozofia recentiorum (z łac. "odnowiona") stała na styku schyłkowej scholastyki z rozwijającymi się naukami przyrodniczymi rozwijającymi się na przełomie XVII i XVIII w. Stanowiła on zarazem przejście do wczesnego oświecenia. Filozofia ta miała charakter eklektyczny i usiłowała godzić tradycyjną teologię i objawienie z naukami eksperymentalnymi. Wychodząc z założenia, że scholastyka nie może stawić czoła postępom deizmu i sceptycyzmu, należało więc bronić religii objawionej przez pogodzenie jej z nowoczesną wiedzą doświadczalną. Głównym jej przedstawicielem był niemiecki filozof Christian Wolff, działający na uniwersytecie w Halle.
Przenikała ona do Polski najpierw przez uczonych protestanckich z gimnazjów w Gdańsku i Toruniu, a potem przez kształcące się we Włoszech duchowieństwo katolickie. Jej czołowym przedstawicielem w I Rzeczypospolitej był Antoni Wiśniewski.

</doc>
<doc id="707242" url="https://pl.wikipedia.org/wiki?curid=707242" title="Pustkowie Kierzeńskie">
Pustkowie Kierzeńskie

Pustkowie Kierzeńskie – wieś w Polsce, położona w województwie wielkopolskim, w powiecie kępińskim, w gminie Kępno.
W latach 1975–1998 Pustkowie Kierzeńskie administracyjnie należało do województwa kaliskiego.
Przed 2023 r. miejscowość była częścią wsi Kierzno.

</doc>
<doc id="707244" url="https://pl.wikipedia.org/wiki?curid=707244" title="Krem">
Krem



</doc>
<doc id="707245" url="https://pl.wikipedia.org/wiki?curid=707245" title="Kazimierz Świtała">
Kazimierz Świtała

Kazimierz Czesław Świtała (ur. 21 kwietnia 1923 w Rakoniewicach, zm. 6 marca 2011 w Warszawie) – polski prawnik i polityk. Minister spraw wewnętrznych w latach 1968–1971, członek KC PZPR (1968–1971), szef Kancelarii Sejmu (1972–1986).
Życiorys.
Syn Wacława i Marii. W sierpniu 1944 wstąpił do Wojska Polskiego. Został przydzielony do 37 Pułku Artylerii, następnie skierowany do Oficerskiej Szkoły Artylerii przy 2 Armii WP. Ukończył ją pod koniec 1944 w stopniu podporucznika. Brał udział w walkach 2 Armii WP, jako dowódca plutonu ogniowego i oficer łącznikowy sztabu artylerii. Zdemobilizowany został w 1946 w stopniu porucznika.
W 1951 ukończył studia prawnicze w Wyższej Szkole Prawniczej w Warszawie, a następnie na Uniwersytecie Poznańskim, uzyskując dyplom magistra praw.
Od 1951 był sędzią Sądu Powiatowego i Sądu Wojewódzkiego w Poznaniu oraz Wojewódzkim Kierownikiem Szkolenia Ideologiczno-Zawodowego (od 1952). W latach 1955–1958 prezesem Sądu Wojewódzkiego w Katowicach. Od 1958 był wiceprezesem Sądu Wojewódzkiego dla miasta stołecznego Warszawy, a następnie prezesem Sądu Wojewódzkiego dla województwa warszawskiego. W latach 1960–1961 dyrektor Departamentu Nadzoru Sądowego w Ministerstwie Sprawiedliwości, w 1961 prezes Sądu Wojewódzkiego dla miasta stołecznego Warszawy, a w latach 1961–1965 zastępca Prokuratora Generalnego. W latach 1965–1967 był podsekretarzem stanu w Ministerstwie Sprawiedliwości. Od 1967 był wiceministrem spraw wewnętrznych (jednym z zastępców gen. Mieczysława Moczara), a od 15 lipca 1968 do 13 lutego 1971 był ministrem tegoż resortu w czwartym rządzie Józefa Cyrankiewicza oraz rządzie Józefa Cyrankiewicza i Piotra Jaroszewicza. Jako minister spraw wewnętrznych nie odgrywał decydującej roli w kierowaniu resortem (a w szczególności pionem bezpieczeństwa), gdyż nie wywodził się z aparatu bezpieczeństwa.
W grudniu 1970 uczestniczył w naradzie w gabinecie I sekretarza KC PZPR Władysława Gomułki, podczas której podjęto decyzję o użyciu broni wobec protestujących na Wybrzeżu. Po wydarzeniach grudniowych 1970 został usunięty ze stanowiska ministra spraw wewnętrznych i przeniesiony na stanowisko szefa Kancelarii Sejmu, które sprawował w latach 1972–1986.
W marcu 1948 wstąpił do Polskiej Partii Robotniczej, a następnie do Polskiej Zjednoczonej Partii Robotniczej. Był członkiem egzekutywy podstawowej organizacji partyjnej PZPR przy Wyższej Szkole Prawniczej im. Teodora Duracza (do 1949) i przy Sądzie Wojewódzkim w Poznaniu, a także I sekretarzem POP przy Sądach Poznańskich (1952–1954), w latach 1968–1971 był członkiem Komitetu Centralnego PZPR.
Członek Związku Bojowników o Wolność i Demokrację, w latach 1979–1990 członek prezydium Zarządu Głównego ZBoWiD, od 1985 przewodniczący Komisji Weryfikacyjnej ZG ZBoWiD. Od 1951 był także członkiem Związku Prawników Polskich (od 1968 wiceprezes). Wieloletni prezes Towarzystwa "Polska – Turcja".
W 1995 oskarżony o sprawstwo kierownicze masakry robotniczej na Wybrzeżu w 1970. Ze względu na zły stan zdrowia został wyłączony z postępowania sądowego w tej sprawie.
Mieszkał w Warszawie. Był żonaty z Urszulą Marią z domu Stróżyk (1926–2004). Pochowany na cmentarzu Powązki Wojskowe w Warszawie (kwatera B35-2-5).

</doc>
<doc id="707247" url="https://pl.wikipedia.org/wiki?curid=707247" title="Pueblo Ledesma">
Pueblo Ledesma

Pueblo Ledesma jest dzielnicą argentyńskiego miasta Libertador General San Martín leżącego w prowincji Jujuy. Dzielnica liczy około 3.5 tys. mieszkańców.
Miasto jest siedzibą klubu piłkarskiego Atlético Ledesma.

</doc>
<doc id="707248" url="https://pl.wikipedia.org/wiki?curid=707248" title="Zespół kociego krzyku">
Zespół kociego krzyku

Zespół kociego krzyku, zespół miauczenia kota (zespół Lejeune’a, zespół monosomii 5p, fr. "maladie du cri du chat", ang. "cri du chat syndrome", "cat cry syndrome") – choroba genetyczna wywołana delecją krótkiego ramienia chromosomu 5. Częstość występowania zespołu ocenia się na od 1:15 000 do 1:50 000 żywych urodzeń.
Historia.
Pierwszym, który opisał zespół objawów spowodowanych delecją krótkiego ramienia chromosomu 5, był Jérôme Lejeune i jego współpracownicy.
Etiologia.
Zespół kociego krzyku powoduje delecja krótkiego ramienia chromosomu 5 (kariotyp codice_1 lub codice_2). Wielkość delecji może być różna, od 5p15.2 do całego krótkiego ramienia. Przypuszcza się, że do genów, których delecja wpływa na fenotyp zespołu kociego krzyku, należą położone na krótkim ramieniu chromosomu 5 geny kodujące białka biorące udział w rozwoju mózgu – semaforynę F i delta-kateninę, a także gen kodujący telomerazę.
Obraz kliniczny.
Na fenotyp pacjentów z zespołem monosomii 5p składają się małe wady wrodzone, czyli cechy dysmorficzne i duże wady wrodzone narządów wewnętrznych. W okresie noworodkowym stwierdza się niską masę urodzeniową, niechęć do ssania, słabe przybieranie na wadze, wiotkość (hipotonia mięśniowa), utrudnione oddychanie.
Cechy dysmorficzne.
Charakterystyczny zestaw cech dysmorficznych twarzy, tzw. gestalt (niemiecki termin stosowany w dysmorfologii):
W okresie noworodkowym i pierwszych miesiącach okresu niemowlęcego stwierdza się charakterystyczny płacz dziecka, zwykle prowadzący do prawidłowej diagnozy i od którego zespół wziął swoją nazwę. Płacz przez wysoką tonację dźwięków i monotonię przypomina miauczenie kota. Wiązane jest to z nieprawidłową budową krtani (krtań jest mała, wąska, romboidalnego kształtu) i nagłośni (wiotka, mała, hipotoniczna), a także zaburzeniami czynnościowymi i strukturalnymi układu nerwowego. Malformacje podstawy czaszki wskazują na współistnienie nieprawidłowości rozwoju pierwotnego tyłomózgowia ("rhomboencephalon") i krtani w trakcie rozwoju zarodkowego. Nietypowy płacz zanika w ciągu kilku miesięcy.
Spotyka się ponadto zmiany kostno-stawowe, takie jak koślawość kończyn, nadmierna ruchomość stawów i syndaktylia. Na skórze mogą występować naczyniaki i wyrośla przeduszne. Ocena dermatoglifów ujawnia zmniejszoną liczbę listewek skórnych na opuszkach palców, przewagę wirów i łuków, zmniejszoną liczbę tzw. pętlic łokciowych, obecność bruzdy poprzecznej dłoni, wysokie położenie trójramiennika "t"' na dłoni i pojedynczą bruzdę zgięciową w okolicy małego palca.

</doc>
<doc id="707252" url="https://pl.wikipedia.org/wiki?curid=707252" title="Atlético Ledesma Pueblo Ledesma">
Atlético Ledesma Pueblo Ledesma

Club Atlético Ledesma, znany jako Atlético Ledesma − argentyński klub piłkarski z siedzibą w mieście Pueblo Ledesma leżącym w prowincji Jujuy.
Osiągnięcia.
Udział w mistrzostwach Argentyny Nacional (5): 1976, 1977, 1978, 1979, 1984
Historia.
Klub założony został 2 grudnia 1928 roku. W roku 1978 oddano do użytku stadion klubu Estadio Trapiche Azucarero. W sezonie 2005/06 Ledesma występował w Torneo Argentino B, ale w 2006/07 klub wycofał się z rozgrywek.

</doc>
<doc id="707253" url="https://pl.wikipedia.org/wiki?curid=707253" title="Karabin jednostrzałowy">
Karabin jednostrzałowy

Karabin jednostrzałowy – karabin w którym strzelec po oddaniu strzału musi załadować broń pojedynczym nabojem (broń nie posiada magazynka).
Wśród karabinów jednostrzałowych możemy wyróżnić:
Od lat 60 XIX w. karabiny jednostrzałowe były stopniowo wypierane przez karabiny powtarzalne (posiadające magazynki), aż do ich całkowitego zmarginalizowania pod koniec stulecia.

</doc>
<doc id="707255" url="https://pl.wikipedia.org/wiki?curid=707255" title="Club Atlético Ledesma">
Club Atlético Ledesma



</doc>
<doc id="707258" url="https://pl.wikipedia.org/wiki?curid=707258" title="Wadym Het´man">
Wadym Het´man

Wadym Petrowycz Het´man, ukr. Вадим Петрович Гетьман (ur. 12 lipca 1935 w Snitynie w obwodzie połtawskim, zm. 22 kwietnia 1998 w Kijowie) – ukraiński polityk i ekonomista, w 1992 prezes Narodowego Banku Ukrainy.
Życiorys.
Ukończył studia ekonomiczne w Kijowskim Instytucie Finansów i Ekonomii. Pracował w instytucjach finansowych i planistycznych. W 1975 został pierwszym wiceprzewodniczącym państwowego komitetu do spraw cen Ukraińskiej SRR. W latach 1987–1992 był prezesem zarządu banku rolno-przemysłowego Ukraińskiej SRR (który w 1992 został przekształcony w komercyjny bank „Ukrajina”). Od marca do grudnia 1992 był prezesem Narodowego Banku Ukrainy, w 1990 i 1994 uzyskiwał mandat posła do ukraińskiego parlamentu. Był jednym z organizatorów międzybankowej giełdy walutowej UMWB i jednym z autorów reformy walutowej.
Zginął 22 kwietnia 1998, został zastrzelony w windzie swojej kamienicy. Oskarżony o to zabójstwo Serhij Kulew został w 2003 skazany na karę dożywotniego pozbawienia wolności.

</doc>
<doc id="707266" url="https://pl.wikipedia.org/wiki?curid=707266" title="Gubernatorzy Irlandii Północnej">
Gubernatorzy Irlandii Północnej

Gubernator Irlandii Północnej (ang. "Governor of Northern Ireland"), reprezentant Korony Brytyjskiej w Irlandii Północnej, urząd powstał w 1922 r. i zastąpił Lorda Namiestnika Irlandii. Zniesiony został w 1973 r., a jego kompetencje przejął utworzony rok wcześniej minister ds. Irlandii Północnej.

</doc>
<doc id="707268" url="https://pl.wikipedia.org/wiki?curid=707268" title="Baron Gilmour of Craigmillar">
Baron Gilmour of Craigmillar



</doc>
<doc id="707270" url="https://pl.wikipedia.org/wiki?curid=707270" title="Mistrzostwa świata w narciarstwie alpejskim">
Mistrzostwa świata w narciarstwie alpejskim

Mistrzostwa świata w narciarstwie alpejskim to oprócz igrzysk olimpijskich główna impreza dla zawodników z całego świata w konkurencjach narciarstwa alpejskiego. Organizowane są co dwa lata przez Międzynarodową Federację Narciarską (FIS). Pierwsze mistrzostwa odbyły się w 1931 roku w szwajcarskim Mürren. Najwięcej razy mistrzostwa świata w narciarstwie alpejskim organizowała Austria, która gościła najlepszych narciarzy klasycznych aż dziewięciokrotnie (wliczając w to Zimowe Igrzyska Olimpijskie 1964 i Zimowe Igrzyska Olimpijskie 1976). Spośród wszystkich miast organizujących te zawody najczęściej, pięciokrotnie, rola ta przypadała szwajcarskiemu Sankt Moritz, które gospodarzem było w latach 1934, 1948, 1974, 2003 oraz w 2017. W Polsce mistrzostwa świata w narciarstwie alpejskim odbyły się jak dotąd jeden raz, w 1939 roku, a organizatorem było Zakopane.
W 1941 roku odbyły się mistrzostwa świata w Cortinie d’Ampezzo, jednak w 1946 roku FIS zadecydowała, że wyniki tych mistrzostw nie będą oficjalnie uznawane, gdyż liczba zawodników była zbyt mała (startowały ekipy III Rzeszy, Szwecji, Finlandii, Włoch i Szwajcarii).
Klasyfikacja medalowa.
"Stan MŚ 2023 9 Luty" 

</doc>
<doc id="707279" url="https://pl.wikipedia.org/wiki?curid=707279" title="Mychajło Horyń">
Mychajło Horyń

Mychajło Mykołajowycz Horyń, ukr. Михайло Миколайович Горинь (ur. 17 czerwca 1930 we wsi Kniesioło, zm. 13 stycznia 2013 we Lwowie) – ukraiński polityk, dysydent, brat Mykoły i Bohdana.
Życiorys.
Z wykształcenia był psychologiem, w latach 1949–1955 studiował na Uniwersytecie Lwowskim. W 1953 usunięto go z uczelni za odmowę wstąpienia do Komsomołu, za wstawiennictwem rektora został przyjęty z powrotem. Aresztowany pierwszy raz w 1965, po kilkumiesięcznym śledztwie skazany na 6 lat łagru o zaostrzonym reżimie. W 1967 skazany na karę 3 lat pozbawienia wolności o najcięższym reżimie, zwolniony pod koniec 1971. W czerwcu 1982 skazany na 10 lat łagru i 5 lat zesłania.
Należał do Ukraińskiej Grupy Helsińskiej, Ukraińskiego Związku Helsińskiego, a w latach 1992–1995 przewodniczył Ukraińskiej Partii Republikańskiej.
Współorganizował Ludowy Ruch Ukrainy na rzecz Przebudowy. W latach 1990–1994 zasiadał w Radzie Najwyższej. Od 1997 należał do Republikańskiej Partii Chrześcijańskiej.
Pochowany na Cmentarzu Łyczakowskim we Lwowie.
Odznaczony ukraińskimi: Orderem Wolności, Orderem Jarosława Mądrego, Orderem za Odwagę i Orderem „Za zasługi”.

</doc>
<doc id="707282" url="https://pl.wikipedia.org/wiki?curid=707282" title="Bohdan Horyń">
Bohdan Horyń

Bohdan Mykołajowycz Horyń, ukr. Богдан Миколайович Горинь (ur. 10 lutego 1936 we wsi Kniesioło w gminie Strzeliska Nowe powiatu bóbreckiego) – ukraiński dysydent i polityk, brat Mykoły i Mychajła.
Życiorys.
Z wykształcenia filolog i literaturoznawca, absolwent Uniwersytetu Lwowskiego. Pracował m.in. jako nauczyciel. W 1965 został aresztowany i sądzony za „antyradziecką propagandę”, skazano go na karę trzech lat pobytu w łagrze. Zwolniony w 1968, był robotnikiem fizycznym. Od 1976 był pracownikiem naukowym w Lwowskiej Galerii Sztuki. Należał do założycieli Ukraińskiej Grupy Helsińskiej i Ukraińskiego Związku Helsińskiego. W latach 1990–1998 sprawował mandat deputowanego do Rady Najwyższej. Współorganizował „Ruch”. Zasiadł we władzach Ludowego Ruchu Ukrainy, później został jednym z liderów Republikańskiej Partii Chrześcijańskiej. Zaangażował się w działalność towarzystwa współpracy Ukrainy i Polski.

</doc>
<doc id="707286" url="https://pl.wikipedia.org/wiki?curid=707286" title="Barbara Fijewska">
Barbara Fijewska

Barbara Fijewska (ur. 6 października 1919 w Warszawie, zm. 1 stycznia 2005 tamże) – polska choreograf teatralny i filmowy, reżyser teatralny, aktorka filmowa, tancerka, pedagog (nauczycielka rytmiki i tańca w PWST w Łodzi). Siostra aktora Tadeusza Fijewskiego oraz reżysera i aktora Włodzimierza Fijewskiego.
Absolwentka Prywatnej Szkoły Tańca Scenicznego Tacjanny Wysockiej i Studium Iwo Galla w Warszawie. W latach 1932–1939 występowała jako tancerka estradowa. W czasie II wojny światowej wojny pracowała w Fabryce Kabli w Ożarowie. Brała udział w powstaniu warszawskim (pseud. "Puk", "Basia" w stopniu plutonowego w III Zgrupowaniu "Konrad", a następnie została wywieziona do obozu koncentracyjnego w Bergen-Belsen. Po zakończeniu wojny występowała (wraz z Tadeuszem Fijewskim w Teatrze im. Bogusławskiego, który został założony przez Leona Schillera w Belgii (w Lingen). Do Polski powróciła w grudniu 1945 r. wraz z Leonem Schillerem, który zaangażował ją do PWST, gdzie w latach 1946-1949 uczyła choreografii i ruchu scenicznego i pracowała (wraz z Schillerem i Ludwikiem René dla Teatru Wojska Polskiego w Łodzi realizując sztuki propagandowe (m.in. "Młodą Gwardię" Aleksandra Fadiejewa.
W 1949 zamieszkała w Warszawie, gdzie pracowała dla Schillera (Teatr Polski w Warszawie) i Władysława Krasnowieckiego (w Teatrze Narodowym). Zagrała w propagandowym filmie "Ostatni etap". W roku 1955 nadano jej "za zasługi dla Polski socjalistycznej" Medal 10-lecia Polski Ludowej i Srebrny Krzyż Zasługi.
Od 1947 r. współpracowała z wieloma teatrami jako autorka układów tanecznych i ruchu scenicznego. W 1949 r. zadebiutowała jako reżyser teatralny.
Pochowana na cmentarzu Powązkowskim w Warszawie (katakumby, rząd 96-3).

</doc>
<doc id="707292" url="https://pl.wikipedia.org/wiki?curid=707292" title="Pierwsza oferta publiczna">
Pierwsza oferta publiczna

Pierwsza oferta publiczna, IPO (od ang. "initial public offering") – dokonywana po raz pierwszy oferta publiczna dotycząca określonych papierów wartościowych.
Jednym z najistotniejszych elementów pierwszej oferty publicznej jest przygotowanie prospektu emisyjnego i postępowanie przed instytucją nadzorującą dopuszczenie do obrotu giełdowego.
Procedura pierwszej oferty publicznej w Polsce.
Publicznym proponowaniem nabycia papierów wartościowych jest propozycja ich nabycia w dowolnej formie i w dowolny sposób, jeżeli propozycja jest skierowana do co najmniej 150 osób lub do nieoznaczonego adresata. Może być ono przeprowadzane wyłącznie w formie oferty publicznej. Z kolei ofertą publiczną jest przekazanie, wspomnianej powyżej grupie osób informacji, dotyczących publicznej oferty, w dowolnej formie i w dowolny sposób, o papierach wartościowych i warunkach dotyczących ich nabycia, stanowiących dostateczną podstawę do podjęcia decyzji o odpłatnym nabyciu tych papierów wartościowych.
W przypadku pierwszej oferty publicznej (IPO), oferty publicznej lub dopuszczenia papierów wartościowych do obrotu na rynku regulowanym wymaga sporządzenia, zatwierdzenia (przez Komisję Nadzoru Finansowego) oraz publikacji prospektu emisyjnego. Szczegóły procedury IPO wynikają z przepisów prawa, m.in. ustawy o ofercie publicznej i warunkach wprowadzania instrumentów finansowych do zorganizowanego systemu obrotu oraz o spółkach publicznych z dnia 29 lipca 2005 r.
Powyższa ustawa przewiduje również odstępstwa od wspomnianej reguły. Ich selekcja polega głównie na charakterze emisji – jej wielkości, jednostkowej wartości nominalnej papieru wartościowego czy osobie nabywcy.
Następujące sytuacje nie przewidują konieczności sporządzenia, zatwierdzenia oraz publikacji prospektu emisyjnego:
Inwestorami kwalifikowanymi są między innymi instytucje finansowe lub inne osoby prawne uprawnione do działania na rynkach finansowych (w tym dom maklerski, bank, zagraniczna firma inwestycyjna, fundusz inwestycyjny, otwarty fundusz emerytalny, zakład ubezpieczeń), inne osoby prawne oraz osoby fizyczne spełniające warunki wpisu do rejestru inwestorów kwalifikowanych.
Podobnie w przypadku dopuszczenia pewnych papierów wartościowych do obrotu na rynku regulowanym nie są wymagane sporządzenie, zatwierdzenie oraz publikacja prospektu emisyjnego. Są to:
W przypadku wymienionych powyżej obu sytuacjach, związanych z oferta publiczną i rynkiem regulowanym, emitent zobowiązany będzie sporządzić memorandum informacyjne, które jest mniej obszerne niż prospekt emisyjny, a co za tym idzie związane są z nim mniejsze koszty. Organ nadzoru ma prawo w ciągu 20 dni zgłosić ewentualny sprzeciw co do tej formy oferty lub ubiegania się o dopuszczenie do obrotu na rynku regulowanym, gdy nie odpowiada ona wymogom prawnym. Konsekwencją może być wezwanie do wniesienia odpowiednich zmian lub całkowicie zablokowanie działania emitenta, gdyby miało to zaszkodzić interesom inwestorów lub rażąco naruszyć prawo.

</doc>
<doc id="707293" url="https://pl.wikipedia.org/wiki?curid=707293" title="Vancouver Canucks">
Vancouver Canucks

Vancouver Canucks – kanadyjski klub hokejowy z siedzibą w Vancouver. Od 1970 roku występuje w NHL.
Historia.
Pierwszy klub o nazwie Canucks został założony w Vancouver w 1945 roku. Występował on w latach 1945–1970 w niższych ligach hokejowych: PCHL i WHL. Pierwsze próby wejścia klubu z Vancouver do NHL miały miejsce w 1967 roku, jednak wniosek został wówczas odrzucony. Rok później pojawiła się możliwość przeniesienia do Vancouver z Oakland tamtejszego klubu Seals, jednak została zablokowana przez władze NHL. Otrzymano wówczas jednak zapewnienie, że podczas kolejnego poszerzania ligi miejsce w niej otrzyma Vancouver. Grający w WHL klub Canucks został przejęty przez nowe władze i w 1970 roku wraz z Buffalo Sabres został włączony do ligi NHL.
W historii występów w NHL drużyna 3-krotnie awansowała do finału Pucharu Stanleya. Wszystkie trzy finały Canucks przegrali – w 1982 roku musieli uznać wyższość New York Islanders, w 1994 – New York Rangers, a w 2011 – Boston Bruins. W ciągu 23 lat występów w NHL 3-krotnie byli mistrzami dywizji. W sezonie zasadniczym 2010–11 drużyna wygrała jedyny jak do tej pory Puchar Prezydenta (ang. Presidents’ Trophy).
Symbole klubowe.
Nazwa.
Nazwy "Canucks" używał protoplasta hokejowego klubu z Vancouver, który występował do 1970 roku w WHL. Nazwa klubu pochodzi od słowa „Canuck” – synonimicznego określenia Kanadyjczyka w języku potocznym.
Herb i barwy.
Obecne barwami klubowymi Canucks są: niebieski, zielony, srebrny i biały. Wszystkie barwy mają odniesienie do przyrody okolic Vancouver: niebieski to Strait of Georgia i Ocean Spokojny, zielony to lasy okalające miasto (m.in. Cypress Provincial Park i Mt Seymour Provincial Park), srebrny i biały to zaśnieżone szczyty (m.in. w pasmie Gór Nadbrzeżnych). W latach 1978–1997 barwami klubowymi Canucks były: czarny, czerwony i żółty.
Obecny główny herb klubu funkcjonuje, z drobnymi zmianami, od 1997 roku. Jest to orka (stylizowana na malunki plemienia Haida) przebijająca się przez taflę lodu. Cała grafika zawiera się w kształt litery C. Zgodnie z tradycją klub posiada także herby alternatywne: „The Stick-in-Rink” („Kij na Lodowisku”) oraz „Johnny Canuck” (kanadyjski bohater kreskówek i superbohater komiksowy).
Maskotka.
Maskotką klubu jest Fin the Whale (Orka Fin). Jest to antropomorficzna orka. Podczas przerw w meczach do jej zadań należy jeżdżenie po tafli i wystrzeliwanie do widzów gadżetów z działek ze sprężonym powietrzem.
Sezon po sezonie.
Legenda:
Z = Zwycięstwa, P = Porażki, R = Remisy (do sezonu 2004/2005), PK = Przegrane po dogrywce lub karnych, Pkt = Punkty, ZB = Bramki zdobyte, SB = Bramki stracone
Afiliacje.
Zespół posiada afiliację w postaci klubów farmerskich w niższych ligach.

</doc>
<doc id="707294" url="https://pl.wikipedia.org/wiki?curid=707294" title="Ochotniczy Legion Flandryjski">
Ochotniczy Legion Flandryjski

Ochotniczy Legion Flandryjski (fl. "Legion Flandern", niem. Freiwilligen-Legion Flandern) – kolaboracyjna formacja zbrojna złożona z Flamandów w służbie Niemiec podczas II wojny światowej.
Historia.
Po zajęciu Belgii przez Niemców flamandzkie organizacje faszystowskie i nacjonalistyczne, w tym głównie Flamandzki Związek Narodowy (Vlaams Nationaal Verbond) Gustave'a de Clerq'a, postanowiły rozpocząć rekrutację do niemieckiego wojska w celu walki z "zagrożeniem bolszewickim". Jeszcze pod koniec 1940 r. i na początku 1941 r. powstały dwie pierwsze ochotnicze jednostki wojskowe złożone z belgijskich Flamandów – Pułk "Westland" i Pułk "Nordwest", które weszły następnie w skład 5 Dywizji Pancernej SS "Wiking". 
Jednakże wobec dużego napływu ochotników, którym Niemcy obiecywali zachowanie stopni i wysługi lat ze służby w armii belgijskiej, postanowiono z części kandydatów do Pułku "Nordwest" sformować ochotniczą jednostkę. Powstała ona w lipcu 1941 r. pod nazwą Flandryjski Legion Ochotniczy. Początkowo używano też nazw Verband Flandern, Landessverband Flandern czy Bataillon Flandern. Do Legionu byli przyjmowani mężczyźni w wieku od 17 do 40 lat z preferowaniem rezerwistów armii belgijskiej. Po krótkim przeszkoleniu zostali oni wysłani na dalsze szkolenie bojowe do Radomia, a następnie Dębicy (poligon Heidelager) na obszarze Generalnego Gubernatorstwa. 6 sierpnia do legionistów szkolących się w Radomiu dołączyło ponad 400 Flamandów, wywodzących się w większości z organizacji paramilitarnej VNV Dietsche Militie/Zwarte Brigade Reimonda Tollenaere. Pod koniec sierpnia liczebność Legionu osiągnęła 875 ludzi. 
Wobec nie przestrzegania przez Niemców wcześniejszych obietnic rekrutacja do Legionu znacznie zmalała, niskie też było morale Flamandów szkolących się w Radomiu. W tej sytuacji przywódca Flamandzkiego Związku Narodowego i inicjator stworzenia Legionu, G. de Clercq, zwrócił się do Reichsführera SS Heinricha Himmlera z prośbą o interwencję i zażegnanie konfliktu. W rezultacie Niemcy zrealizowali obietnice wprowadzenia narodowej komendy i zachowania stopni z armii belgijskiej. Na poligonie SS Heidelager Legion został zreorganizowany do standardowej struktury batalionu piechoty w składzie trzech kompanii piechoty i jednej kompanii karabinów maszynowych. 
W listopadzie 1941 r. Legion liczący ponad 1100 ludzi został wysłany na front leningradzki i włączony do 2 Brygady Pancernej SS. Pierwszym dowódcą legionu był Rene Largov, który poległ pod Kopsami w styczniu 1942 r. W tej samej bitwie poległ także Reimond Tollenaere. Nowym dowódcą został SS-Sturmbannführer Michael Lippert z 5 DPanc. SS "Wiking". W marcu Flamandowie uczestniczyli w kolejnej nieudanej próbie ataku na Leningrad, w czasie której został ranny M. Lippert, a jego miejsce zajął SS-Sturnbannfüfrer Konrad Schellong, także z 5 DPanc. SS "Wiking". W czerwcu Legion odesłano z frontu na odpoczynek i uzupełnienie. Już w listopadzie powrócił w rejon Wołchowa, skąd na początku 1943 r. przerzucono go z powrotem pod Leningrad. Po krótkim odpoczynku w lutym Legion został skierowany pod Krasnyj Bor, gdzie powstrzymywał natarcie Armii Czerwonej. Walki były bardzo zacięte i krwawe; straty wyniosły ponad 1 tys. zabitych i rannych legionistów. Ocalałych 60 Flamandów niemieckie dowództwo w maju wycofało z frontu do Dębicy, gdzie jednostka została rozformowana. Większość legionistów weszła następnie w maju 1943 r. w skład Ochotniczej Brygady Szturmowej SS "Langemarck".
Umundurowanie.
Żołnierze Legionu nosili niemieckie mundury Waffen-SS z opaską z napisem "Frw. Legion Flandern" nad lewym mankietem, tarczą z czarnym lwem na żółtym tle (godło Flandrii) oraz znakiem Trifos, czyli trójramienną swastyką wpisaną w okrąg, noszoną na prawej patce kołnierza zamiast runów Sig.

</doc>
<doc id="707303" url="https://pl.wikipedia.org/wiki?curid=707303" title="Czempiń (stacja kolejowa)">
Czempiń (stacja kolejowa)

Czempiń – stacja kolejowa w Czempiniu, w województwie wielkopolskim, w Polsce.
Pasażerowie.
W roku 2017 wymiana pasażerska wyniosła 1,0-1,5 tys. osób dziennie.
W roku 2018 stacja obsługiwała 700–1000 pasażerów na dobę.
W roku 2019 wymiana pasażerska wyniosła 1,0-1,5 tys. osób dziennie.
W roku 2020 wymiana pasażerska wyniosła 500-700 osób dziennie.
W roku 2021 wymiana pasażerska wyniosła 438 tys. osób (1,2 tys. dziennie).

</doc>
<doc id="707306" url="https://pl.wikipedia.org/wiki?curid=707306" title="Ukraińska Grupa Helsińska">
Ukraińska Grupa Helsińska

Ukraińska Grupa Helsińska (Ukraińska Społeczna Grupa na rzecz Wykonania Porozumień Helsińskich) (ukr. Українська громадська група сприяння виконанню Гельсінських угод lub też Українська Гельсінська група (УГГ)) ukraińska organizacja obrony praw człowieka.
Została założona przez 10 osób w 9 listopada 1976 na wzór Moskiewskiej Grupy Helsińskiej. Na czele organizacji stanął Mykoła Rudenko, a w jej skład wchodziło ogółem (w różnych okresach) 37 osób, m.in.: Ołeksandr Berdnyk, Nina Strokata, Wasyl Stus, Łewko Łukjanenko, Iwan Kandyba, Nadija Switłyczna, Wiaczesław Czornowił, jak również Swiatosław Karawanskyj, Oksana Popowycz, Oksana Meszko, Irina Senyk, Wasyl Stus, Petro Siczko, Danyło Szumuk, Jurij Szuchewycz, Myrosław Marynowycz, Ołeksandr Berdnyk, Wasyl Romaniuk, Josyf Zisels.
Do końca 1980 roku organizacja wydała 30 deklaracji, apeli i innych dokumentów w obronie praw człowieka. Od 1979 roku w USA funkcjonowało Przedstawicielstwo Zagraniczne UGH. 
W grudniu 1976 zaczęły się rewizje i przesłuchania członków Grupy, a w styczniu 1977 aresztowania, do marca 1981 wszyscy członkowie znaleźli się w więzieniu lub na emigracji. Jednym z aresztowanych i zasadzonych w roku 1979 był Wasyl Stus, jeden z najwybitniejszych poetów ukraińskich XX, który zmarł w łagrze (4 września 1985 roku).
Na początku 1988 Grupa reaktywowała się pod przewodnictwem Łewka Łukjanenki, w marcu 1988 przekształciła się w Ukraiński Związek Helsiński.

</doc>
<doc id="707309" url="https://pl.wikipedia.org/wiki?curid=707309" title="Gościnny Dwór w Warszawie">
Gościnny Dwór w Warszawie

Gościnny Dwór – obiekt handlowy projektu Jana Jakuba Gaya i Alfonsa Kropiwnickiego, istniejący w Warszawie w latach 1841–1939 przy placu Żelaznej Bramy.
Pochodząca z języka rosyjskiego nazwa nawiązywała do podobnych obiektów istniejących w wielu miastach rosyjskiego imperium, noszących standardową nazwę "Гостинный дворъ".
Historia.
W 1841, dla uporządkowania handlu na terenie jurydyki Wielopole, wybudowano na placu Żelaznej Bramy duży budynek handlowy, zwany Gościnnym Dworem. Miał on kształt trójkąta równoramiennego o mocno zaokrąglonych narożnikach. Konstrukcja była murowana, otoczona żeliwnymi podcieniami i arkadami na słupach. Jego całkowity obwód wynosił ok. 280 metrów. Nad głównym wejściem widniał szyld „Gościnny Dwór” w języku polskim i rosyjskim. Budynek mieścił 168 niewielkich lokali sklepowych i tyleż straganów.
Podczas obrony Warszawy we wrześniu 1939 budynek uległ znacznemu zniszczeniu wskutek bombardowań dokonanych przez nacierające wojska niemieckie.
Nie został odbudowany, a jego metalowe elementy zostały przez Niemców zarekwirowane na złom.

</doc>
<doc id="707315" url="https://pl.wikipedia.org/wiki?curid=707315" title="Haydamaky">
Haydamaky

Haydamaky (, ang. trb. "Haydamaky") – ukraiński zespół folk rockowy, grający mieszankę ska, reggae, rocka, dubu i tradycyjnej muzyki ukraińskiej. Sami nazywają siebie „Ukrainian Dub Machine”, a muzykę, którą grają, „Hucuł-Punk”, „Karpatian-Ska” i „Kozak Rock”.
Historia.
Zespół powstał w 1991 roku pod nazwą Aktus i bardzo szybko zdobył popularność na undergroundowej scenie Kijowa. W 1993 roku do zespołu dołączył wokalista Ołeksandr Jarmoła, a w 1997 roku akordeonista Iwan Łenio, obaj wywodzący się ze sceny folkowej.
W 2001 roku zespół podpisał kontrakt z EMI Records i zmienił nazwę na nawiązującą do osiemnastowiecznych hajdamaków.
W 2006 roku zespół podpisał kontrakt z Eastblok Music i koncertował w Berlinie. Uzyskał również 7. miejsce na World Chart Music Europe w Radiu BBC.
Na płycie "Kobzar" w utworze "Message" gościnnie wystąpili Pablopavo i Reggaenerator z Vavamuffin oraz Grabaż (Pidżama Porno/Strachy na Lachy), zaś w remixie "Witer wije" można usłyszeć sekcję dętą Zion Train.
4 czerwca 2009 roku nakładem Agory ukazała się płyta-książka wspólnego projektu „Voo Voo i Haydamaky”. Album składał się z dziesięciu premierowych utworów autorstwa muzyków. Pierwszym singlem promującym płytę był utwór „Wyszła młoda”. W lutym 2010 roku wydawnictwo uzyskało nominację do nagrody polskiego przemysłu fonograficznego Fryderyka w kategorii: album roku folk/muzyka świata oraz nagrodę „Wirtualne Gęśle”. Płyta otrzymała status „Złotej”.
Również 2009 roku ukazała się płyta polskiego zespołu heavy metalowego Rootwater – "Visionism", na której członkowie Hajdamaków gościnnie wystąpili w utworze "Hajdamaka".
29 stycznia 2012 roku z zespołem Voo Voo wystąpili na otwarciu Stadionu Narodowego w Warszawie. 14 lutego 2012 roku zespół zmienił skład. W marcu nagrali z zespołem Püdelsi piosenkę z okazji Euro 2012 pt. „Halo Euro”.
12 grudnia 2012 nakładem wydawnictwa Lou &amp; Rocked Boys wydano w Polsce EP pt. "Call me later". EP zawiera 5 utworów we współpracy z artystami jak: Kamil Bednarek i Apollo 440.

</doc>
<doc id="707333" url="https://pl.wikipedia.org/wiki?curid=707333" title="Kamienica (góra)">
Kamienica (góra)

Kamienica (niem. "Kemnitzberg", 973 m n.p.m.) – najwyższy szczyt Grzbietu Kamienickiego Gór Izerskich w Sudetach Zachodnich.
Położona jest w środkowej części Grzbietu Kamienickiego. Odchodzą od niej trzy ramiona. Na północny zachód odchodzi ramię z Dłużcem, Wysoką i zakończone Sępią Górą nad Świeradowem-Zdrojem. Na północ odchodzi najkrótsze ramię z Kowalówką, Tłoczyną i Hucianką oraz Świerczkiem. Ku południowemu wschodowi odchodzi najdłuższe ramię, skręcające później na wschód, z Piaszczystą, Jastrzębcem, Gaikiem, Kopaniem, Kozią Szyją, Wrzosówką i Ciemniakiem.
Zbudowana jest z gnejsów należących do metamorfiku izerskiego.
Cały masyw jest zalesiony.
Turystyka.
Na południe i zachód od szczytu przechodzą szlaki turystyczne:

</doc>
<doc id="707339" url="https://pl.wikipedia.org/wiki?curid=707339" title="Mbo Mpenza">
Mbo Mpenza

Mbo Mpenza (ur. 4 grudnia 1976 w Kinszasie) – belgijski piłkarz, który występował na pozycji napastnika.
W reprezentacji zadebiutował w 1997, rozegrał 56 meczów i strzelił 3 gole. Jest starszym bratem Émile Mpenzy. W 2008 przeszedł do Larisy. Mbo zakończył karierę piłkarską w 2008 roku, głównym powodem była kontuzja.

</doc>
<doc id="707341" url="https://pl.wikipedia.org/wiki?curid=707341" title="Full Circle (album The Doors)">
Full Circle (album The Doors)

Full Circle – ósmy album studyjny amerykańskiego zespołu The Doors, wydany 17 lipca 1972 roku przez wytwórnię Elektra. Jest to jednocześnie drugi album grupy nagrany po śmierci wokalisty i frontmana Jima Morrisona, który zmarł rok wcześniej.

</doc>
<doc id="707357" url="https://pl.wikipedia.org/wiki?curid=707357" title="153P/Ikeya-Zhang">
153P/Ikeya-Zhang

153P/Ikeya-Zhang (chiń., jap.: 池谷-張彗星) – kometa długookresowa, która widoczna była gołym okiem w 2002, osiągając maks. 3,5. Była to wówczas najjaśniejsza kometa od 1997 roku.
Odkrycie i obserwacje komety.
Kometa ta została odkryta 1 lutego 2002 r. przez Japończyka Kaoru Ikeyę. Dostrzegł on ją w gwiazdozbiorze Wieloryba, kiedy świeciła z jasnością zbliżoną do 9,0 magnitudo i wykształciła komę o średnicy około 2 minut kątowych. Wstępnie nazwano ją "C/2002 C1". Po około dwóch godzinach dostrzegł ją kolejny obserwator, Chińczyk Daging Zhang.
Po analizie materiału z obserwacji z lat wcześniejszych okazało się, iż kometa ta widziana była już przez astronomów chińskich w roku 1661. Otrzymała zatem oficjalne oznaczenie „153P” i jest kometą o najdłuższym okresie orbitalnym wśród komet okresowych, a więc tych, których powrót był obserwowany i udokumentowany.
Orbita komety.
153P/Ikeya-Zhang porusza się po orbicie w kształcie bardzo wydłużonej elipsy o mimośrodzie 0,990. Peryhelium znajduje się w odległości 0,5071 j.a. od Słońca, aphelium zaś 101,92 j.a. od niego. Okres jej obiegu wokół Słońca wynosi 366,51 roku, nachylenie do ekliptyki to 28,12˚.
Przez peryhelium przeszła 18 marca 2002 r. Najbliżej Ziemi znalazła się 29 kwietnia 2002 roku (60,6 mln km). W nocy z 4/5 kwietnia 2002 r. kometę dojrzeć można było tuż obok Wielkiej Galaktyki w Andromedzie.

</doc>
<doc id="707361" url="https://pl.wikipedia.org/wiki?curid=707361" title="Zjawisko Gunna">
Zjawisko Gunna

Efekt Gunna – spadek ruchliwości elektronów wraz ze wzrostem natężenia pola powyżej natężenia krytycznego.
Efekt spowodowany jest tym, że w miarę zwiększania natężenia pola elektrycznego elektrony "przeskakują" z doliny centralnej do doliny satelitarnej, gdzie są mniej ruchliwe. Dla E &gt; Ek wszystkie elektrony znajdują się w dolinie satelitarnej.
Zjawisko to znajduje zastosowanie w mikrofalowych generacyjnych diodach Gunna.

</doc>
<doc id="707362" url="https://pl.wikipedia.org/wiki?curid=707362" title="Joseph Perry (biskup)">
Joseph Perry (biskup)

Joseph Nathaniel Perry (ur. 18 kwietnia 1948) – jest wikariuszem biskupim Archidiecezji Chicago i biskupem pomocniczym J.E. arcyb. Francisa kardynała George, święcenia kapłańskie przyjął w 24 maja 1975 r. święcenia biskupie 29 czerwca 1998 r.
W latach 70., 80. i 90. XX w. pełnił posługę kapłańską w Archidiecezji Milwaukee. Studiował prawo kanoniczne na Catholic University of America w Waszyngtonie, był członkiem Trybunału Archidiecezji Milwaukee w latach 1983-1995. W latach 1995-1998 proboszcz kościoła pw. Wszystkich Świętych w Milwaukee.
Wykładowca prawa kanonicznego na Sacred Heart School of Theology, Hales Corners w stanie Wisconsin; Marquette University Law School w Milwaukee oraz w Seminarium St. Mary of the Lake w Mundelein w stanie Illinois.
Jest członkiem i wiceprezesem National Black Catholic Congress oraz kapelanem Rycerstwa św. Piotra Clavera. Od 1977 jest członkiem The Canon Law Society of America w Waszyngtonie. Współpracuje ze Zgromadzeniem św. Jana Kantegoz Chicago.
W listopadzie 2006 wraz z księżmi ze Zgromadzenia św. Jana Kantego z Chicago gościł w Polsce. 26 listopada 2006 o godz. 13.30 w kościele pw. Trójcy Przenajświętszej przy klasztorze Zakonu Szpitalnego św. Jana Bożego - oo.Bonifratrów w Krakowie - Kazimierzu, jako pierwszy biskup diecezjalny w Polsce po reformie liturgicznej, odprawił uroczystą pontyfikalną mszę świętą w klasycznym rycie rzymskim.

</doc>
<doc id="707366" url="https://pl.wikipedia.org/wiki?curid=707366" title="Bart Goor">
Bart Goor

Bart Goor (wym. ; ur. 9 kwietnia 1973 r. w Neerpelt) jest belgijskim piłkarzem grającym na pozycji pomocnika.
W drużynie narodowej zadebiutował w 1999 i z czasem stał się jej podstawowym zawodnikiem. Rozegrał w niej 78 meczów i zdobył 13 goli.

</doc>
<doc id="707367" url="https://pl.wikipedia.org/wiki?curid=707367" title="Przegub Weissa">
Przegub Weissa

Przegub Weissa – przegub homokinetyczny kulowy, w którym cztery kule przenoszące moment obrotowy toczą się w odpowiednio ukształtowanych prowadnicach wykonanych w widełkach części napędzanej i napędzającej przegubu. Ukształtowanie prowadnic sprawia, że w przypadku przesunięcia względnego widełek kule ustawiają się tak, że płaszczyzna przechodząca przez środki kul dzieli na połowę kąt między wałami napędzanym i napędzającym. Dzięki temu oba wały mają taką samą prędkość. Natomiast występująca piąta kula służy do środkowania widełek. Ustala się ją w określonym położeniu za pomocą kołka wsuniętego jednym końcem w kanał widełek, a drugim w otwór kołka.

</doc>
<doc id="707372" url="https://pl.wikipedia.org/wiki?curid=707372" title="Leo Clijsters">
Leo Clijsters

Leo Albert Jozef Clijsters (ur. 9 listopada 1956 r. w Opitter, Belgia, zm. 4 stycznia 2009 w Gruitrode) znany też jako "Lei", był piłkarzem belgijskim, grającym na pozycji obrońcy.
Karierę zaczynał w klubie Opitter FC. Później grał w Club Brugge, KSK Tongeren, Patro Eisden Maasmechelen, Thor Waterschei, KV Mechelen i RFC Liège. Z KV Mechelen osiągnął największe sukcesy. Zdobył z tym klubem Puchar Belgii w 1987, Puchar Zdobywców Pucharów i Superpuchar Europy w 1988 oraz mistrzostwo w 1989 będąc kapitanem zespołu. W 1988 został uznany za najlepszego piłkarza ligi belgijskiej.
W drużynie narodowej zagrał 40 razy. Grał na mundialu w 1986 i mundialu w 1990.
Po zakończeniu kariery sportowej, pracował jako trener z Patro Eisden, AA Gent, Lommel SK i Diest.
Życie prywatne.
Miał jednego brata, Johannesa Jacobusa Clijsters.
W 1982 roku poślubił Els Vandecaetsbeek, wielokrotną mistrzynię Belgii w gimnastyce, młodszą od niego o dziewięć lat.
8 czerwca 1983 w Bilzen urodziła się pierwsza córka pary, Kim Antonie Lode Clijsters, która została wybitną tenisistką, liderką rankingu światowego i zwyciężczynią sześciu turniejów wielkoszlemowych. Od 2007 jest żoną Briana Lyncha, amerykańskiego koszykarza.
18 stycznia 1985 w Bilzen przyszła na świat ich druga córka, Elke Karin Louis Clijsters, również tenisistka. W latach 2008-2016 jej mężem był Jelle Van Damme, belgijski piłkarz.
Leo Clijsters i jego żona rozwiedli się wiosną 2005.
Ma pięcioro wnuków, w tym dwóch noszących jego imię: Cruz Leo Van Damme (ur. 2009) i Jack Leon Lynch (ur. 2013).

</doc>
<doc id="707373" url="https://pl.wikipedia.org/wiki?curid=707373" title="Rednex">
Rednex

Rednex – szwedzki zespół tworzący muzykę będącą mieszanką gatunków country oraz w niektórych piosenkach motywów pieśni Indian amerykańskich.
Nazwa zespołu jest umyślnie zniekształconą formą amerykańskiego terminu "rednecks", stosowanego dla mieszkańców południowych stanów USA.
Janne Ericsson, Örjan Öberg oraz Pat Reiniz, trzech szwedzkich producentów, którzy spróbowali wymieszać muzykę country z muzyką techno, postanowiło powołać do życia Rednex. Zadecydowali o odświeżeniu tradycyjnej pieśni ludowej, "Cotton-Eyed Joe", i przedstawienia jej w postaci współczesnej muzyki tanecznej.
W roku 2000 również singel "Spirit of the Hawk", pochodzący z albumu "Farm Out" zdobył znaczną popularność w europejskich dyskotekach.
Rednex wystawił się na sprzedaż za 2 900 000 dolarów. W cenie tej jest zespół oraz wszystko, co do niego należy wraz z prawami autorskimi do utworów oraz nazw.
Wystawił też wszystkie swoje utwory, w tym najnowszy "Devil's on the Loose" na The Pirate Bay do ściągnięcia za darmo wraz z darmowymi dodatkami oraz informacjami w plikach PDF.

</doc>
<doc id="707374" url="https://pl.wikipedia.org/wiki?curid=707374" title="Droga R9 (Belgia)">
Droga R9 (Belgia)

Droga R9, nazywana także "wewnętrzną obwodnica Charleroi" lub "małą obwodnica Charleroi" () – jednokierunkowa obwodnica belgijskiego miasta Charleroi o parametrach autostrady.
Na obwodnicy obowiązuje kierunek jazdy przeciwny do ruchu wskazówek zegara. Z trasy korzysta głównie ruch lokalny – tranzyt wykorzystuje drogę R3 oraz fragment autostrady A15 (E42). Autostrady A54 i A503 umożliwiają połączenie z zewnętrzną obwodnicą miasta – R3.
Historia.
Trasę oddawano do użytku etapami, w latach 1974–1975.
W latach 2014–2020 dokonano odnowienia estakad znajdujących się w południowej części centrum Charleroi oraz niektóre z wiaduktów łącznic. Prace wykonano w trzech fazach, a łączny koszt remontu 15 obiektów inżynieryjnych i 9 węzłów wyniósł 26 milionów euro.
Trasy europejskie.
Arteria jest częścią trasy europejskiej E420, łączącej Nivelles z Reims.
Natężenie ruchu.
W 2017 roku natężenie ruchu na drodze kształtowało się na poziomie od 30 do 40 tysięcy pojazdów.

</doc>
<doc id="707375" url="https://pl.wikipedia.org/wiki?curid=707375" title="Number of the beast">
Number of the beast



</doc>
<doc id="707381" url="https://pl.wikipedia.org/wiki?curid=707381" title="R9">
R9



</doc>
<doc id="707388" url="https://pl.wikipedia.org/wiki?curid=707388" title="Przegub Rzeppa">
Przegub Rzeppa

Przegub Rzeppa – przegub homokinetyczny kulowy, w którym sześć kul przenoszących moment obrotowy znajduje się w rowkach prowadzących, wykonanych na wewnętrznej powierzchni kulistej oprawy oraz zewnętrznej powierzchni piasty. Kule są utrzymywane w określonym położeniu przez koszyk, którego położenie ustalane jest przez dźwigienkę sterującą. Końce tej dźwigienki są osadzone na napędzającej i napędzanej części przegubu. Poważną wadą tego mechanizmu jest mała trwałość. W roku 1957 firma Birfield dopracowała ten rodzaj przegubu tworząc przegub Birfielda (zwany też przegubem Birfielda-Rzeppa).

</doc>
<doc id="707413" url="https://pl.wikipedia.org/wiki?curid=707413" title="Dionizy Bałaban">
Dionizy Bałaban

Dionizy Bałaban herbu Korczak (data ur. nieznana, zm. 20 maja 1663 w Korsuniu) – prawosławny metropolita kijowski.
Życiorys.
Dionizy Bałaban pochodził z Wołynia. Ukończył Kolegium Kijowsko-Mohylańskie i został wyświęcony na biskupa przez Sylwestra Kossowa. Nie otrzymał jednak przywileju królewskiego na biskupstwo chełmskie i ostatecznie otrzymał tylko biskupstwo łuckie i ostrogskie. Miał dobre stosunki z kasztelanem wołyńskim Stanisławem Kazimierzem Bieniewskim, komisarzem królewskim w rokowaniach z Kozakami. W latach 1654–1656 kilkakrotnie brał udział w poselstwie króla do Bohdana Chmielnickiego.
W 1658 r., po śmierci Kossowa, dzięki Iwanowi Wyhowskiemu został metropolitą kijowskim. Oparł się naciskom Moskwy i nie chciał przyjąć błogosławieństwa patriarchy moskiewskiego. Zwolennik unii hadziackiej.

</doc>
<doc id="707426" url="https://pl.wikipedia.org/wiki?curid=707426" title="Żyj i pozwól umrzeć (film)">
Żyj i pozwól umrzeć (film)

Żyj i pozwól umrzeć (ang. "Live and Let Die") – ósmy oficjalny film o przygodach Jamesa Bonda, na podstawie drugiej powieści o Bondzie autorstwa Iana Fleminga z 1954. W postać brytyjskiego agenta wcielił się po raz pierwszy Roger Moore.
007 ma za zadanie zbadać serię trzech morderstw dokonanych na brytyjskich agentach w Nowym Jorku, Nowym Orleanie i na Karaibach. Twórcy osadzili akcję filmu w kulturze blaxploitation i kulcie wudu.
Fabuła.
W Nowym Jorku, w siedzibie ONZ zostaje zabity brytyjski polityk, pracujący dla wywiadu w służbie Jej Królewskiej Mości. Kolejni dwaj agencji giną w Nowym Orleanie i w niewielkim karaibskim, wyspiarskim państewku San Monique. M i Monnypenny odwiedzają Jamesa Bonda, agenta 007 w jego prywatnym mieszkaniu w Londynie. M chce wysłać Bonda na kolejną misję w celu zbadania tych trzech zabójstw. Bond rusza do Nowego Jorku - miejsca pierwszego zabójstwa. Agent zabity na karaibskiej wyspie zajmował się działaniami Kanangi - dyktatora tego państwa. Kananga także przebywa w Nowym Jorku na sesji ONZ. 007 zaczyna śledzić satrapę, szybko jednak zdaje sobie sprawę, że staje się celem czarnoskórych przestępców z Harlemu. Bond rusza do tej dzielnicy. W jednej z restauracji zostaje doprowadzony przed oblicze Mr. Biga - mafijnego bossa, i ewidentnego sprzymierzeńca Kanagi. Bond poznaje także Solitaire - piękną wróżkę, jasnowidzkę, tarocistkę i kapłankę wudu, która pracuje dla Mr. Biga. Big nakazuje zabicie 007. Bondowi udaje się jednak uciec z zasadzki. Następnie Bond wyrusza na San Monique, by bliżej poznać miejsce zabójstwa jednego z agentów i być może skonfrontować się z Kanangą. W pokoju hotelowym czeka na niego agentka CIA Rosie Carver, która ma pomóc mu w misji. Rosie okazuje się jednak podwójną agentką na usługach Kanangi, zdemaskowana zostaje zabita przez Kanangę. Na San Monique, Bond z pomocą Quarrela Juniora postanawia odwiedzić wróżkę Solitaire w jej pałacu. 007 oszukuje Solitaire ustawiając talię kart tarota na swoją korzyść tak, aby pokazywały, że on i Solitaire zostaną kochankami.
Dziewczyna jest przerażona, ponieważ utrata dziewictwa pozbawi ją nadprzyrodzonych mocy. Spędzają jednak razem noc, a pozbawiona swych zdolności dziewczyna postanawia dołączyć do Bonda. Bond i Solitaire następnego dnia odkrywają na San Monique zakamuflowane ogromne pola makowe, z których Kananga planuje wyprodukować tony heroiny. Po ucieczce z San Monique lecą razem do Nowego Orleanu, ostatniego miejsca zabójstwa jednego brytyjskich agentów, gdzie 007 stara się rozwikłać zagadkę i ustalić co łączy Kanangę i Mr. Biga. Okazuje się że Big i Kananga to ta sama osoba. 007 zostaje schwytany w Nowym Orleanie, a rozwścieczony Big zdejmuje przed nim swoją maskę ujawniając, że jest Dr. Kanangą - prezydentem San Monique. Kananga chce wiedzieć, czy Bond uprawiał seks z Solitaire. Kiedy okazuje się, że dziewczyna straciła swoje moce, Kananga wysyła ja z powrotem na wyspę gdzie ma być złożona jako ofiara podczas mszy wudu. Bonda zaś umieszcza na farmie krokodyli z której udaje mu się uciec. 007 porywa następnie jedną z superszybkich łodzi, którą ucieka po bagnach Luizjany przed ludźmi Kanangi. Następnie wyrusza na San Monique. Dochodzi tam do ostatecznej konfrontacji z Kanangą, który wyjawia Bondowi swój zbrodniczy plan: złoczyńca chce rzucić na rynek ogromne ilości heroiny za niską i przystępną cenę, powodując ogromną epidemię uzależnień w USA. Chce zacząć od Nowego Jorku i Nowego Orleanu. Uzależnieni od narkotyku Kanangi, mają kupować go od niego systematycznie zapewniając ogromny, stały dopływ gotówki. Ostatecznie Bondowi udaje się uwolnić Solitaire oraz zniszczyć ogromne pola makowe Kanangi. Sam Kananga ginie z ręki Bonda.
Produkcja.
Jeszcze przed wybuchem afery Watergate producenci filmowi Cubby Broccoli i Harry Saltzman zaczęli szukać „nowej twarzy Bonda”. Miał to być znany aktor, z solidnym doświadczeniem i poczuciem humoru. Te warunki spełniał Roger Moore. Rola Bonda ścigała go od dziesięciu lat. Był brany pod uwagę przy pierwszym filmie „Doktor No”, potem także przy kolejnym – „Diamenty są wieczne”. Teraz znowu wypłynął jako kandydat do roli. Producenci wahali się, a tymczasem reżyser Guy Hamilton optował za swoim ulubieńcem – Burtem Reynoldsem. Ten jednak stanowczo odmówił: „Jako wielki fan Seana Connery’ego wiem jedno: jestem najlepszym Burtem Reynoldsem na świecie i nie chcę być drugim Seanem Connerym. Nigdy nie zagrałbym Bonda lepiej od niego” – powiedział.
Po wielu próbach i castingach okazało się, że Roger Moore jest najlepszy. Brytyjczyk o wyszukanych manierach, miał klasę, w dodatku znany był na świecie ze swych telewizyjnych ról, zwłaszcza w serialu „Święty”. Zanim stanął przed kamerami, odebrał telefon od Harry’ego Saltzmana. „Posłuchaj Roger, Cubby uważa, że masz lekką nadwagę. Czy mógłbyś coś z tym zrobić?”. Oczywiście przeszedł natychmiast na dietę i schudł 13 kilo. Ale wtedy producenci orzekli: „Powinieneś nieco przytyć”. Zasugerowali też, żeby skrócił fryzurę. Kiedy dostosował się do ich wskazówek, usłyszał: „Jesteś za gruby! I wciąż masz za długie włosy”. I tak to się ciągnęło, aż Roger Moore zaczął popadać w desperację: „Nie rozumiem – dziwił się – mogli sobie przecież od początku wybrać jakiegoś chudego łysego faceta”. Potem pozostało mu już tylko zmienić numer swojego domowego telefonu, który kończył się cyframi...007.
Zdjęcia do filmu powstawały na Karaibach, w Harlemie i Nowym Orleanie. Filmowcy zdawali sobie sprawę, że wzbudzą kontrowersje portretując wyrafinowanego białego szpiega wnikającego w świat czarnych zbirów. Postanowili nieco zmiękczyć ten kontrast obsadzając w roli dziewczyny Bonda – Solitaire – białą aktorkę Jane Seymour. W filmie jest też scena, w której Bond tarza się w trawie z czarnoskórą pięknością Rosie Carver (Gloria Hendry), co miało podkreślić brak uprzedzeń rasowych. Bondowi pomagają też dwaj „dobrzy czarni”. Reżyser Guy Hamilton w filmie lekko pokpiwa sobie ze staroświeckiej brytyjskości Bonda i każe na niego spojrzeć z przymrużeniem oka. Kiedy 007 zjawia się w Harlemie, wzbudza rozbawienie. Żartują sobie z niego taksówkarz i kelner, a nawet śledzący go agent CIA. Egzotyczny świat, do którego Bond wkracza, wyśmiewa się z jego manier, nawyków i ubrań.
Realizacja. Plan zdjęciowy.
16 października 1972 roku rozpoczęły się prace na planie. Zdjęcia rozpoczęto jeszcze przed ostatecznym sklompetowaniem obsady filmu. Pierwszą sceną była scena pościgu motorówkami w Luizjanie. Pomimo drobnych wypadków, zdjęcia do tej sceny przebiegły pomyślnie. Pechowo swoją pracę na planie rozpoczął Roger Moore, który zachorował na kamicę nerkową i musiał być zabrany do szpitala. W Nowy Orleanie nakręcono sceny w mieście, scenę pogrzebu w nowoorleańskim Harlemie, sceny przed restauracją Filet of Soul, a także sceny na farmie krokodyli. Stamtąd ekipa przeniosła się na Jamajkę, która udawała San Monique. Tu z kolei powstała scena ucieczki 007 piętrowym autobusem przed policją. Rogera Moore’a w niebezpieczniejszych scenach zastępował zawodowy kierowca. Jane Seymour chciała być cały czas w środku autobusu. Producenci choć z oporami zgodzili się na to. J. Seymour jest w autobusie zarówno wtedy gdy wykonuje on niebezpieczny obrót, jak i wtedy, gdy podczas przejazdu pod niskim mostem. 
Na Jamajce zarówno Roger Moore, jak i główna dziewczyna Bonda Jane Seymour przez kilka dni cierpieli na biegunkę. W grudniu ekipa przeniosła się do Londynu, gdzie nakręcono większość wnętrz, sceny rytuałów na San Monique, oraz kwaterę główną Kanangi. Zdjęcia do filmu powstawały także w Nowy Jorku, gdzie ekipa przyjechała w marcu 1973 roku. Kręcono tam wiele scen ulicznych m.in. scenę walki wręcz w Harlemie. Prace na planie filmu zakończono 15 marca 1973 roku.  

</doc>
<doc id="707433" url="https://pl.wikipedia.org/wiki?curid=707433" title="Człowiek ze złotym pistoletem (film)">
Człowiek ze złotym pistoletem (film)

Człowiek ze złotym pistoletem (ang. "The Man with the Golden Gun") – brytyjski film szpiegowski z 1974 roku, dziewiąty oficjalny film o przygodach Jamesa Bonda na podstawie trzynastej powieści o Bondzie autorstwa Iana Fleminga z 1965 roku.
Powieść powstała po śmierci autora (napisał ją inny pisarz na podstawie notatek Fleminga), ale za autora powieści uważa się Fleminga. W postać brytyjskiego agenta wcielił się po raz drugi Roger Moore. 007 dowiaduje się o planach zamachu na niego przygotowywanych przez zabójcę – Scaramangę.
Fabuła.
Do siedziby MI-6 w Londynie dociera dziwna przesyłka: złota kula z inskrypcją "007". M przypuszcza, że jest to znak, że na celowniku jedynego człowieka posługującego się podobnymi (Francisco Scaramanga) kulami znajduje się James Bond. Ostrzega o tym agenta 007. James Bond postanawia zająć się sprawą i odłożyć misję, którą w tej chwili się zajmuje: śledzenie naukowca, niejakiego Gibsona wynalazcy Solexu - przełomowego agregatora energii słonecznej, który może rozwiązać narastający na świecie kryzys energetyczny. Korzystając ze wskazówki Monnypenny, Bond wyrusza do Bejrutu. Ma się tam spotkać z kochanką ostatniej ofiary Scaramangi by dowiedzieć się o nim i jego metodach więcej szczegółów. Podczas spotkania 007 odzyskuje kulę, którą zabito poprzednią ofiarę. W laboratorium Q, Bond dowiaduje się że kule są produkowane przez rusznikarza z Makau. Bond wyrusza na Daleki Wschód. W Makau spotyka się z rusznikarzem i wydobywa od niego informacje w jaki sposób i komu wyprodukowane dla Scaramangi złote kule są przekazywane. Okazuje się, że kule trafiają do niejakiej Andrei Anders, która potem wywozi je do Hongkongu. Bond śledzi Andreę i w brutalny sposób wydobywa z niej kolejne informacje. W Hongkongu kule odbierane są w jednym z klubów ze striptizem. Bond udaje się na miejsce gdzie... jest świadkiem zabójstwa naukowca Gibsona, wynalazcy Solexu. Solex przechwytuje karzeł Nick-Nack bezpośredni pomocnik Scaramangi. Tymczasem Bond zostaje aresztowany jako podejrzany w zabójstwie Gibsona. Jest to jednak tylko przykrywka. W rzeczywistości "hongkońscy policjanci" wiozą go do tajnej siedziby MI-6, gdzie Bond informuje M o sytuacji z Solexem i Gibsonem. Wygląda na to, że ktoś zlecił Scaramandze zabójstwo Gibsona. Podejrzanym jest Tajski milioner Hai-Fat. Ponieważ Scaramanga nikomu nie ujawnia swojego wizerunku, a jedyne co o nim wiadomo to to, że posiada 3 brodawki piersiowe, Bond postanawia udać się do Bangkoku do Hai-Fata pod przykrywką tego, że sam jest Scaramangą i w ten sposób poznać dalsze plany złoczyńcy. Niestety mistyfikacja nie udaje się, a Bond musi uciekać z siedziby Hai Fata i szkoły tajskiego boxu, w której został umieszczony. Ucieczka udaje się, tymczasem Scaramanga zabija Hai-Fata przejmując kontrolę nad jego majątkiem i Solexem.
Do Bonda dołącza jego nowa asystentka z MI-6; Mary Goodnight. W trakcie nocy spędzonej w hotelu z Andreą Anders, ta wyjawia mu, że to ona wysłała do Londynu złotą kulę z napisem 007. Chciała, aby Bond zabił jej kochanka Scaramangę. Andrea obiecuje, że dostarczy następnego dnia Bondowi skradziony przez Scaramangę i Nick Nacka Solex. Anders czeka na Bonda kolejnego dnia na widowni pokazu tajskiego boksu. Gdy pojawia się tam Bond, dziewczyna... już nie żyje. Na miejscu pojawiają się także Mary, pomocnik Bonda Hip, oraz Scaramanga i Nick Nack. Solex przechwytuje Mary Goodnight, jednak jej nieroztropność sprawia, że zostaje porwana przez Scaramangę i wywieziona w bagażniku jego samochodu razem z Solexem. Bond rusza za złoczyńcą nie udaje mu się jednak odzyskać Solexu i uratować Mary. Samochód Scaramangi zamienia się w samolot i odlatuje w nieznanym kierunku. Bond podążając sygnałem nadajnika, w który wyposażona była Mary, trafia na jedną z rajskich tajlandzkich wysp, gdzie znajduje się główna kwatera Scaramangi. Okazuje się, że Scaramanga posłużył się Solexem do skonstruowania śmiercionośnej laserowej broni. Bond chce odzyskać Solex, zapobiegając w ten sposób światowemu kryzysowi energetycznemu, uwolnić Goodnight i ostatecznie rozprawić się ze Scaramangą i skonstruowaną przez niego laserową bronią. 
Produkcja.
Sukces kasowy poprzedniego filmu, w którym debiutował w roli Bonda Roger Moore, skłonił producentów do szybkiego rozpoczęcia prac na planie "Bonda 9". Zaczęto od wyboru lokacji. Zdecydowano się ostatecznie na Tajlandię, Hong Kong i Makao. Następnie przystąpiono do kompletowania obsady. Problemem było obsadzenie roli Scaramangi, wybrano Christophera Lee. Podczas castingów rolę głównej dziewczyny Bonda otrzymała Szwedka Britt Ekland, jej rodaczka Maud Adams, zagrała rolę drugoplanową. Do roli Nick Nacka wybrano francuskiego malarza i aktora Hervé Villechaizee'a. Prace na planie rozpoczęto 6 listopada 1973 roku niecałe 5 miesięcy po premierze poprzedniego ”bonda” - jako pierwsze kręcono zdjęcia we wnętrzach bez udziału Rogera Moore’a. Główny plan znajdował się w Pinewood. Z pracy na planie w pewnym momencie zrezygnował scenarzysta Tom Mankiewicz, zastąpił go Richard Maibum. W kwietniu 1974 roku ekipa przeniosła się do Tajlandii. Na zdjęcia w Bangkoku w kwietniu przybył po raz pierwszy na plan: Roger Moore. Z Bangkoku filmowcy przenieśli się do jednej z tajskich rybackich wiosek. Zakwaterowano ich w miejscowym domu publicznym z czego ekipa nie zdawała sobie sprawy. Warunki na planie członkowie ekipy wspominają jako złe i bardzo prymitywne. Z końcem kwietnia zdjęcia przeniesiono do Hongkongu, gdzie pracowano ponownie w luksusowych warunkach. W połowie maja rozpoczęto zdjęcia w Makau. 1 czerwca nakręcono scenę spiralnego skoku samochodowego. Scenę na arenie sportowej, w której ginie Andrea Anders, nakręcono na prawdziwej arenie, podczas zawodów, z udziałem prawdziwej publiczności. Pod koniec czerwca, z pracy na planie zrezygnował operator Ted Moore, po licznych perturbacjach zastąpił go Oswald Morris, dzięki czemu udało się zakończyć zdjęcia zgodnie z planem. Z Azji ekipa powróciła do studia w Londynie, by nakręcić sceny w gabinecie luster, oraz wnętrza siedziby Scaramangi. Zdjęcia zakończono 23 sierpnia 1974, światowa premiera odbyła się 19 grudnia 1974 roku.

</doc>
<doc id="707441" url="https://pl.wikipedia.org/wiki?curid=707441" title="Július Torma">
Július Torma

Július Torma (ur. 7 marca 1923 w Budapeszcie, zm. 23 października 1991 w Pradze) – słowacki bokser, mistrz olimpijski i mistrz Europy.
Chociaż karierę rozpoczynał na Węgrzech, największe sukcesy odniósł w barwach Czechosłowacji. Trzykrotnie startował w igrzyskach olimpijskich. W Londynie w 1948 r. został mistrzem olimpijskim w wadze półśredniej. W dwóch pozostałych startach dochodził do ćwierćfinału: w Helsinkach 1952 w kategorii półśredniej (przegrał wówczas z Zygmuntem Chychłą) i w Melbourne 1956 w wadze średniej.
Odnosił sukcesy także w mistrzostwach Europy. Był brązowym medalistą w Dublinie 1947 w wadze średniej. Pokonał wówczas w ćwierćfinale László Pappa. Dwa lata później w Oslo 1949 został mistrzem Europy w wadze półśredniej. Zdobył także brązowy medal w Berlinie Zachodnim 1955 w wadze półciężkiej.
Z Pappem walczył trzykrotnie; dwie pierwsze walki wygrał, a ostatnią przegrał.
Osiem razy wystąpił w meczach reprezentacji Czechosłowacji i Polski, przegrywając tylko pierwszą walkę:

</doc>
<doc id="707443" url="https://pl.wikipedia.org/wiki?curid=707443" title="Panna Moneypenny">
Panna Moneypenny

Panna Moneypenny – fikcyjna postać znana z książek i filmów o Jamesie Bondzie. Jest sekretarką M. Choć odgrywa zwykle niewielką rolę, staje się ona ważniejsza poprzez podkreślenie seksualnego napięcia pomiędzy Moneypenny a Bondem (nie pojawia się to w książkach Iana Fleminga, co najwyżej Johna Gardnera i Raymonda Bensona). Od czasu powieści "Żyje się tylko dwa razy" ma rangę porucznika w Royal Navy.
Tworząc postać panny Moneypenny, Fleming bazował prawdopodobnie na dwóch kobietach, z którymi pracował w wywiadzie marynarki wojennej podczas II wojny światowej. Jedną z nich była sekretarka Paddy Bennett (późniejsza żona Juliana Ridsdale'a, brytyjskiego parlamentarzysty). Odegrała ona kluczową rolę w operacji wymyślonej przez Fleminga, mającej na celu zmylenie niemieckiego wywiadu, co do terenu lądowania w Normandii.
Zarówno w książkach, jak i opartych na nich filmach, Moneypenny jest oczarowana Bondem. Na przykład w książce "Operacja Piorun" Fleming napisał, że „zawsze marzyła o Bondzie bez nadziei”. Nigdy jednak nie wyraża słowami swych uczuć.
Pomimo że panna Moneypenny jest Angielką, w filmach, w których postać tę odgrywała Lois Maxwell, mówi ona z kanadyjskim akcentem. Jest to związane z kanadyjską narodowością samej aktorki.
Aktorki.
W oficjalnych filmach wytwórni EON Moneypenny była grana przez 4 aktorki:

</doc>
<doc id="707444" url="https://pl.wikipedia.org/wiki?curid=707444" title="Julius Torma">
Julius Torma



</doc>
<doc id="707447" url="https://pl.wikipedia.org/wiki?curid=707447" title="Szpieg, który mnie kochał (film)">
Szpieg, który mnie kochał (film)

Szpieg, który mnie kochał () – dziesiąty oficjalny film o przygodach James Bonda. Film jest oparty na podstawie książki Iana Fleminga. W postać brytyjskiego agenta wcielił się po raz trzeci Roger Moore. Realizacji filmu podjął się Lewis Gilbert, reżyser który 10 lat wcześniej wyreżyserował przedostatniego Bonda z Seanem Connerym pod tytułem "Żyje się tylko dwa razy". Film był nominowany do Oscara w trzech kategoriach.
Fabuła.
W niewyjaśnionych okolicznościach znikają dwie atomowe łodzie podwodne: brytyjska i rosyjska. M wzywa Bonda przebywającego na misji w Austrii. 007 w trakcie ucieczki na nartach w Austrii przed śledzącymi go agentami KGB i zabija jednego z nich. Udaje mu się ostatecznie wydostać z Austriackich Alp i wyruszyć do Londynu na wezwanie M. 007 dowiaduje się w Londynie, że do siedziby MI-6 dotarły informacje o tym, że wyciekł tajny plan kursu okrętu nuklearnego, który zaginął wraz z załogą. Plan znajduje się na mikrofilmie, w którego posiadaniu ma być pewien Egipcjanin nazwiskiem Fekesh. Bond rusza do Kairu by odzyskać mikrofilm i dowiedzieć się skąd i w jaki sposób plany znalazły się na czarnym rynku. Z identyczną misją z Moskwy rusza do Kairu agentka KGB: XXX – Anja Amasowa. Oboje spotykają się w Egipcie; nie udaje im się jednak przesłuchać Fekesha, który ginie z rąk niejakiego Buźki – olbrzyma o żelaznych szczękach. 007 i XXX ruszają za Buźką do Luksoru by odzyskać mikrofilm, po licznych perypetiach udaje się to ostatecznie Amasowej. Niespodziewanie Bond niedługo potem spotyka Amasową w ... tajnej siedzibie MI-6 w Egipcie. Okazuje się, że MI-6 i KGB połączyły siły by razem odnaleźć zaginione nuklearne okręty podwodne. Od tej chwili współpracować mają także James Bond i Anja Amasowa. Oboje wyruszają do Sardynii do siedziby Karla Stromberga, multimilionera, którego logo pojawiło się na odzyskanym przez Amasową mikrofilmie. Podając się za parę – naukowca-biologa wraz z żoną, zostają przyjęci przez pomocnicę Stromberga, piekną Naomi. Naomi wiezie oboje na spotkanie ze Strombergiem. W trakcie pobytu u Karla Stromberga Bond i XXX dowiadują się, że niedawno jego firma wodowała ogromny tankowiec o bardzo dziwnym szerokim kształcie kadłuba... Wracając z siedziby Stromberga Bond i Anja zostają zaatakowani przez jego ludzi i cudem uchodzą z życiem. Podczas ucieczki Bond uśmierca Naomi, która zmieniła się w zabójczą pilotkę helikoptera i chciała pozbawić życia parę. W ucieczce przed Naomi i innymi złoczyńcami Stromberga pomaga im najnowszy samochód Bonda Lotus Esprit, który może być także łodzią podwodną.
W hotelu na Sardynii w trakcie rozmowy okazuje się, że agent KGB, którego Bond uśmiercił w trakcie ucieczki z Austrii był narzeczonym Amasowej. Anja przysięga Bondowi, że jak tylko zakończa misję, zabije go. Tymczasem para agentów dołącza do załogi atomowej łodzi podwodnej, która ma podpłynąć blisko tajemniczego tankowca Stromberga, odkrytego na Sardynii przez XXX i 007. Zasadzka udaje się. Okazuje się, że kadłub tankowca może się otwierać i ... porywać łodzie podwodne. Wiadomo już w jaki sposób zniknęły obie poprzednie łodzie atomowe. Bond i Anja wychodzą na pokład tankowca, tam dowiadują się o prawdziwych planach Stromberga. Szaleniec chce wywołać globalną wojnę nuklearną między Stanami Zjednoczonymi i Wielką Brytanią a ZSRR. Obie porwane przez niego łodzie, mają wystrzelić pociski nuklearne, które zniszczą Nowy Jork i Moskwę. Stromberg chce poprzez wojnę nuklearną zgładzić ludzkość, po to by główne życie na Ziemi przeniosło się pod powierzchnię wody, gdzie ten ma swoją ogromną podwodną bazę Atlantis. Bondowi udaje się uwolnić członków załóg obu porwanych łodzi podwodnych i zniszczyć tankowiec. Natomiast obie łodzie skradzione przez Stromberga sterowane w tej chwili przez załogi składające się z jego ludzi, niszczą się wzajemnie pociskami nuklearnymi, które miały uderzyć w Moskwę i Nowy Jork. Niestety Anja dostaje się w ręce Stromberga i rusza z nim na Atlantis. Wyrusza za nimi Bond, który prosi wojsko o trochę czasu zanim brytyjskie rakiety zniszczą Atlantis. Bond chce uratować Anję. 007 rusza na Atlantis, ratuje Anję i pozbawia życia Stromberga. Razem z Rosjanką 007 ewakuuje się na pokładzie kapsuły ratunkowej. Misja jest zakończona, Anja może więc... zabić Bonda. Ostatecznie jednak zmienia zdanie i tonie w ramionach 007.

</doc>
<doc id="707464" url="https://pl.wikipedia.org/wiki?curid=707464" title="Połoz lamparci">
Połoz lamparci

Połoz lamparci (połoz leopardowy) ("Zamenis situla") – gatunek węża z rodziny połozowatych.
Wygląd.
Długość – 1 m. Charakterystyczne cętkowane ubarwienie, któremu wąż zawdzięcza swą nazwę.
Występowanie.
Południowo-zachodnia Europa, Bliski Wschód. Gatunek rzadki.

</doc>
<doc id="707465" url="https://pl.wikipedia.org/wiki?curid=707465" title="Kerpen">
Kerpen

Kerpen − miasto w zachodnich Niemczech, w kraju Nadrenia Północna-Westfalia, w rejencji Kolonia, w powiecie Rhein-Erft, w Nadreńskim Zagłębiu Węgla Brunatnego. Liczba mieszkańców w 2010 roku wynosiła 64 602.
Gospodarka.
W mieście rozwinął się przemysł maszynowy, środków transportu, elektrotechniczny, spożywczy oraz drzewny.
Współpraca.
Miejscowości partnerskie:

</doc>
<doc id="707466" url="https://pl.wikipedia.org/wiki?curid=707466" title="Poligon atomowy">
Poligon atomowy

Poligon atomowy (nuklearny, jądrowy) – teren przeznaczony i specjalnie przygotowany do przeprowadzania testów z bronią jądrową. Poligony takie zakładano w okolicach mało zaludnionych, np. pustyniach, samotnych wyspach na oceanach. Przeważająca część poligonów atomowych znajdowała się na półkuli północnej, na której zamieszkuje większość ludności naszej planety. Mimo że w chwili obecnej większość z nich już nie funkcjonuje, obszary te są do dzisiaj bardzo skażone.

</doc>
<doc id="707472" url="https://pl.wikipedia.org/wiki?curid=707472" title="Skrzydło (drzwi)">
Skrzydło (drzwi)



</doc>
<doc id="707478" url="https://pl.wikipedia.org/wiki?curid=707478" title="Høgnorsk">
Høgnorsk

Høgnorsk, język wysokonorweski – ultrapurystyczna i nieoficjalna odmiana języka norweskiego będąca odmianą standardu nynorsk w formie opracowanej przez Ivara Aasena. Wywodzi się z odmiany nynorsk, z której odrzucono zmiany wprowadzone przez rząd w r. 1917. Jest to przede wszystkim odmiana pisana.
Termin.
Określenie "høgnorsk" zostało wprowadzone do języka przez prof. Torleiva Hannaasa w artykule "Høgnorsk eller flatnorsk?", w którym autor dokonał podziału odmian języka na zasadzie niemieckiego hochdeutsch i plattdeutsch. Oznacza ono konserwatywną odmianę standardu nynorsk.
Język.
W roku 1917 przeprowadzono reformę pisowni języka norweskiego, mającą na celu zbliżenie obu wariantów języka do siebie, jednak reforma nie przez wszystkich została zaakceptowana. Powstał na bazie odmiany landsmål, jednak w porównaniu z nim jest o wiele bardziej nowoczesny. Odrzuca przede wszystkim długie końcówki etymologiczne, natomiast akceptuje współczesne, np. "-d" w rzeczownikach i przymiotnikach. Wymowa nie różni się od standardu bokmål. Høgnorsk jest dalej odmianą żywą i używaną.

</doc>
<doc id="707479" url="https://pl.wikipedia.org/wiki?curid=707479" title="Krioprotektant">
Krioprotektant

Krioprotektant – substancja lub mieszanina substancji chroniąca zamrażany obiekt. Zwykle pojęcie to jest używane w odniesieniu do zamrażania tkanek i innych próbek biologicznych.
Właściwości krioprotekcyjne tych substancji polegają na obniżeniu temperatury zeszklenia zamrażanego obiektu, poniżej temperatury topnienia. W ten sposób układ zachowuje się jak ciało amorficzne, które zestala się, nie wytwarzając kryształów, mogących uszkodzić próbkę. W przypadku próbek biologicznych uszkodzenia są głównie powodowane nie przez kryształki lodu (jako że wnętrze komórek zwykle nie zamarza w taki sposób, o ile w ogóle), ale przez zmiany ciśnienia osmotycznego i siły jonowej (zawartości elektrolitów w płynie komórkowym). Krioprotektantami są także substancje przeciwdziałające zamarzaniu w ogóle albo powodujące kontrolowaną nukleację kryształków lodu.
W naturalne krioprotektanty wyposażone są arktyczne i antarktyczne zwierzęta zmiennocieplne (owady, płazy, gady), by chronić swoje tkanki przed uszkodzeniami podczas zimowej hibernacji. Te funkcje krioochronne mogą pełnić specjalne białka działające jako nukleatory kontrolowanego zamarzania (ang. "protein ice-nucleators") lub przeciwzamarzacze ("antifreeze proteins"). Takie białka znajdują się w płynach ustrojowych (krwi, chłonce).
Krioprotektantami w przemyśle są najczęściej różne glikole, czyli alkohole polihydroksylowe (glikol etylenowy, propylenowy, gliceryna). Glikol etylenowy jest składnikiem zimowych płynów do chłodnic samochodowych, a propylenowy bywa używany do redukcji kryształków lodu w lodach w celu uzyskania gładszej masy. Innym popularnym krioprotektantem jest dimetylosulfotlenek, razem z glicerolem powszechnie używany do ochrony próbek biologicznych (spermy, zarodków) podczas ich przechowywania w ciekłym azocie.
By podnieść efektywność krioprotektantów i złagodzić skutki uboczne ich stosowania, najczęściej stosuje się ich mieszaniny. Mieszanina formamidu z dimetylosulfotlenkiem, glikolem propylenowym i odpowiednim koloidem przez długi czas była najbardziej efektywnym sztucznie wytworzonym krioprotektantem.

</doc>
<doc id="707480" url="https://pl.wikipedia.org/wiki?curid=707480" title="WSPiZ">
WSPiZ



</doc>
<doc id="707481" url="https://pl.wikipedia.org/wiki?curid=707481" title="Kipushi">
Kipushi

Kipushi – miasto w Demokratycznej Republice Konga, w prowincji Górna Katanga. Położone 35 km na południowy zachód od Lubumbashi, blisko granicy z Zambią. Główna gałęzią gospodarczą miasta jest górnictwo.

</doc>
<doc id="707483" url="https://pl.wikipedia.org/wiki?curid=707483" title="WSZiP">
WSZiP



</doc>
<doc id="707488" url="https://pl.wikipedia.org/wiki?curid=707488" title="Terence Young">
Terence Young

Stewart Terence Herbert Young (ur. 20 czerwca 1915 w Szanghaju, zm. 7 września 1994 w Cannes) – brytyjski reżyser filmowy. Urodził się w Szanghaju, uczył się w szkole publicznej i studiował historię orientalną w St Catharine’s College na Uniwersytecie Cambridge. Young zdobył największą popularność dzięki wyreżyserowaniu 3 filmów z serii o Bondzie: "Doktora No" (1962), "Pozdrowienia z Rosji" (1963) i "Operację Piorun" (1965).
Jako czołgista podczas II wojny światowej Young brał udział w bitwie o Arnhem. W 1946 roku był jednym z reżyserów filmu "Theirs is the Glory" ("Ich jest chwała"), opisującego działania wojenne na moście w Arnhem.
Young zaczynał jako scenarzysta filmów brytyjskich z lat 40. i lat 50., przed wyreżyserowaniem kilku filmów dla Irvinga Allena oraz Warwick Films Alberta R. Broccoliego w latach 50., włączając w to m.in. "Czerwony Beret" z Alanem Laddem. Znajomość z Broccolim zaowocowała złożeniem Youngowi oferty wyreżyserowania dwóch pierwszych filmów o Jamesie Bondzie, "Doktora No" i "Pozdrowień z Rosji".
Zasiadał w jury konkursu głównego na 21. MFF w Cannes (1968). 
Young zmarł na atak serca w wieku 79 lat, podczas pobytu we francuskim Cannes.

</doc>
<doc id="707491" url="https://pl.wikipedia.org/wiki?curid=707491" title="Kiriłłow">
Kiriłłow

Kiriłłow – miasto w Rosji w obwodzie wołogodzkim, między jeziorem Siwierskim i Dołgoje.
Liczba mieszkańców wynosi ok. 9 tys.

</doc>
<doc id="707497" url="https://pl.wikipedia.org/wiki?curid=707497" title="Kirowsk">
Kirowsk



</doc>
<doc id="707504" url="https://pl.wikipedia.org/wiki?curid=707504" title="Hołubiwka">
Hołubiwka

Hołubiwka () – miasto w obwodzie ługańskim na Ukrainie, nad Łuhaniem. Od 2014 roku znajduje się pod kontrolą Ługańskiej Republiki Ludowej.
W miejscowości znajduje się stacja kolei donieckiej.
Prawa miejskie posiada od 1962.
Nazwa.
Do 22 maja 2016 roku nosiło nazwę Kirowsk (ukr. Кіровськ).

</doc>
<doc id="707506" url="https://pl.wikipedia.org/wiki?curid=707506" title="Kirowsk (obwód murmański)">
Kirowsk (obwód murmański)

Kirowsk (ros. "Кировск") – miasto w Rosji, w obwodzie murmańskim, na Półwyspie Kolskim, w górach Chibinach. Leży ok. 200 km na południe od Murmańska. W 2021 roku liczba mieszkańców wynosiła 25 944 osób.
Historia.
Założone zostało w 1929. W 1931 uzyskało prawa miejskie i nazwę "Chibinogorsk", zaś w 1934 przemianowano ją na Kirowsk dla upamiętnienia znanego działacza bolszewickiego Siergieja Kirowa. 
Charakter.
Zabudowania miasta posadowione są na tarasach. Strome stoki otaczające miasto zagrażają lawinami, w związku z czym utrzymywane są specjalne służby antylawinowe. Zima trwa tu siedem miesięcy, a w grudniu i na początku stycznia panuje tzw. noc polarna. Jednak nawet w grudniu w okolicach południa staje się bardziej jasno, za sprawą atmosfery, rozpraszającej światło słońca. W tym czasie na szczytach Chibin słońce pojawia się na kilka minut, co jest związane z ich wysokością oraz bliską odległością od Koła Podbiegunowego. W mieście tym często obserwuje się zorzę polarną. Najlepszym czasem obserwacji są miesiące zimowe, gdy jest ciemno w nocy i panuje wzmożona aktywność słoneczna. Na stokach pobliskich gór zainstalowano wyciągi narciarskie, na zboczach Ajkuajwenczorr wybudowano dwie skocznie narciarskie. 
Przemysł.
Ośrodek eksploatacji i wzbogacania apatytów i nefelinów oraz przemysłu drzewnego i spożywczego. W 1979 działały dwie kopalnie apatytów - m.in. odkrywkowa "Centralna" na wysokości 1050 m n.p.m. (zbudowana w 1959). 
Miasto posiada połączenie lotnicze z Moskwą oraz kolejowe z Sankt Petersburgiem i Murmańskiem.
Przyroda.
Pod Kirowskiem znajduje się Polarno-Alpejski Ogród Botaniczny, jeden z trzech najbardziej na północ położonych ogrodów botanicznych świata.
W pobliżu miasta znajduje się też Park Narodowy „Chibiny”.

</doc>
<doc id="707516" url="https://pl.wikipedia.org/wiki?curid=707516" title="EE-T1 Osório">
EE-T1 Osório

EE-T1 Osório – skonstruowany w latach 80. XX wieku brazylijski czołg podstawowy. Nieprodukowany seryjnie.
Historia.
Na początku lat 80. armia brazylijska dysponowała czołgami M41 Walker Bulldog i Bernardini X1A. Wiek eksploatowanych czołgów (X1A jest zmodernizowana wersja czołgu M3 Stuart z okresu II wojny światowej, M41 pochodził z lat 50.) sprawił, że pomimo że sąsiedzi Brazylii nie dysponują nowoczesnymi siłami pancernymi, rozpoczęto prace nad nowym czołgiem. W zakładach Bernardini S/A powstała głęboka modernizacja czołgu M41 oznaczona jako MB-3 Tamoyo, natomiast koncern Engesa postanowił skonstruować nowy czołg od podstaw. Podobnie jak w przypadku innych produktów Engesy czołg miał być budowany z szerokim wykorzystaniem podzespołów importowanych i produkowanych na licencji. Z uwagi na warunki geograficzne Brazylii, zły stan dróg i niewielką nośność mostów zdecydowano się na zaprojektowanie czołgu o małej masie (41-44 tony, zależnie od wersji).
W październiku 1984 roku był gotowy prototyp P1. Był to wóz w wersji dla armii brazylijskiej, wyposażony w armatę czołgową L7A3 kalibru 105 mm. W kwietniu 1985 roku zakończono budowę prototypu P2 uzbrojonego w armat GIAT G.1 kalibru 120 mm. Wozy tej wersji miały być produkowane na eksport i były wyposażone w bardziej zaawansowane i w związku z tym droższe wyposażenie elektroniczne. Dodatkowo planowano opracowanie wersji uzbrojonej w armatę 2A46 kalibru 125 mm przeznaczonej dla krajów wcześniej eksploatujących czołgi skonstruowane w ZSRR. Zgodnie z założeniami podczas konstruowania czołgu szeroko wykorzystywano rozwiązania zagraniczne. Wieża została zaprojektowana przez brytyjskich specjalistów z firmy Vickers Defence Systems i jest odmianą wieży zaprojektowanej dla czołgu Vickers Mk 4 Valiant, silnik i gąsienice są niemieckie, uzbrojenie, zależnie od wersji, brytyjskie lub francuskie.
Pod koniec lat 80. czołg Osorio były testowane zarówno w Brazylii, jak i u potencjalnych nabywców zagranicznych takich jak Arabia Saudyjska. Pomimo wysiłków nie udało się zdobyć żadnego zamówienia zagranicznego. Także armia brazylijska zrezygnowała ostatecznie z wprowadzenia do uzbrojenia czołgu EE-T1. Z uwagi na brak zamówień na czołgi EE-T1 plany wykorzystania jego podwozia do budowy działa samobieżnego z haubicą 155 mm, przeciwlotniczego działa samobieżnego kalibru 30 lub 35 mm, wozu zabezpieczenia technicznego, czy czołgu mostowego zostały zarzucone.
Opis.
EE-T1 Osório jest czołgiem podstawowym III generacji. Załogę czołgu tworzy dowódca, działonowy, ładowniczy i mechanik-kierowca. Kierowca zajmuje miejsce w kadłubie, reszta załogi w wieży.
Kadłub Osório wykonany poprzez spawanie walcowanych, dwuwarstwowych płyt ze stali pancernej, z dodatkowymi wkładkami kompozytowymi. W przedniej części kadłuba znajdują się przedziały kierowania, środkowej przedział bojowy z wieżą, a w tylnej przedział napędowy.
W przedziale kierowania stanowiska ma mechanik-kierowca. Zajmuje on miejsce w pojeździe przez właz w stropie kadłuba. Obok kierowcy znajduje się magazyn amunicji mieszczący 33 naboje kalibru 105 mm, lub 26 naboi 120 mm.
Wieża pancerna podobnie jak kadłub jest spawana, z elementami kompozytowymi. Po jej prawej stronie znajduje się stanowisko działonowego (z przodu) i dowódcy, po lewej ładowniczego. Opancerzenie wieży jest słabsze niż innych współczesnych czołgów. W tylnej części wieży znajduje się nisza mieszcząca podręczny zapas 12 naboi. Magazyn amunicji jest oddzielony od przedziału załogowego płyta pancerną, a w jego stropie znajdują się klapy zrywane w czasie wybuchu amunicji dzięki czemu załoga ma wysokie prawdopodobieństwo przeżycia w wypadku eksplozji amunicji.
Dowódca wozu w wersji P1 dysponuje przyrządem obserwacyjnym SCS-5 belgijskiej firmy OIP Optics. Ma on powiększenie 8x (tryb dzienny) i 6 x (tryb nocny). Przyrząd obserwacyjny jest nieruchomo zamocowany w stropie wieży, obserwacją poza jego polem widzenia zapewnia 5 peryskopów. Wóz P2 posiadał obrotowy, stabilizowany przyrząd dowódcy VS-58019E francuskiej firmy SFIM (optyka). W nocy obserwację umożliwia termowizor firmy Philips Consumer Electronic.
Działonowy wozu P1 dysponuje Przyrządem obserwacyjnym SCS-5 o powiększeniu 8 (tor dzienny) lub 6x (tor nocny).Pomiar odległości do celu umożliwia dalmierz laserowy. Celowanie ułatwia prosty system kierowania ogniem. Wóz P2 jest wyposażony w bardziej rozbudowany system kierowania ogniem "Centaur" włoskiej firmy Marconi Command and Control Systems i celownikiem VS-58010.
W wieży znajduje się zasadnicze uzbrojenie wozu: 105 mm armata czołgowa L7A3 (wóz P1) lub 120 mm armata GIAT (wóz P2). Lufa armaty L7A3 wyposażona jest w przedmuchiwacz usuwający gazy prochowe po wystrzale, armata GIAT jest po strzale oczyszczana strumieniem sprężonego powietrza. Obok działa zamocowany był czołgowy karabin maszynowy kalibru 7,62 mm. Drugi karabin maszynowy kalibru 7,62 lub 12,7 mm był zamontowany na stropie wieży, na podstawie przeciwlotniczej. Uzbrojenie jest stabilizowane i naprowadzane przy pomocy napędów elektrycznych.
Napęd EE-T1 stanowi 12-cylindrowy, czterosuwowy, wysokoprężny, chłodzony cieczą silnik "MWM TBD 234". Jest on zbudowany w układzie V. Moc silnika wynosi 809 kW przy 2350 obr/min. Napęd od silnika do kół napędowych jest przenoszony przez hydromechaniczny układ napędowy "ZF LSG 3000". Zapewnia on jazdę do przodu (4 biegi) i tyłu (2 biegi). Układ sterowania mechaniczny.
EE-T1 posiada zawieszenie niezależne na siłownikach hydropneumatycznych. Każde z 12 kół jezdnych jest połączone za pomocą wahacza z siłownikiem. Napęd z silnika jest przekazywany na znajdujące się w tylnej części pojazdu koła napędowe. Z przodu pojazdu znajdują się koła napinające, identyczne pod względem konstrukcji z jezdnymi. Koła jezdne są kołami podwójnymi, z zewnętrznymi bandażami gumowymi.
Wóz wyposażony jest w dwa systemy przeciwpożarowe, jeden chroni przedział silnikowy, drugi bojowy. Czołg wyposażony jest także w układ ochrony przed bronią masowego rażenia, ostrzegający o opromieniowaniu laserem i system nawigacyjny.

</doc>
<doc id="707521" url="https://pl.wikipedia.org/wiki?curid=707521" title="EE-T1 Osorio">
EE-T1 Osorio



</doc>
<doc id="707523" url="https://pl.wikipedia.org/wiki?curid=707523" title="Półzbliżenie">
Półzbliżenie

Półzbliżenie lub plan bliski – jeden z rodzajów „bliskich” planów filmowych. Ukazuje popiersie postaci ludzkiej, jej mimikę, gestykulację, emocje. Tło jest prawie niewidoczne, zdecydowanie podrzędne wobec postaci. W tym planie można zmieścić najwyżej trzy osoby. 

</doc>
<doc id="707525" url="https://pl.wikipedia.org/wiki?curid=707525" title="Osiedle Jana Zamoyskiego">
Osiedle Jana Zamoyskiego

Osiedle Jana Zamoyskiego w Zamościu – dzielnica (jednostka pomocnicza gminy), w mieście Zamość. Jest położona w jego wschodniej części, na tzw. Nowym Mieście. W obrębie jej granic znajduje się kilka odrębnych osiedli mieszkaniowych, głównie z zabudową wielorodzinną (blokami):
W granicach tej dzielnicy znajdują się również domy jednorodzinne, głównie przy ul. Hrubieszowskiej, Prostej, Wesołej i M. Bołtucia (przy południowej granicy z Os. Partyzantów). 
Przez dzielnicę przebiegają główne ulice miasta – ul. Legionów (Obwodnica Hetmańska), ul. Hrubieszowska oraz dwupasmowe ulice: S. Wyszyńskiego i Odrodzenia. Północna granica dzielnicy to linia kolejowa.
Funkcjonuje tu jedna szkoła podstawowa (nr 4), jedna szkoła ponadpodstawowa (Zespół Szkół Ponadpodstawowych nr 3 - tzw. „elektryk” im. Armii Krajowej z technikum elektrycznym i IV LO), Instytuty: Przyrodniczo-Techniczny oraz Nauk Ekonomicznych Uczelni Państwowej w Zamościu.
Przy „elektryku” zlokalizowana jest kryta pływalnia zamojskiego OSiR-u, a na osiedlu J. Zamoyskiego większe boisko.
Jedyny kościół rzymskokatolicki na terenie tej dzielnicy to kościół pw. Matki Bożej Królowej Polski, w pobliżu którego znajduje się niewielka cerkiew pw. św. Mikołaja Cudotwórcy. Przy kościele mieści się Kuria Diecezjalna, a wraz z nią mało znane w mieście Muzeum Diecezjalne diecezji zamojsko-lubaczowskiej.
Dostępnych jest tu kilka marketów i supermarketów (Kaufland, Biedronka, PSS Społem „Lux”, Delikatesy Centrum, Stokrotka) oraz CH E.Leclerc (początkowo CH Echo, później CH Atrium; dawniej działał tu także supermarket Nomi). Ważniejszymi obiektami Zamościa w granicach tej dzielnicy są nowy gmach Sądów Rejonowego i Okręgowego (przeniesionych w 2017 roku) przy ul. S. Wyszyńskiego, Archiwum Państwowe (ul. Hrubieszowska), główny przystanek przewoźników prywatnych przy ulicy Gminnej (w pobliżu dworca autobusowego, jaki znajduje się po jej wschodniej stronie w granicach Os. Słoneczny Stok) oraz nowy przystanek kolejowy Zamość Wschód przy ul. J. Zamoyskiego (os. Zakole).
Sporą część tej dzielnicy zajmują tereny niezabudowane, głównie użytki rolne (na wschód od ul. Legionów) oraz tereny trawiaste z nielicznymi działkami (przy linii kolejowej, na zachód od osiedla Zakole). Znajdują się tu także obiekty magazynowo-składowe firm prowadzących roboty drogowe (północno-wschodnia część), a przy ul. Boh. Monte Cassino teren dawnego zakładu produkcji odzieży „Delia”.

</doc>
<doc id="707526" url="https://pl.wikipedia.org/wiki?curid=707526" title="Cri du chat">
Cri du chat



</doc>
<doc id="707527" url="https://pl.wikipedia.org/wiki?curid=707527" title="Swietłana Kriuczkowa">
Swietłana Kriuczkowa

Swietłana Walentinowna Kriuczkowa (ros. "Светлана Крючкова", ur. 21 lutego 1985 roku w Lipiecku) – rosyjska siatkarka, reprezentantka kraju. Gra na pozycji libero. Dwukrotna mistrzyni Świata (2006 oraz 2010). Złota medalistka mistrzostw Europy 2013 rozgrywanych w Niemczech i Szwajcarii.
Od sezonu 2020/2021 występuje w drużynie Leningradka Petersburg.
Sukcesy klubowe.
Puchar Rosji:
Liga Mistrzyń:
Mistrzostwo Rosji:
Puchar Challenge:
Puchar CEV:
Klubowe Mistrzostwa Świata:
Sukcesy reprezentacyjne.
Grand Prix:
Mistrzostwa Świata:
Mistrzostwa Europy:

</doc>
<doc id="707532" url="https://pl.wikipedia.org/wiki?curid=707532" title="Silent Storm">
Silent Storm

Silent Storm – komputerowa strategiczna gra turowa na komputery osobiste stworzona przez Nival Interactive i wydana przez Jowood Productions w 2003. Gracz kieruje zespołem sześciu specjalnie wyszkolonych żołnierzy podczas różnych operacji w alternatywnych realiach II wojny światowej. Gra zawiera elementy cRPG w postaci ulepszania umiejętności, doświadczenia itp., w praktyce należy więc do gatunku taktycznych gier fabularnych.
Fabuła.
Historia gry opowiada o żołnierzach jednostki specjalnej SE2 (2 Jednostka Specjalna) (po stronie aliantów) i SSA (2 Sekcja Abwehry) (dla żołnierzy Osi).
Gra nie jest dokładnym odwzorowaniem misji, które wypełniały grupy wyżej wymienione. Fabuła gry jest osnuta wokół tajnego projektu badawczego i zarazem grupy terrorystycznej – „Młota Thora”.
Rozgrywka.
"Silent Storm" nie jest zwyczajną grą RPG, której akcja rozgrywa się podczas II wojny światowej. Gra toczy się w trybie turowym (ale istnieje również możliwość, dzięki której można się przemieszczać w trybie czasu rzeczywistego – RTS). Gracz wykorzystuje punkty akcji, dzięki którym może wykonać daną czynność, jak np.: strzał precyzyjny, ruch albo przeładowanie broni. Możliwe jest też zdobycie broni na wrogu.
W grze występuje 75 rodzajów broni, w tym kilka fikcyjnych. Jedną z takich broni jest Panzerklein – kombinezony bojowe (w wersji A, B lub C) z wbudowanym uzbrojeniem. Do przejścia jest bardzo dużo misji i dodatkowo możliwość rozegrania spotkań losowych na terenach map, tj. na Syberii, w Hanowerze lub w innych lokacjach.
Kontynuacje.
Nival Interactive wraz z JoWooD wyprodukowała dodatek do gry pt. "Silent Storm: Sentinels". Opowiada on o powojennej organizacji zwanej „Strażnicy”, która walczy z niedobitkami żołnierzy „Młota Thor'a”, próbującymi wykraść tajne informacje III Rzeszy dotyczącej broni rakietowej.
„Silent Storm: Sentinels” poprawia większość błędów związanych z dźwiękiem. Dodaje także system ekonomiczny, aczkolwiek „Strażnicy” nie są ugrupowaniem wspomaganym państwowo.
Dodano dowolny ubiór każdego żołnierza. Także sztuczna inteligencja wzrosła. Przypisano także do gry żołnierzy, którzy są znani z oryginału.
Na silniku Silent Storm stworzono grę "Hammer &amp; Sickle: Red Assault" (tłum. „Sierp i Młot: Czerwony Szturm”). Początkowo miał to być dodatek do Silent Storm o nazwie „S4: Red Assault”, jednakże modyfikacja przeszła obróbki i ostatecznie została wydana jako samodzielna gra.

</doc>
<doc id="707533" url="https://pl.wikipedia.org/wiki?curid=707533" title="Jerzy Wołodyjowski">
Jerzy Wołodyjowski

Jerzy Wołodyjowski herbu Korczak (ur. w Makowie na Podolu, w 1620, zm. 26 sierpnia 1672 w Kamieńcu Podolskim) – stolnik przemyski, żołnierz i zagończyk, rotmistrz, od 1669 pułkownik, kawalerzysta w chorągwi hetmana Jana Sobieskiego.
Na tej postaci jest wzorowany jeden z głównych bohaterów "Trylogii" Henryka Sienkiewicza, Michał Wołodyjowski.
Życiorys.
Urodził się w rodzinnym majątku w Makowie na Podolu, ok. 15 km na północny wschód od Kamieńca Podolskiego.
Od hetmana Jana Sobieskiego otrzymał stanowisko rotmistrza w twierdzy Kamieniec Podolski. W 1671 r. był komendantem stanicy rycerskiej w Chreptiowie (miejscowość między Kamieńcem a Mohylowem Podolskim). 
Zginął 26 sierpnia 1672 w wybuchu prochu w Baszcie Czarnej w Zamku Górnym w Kamieńcu Podolskim bezpośrednio po jej kapitulacji przed oblegającymi ją Turkami. Okoliczności wybuchu nie są jasne, nastąpił on przypadkowo (według wersji Cypriana Tomaszewicza) lub też spowodowany był przez oficera artylerii fortecznej Hejkinga (wersja Stanisława Makowieckiego), który podpalił 200 beczek prochu i spowodował zniszczenie Zamku Górnego, zabijając przy tym 500 do 800 ludzi, głównie komputowych Kozaków. Wołodyjowski został ugodzony przez kartacz w głowę i zginął na miejscu. Jego zwłoki złożono w podziemiach kościoła franciszkanów w Kamieńcu Podolskim.
Jego żona, Krystyna Jeziorkowska, wcześniej trzykrotnie zamężna, po śmierci Wołodyjowskiego wyszła piąty raz za mąż, za pisarza, Franciszka Dziewanowskiego.

</doc>
<doc id="707534" url="https://pl.wikipedia.org/wiki?curid=707534" title="Zespół cri du chat">
Zespół cri du chat



</doc>
<doc id="707535" url="https://pl.wikipedia.org/wiki?curid=707535" title="ASz-62IR">
ASz-62IR

ASz-62IR – radziecki silnik gwiazdowy, 9-cylindrowy, reduktorowy, gaźnikowy, chłodzony powietrzem, z jednobiegową sprężarką promieniową, z podwójnym układem zapłonu i rozrusznikiem bezwładnościowym.
Silnik ASz-62IR powstał na bazie silnika Wright R-1820.
Polska.
Silniki rodziny ASz-62IR były szeroko wykorzystywane w samolotach produkowanych na terenie Polski (m.in. An-2, PZL M18 Dromader, PZL-106 Kruk) i przyczyniły się do rozwoju rodzimego lotnictwa, a w szczególności agrolotnictwa.
W Polsce silnik ASz-62IR produkowany był początkowo na licencji przez WSK Rzeszów, a od 1961 do chwili obecnej (2017) przez WSK „PZL-Kalisz” w Kaliszu.
W 2013 roku kaliska wytwórnia zaprezentowała zmodernizowaną wersję silnika ASz-62IR-16E z elektronicznym układem wtrysku paliwa, produkowaną od 2015. Ta wersja jest pierwszym w Polsce certyfikowanym przez Agencję Unii Europejskiej ds. Bezpieczeństwa Lotniczego (EASA) silnikiem, który wyposażono we wtryskową instalację paliwową. Unowocześniony silnik dysponuje większą mocą, posiada także większy resurs i mniejsze zużycie paliwa. Silnik ten pozwala na wykorzystywanie benzyny lotniczej, samochodowej i paliw alternatywnych.
Podstawowe dane silnika.
Pk – ciśnienie ładowania w hektopaskalach.

</doc>
<doc id="707536" url="https://pl.wikipedia.org/wiki?curid=707536" title="Fragment wydzielniczy">
Fragment wydzielniczy

Fragment wydzielniczy (SC, z ang. secretory component) - glikoproteina o masie cząsteczkowej ok. 80 kDa, wchodząca w skład wydzielniczej formy immunoglobuliny A (IgA). Fragment wydzielniczy jest połączony wiązaniem dwusiarczkowym z jednym z dwóch monomerów IgA wchodzących w skład formy wydzielniczej tej immunoglobuliny.
IgA wiąże się z receptorami dla immunoglobulin polimerycznych obecnymi na powierzchni nabłonka jelitowego, co umożliwia transcytozę IgA do światła jelita. W trakcie przechodzenia kompleksu IgA-receptor przez komórkę, fragment receptora jest odcinany, a pozostała jego część stanowi fragment wydzielniczy. Fragment wydzielniczy stabilizuje dimer IgA i chroni go przed degradacją przez enzymy proteolityczne.
Upośledzone wytwarzanie fragmentu wydzielniczego może być powiązana z niektórymi chorobami, np. kandydozą pochwy. Słabsza produkcja SC i wydzielniczych IgA może być też związana z niedożywieniem.

</doc>
<doc id="707540" url="https://pl.wikipedia.org/wiki?curid=707540" title="Zbliżenie">
Zbliżenie

Zbliżenie lub wielki plan (ang. close up) – jeden z bliskich planów filmowych. Twarz człowieka lub inny obiekt zajmuje większą część kadru. Ukazuje stan psychiki i emocje postaci. 
Za wynalazcę zbliżenia długo uważano Davida W. Griffitha, który stosował je m.in. w filmach "Dla miłości złota" i "Narodziny narodu", jednak wcześniej zbliżenie pojawiło się w twórczości George’a Alberta Smitha, który zastosował je w "Szkle powiększającym babuni" oraz "Myszy w Szkole Sztuk Pięknych".

</doc>
<doc id="707545" url="https://pl.wikipedia.org/wiki?curid=707545" title="Bliźnię">
Bliźnię



</doc>
<doc id="707550" url="https://pl.wikipedia.org/wiki?curid=707550" title="Dekanat Łódź-Stoki">
Dekanat Łódź-Stoki

Dekanat Łódź-Stoki – dekanat należący do archidiecezji łódzkiej. Zamieszkuje go około 35 tys. wiernych. Od grudnia 2020 roku dziekanem jest ks.kan. Benedykt Węglewski, proboszcz parafii św. Andrzeja Boboli w Łodzi-Nowosolnej.
Nazwa dekanatu pochodzi od jednego z łódzkich osiedli – Stoki, położonego w dzielnicy Widzew, w północno-wschodniej części Łodzi. W skład dekanatu wchodzi 7 łódzkich parafii:

</doc>
<doc id="707557" url="https://pl.wikipedia.org/wiki?curid=707557" title="Stanisław Ostoja-Kotkowski">
Stanisław Ostoja-Kotkowski

Józef Stanisław Ostoja-Kotkowski także Stan Ostoja-Kotkowski (ur. 28 grudnia 1922 w Golubiu, zm. 2 kwietnia 1994 w Stirling koło Adelaide w Australii) – polski malarz, rzeźbiarz, scenograf, fotografik, wykorzystujący w swej twórczości najnowsze zdobycze techniki.
Życiorys.
Był synem Stefana i Jadwigi Kotkowskich. Stanisław Kotkowski był spokrewniony z Witoldem Gombrowiczem poprzez jego matkę Antoninę z Kotkowskich. Dziadek Witolda Gombrowicza, Ignacy (ur. 1837) i pradziadek Stanisława Kotkowskiego, Stefan (ur. 1835) byli rodzonymi braćmi.
W 1937 rodzina Kotkowskich przeprowadziła się do Przasnysza, gdzie ojciec, Stefan Kotkowski objął stanowisko dyrektora banku. W 1939 Stanisław Kotkowski ukończył IV klasę Gimnazjum w Przasnyszu, zdobywając tzw. „małą maturę”. Podczas okupacji hitlerowskiej pobierał nauki malarstwa u artysty plastyka Olgierda Vetesco, który mieszkał w Przasnyszu.
Pod koniec II wojny światowej zabrany przez okupantów jako zakładnik, uciekł z transportu na terenie Niemiec. Wolność znalazł w amerykańskiej strefie okupacyjnej.
W latach 1945–1949 studiował malarstwo w Akademii Sztuk Pięknych w Düsseldorfie. Pod koniec 1949 wyemigrował do Australii. Studiował w Victorian Scholl of Arts w Melbourne. W 1955 osiedlił się w Stirling koło Adelajdy. Własnej rodziny nie założył.
Był stypendystą Churchilla, członkiem Royal Society of Art w Londynie, działaczem polonijnym.
Od swojego wyjazdu poza granice kraju odwiedził Polskę dwukrotnie – po raz pierwszy w 1967. We wrześniu 1991 brał udział w prezentacjach (w ramach wielkiej wystawy twórców emigracyjnych "Jesteśmy") swoich koncertów laserowych w Filharmonii Narodowej.
Zmarł 2 kwietnia 1994 i został pochowany na cmentarzu Powązki Wojskowe w Warszawie (kwatera A38-6-17).
Twórczość.
Od 1960 pracował nad transformacją dźwięku w barwy i kształty. Jako pierwszy na świecie użył efektów laserowych podczas przedstawienia teatralnego (1968) i operowego (1974).
Autor płaskorzeźb, rzeźb, fresków i konstrukcji świetlnych w gmachach użyteczności publicznej w Melbourne, Adelajdzie, Perth i Canberze, pomników Tadeusza Kościuszki w Cooma (1988) i Ofiar Katynia w Adelajdzie, abstrakcyjnych kompozycji malarskich wykonanych w emalii, kolaży optycznych, grafik komputerowych opartych na formule fraktali (1989), fotografii artystycznych, pokazów fotografiki kinetycznej, spektakli i koncertów laserowych.
Wykorzystał w swej twórczości urządzenia, wytwarzające muzykę w zetknięciu z ludzkim ciałem, zwane "thereminami" (1975). Był twórcą wież chromasonicznych (w tym "śpiewającej wieży" w Adelajdzie z 1978 r., reagującej na ruch uliczny gamą kolorowych, pulsujących świateł), kinetycznego fresku słonecznego "Solaris" (1986).
Upamiętnienie.
Prace artysty oglądać można w australijskich oraz zagranicznych zbiorach państwowych i prywatnych.
Medal Stanisława Ostoja-Kotkowskiego.
Od 2006 w Przasnyszu przyznawany jest Medal Stanisława Ostoja-Kotkowskiego. Odznaczenie nadawane jest żyjącym osobom lub grupom osób w następujących trzech kategoriach:
Nominacje do medalu przyjmowane są do 30 listopada każdego roku u sekretarza kapituły. Nagroda przyznawana jest w grudniu każdego roku.
Laureatów w poszczególnych kategoriach wyłania Kapituła Medalu Stanisława Ostoi-Kotkowskiego, działająca przy Towarzystwie Przyjaciół Ziemi Przasnyskiej. W jej skład wchodzą:
oraz eksperci z różnych dziedzin sztuki, zapraszani na posiedzenie Kapituły.
Honorowy patronat sprawują: siostrzenica artysty, Liliana Adamczyk, Burmistrz Przasnysza i Starosta Powiatu Przasnyskiego.
Edycja 2006Zgłoszono dziewięć kandydatur w trzech kategoriach. Kapituła przyznała medale następującym osobom:
Ogłoszenie laureatów i wręczenie medali nastąpiło 6 grudnia 2006 podczas sympozjum "Laser jako medium w sztuce współczesnej" w Miejskim Domu Kultury w Przasnyszu. Adam Struzik odebrał medal 28 grudnia 2006 podczas uroczystej sesji Rady Powiatu Przasnyskiego.
Edycja 2007
Kapituła nie przyznała medalu w kategorii "Debiut". Wręczenie medali nastąpiło 17 grudnia 2007 podczas spotkania wigilijnego TPZP w Miejskim Domu Kultury w Przasnyszu.
Edycja 2008
Kapituła przyznała medale następującym osobom. Wręczenie medali nastąpiło 21 grudnia 2008 podczas spotkania wigilijnego TPZP w Miejskim Domu Kultury w Przasnyszu.
Edycja 2009
Wręczenie medali nastąpiło 20 grudnia 2009 podczas spotkania wigilijnego TPZP w Miejskim Domu Kultury w Przasnyszu.
Edycja 2010
Nie przyznano medalu w kategorii "Debiut". Uroczystość wręczenia medali odbyła się 18 grudnia 2010 w Miejskim Domu Kultury w Przasnyszu.
Edycja 2011
Kapituła przyznała medale w trzech kategoriach. Nagrody zostały wręczone 1 lutego 2012 podczas inauguracji Roku Stanisława Ostoja-Kotkowskiego w Przasnyszu.
Edycja 2012Kapituła przyznała medale w trzech kategoriach. Wręczenie nagród nastąpiło 14 grudnia 2012 podczas konferencji zorganizowanej w 90. rocznicę urodzin Stanisława Ostoi-Kotkowskiego w Miejskim Domu Kultury w Przasnyszu.
Edycja 2013Kapituła przyznała medale w trzech kategoriach. Wręczenie nagród nastąpiło 4 stycznia 2014 podczas Spotkania Noworocznego TPZP w Miejskim Domu Kultury w Przasnyszu.
Edycja 2014Kapituła przyznała cztery medale w trzech kategoriach. Wręczenie nagród nastąpiło 14 grudnia 2014 podczas spotkania promującego I tom "Rocznika Przasnyskiego" w Miejskim Domu Kultury w Przasnyszu.
Edycja 2015Kapituła przyznała medale w trzech kategoriach. Wręczenie nagród nastąpiło 20 grudnia 2015 w Miejskim Domu Kultury w Przasnyszu.

</doc>
<doc id="707560" url="https://pl.wikipedia.org/wiki?curid=707560" title="Utgårdskilen">
Utgårdskilen

Utgårdskilen – norweska wieś w gminie Hvaler, w okręgu Østfold. Jest to również największy port rybacki na wschód od półwyspu Lindesnes. Pod koniec lipca Utgårdskilen Association organizuje tutaj, Whale Hunting i stowarzyszenia wędkarzy i innych stowarzyszeń i klubów miejscowy Sjøbu Festival. Znajduje się tutaj też latarnia morska (B2262, NGA 0212) na platformie wspartej na czterech palach.

</doc>
<doc id="707562" url="https://pl.wikipedia.org/wiki?curid=707562" title="Centrum Północ (Zabrze)">
Centrum Północ (Zabrze)

Centrum Północ – dzielnica Zabrza położona w środkowej części miasta. 
Graniczy z Centrum Południem, Zandką, Biskupicami, Mikulczycami, Osiedlem Mikołaja Kopernika, Osiedlem Tadeusza Kotarbińskiego, Maciejowem oraz Gliwicami.

</doc>
<doc id="707563" url="https://pl.wikipedia.org/wiki?curid=707563" title="Józef Stanisław Ostoja-Kotkowski">
Józef Stanisław Ostoja-Kotkowski



</doc>
<doc id="707567" url="https://pl.wikipedia.org/wiki?curid=707567" title="Zamek w Czerninie Górnej">
Zamek w Czerninie Górnej

Zamek w Czerninie Górnej w województwie dolnośląskim, w powiecie górowskim, w gminie Góra.
Historia.
Wieś "Schyrnino" wymieniana jest w dokumentach z 1308 roku. Wchodziła wtedy w skład dóbr kościelnych. Budowę zamku rozpoczął na przełomie XIV i XV w. kasztelan międzyrzecki Jan z Czerniny herbu Wierzbno. Po jego śmierci w 1423 r. zamkiem zajął się jego syn Jocusch Von der Czyrne, ale już siedem lat później sprzedał majątek niejakiemu Magnusowi von Label. Około 1492 roku zamek wraz z otaczającymi go dobrami trafia w ręce rodziny von Dohna. Ich starania doprowadziły do nadania przywileju lokacyjnego dla miasta przez Władysława Jagiellończyka. W 1538 r. Henryk VII von Dohna sprzedaje majątek i miasto braciom von Stosch z Mojęcic, których potomkowie rozbudowali i ufortyfikowali miasto. W XVII w. miasto było kilkakrotnie świadkiem zmagań wojsk duńskich, szwedzkich i pruskich. Panowała tu także ospa. Pod koniec XVII w. zamek zostaje przebudowany na rezydencję w stylu barokowym przez Abrahama von Stosch (1644-1705) syna Aleksandra. Umarł on bezpotomnie pozostawiając rezydencje najstarszej siostrze Jadwidze Helenie. Po jej śmierci w 1703 r. miasto i pałac przeszły w ręce rodziny von Lestwitz. Zmieniało jeszcze kilkakrotnie właścicieli, byli to m.in. Adam Melchior, Jerzy Abraham i Karol Rudolf. Karol Rudolf umarł 9 sierpnia 1803 roku nie pozostawiwszy potomka. Swój majątek zapisał Stowarzyszeniu Dziewic Ewangelickich, którego głównym zadaniem było nauczanie młodych dziewcząt prowadzenia domu. Organizacja przyczyniła się do rozwoju szkolnictwa w okolicznych wsiach. Przetrwała do końca II wojny światowej. Wojnę obiekt przetrwał nienaruszony, po wojnie został upaństwowiony. Przez pewien czas zamieszkiwany był przez pracowników Państwowego Gospodarstwa Rolnego. W latach pięćdziesiątych XX wieku został opuszczony, a jego wyposażenie rozkradzione. Zaniedbany w następnych kilkudziesięciu latach popadł w ruinę.
Opis.
Dwupiętrowy pałac ze ścianą frontową zwieńczoną frontonem. Po bokach owalne alkierze. Na ścianie frontowej centralnie nad oknami pierwszego piętra umieszczony jest kartusz z herbami rodzin: von Lestwitz (l) i von Stosch (p).

</doc>
<doc id="707571" url="https://pl.wikipedia.org/wiki?curid=707571" title="Grzybowice (Zabrze)">
Grzybowice (Zabrze)

Grzybowice () – dzielnica Zabrza, dawna wieś, założona w średniowieczu.
Nazwa.
Pierwsza wzmianka o wsi Grzybowice pojawia się w 1295 roku w rejestrze podatnicznym biskupstwa wrocławskiego tzw. Rejestrze Ujazdowskim będącym częścią "Liber fundationis episcopatus Vratislaviensis" (pol. „Księdze uposażeń biskupstwa wrocławskiego”). Miejscowość wymieniona jest w ustępie "Grzibonem solvitur decima more polonico". Dokument ten jako założyciela wsi podaje Grzyba, od którego nazwiska pochodzi jej nazwa. Według legendy Grzyb – zgodnie ze swym życzeniem – został pochowany razem ze zmarłą wcześniej żoną oraz psem, kotem i workiem pieniędzy. Jego grób ponoć znajduje się w miejscu dawnego parku w Grzybowicach, z którego dziś pozostało kilka starych lip.
Historia.
Grzybowice ("Grzibowitz") to jedna z najstarszych dzielnic Zabrza, której historia sięga średniowiecza. Początkowo stanowiły majątek i domy po obu stronach dzisiejszej ulicy Witosa. W 1877 do Grzibowitz przyłączono Kolonię Grzybowską ("Marienau") i Kolonię Wieszowską ("Philipsdorf"), po czym te trzy dotychczas administracyjnie odrębne miejscowości utworzyły wspólną gminę jednostkową o nazwie "Pilzendorf".
Po II wojnie światowej przyłączone do Polski. W związku ze zniesieniem gminy Grzybowice 1 grudnia 1945, Grzybowice weszły w skład gminy Wieszowa jako gromada W 1951 roku gromada Grzybowice z gminy Wieszowa została włączona do Zabrza. W 1977 r. liczba mieszkańców wzrosła po wybudowaniu dwóch budynków z mieszkaniami dla pracowników istniejącego wówczas zakładu przemysłowego Fabryka Domów FADOM.
W dzielnicy znajduje się szkoła podstawowa, przedszkole, przychodnia lekarska, poczta, kościół, świetlica dzielnicowa, boisko sportowe, ogródki działkowe, sklepy, klub sportowy Społem Zabrze. Na terenie dawnych wyrobisk w 2020 roku zaplanowano budowę 9 ha Geoparku.

</doc>
<doc id="707573" url="https://pl.wikipedia.org/wiki?curid=707573" title="Stan Ostoja-Kotkowski">
Stan Ostoja-Kotkowski



</doc>
<doc id="707574" url="https://pl.wikipedia.org/wiki?curid=707574" title="Kończyce (Zabrze)">
Kończyce (Zabrze)

Kończyce (niem. "Kunzendorf", śl. "Kōńczycy") – dzielnica miasta Zabrze, granicząca od północy z Centrum-Południem, od wschodu z Pawłowem i Bielszowicami, od południa i zachodu z Makoszowami.
W dzielnicy, tworzonej przez jedną miejscowość (Kończyce), znajduje się m.in. kościół parafialny pw. Bożego Ciała (ul. Olsztyńska 5), Zespół Szkół nr 18 (ul. Sitki 55), Przedszkole nr 29 (ul. Paderewskiego 35), Dzielnicowy Ośrodek Kultury (ul. Dorotki 3), boisko Klubu Sportowego MKS Zabrze-Kończyce (ul. Dorotki). Od 1911 roku bezpieczeństwu mieszkańców służy jednostka Ochotniczej Straży Pożarnej (ul. Dorotki 1).
Historia.
Kończyce powstały w 1777 roku na zachód od Pawłowa jako ostatnia z kilku kolonii założonych przez Macieja (Mathiasa) von Wilczka w ramach tzw. kolonizacji fryderycjańskiej. Po podziale Śląska w 1922 roku przyznano ją Polsce. Do 1951 roku miejscowość była siedzibą gminy Kończyce.
W 1910 roku w miejscowości mieszkało 4441 mieszkańców z czego 2804 mówiło w języku polskim, 484 polskim i niemieckim, a 1114 niemieckim. W wyborach komunalnych jakie odbyły się w listopadzie 1919 roku oddano na ogólną liczbę 1884 głosów na listę polską 1354 głosów zdobywając 9 z 11 mandatów. Podczas plebiscytu na Śląsku swoje głosy oddało 2580 osób (w tym 93 emigrantów). Za Polską głosowało w nim 1584 wotantów, a za Niemcami 949. W Kończycach działały liczne polskie organizacje, jak 100-osobowa regionalna sekcja Dzielnicy Śląskiej Polskiego Towarzystwa Gimnastycznego „Sokół” kierowana przez Pawła Dolę i Juliusza Potykę oraz w oparciu o nie Polska Organizacja Wojskowa Górnego Śląska. Od 1919 roku miejscowość była również siedzibą 74-osobowego Chóru Mieszanego „Skowronek” kierowanego przez Pawła Bąka, Jana Pykę, Hermana Szwencera. Kończyce objęły walki w czasie powstań śląskich. W II powstaniu miejscowość 22 sierpnia została zdobyta przez powstańców po ciężkich walkach z sipo.
Nazwa.
Przy założeniu kolonii w ramach kolonizacji fryderycjańskiej, w 1777 roku nadano jej niemiecką nazwę Kuntzendorf, jednak miejscowa ludność polskojęzyczna już od 1782 roku zaczęła używać własnych odpowiedników: "Kończ", "Kończyc" i Kończyce. Od momentu przekształcenia kolonii w samodzielną gminę "Kuntzendorf" (1789 rok), polska nazwa zaczęła zanikać, aż około 1830 roku pojawiła się nowa, nieoficjalna polska nazwa gminy Kuźnica (od powstałej kuźnicy). Ta nazwa również nie utrzymała się i około 1900 roku powstała trzecia polska nazwa Kunatów, używana zamiennie z niemiecką "Kuntzendorf". Stąd w okresie powstań śląskich "Kunatów" pojawia się w raportach polskich powstańców. Przywrócenie najstarszej polskiej nazwy miejscowości dokonało się staraniem pierwszego duszpasterza w Kończycach, ks. dra Józefa Knosały, który przekonał najpierw polskie władze plebiscytowe, a następnie polskie państwowe, by gminie nadać urzędową nazwę "Kończyce". Stąd w spisie miejscowości Konstantego Prusa, wydanym w 1920 roku na potrzeby propagandy plebiscytowej, pojawiają się już tylko polskie "Kończyce" i niemieckie "Kunzendorf".
Nazwa "Kończyce" (w wersji niemieckiej "Kunzendorf") została nadana przez założyciela Macieja Wilczka na pamiątkę swego gniazda rodowego "Kunzendorf", czyli "Kończyce" w księstwie cieszyńskim (dzisiejsze Kończyce Wielkie).
Parafia pw. Bożego Ciała.
8 listopada 1911 roku Kończyce zostały kuracją (odrębną wspólnotą kościelną) parafii w Bielszowicach. Pierwszym duszpasterzem, który objął kurację 7 sierpnia 1912 roku ks. dr Józef Knosała, dotychczasowy administrator parafii w Mokrem. Nowy ksiądz, pełniący obowiązki kuratusa w latach 1912–1922, stanął przed wyzwaniem zbudowania świątyni w nowo powstałej parafii. 19 czerwca 1919 roku w święto Bożego Ciała poświęcił nowo wybudowany kościółek i odprawił w nim pierwszą mszę świętą. Tymczasowa świątynia powstała bez zezwolenia policji budowlanej, starosty, rejencji, bez zezwolenia ministerstwa, jak również bez zezwolenia władzy duchownej. Nietypowe okoliczności budowy były spowodowane brakiem wsparcia ze strony władz, zarządu kopalni Delbrück (właściciel terenu), a także wybuchem I wojny światowej. Kościół jednak przetrwał 91 lat.
29 lipca 1925 roku została erygowana samodzielna parafia. Obecnie Parafia Bożego Ciała w Kończycach należy do dekanatu Kochłowice. Jest położona na granicy archidiecezji katowickiej.
W lipcu 1999 roku ruszyła budowa nowego kościoła. Autorami projektu nowej świątyni są architekt dr Jan Kubec i architekt Damian Radwański. Nowa świątynia jest zasilana kolektorami słonecznymi oraz ciepłem pochodzącym z głębi ziemi. W 28 listopada 2009 otwarto nową świątynię. 15 września 2010 poświęcenia kościoła dokonał arcybiskup metropolita katowicki Damian Zimoń. Budowniczym nowej świątyni był ks. Andrzej Żmuda. W 2015 roku abp Wiktor Skworc poświęcił park wokół kościoła i nadał mu imię kard. Augusta Hlonda – pierwszego biskupa katowickiego.

</doc>
<doc id="707576" url="https://pl.wikipedia.org/wiki?curid=707576" title="Swatka">
Swatka



</doc>
<doc id="707578" url="https://pl.wikipedia.org/wiki?curid=707578" title="Maciejów (Zabrze)">
Maciejów (Zabrze)

Maciejów (niem. "Mathesdorf") – dzielnica miasta Zabrze.

</doc>
<doc id="707579" url="https://pl.wikipedia.org/wiki?curid=707579" title="Ptasznik białokolanowy">
Ptasznik białokolanowy



</doc>
<doc id="707582" url="https://pl.wikipedia.org/wiki?curid=707582" title="Zaborze Północ">
Zaborze Północ

Zaborze Północ – dzielnica miasta Zabrze.

</doc>
<doc id="707597" url="https://pl.wikipedia.org/wiki?curid=707597" title="Zaborze Południe">
Zaborze Południe

Zaborze Południe – dzielnica miasta Zabrze.

</doc>
<doc id="707598" url="https://pl.wikipedia.org/wiki?curid=707598" title="Putuo">
Putuo



</doc>
<doc id="707602" url="https://pl.wikipedia.org/wiki?curid=707602" title="Moonraker (film)">
Moonraker (film)

Moonraker – jedenasty oficjalny film o przygodach James Bonda, oparty na podstawie trzeciej powieści o Jamesie Bondzie autorstwa Iana Fleminga z 1955.
W postać brytyjskiego agenta wcielił się po raz czwarty Roger Moore. 007 ma za zadanie uniemożliwić plany szalonego bogacza, Hugo Draxa, który chce zniszczyć całą ludzkość na Ziemi i zastąpić ją potomkami „nowej rasy” – grupy idealnych genetycznie ludzi ocalonych przez niego od zagłady.
Fabuła.
Wypożyczony Brytyjczykom przez Amerykanów wahadłowiec kosmiczny "Moonraker" zostaje porwany, a przenoszący go samolot Boeing 747 zniszczony. James Bond kończy misję w Afryce. Znajduje się w lecącym samolocie, z którego zamierza wyskoczyć na spadochronie załoga, pozostawiając na pokładzie samego Bonda, bez spadochronu. Bond wypada bez spadochronu, jednak w powietrzu odbiera spadochron pilotowi i ląduje bezpiecznie. W powietrzu spotyka jeszcze "Buźkę".007 otrzymuje zadanie odnalezienia porwanego wahadłowca. Oficjalnie udaje się jako gość do Kalifornii, gdzie znajduje się ośrodek produkcji wahadłowców i szkolenia ich załóg, którego właścicielem jest niejaki Hugo Drax. Tam poznaje doktor Holly Goodhead. W trakcie testu wirówki przeciążeniowej przez Bonda, człowiek Draxa Chang dokonuje nieudanej próby zabójstwa agenta. W nocy, dzięki Corinne Dufour, Bond odnajduje i otwiera sejf Draxa, a następnie fotografuje przechowywane w nim dokumenty. Następnego dnia opuszczając posiadłość Draxa unika kolejnej próby zabójstwa przez ukrytego snajpera, oddając do niego jako pierwszy strzał z dubeltówki. Drax wie, że Corinne Dufour pomogła Bondowi i wypuszcza na nią groźne psy. Dokumenty znalezione w sejfie następnie kierują 007 do Wenecji, gdzie dysponuje specjalną gondolą i współpracownikiem nią kierującym. Udaje się do wytwórni szkła "Venini Glass". Odkrywa, że w Wenecji jest również doktor Holly Goodhead. W trakcie podróży gondolą unika kolejnej próby likwidacji przez człowieka Draxa płynącego inną gondolą, ukrytego w trumnie. Zabija go, a przed resztą grupy Draxa ucieka uruchamiając ukrytą w gondoli funkcję poduszkowca i wjeżdżając na plac św. Marka. W nocy Bond zakrada się do fabryki szkła "Venini Glass", gdzie odkrywa tajne laboratorium. W laboratorium zabiera fiolkę z płynem i przypadkowo wywołuje rozbicie innej fiolki, która uwalnia trujący gaz i uśmierca dwóch laborantów. Opuszczając fabrykę stacza walkę z Changiem. Obaj demolują zakładowe muzeum, następnie Bond odkrywa ślad prowadzący do Rio de Janeiro i zabija Changa. Bond składa w hotelu wizytę doktor Holly Goodhead, gdzie na podstawie przedmiotów będących jej własnością odkrywa, iż pracuje ona dla CIA i została umieszczona przez agencję w ośrodku Draxa. Bond informuje Holly, że ślady prowadzą do Rio de Janeiro, jednak ona kłamie, że nie zamierza tam jechać. W dzień prowadzi swoich przełożonych do tajnego laboratorium, jednak okazuje się, że laboratorium zostało zlikwidowane i nie ma po nim żadnego śladu. Bond przybywa do Rio de Janeiro, gdzie spotyka się ze swoim kontaktem, Manuelą. Manuela wskazuje Bondowi magazyny w Rio de Janeiro, których używa Drax. Przy magazynach na ich ślad wpada "Buźka", jednak umykają mu. Następnie na Głowie Cukru spotyka ponownie przypadkowo doktor Holly Goodhead. Gdy opuszczają górę koleją linową, zostają zaatakowani przez "Buźkę". Po pojedynku na dachu wagoników, szczęśliwie uciekają, jednak zostają uprowadzeni karetką przez sanitariuszy. Po walce wewnątrz karetki, Bond wypada z niej, a Holly przypięta pasami odjeżdża. Po przebadaniu gazu z fiolki, okazuje się, że został on wyprodukowany z orchidei, pochodzącej z Amazonii. Bond wyrusza do Amazonii, gdzie prowadząc na rzece specjalną motorówkę, stacza zwycięską walkę z "Buźką" i ludźmi Draxa. Zostaje jednak pojmany przez "Buźkę" i dostarczony do bazy Draxa, gdzie łączy się ponownie z Holly i na pokładzie wahadłowca dostają się na stację kosmiczną. Tam staczają walkę z ludźmi Draxa. "Buźka" przyłącza się do nich, gdy dowiaduje się, że zostanie unicestwiony przez Draxa. Na zakończenie Bond wypycha Draxa bez skafandra w przestrzeń kosmiczną.
Produkcja.
W napisach końcowych filmu Szpieg, który mnie kochał, pojawia się zapowiedź Tylko dla twoich oczu. Jednak po wielkim sukcesie „Gwiezdnych Wojen”, producenci "bondów", postanowili pójść z duchem trendu. Zdecydowano się na ekranizację trzeciej powieści Iana  Fleminga pt. Moonraker. Z opowieści Fleminga zaczerpnięto jedynie postać główną, nazwisko Draxa i tytuł, budując na tej kanwie całkiem nową filmową opowieść. Producenci postanowili przenieść prawie całą produkcję do Francji, ze względu na korzystny system podatkowy. Zdecydowano się nakręcić film w wielu różnych miejscach takich jak: Rio de Janeiro w czasie trwania karnawału i wodospady Iguaçu w Brazylii, Wenecję we Włoszech, a także we Francji i Stanach Zjednoczonych. Zdjęcia ruszyły 11 sierpnia 1978 roku w Paryżu w studiu De Bologne. Pierwszymi scenami były te rozgrywające się we wnętrzu rezydencji Draxa. Z Francji ekipa przeniosła się do Wenecji, gdzie nakręcono wiele scen. Początkowo planowano scenę pościgu motocyklowego, jednak później zdecydowano się na gondolę-poduszkowiec i motorówkę. Podczas kręcenia sceny gondola z Rogerem Moorem wypadła poza plac św. Marka, aktorowi nic się nie stało. Nastepnie w Kalifornii nakręcono przy udziału skoczków spadochronowych sekwencję początkowa filmu oraz plenery. Równolegle trwały zdjęcia w studiach na terenie całej Francji. Na Florydzie, sfilmowano fabryki NASA, udające zakłady Draxa. Nakręcono tam też sceny pościgu motorówkami w Amazonii. Następnie ekipa udała się do Rio de Janeiro. Nakręcono tam zdjęcia podczas karnawału, wiele plenerów, oraz bójkę Bonda i "Buźki" na gondolach kolejki linowej. Ekipa zawitała też do Argentyny i Peru by nakręcić zdjęcia wodospadów w tym słynnego Iguazu. W Gwatemali nakręcono z kolei scenę z piramidą Majów. Na koniec ekipa zawitała do Pinewood, by nakręcić kilka efektów specjalnych. Ostatni klaps na planie padł 27 lutego 1979 roku.

</doc>
<doc id="707604" url="https://pl.wikipedia.org/wiki?curid=707604" title="Instytut Budownictwa, Mechanizacji i Elektryfikacji Rolnictwa">
Instytut Budownictwa, Mechanizacji i Elektryfikacji Rolnictwa

Instytut Budownictwa, Mechanizacji i Elektryfikacji Rolnictwa (IBMER) – były naukowy instytut branżowy z siedzibą w Warszawie. Z dniem 1 stycznia 2010 po połączeniu z Instytutem Melioracji i Użytków Zielonych przekształcony w Instytut Technologiczno-Przyrodniczy w Falentach.
Główne kierunki działalności naukowo-badawczej:
W 1976 instytut zostały odznaczony Orderem Sztandaru Pracy II klasy.

</doc>
<doc id="707612" url="https://pl.wikipedia.org/wiki?curid=707612" title="Tylko dla twoich oczu (film)">
Tylko dla twoich oczu (film)

Tylko dla twoich oczu (ang. "For Your Eyes Only") – brytyjski film sensacyjny z 1981 roku w reżyserii Johna Glena. Dwunasty oficjalny film o przygodach agenta 007 Jamesa Bonda. Fabuła filmu nawiązuje do motywów opowiadań Iana Fleminga "Tylko dla twoich oczu" oraz "Ryzyko" zamieszczonych w zbiorze "Tylko dla twoich oczu". W postać brytyjskiego agenta wcielił się po raz piąty Roger Moore. 007 musi zbadać zagadkę zaginięcia brytyjskiego nadajnika ATAC, służącego do zarządzania flotą Zjednoczonego Królestwa.
Fabuła.
U wybrzeży Albanii tonie brytyjski statek szpiegowski "St Georges" z systemem ATAC, czyli automatycznie naprowadzającym urządzeniem sterującym. Sir Timothy Havelock zostaje poproszony przez MI6 o zlokalizowanie wraku, ale wraz z żoną zostaje zabity przez Kubańczyka, Hectora Gonzalesa. James Bond, agent 007 ma dowiedzieć się, przez kogo został wynajęty Kubańczyk. Udaje się on do jego willi niedaleko Madrytu, jednak zostaje uprzedzony przez Melinę, córkę Timothy’ego, która zabija Gonzalesa w akcie zemsty za swoich rodziców. James Bond, chwilę przed morderstwem zauważa człowieka przekazującego walizkę z pieniędzmi. Podejrzewa, że to zapłata za wykonanie zlecenia zabójstwa. Dzięki systemowi identyfikującemu osoby, na podstawie opisu wyglądu, odkrywa, że zleceniodawcą był Emile Leopold Locque, pracujący dla greckich przemytników, a obecnie znajdujący się w Cortinie, we Włoszech. James Bond udaje się tam, by spotkać się ze swoim człowiekiem, Luigim Ferrarą. Ten zapoznaje go z greckim kontaktem, Arisem Kristatosem. Od niego Bond dowiaduje się, że poszukiwany przez niego człowiek to prawa ręka Milosa Columbo o pseudonimie „Gołąb”, niegdyś bliski znajomy Kristatosa. Następnie agent 007 spotyka się z Kristatosem już w kasynie w Grecji, gdzie ten wskazuje mu Milosa Columbo, siedzącego nieopodal wraz ze swoją kochanką, contessą Lisl von Schlaf. Agent 007 spotyka się z nią. Podczas porannego spaceru po plaży zostają napadnięci przez Locque’a, w trakcie którego kobieta ginie. 
Atak zostaje przerwany pojawieniem się żołnierzy Milosa Columbo, którzy zabierają Bonda na jego statek. Mężczyzna przekonuje Bonda, że Locque tak naprawdę pracuje dla Kristatosa i to Kristatos, a nie Columbo, jest przemytnikiem narkotyków i to on nasłał agenta 007 na Columbo, gdyż ten jest dla niego zagrożeniem. By to udowodnić zabiera Jamesa do hurtowni Arisa, znajdującej się w Albanii. Dochodzi do konfrontacji, w wyniku której ginie Locque. Korzystając z dziennika pokładowego Timothy’ego Havelocka, Bond odkrywa lokalizację zatopionego wraku. Za pomocą dwuosobowej łodzi podwodnej Neptune, wraz z Meliną udaje się w to miejsce i rozbraja ładunek, do którego był zamocowany system ATAC. Na powierzchni czeka na nich Kristianos i odbiera im ATAC, zamierzając go sprzedać stronie rosyjskiej. Bondowi i Melinie udaje się uciec, a o miejscu przekazaniu nadajnika dowiadują się od papugi Timothy’ego. Od Milosa agent 007 uzyskuje szczegółowe informacje na temat lokalizacji klasztoru św. Cyryla, którego w czasie wojny Milos i Kristianos użyli jako kryjówki przed Niemcami. W wyniku konfrontacji Kristianos ginie, a nadajnik ATAC zostaje wyrzucony przez Bonda w przepaść, żeby strona rosyjska, której przedstawiciele właśnie przylecieli na miejsce, go nie dostała.
Produkcja.
Po rozgrywającym się w dużej mierze w przestrzeni kosmicznej Moonrakerze, producenci postanowili, że następny film będzie bardziej poważny, nie będzie też zbyt wielu gadżetów. Do pracy na planie przystąpiono 2 września 1980. Ekipa zaczęła od sceny zatopienia okrętu "Św. Jerzy." Kręcono tę scenę na Morzu Północnym. 15 września ekipa przyjechała do Grecji. Kręcono tam wiele scen m.in. scenę ataku na łódź Kristatosa. Podczas kręcenia tej sceny jeden ze ślepych pocisków ranił Topola w twarz. Kłopotów przysporzyli ekipie mnisi z klasztoru, gdzie miały się rozgrywać finałowe sceny filmu. Mnisi nie pozwalali ekipie na wejście do klasztoru, sprawa zakończyła się w sądzie. Albert Broccoli wygrał z duchownymi i ekipa mogła dokończyć zdjęcia. Z Grecji ekipa udała się jeszcze na Bahamy (gdzie kręcono zdjęcia podwodne) i do Cortiny d’Ampezzo gdzie kręcono sceny w plenerach zimowych. W Pinewood nakręcono większość wnętrz i sceny "podwodne" z użyciem wielkich dmuchaw. Premiera filmu odbyła się 24 czerwca 1981 roku. 

</doc>
<doc id="707613" url="https://pl.wikipedia.org/wiki?curid=707613" title="Osiedle Mikołaja Kopernika (Zabrze)">
Osiedle Mikołaja Kopernika (Zabrze)

Osiedle Mikołaja Kopernika – zabrzańskie osiedle mieszkaniowe z wielkiej płyty, od 2003 r. dzielnica miasta Zabrze.
Osiedle mieszkaniowe o statusie dzielnicy wybudowane w latach 1979 - 1992 w północno-zachodniej część Zabrza. Decyzją Miejskiej Rady Narodowej z 1985 r. nazwy ulic na osiedlu nawiązują do ludzi związanych z astronomią. Decyzją Rady Miasta z 2003 r. jednostka pomocnicza gminy Zabrze. Od północy graniczy z dzielnicą Mikulczyce, od wschodu z dzielnicą Centrum Północ, od południa z Os. Tadeusza Kotarbińskiego oraz dzielnicą Maciejów. Zachodnie, zalesione rubieże osiedla dosięga gliwickich Żernik. Powierzchnia dzielnicy wynosi 4,87 km² obejmując pierwotną kubaturę osiedla oraz Os. Słoneczna Dolina wraz z Os. Jesionowa Aleja. Dzielnica podlega parafii św. Wojciecha w Zabrzu. W dzielnicy znajduje się Park im. Jana Pawła II, zaopatrzony w place zabaw dla najmłodszych, skatepark, boisko do piłki nożnej, piłki siatkowej, koszykówki oraz korty tenisowe. Na osiedlu mieści się hala sportowa Multisport oraz Zabrzański Kompleks Rekreacji - Aquarius Kopernik. W dzielnicy znajdują się dwie placówki oświatowe- Szkoła Podstawowa nr 42 z oddziałami integracyjnymi im. Mikołaja Kopernika oraz Publiczne Przedszkole nr 36. Główną arterią osiedla jest dwujezdniowa Aleja Wojciecha Korfantego łącząca dzielnicę bezpośrednio z centrum miasta. Na osiedlu znajduje się również węzeł komunikacyjny z Aleją Jana Nowaka-Jeziorańskiego. Osiedle podpięta jest pod Zarząd Transportu Metropolitalnego. Trasy autobusowe obsługuje linia nr 720, 86, 286, 250 oraz 617N. Przez zachodnią część dzielnicy przebiega turystyczny Szlak Husarii Polskiej.
Historia.
W 1837 roku na południowych terenach gminy wiejskiej Mikulczyce, należących do księcia Guido von Donnersmarcka, wybudowano folwark Nowy Dwór. Areał folwarku w XIX w. wynosił blisko 1400 hektarów i obejmował zasięgiem teren dzisiejszego Os. Kopernika oraz północne krańce Osiedle Tadeusza Kotarbińskiego i dzielnicy Centrum Północ. W latach ‘30 XX w. południowy obszar areału przeciął odcinek niemieckiej autostrady Reichsautobahn RAB 29. W latach 1939 - 1945 na polach folwarcznych mieścił się skład amunicji oraz zaopatrzona w osiem dział niemiecka bateria przeciwlotnicza. W 1951 r. gminę wiejską Mikulczyce przyłączono do miasta Zabrza, a folwark Nowy Dwór przekształcono w państwowe gospodarstwo rolne. W latach '70 zapadła w Zabrzu decyzja o budowie dużego osiedla mieszkaniowego. Do prac budowlanych przystąpiono w 1979 r. Pierwsze bloki oddano do użytku w 1985 r., ostatnie w 1992 r. Decyzją Rady Miasta z 2003 r. Osiedle Mikołaja Kopernika zostało uznane jako jednostka pomocnicza miasta Zabrza. Obszar nowo powstałej dzielnicy wydzielono z południowych terenów dzielnicy Mikulczyce.

</doc>
<doc id="707616" url="https://pl.wikipedia.org/wiki?curid=707616" title="Putuo Shan">
Putuo Shan

Putuo Shan () – górzysta wyspa należąca do Chin, położona na Morzu Wschodniochińskim, w archipelagu Zhoushan, na południowy wschód od Szanghaju, administracyjnie część prefektury miejskiej Zhoushan (prowincja Zhejiang). Rozciąga się na długości 8,6 km i szerokości do 3,5 km, zajmuje powierzchnię 12,76 km². Najwyższy szczyt na wyspie, Foding Shan, wznosi się na wysokość 291,3 m n.p.m.
Putuo Shan stanowi ważne miejsce kultu bodhisattwy Guanyin i zaliczana jest w tradycji chińskiej do czterech świętych gór buddyzmu. Kult Guanyin w tym miejscu datuje się od 916 roku, a w okresie największego rozwoju na wyspie było ponad 80 świątyń, klasztorów męskich i żeńskich, a na wyspie mieszkało ponad 4000 mnichów i mniszek (współcześnie jest ich ok. 500).

</doc>
<doc id="707617" url="https://pl.wikipedia.org/wiki?curid=707617" title="Osiedle Młodego Górnika">
Osiedle Młodego Górnika

Osiedle Młodego Górnika – dzielnica miasta Zabrze.
Opis.
Na terenie dzielnicy znajduje się między innymi osiedle mieszkaniowe Młodego Górnika, osiedle mieszkaniowe Ratowników oraz ulica Gwarecka i prywatna kopalnia Siltech. Osiedle Młodego Górnika graniczy z Mikulczycami, a dokładniej Strefą Ekonomiczną oraz Biskupicami. Na terenie tej dzielnicy znaczną część zabudowy stanowią niewielkie bloki mieszkalne, przy czym na obrzeżach można natknąć się na liczne ogródki działkowe. Mieszkańcy osiedla mają do dyspozycji niewielki staw, w którym odbywają się połowy karpi, a także okoliczne lasy, w których można napotkać dzięcioły. Na terenie osiedla znajduje się Zespół Szkolno-Przedszkolny numer 9.

</doc>
<doc id="707619" url="https://pl.wikipedia.org/wiki?curid=707619" title="Peter Medawar">
Peter Medawar

Sir Peter Brian Medawar (ur. 28 lutego 1915 w Rio de Janeiro, zm. 2 października 1987 w Londynie) – angielski naukowiec brazylijskiego pochodzenia, znany głównie z badań nad tolerancją układu odpornościowego na narządy wszczepione do organizmu, za które, wraz z Sir Frankiem Macfarlane Burnetem, otrzymał w 1960 roku Nagrodę Nobla w dziedzinie fizjologii i medycyny. Laureat Medalu Copleya.

</doc>
<doc id="707621" url="https://pl.wikipedia.org/wiki?curid=707621" title="Ośmiorniczka (film)">
Ośmiorniczka (film)

Ośmiorniczka (ang. "Octopussy") – trzynasty oficjalny film o przygodach Jamesa Bonda. Film jest oparty na opowiadaniu "Własność pewnej damy" ("From a View to a The Property of a Lady") autorstwa Iana Fleminga, zamieszczonego w zbiorze "Ośmiorniczka". W postać brytyjskiego agenta wcielił się po raz szósty Roger Moore.
Fabuła.
Film rozpoczyna się od wysadzenia przez agenta 007 hangaru ze sprzętem wojskowym w jednym z krajów Ameryki Łacińskiej.
Ranny brytyjski agent 009 dostarcza imitację jajka Fabergé do ambasady brytyjskiej w Niemczech, a zaraz potem ginie w niewyjaśnionych okolicznościach. Klejnot trafia na licytację, podczas której James Bond rywalizuje z Kamal Khanem – afgańskim księciem mieszkającym na uchodźstwie w Indiach. W czasie licytacji Bond podmienia jajko na imitację z Niemiec i umyślnie przegrywa aukcję. Udaje się do Indii, gdzie wygrywa znaczną ilość pieniędzy grając z Khanem w kości. Rozzłoszczony książę każe zabić Bonda, podejrzewając go o znajomość planów przemytu klejnotów. Bondowi udaje się uciec. Spotyka się z Magdą – kochanką Kamala, z którą spędza noc. Magda kradnie prawdziwe jajko z celowo zamontowanym nadajnikiem. Ludzie Kamala uprowadzają Bonda do górskiej posiadłości księcia. Tam 007 dowiaduje się o dziwnych planach Khana i radzieckiego generała Orłowa oraz niejakiej Ośmiorniczki. Bondowi udaje się uciec, po czym odnajduje Ośmiorniczkę. Okazuje się, że jest to córka byłego znajomego Bonda, która zajmuje się teraz przemytem diamentów na wielką skalę. Zaprzyjaźnia się z nią, spędzają wspólnie noc. Następnie ktoś próbuje zabić Bonda, demolując przy tym willę Ośmiorniczki. Następnego dnia kobieta udaje się do Niemiec, gdzie w bazie amerykańskich sił powietrznych występuje jej cyrk. Bond przybywa tam również i w ostatniej chwili rozbraja bombę atomową podłożoną przez Kamala i generała Orłowa. Wybuch tej bomby spowodowałby nakaz rozbrojenia atomowego dla NATO. Na koniec Ośmiorniczka wraz ze swoją drużyną oraz Jamesem Bondem mści się na Kamalu.
Produkcja.
W tym samym czasie co "Ośmiorniczka" powstawał konkurencyjny film „Nigdy nie mów nigdy więcej”, w którym po długiej przerwie do roli Bonda powrócił Sean Connery. Prace przygotowawcze nad Ośmiorniczką rozpoczęły się w 1981 roku. Wybierano m.in. wiodące lokacje. Zdecydowano się na Indie. Scenograf filmu Peter Lamont, przed rozpoczęciem produkcji bardzo często odwiedzał ten kraj. W czasie jednej z podróży do Indii, samolot, którym leciał został uprowadzony przez porywaczy. Wszystko skończyło się dobrze, jednak w czasie odbijania samolotu, zabito jednego z porywaczy. Problemem okazało się obsadzenie roli głównej. Roger Moore miał już dosyć grania postaci, testowano więc nowych potencjalnych odtwórców. Screentesty przeszedł np. Michael Brighton oraz James Brolin. Roger Moore po namowach zgodził się jeszcze raz zagrać Jamesa Bonda. Rolę tytułową powierzono, szwedzkiej aktorce Maud Adams, której podobnie jak w Człowieku ze złotym pistoletem partnerowała rodaczka. Tym razem była to Kristina Wayborn. Księcia Khamala, zagrał Louis Jourdan. Zdjęcia do filmu ruszyły 10 sierpnia 1982 roku, pod Murem Berlińskim. Ekipa zostawiła na murze napis: „007 tu był. Ośmiorniczka”. Pod koniec sierpnia ekipa przeniosła się do bazy RAF w Northolt gdzie nakręcono sekwencję początkową. Następnie część filmowców ruszyła do USA, by sfilmować finałową scenę walki Gobindy i Bonda na dachu samolotu. Następnym miejscem sfilmowania kilku scen było studio Pinewood. Zaraz potem ekipa ruszyła na plan do Indii. Aktorzy mieszkali w pałacu Maharamy. Zdjęcia spowalniał i utrudniał wszechobecny tłok, uniemożliwiający bezpieczne i sprawne prace. W tym samym czasie w Anglii druga ekipa kręciła sceny z pociągiem Khana i Ośmiorniczki. W trakcie prac kaskader uległ bardzo poważnemu wypadkowi, w szpitalu spędził 6 miesięcy. Był to najpoważniejszy wypadek na planie. W październiku ekipa powróciła do Anglii, gdzie nakręcono pozostałe sceny (atak na monsunowy Pałac, sceny w cyrku i wnętrza). Zdjęcia zakończono w styczniu 1983 roku. 

</doc>
<doc id="707625" url="https://pl.wikipedia.org/wiki?curid=707625" title="Osiedle Tadeusza Kotarbińskiego">
Osiedle Tadeusza Kotarbińskiego

Osiedle Tadeusza Kotarbińskiego – dzielnica miasta Zabrze.

</doc>
<doc id="707628" url="https://pl.wikipedia.org/wiki?curid=707628" title="Jacek Tomczak (szachista)">
Jacek Tomczak (szachista)

Jacek Tomczak (ur. 5 marca 1990 w Śremie) – polski szachista, arcymistrz od 2012 roku.
Kariera szachowa.
W szachy gra od szóstego roku życia. Pierwszy medal mistrzostw Polski wywalczył w roku 1996, zostając wicemistrzem kraju przedszkolaków. W tym samym roku zwyciężył również w mistrzostwach Europy w tej grupie wiekowej. Rok później zdobył w Jaworznie złoty medal mistrzostw Polski przedszkolaków. Kolejne tytuły mistrzowskie wywalczył w latach 2000 (w Kołobrzegu, w kategorii do lat 10), 2002 (Kołobrzeg, do lat 12), 2005 (Łeba, do lat 16) i 2006 (Łeba, do lat 16). W roku 2004 wywalczył w Turku brązowy medal w grupie do lat 14. W roku 2003 triumfował w otwartym turnieju w Polanicy-Zdroju (w grupie B). W wyjątkowo dla niego udanym roku 2006 zdobył w Batumi tytuł mistrza świata juniorów do lat 16. Oprócz tego trzykrotnie wypełnił (na turniejach w Cappelle-la-Grande, Barlinku i Rewalu) normy na tytuł mistrza międzynarodowego. W roku 2007 zadebiutował w finale mistrzostw Polski seniorów, rozegranym w Opolu – zajmując XII miejsce. W 2008 r. zdobył tytuły mistrza Polski do lat 18 oraz 20. W 2009 r. odniósł duży sukces, dzieląc IV-VI m. (za Siergiejem Tiwiakowem, Wadimem Małachatko i Wołodymyrem Bakłanem, wspólnie z Danielem Fridmanem i Mateuszem Bartlem) w otwartym międzynarodowym turnieju "Klubu Polonia Wrocław" we Wrocławiu, zdobywając pierwszą normę na tytuł arcymistrza. W tym samym roku zwyciężył w rozegranym w Policach turnieju pamięci Tadeusza Gniota, sukces ten powtarzając w 2010 roku. Również w 2010 r. wypełnił drugą normę arcymistrzowską, podczas rozegranych w Chotowej mistrzostwach świata juniorów do 20 lat, w których zajął VIII miejsce. Na przełomie 2011 i 2012 r. zwyciężył (wspólnie z Aleksiejem Gawryłowem) w cyklicznym turnieju "Cracovia" w Krakowie (wypełniając trzecią normę na tytuł arcymistrza). W 2013 r. zdobył brązowy medal (w klasyfikacji drużynowej) letniej uniwersjady w Kazaniu oraz zwyciężył w otwartym turnieju w Poznaniu. W 2015 r. zdobył w Poznaniu brązowy medal indywidualnych mistrzostw Polski.
Reprezentował Polskę w turniejach drużynowych, m.in.: , oraz , zdobywając wspólnie z drużyną złoty medal.
Najwyższy ranking w dotychczasowej karierze osiągnął 1 marca 2019 r., z wynikiem 2635 punktów i zajmował wówczas 3. miejsce wśród polskich szachistów.

</doc>
<doc id="707631" url="https://pl.wikipedia.org/wiki?curid=707631" title="Instytut Uprawy, Nawożenia i Gleboznawstwa">
Instytut Uprawy, Nawożenia i Gleboznawstwa

Instytut Uprawy Nawożenia i Gleboznawstwa – Państwowy Instytut Badawczy (IUNG-PIB) – jednostka badawczo­‑rozwojowa z siedzibą w Puławach, podległa Ministerstwu Rolnictwa i Rozwoju Wsi.
Instytut prowadzi prace obejmujące uprawę roślin, nawożenie, żyzność gleb oraz rozpoznanie i ochronę przestrzeni rolniczej. Placówka nawiązuje do tradycji nauk rolniczych w Puławach, sięgających roku 1862 oraz do osiągnięć Państwowego Instytutu Naukowego Gospodarstwa Wiejskiego, funkcjonującego w latach 1917–1950.
Struktura naukowa Instytutu.
Centrum Systemów i Technologii Produkcji Roślinnej
Centrum Badań Środowiskowych i Klimatu
Innowacyjno-Naukowe Centrum Badań Rolniczych
Główne kierunki działalności naukowo-badawczej.
W roku 2005 IUNG uzyskał status państwowego instytutu badawczego.
W Instytucie pracuje 320 osób, w tym: 28 profesorów i 75 doktorów.
Prace badawcze są realizowane w 11 zakładach naukowych oraz 8 Rolniczych Zakładach Doświadczalnych położonych w różnych regionach Polski. RZD prowadzą produkcję rolniczą w zróżnicowanych warunkach klimatyczno-glebowych i organizacyjno-ekonomicznych. Są one jednocześnie centrami wdrażającymi w praktyce nowoczesne rozwiązania organizacyjne i technologiczne oferowane przez naukę.
Działalność IUNG jest wyraźnie ukierunkowana na problemy rozwoju zrównoważonego produkcji rolniczej i kształtowania środowiska rolniczego oraz wspieranie decyzji władz administracyjnych i samorządowych. Poprzez swoją działalność Instytut przyczynia się do zwiększenia innowacyjności i konkurencyjności polskiego rolnictwa. Współpracuje z ośrodkami doradztwa rolniczego, uczelniami i szkołami rolniczymi.
Istniejący w IUNG-PIB zintegrowany system informacji o przestrzeni rolniczej charakteryzuje się dużą reprezentatywnością i umożliwia wykorzystanie szeregu map numerycznych o różnej skali i zasięgu terytorialnym, przydatnych do zarządzania przestrzenią rolniczą.
W latach 2011–2015 Instytut realizował program wieloletni pt. „Wspieranie działań w zakresie kształtowania środowiska rolniczego i zrównoważonego rozwoju produkcji rolniczej w Polsce”, ustanowiony przez Radę Ministrów. Obecnie IUNG-PIB realizuje program wieloletni pod nazwą „Wspieranie działań w zakresie ochrony i racjonalnego wykorzystania rolniczej przestrzeni produkcyjnej w Polsce oraz kształtowania jakości surowców roślinnych” ustanowiony na lata 2016–2020 na mocy Uchwały 223/2015 Rady Ministrów z dnia 15 grudnia 2015 r.
IUNG-PIB jest koordynatorem programu wieloletniego pn.” Zwiększenie wykorzystania krajowego białka paszowego dla produkcji wysokiej jakości produktów zwierzęcych w warunkach zrównoważonego rozwoju”, ustanowionego na lata 2016–2020. Ponadto pracownicy Instytutu uczestniczą w realizacji programu wieloletniego dotyczącego postępu biologicznego i ochrony zasobów genowych, koordynowanego przez Instytut Hodowli i Aklimatyzacji Roślin – PIB w Radzikowie.
Instytut dysponuje nowoczesną bazą laboratoryjną, wzbogaconą o oddane do użytku w roku 2015 Innowacyjno-Naukowe Centrum Badań Rolniczych, w którym zgrupowane są wszystkie laboratoria i nowoczesna aparatura. Jest upoważniony do oceny i opiniowania wszystkich nawozów i substancji użyźniających wprowadzanych na rynek.
Ważne znaczenie praktyczne mają monitoringi stanu gleb i wód oraz System Monitoringu Suszy Rolniczej, wykonywany na zamówienie Ministra Rolnictwa i Rozwoju Wsi.
Wyniki badań IUNG-PIB stanowią wsparcie dla działań Rady Ministrów RP, Ministerstwa Rolnictwa i Rozwoju Wsi, władz samorządowych i administracyjnych, doradztwa rolniczego oraz rolników i przedsiębiorców rolnych.

</doc>
<doc id="707632" url="https://pl.wikipedia.org/wiki?curid=707632" title="Osiedle Janek">
Osiedle Janek

Osiedle Janek - osiedle miasta Zabrze. W przeszłości nosiło nazwę "XX-lecia PRL".

</doc>
<doc id="707637" url="https://pl.wikipedia.org/wiki?curid=707637" title="Ludwika Hipolita Grimaldi">
Ludwika Hipolita Grimaldi

Ludwika Hipolita Grimaldi, księżna Monako (ur. 10 listopada 1697 w Monako, zm. 29 grudnia 1731 w Monako) – 4. księżna Monako od 26 lutego 1731 do 29 grudnia 1731, druga w dziejach kobieta na tronie Monako, córka księcia Antoniego I Grimaldi i księżnej Marii Grimaldi.
Dzieciństwo i młodość.
Ludwika Hipolita urodziła się 10 listopada 1697 w Monako. Jej ojcem był książę Monako, Antoni I Grimaldi, a matką jego żona, księżna Maria Grimaldi, z dynastii Lorańskiej. Księżna miała pięć sióstr: Katarzynę Charlotte (ur. 1691, zm. 1696), Elżbietę Charlotte (ur. 1698, zm. 1702), Małgorzatę Kamilę (ur. 1700, zm. 1758), Marię Devotę (ur. 1702, zm. 1703) oraz Marię Paulinę Teresę Devotę (ur. 1708, zm. 1726). Tylko ona i Małgorzata Kamila przeżyły lata dzieciństwa. Dziadkami Ludwiki ze strony ojca byli książę Monako, Ludwik I Grimaldi i księżna Katarzyna Grimaldi, a ze strony matki książę Ludwik Lorański i Katarzyna de Neufville.
Małżeństwo i rodzina.
Antoni I Grimaldi nie był zadowolony z faktu, że wśród jego legalnych potomków nie ma ani jednego mężczyzny (miał tylko nieślubnych synów). Ludwika Hipolita urodziła się jako drugie dziecko książęcej pary, ale jej starsza siostra Katarzyna Charlotte zmarła na rok przed narodzinami Ludwiki, czyniąc Hipolitę następczynią tronu od dnia narodzin. Rodzice księżnej długo nie mogli dojść do porozumienia w sprawie małżonki dla swojej córki. Książę Antoni popierał hrabiego de Roye z rodu Rouchefoucauld, a księżna Maria Karola, hrabiego de Lux z rodu Montmorency. Spór się zaostrzał, Antoni zmusił córkę do pobytu w klasztorze wizytek do czasu sfinalizowania jej małżeństwa. Przebywała tam przez dwa lata.
Tymczasem księżna Maria spotkała się w Paryżu po kryjomu ze swoim ojcem, Ludwikiem. Wspólnie wybrali na zięcia księżnej dwudziestopięcioletniego hrabiego Thorigny, Jakuba de Goyon de Matignon. Pochodził on z bogatej rodziny normandzkiej. Maria i Ludwik poprosili o pośrednictwo księżnej de Lude, wdowy po hrabim de Guiche, ciotecznym dziadku księcia. Antoni I przyjął propozycję, nie wiedząc, skąd ona pochodziła. Jakub zgodził się na przyjęcie nazwiska Grimaldi i herbu. Wynegocjowano kontrakt ślubny. Narzeczony postanowił zapłacić 700 tys. liwrów sumy na poczet długów Antoniego I, 600 tys. liwrów na posagi sióstr Ludwiki Hipolity oraz 200 tys. liwrów na zrzeczenie się praw do tronu przez Franciszka Honoriusza. 5 września 1715 podpisany został kontrakt małżeński przez króla Francji, Ludwika XV. Ślub Ludwiki Hipolity z Jakubem odbył się 20 października 1715. Małżonkowie zamieszkali w Paryżu w pałacu Matignon.
Z małżeństwa przyszły na świat dzieci:
Księżna Monako.
Małżeństwo księżnej nie było zbyt szczęśliwe. Jakub zdecydowanie wolał przebywać w Wersalu, a nie w Monako, gdzie miał kilka kochanek. Pod koniec 1730 roku Ludwika Hipolita wraz z synem Karolem Marią Augustem przyjechała do Monako. Spędziła z ojcem sześć tygodni. Antoni I Grimaldi zmarł 20 lutego 1731, pozostawiając list do córki. List ten przesłał medyk z opisem jego ostatnich godzin życia. Księżna chciała objąć władzę. Odebrała przysięgę lojalności od poddanych. Ogłosiła się natychmiast księżną Monako, nie wspominając w ogóle męża. Zgodnie z kontraktem ślubnym, mąż miał objąć z nią rządy jako Jakub I. Ludwika była jednak o to zazdrosna i zdecydowała, że będzie rządzić sama. Wszystkie dokumenty wystawiono w jej imieniu, a rodzina miała pozostać w Paryżu. Prawdopodobnie decyzja ta była podyktowana obawą przed kwestionowaniem jej praw do tronu przez kuzynów z rodu Grimaldich.
Ludwika Hipolita jako księżna przywróciła straż pałacową, obniżyła cenę chleba dla żołnierzy, zakazała noszenia strzelby przez cywili. Ogłosiła edykt przeciwko autorom pamfletów i pieśni oszczerczych. W innych edyktach uregulowała sprawy zasad sprzedaży mięsa, napraw dróg oraz oczyszczania ulic i pałaców ze śmieci. W 1731 padła jednak ofiarą epidemii ospy, która wybuchła na wybrzeżach Morza Śródziemnego. Zmarła 29 grudnia 1731. Na jej osobie wymarła linia Grimaldich, a tron przejęła w osobie jej męża i syna linia de Matignon.

</doc>
<doc id="707638" url="https://pl.wikipedia.org/wiki?curid=707638" title="ABIT">
ABIT

Universal ABIT Co., Ltd – tajwańskie przedsiębiorstwo produkujące podzespoły komputerowe, aktywne od końca lat 80. do końca 2008. ABIT był najbardziej znany z produkcji płyt głównych, produkowanych dla entuzjastów przetaktowywania komponentów komputera. W roku 2005 firma napotkała trudności finansowe. Skutkiem tego było połączenie oddziału zajmującego się produkcją płyt głównych ze spółką Universal Scientific Industrial Co., Ltd. (USI).
Historia.
Firma ABIT została założona w roku 1989. W 1991 stała się najszybciej rozwijającym się przedsiębiorstwem produkującym płyty główne, osiągając sprzedaż na poziomie 10 milionów USD. W roku 2000 akcje spółki weszły na giełdę TAIEX. By dorównać kroku dobrym wynikom sprzedaży, przedsiębiorstwo otworzyło nowoczesną fabrykę w chińskim mieście Suzhou, zaś kwaterę główną przeniosło do Naihu, dzielnicy Tajpej. Według danych firmy, liczba sprzedanych płyt głównych podwoiła się między rokiem 2000 a 2001.
Dobre czasy dla ABITu jednak się skończyły. 15 grudnia 2001 giełda tajwańska obniżyła notowania akcji producenta, wskutek wątpliwych praktyk księgowych. Przeprowadzone dochodzenie ujawniło, że większość działań importowych i eksportowych firmy prowadzona była przez siedem firm zewnętrznych, zarejestrowanych pod tym samym adresem i dysponujących majątkiem 2 dolarów hongkońskich każda. Był to krok, który pozwalał sztucznie zwiększyć raporty o sprzedaży płyt głównych. Media hongkońskie ujawniły również, że wobec zarządu spółki prowadzone jest postępowanie związane ze sprzeniewierzeniem funduszy.
W związku z kurczącymi się funduszami, w lipcu 2005, ABIT zadecydował o inwestycji w firmy w Wan Hai. 28 grudnia 2005 serwis DigiTimes podał wiadomość, że przedsiębiorstwo nadal boryka się z trudnościami. Jego wartość netto wynosiła 325 milionów dolarów amerykańskich w listopadzie 2004, zaś w październiku 2005 tylko 51 milionów USD. Tajwańskie centrum udziałów i ochrony przyszłych inwestycji nadal zajmuje się weryfikacją oświadczeń finansowych spółki, w których stwierdzono nieprawidłowości.
25 stycznia 2006 ABIT ujawnił, że firma USI zainteresowana jest zakupem jednostki produkującej płyty główne, jak też samej marki i zwołał specjalne zgromadzenie akcjonariuszy poświęcone sprzedaży budynku firmy mieszczącego się w Neihu, zmianie nazwy przedsiębiorstwa, pozbyciu się aktywów i uwolnieniu menedżerów spółki od ograniczeń konkurencyjności. Budynek został sprzedany w celu pozyskania środków na obsługę zadłużenia, zaś nabywcą stał się Deutsche Bank.
Po przejęciu działu płyt głównych ABITu przez USI, pozostałe działy przedsiębiorstwa zapowiadają przeniesienie swych działań na grunt dystrybucji podzespołów komputerowych i produktów sieciowych, zaś zakład produkcyjny w Suzhou pozostanie w użytku tylko do celów kontraktowych.
USI wykorzystuje zakupiony dział firmy ABIT oraz markę pod nazwą Universal ABIT. W Stanach Zjednoczonych przedsiębiorstwo funkcjonuje pod nazwą ABIT Computer Corporation.
Końcem trzeciego kwartału 2008 roku przedsiębiorstwo ogłosiło, że ma zamiar zakończyć produkcję płyt głównych i chce się skupić na produkcji innego sprzętu. Zapewnia jednak użytkownikom wsparcie i gwarancję na następne trzy lata.
Wraz z nastaniem grudnia, sprzedawane produkty nie dały mu wyjść na prostą. Universal Scientific Industrial postanowił zamknąć Abita.
Kwestie techniczne.
ABIT stał się jedną z pierwszych ofiar „plagi kondensatorów”, kupując około 2000 roku partię wadliwych tajwańskich kondensatorów, które doprowadzały do zbyt wczesnych uszkodzeń produkowanych płyt głównych. ABIT był jak do tej pory jedynym przedsiębiorstwem, która przyznało się do wykorzystywania w swoich konstrukcjach kondensatorów niskiej jakości, przyjmując od użytkowników wadliwe płyty główne i naprawiając je. Dzisiejsze konstrukcje przedsiębiorstwa zawierają wysokiej klasy kondensatory japońskie, najczęściej firmy Rubycon.
Osiągnięcia techniczne.
ABIT wśród entuzjastów komputerów PC postrzegany był jako producent płyt podatnych na „podkręcanie”. Pod koniec lat 90. przedsiębiorstwo wprowadziło do swoich produktów funkcję "Softmenu", która stanowiła jeden z pierwszych bezzworkowych systemów konfiguracji płyt głównych, zezwalający na sterowanie przetaktowywaniem komponentów komputera z poziomu BIOSu, nie zaś przy pomocy zworek. Funkcja "Softmenu" doczekała się wersji rozszerzonej, wprowadzonej wraz z układem "μGuru". Układ ten był specjalnie stworzonym dla ABITu mikroprocesorem, pozwalającym, w połączeniu z oprogramowaniem płyty, zmieniać częstotliwość taktowania jej komponentów „w locie”, nawet w trakcie działania systemu operacyjnego. Udostępniając użytkownikowi natychmiastowo informacje o konsekwencjach wprowadzonych zmian, układ "μGuru" pozwala szybko ustalić optymalne parametry pracy podzespołów, oszczędzając czas użytkownika. "μGuru" pozwala również na umieszczenie w komorze na 5,25-calowy napęd odpowiedniego panelu monitorującego, połączonego z płytą główną przewodem i udostępniającego informacje o taktowaniu i napięciach zasilających poszczególne komponenty.
ABIT jako pierwszy umożliwił działanie chipsetów Intela serii BX z taktowaniem szyny rzędu 133 MHz, wprowadzając na rynek model AB-BX133. Kolejnym osiągnięciem firmy było wprowadzenie symetrycznej wieloprocesorowości (SMP) dla układów Celeron z rdzeniem "Mendocino", w modelu BP6. Było to osiągnięcie o tyle ważne, że Intel zablokował działania SMP w Celeronach.
W roku 2004 ABIT wprowadził na rynek system chłodzenia OTES. Oparte na ciepłowodach (heat pipe) rozwiązanie miało za zadanie przenosić wytwarzane przez elementy płyty głównej (lub przez regulatory napięcia) ciepło i wydalać je poza system przez tylny panel obudowy komputera.

</doc>
<doc id="707645" url="https://pl.wikipedia.org/wiki?curid=707645" title="Województwo brzeskokujawskie">
Województwo brzeskokujawskie

Województwo brzeskie, później brzeskokujawskie () – jednostka terytorialna Korony Królestwa Polskiego, później Rzeczypospolitej Obojga Narodów, tworząca prowincję wielkopolską. Istniało od XIV wieku do 1793 r., obejmowało powierzchnię , posiadało 5 powiatów. Siedzibą wojewody był Brześć Kujawski, a sejmiki ziemskie odbywały się w Radziejowie.
Województwo brzeskie utworzono w XIV w. Po unii lubelskiej dla odróżnienia od brzeskolitewskiego nazwane "brzeskokujawskim".
Terytorium.
Było to jedno z najmniejszych województw I Rzeczypospolitej – liczyło tylko 60 mil², ale jednocześnie najgęściej zaludnione.
Obecnie obszar ten wchodzi w skład woj. kujawsko-pomorskiego.
Administracja.
Senatorów większych posiadało województwo 3, którymi byli: biskup kujawski oraz wojewoda i kasztelan brzeskokujawscy; mniejszych senatorów także 3, to jest kasztelanów: kruszwickiego, kowalskiego i konarskokujawskiego.
Sejmiki odbywały się wspólnie dla województw inowrocławskiego i brzeskokujawskiego w Radziejowie. Województwo przestało istnieć po II rozbiorze Polski.
Symbolika.
Herb był taki sam jak województwa inowrocławskiego, to jest pół orła czarnego i pół lwa czarnego, grzbietami do siebie obróconych i zwieńczonych jedną koroną na polu złotym. Mundurem posłów sejmowych był kontusz karmazynowy, a wyłogi i żupan granatowe, poza sejmem zaś odwrotnie: kontusz granatowy, a wyłogi i żupan karmazynowe.

</doc>
<doc id="707646" url="https://pl.wikipedia.org/wiki?curid=707646" title="Honoriusz III Grimaldi">
Honoriusz III Grimaldi

Honoriusz III Grimaldi, właściwie Honoré Camille Léonor Grimaldi de Goyon de Matignon (ur. 10 listopada 1720 w Paryżu, zm. 21 marca 1795 tamże) – 6. książę Monako od 7 listopada 1733 do 19 stycznia 1793, syn księcia Jakuba I Grimaldi i księżnej Ludwiki Hipolity Grimaldi.
Dzieciństwo i młodość.
Ojcem Honoriusza był książę Monako, Jakub I Grimaldi, z linii de Goyon de Matignon, a matką księżna Monako, Ludwika Hipolita Grimaldi. Miał liczne rodzeństwo, braci: Antoniego Karola Marię, markiza Baux, hrabiego Matignon (ur. 1717, zm. 1718), Karola Marię Augusta, hrabiego Carlades i Matignon (ur. 1722, zm. 1749), Jakuba (ur. 1723, zm. 1723), Franciszka Karola, hrabiego Thorigny (ur. 1726, zm. 1743), Karola Maurycego, hrabiego Valentinois (ur. 1727, zm. 1798) oraz siostry: Charlotte Teresę Natalię, zakonnicę (ur. 1719, zm. 1790), Ludwikę Franciszkę, mademoiselle Baux (ur. 1724, zm. 1743) i Marię Franciszkę Teresę, mademoiselle 'd-Estouteville (ur. 1728, zm. 1743). Jego dziadkami ze strony ojca byli hrabia Thorigny, Jakub de Goyon de Matignon i jego żona, hrabina Charlotte de Goyon de Matignon, ze strony matki zaś książę Monako, Antoni I Grimaldi, i jego żona, księżna Maria Lotaryńska.
Książę Monako.
Honoriusz spędził dzieciństwo w paryskim domu ojca. Wygląd odziedziczył po rodzinie de Matignon. Po śmierci dziadka Antoniego w 1731 jego matka ogłosiła się samodzielną księżną Monako. Przyszły książę wraz z ojcem i całym rodzeństwem pojechał do Monako, gdzie panowała jednak bardzo napięta atmosfera. Księżna Ludwika Hipolita nie dotrzymała umów zawartych z mężem i nie chciała współrządzić wraz z księciem Jakubem, bardzo nielubianym w księstwie. Wyjechał sam do Paryża, ale już kilka miesięcy później jego matka zmarła podczas epidemii ospy. Wygasła na niej linia Grimaldich, a tron przejęła w osobie Jakuba i Honoriusza III, linia de Matignon.
Książę Jakub pojechał do Monako po śmierci żony w grudniu 1731 i starał się przekonać mieszkańców, że to on powinien rządzić księstwem do momentu ukończenia przez następcę tronu dwudziestu pięciu lat. Chciał także, by po tym czasie syn abdykował na jego rzecz. Monakijczycy nie akceptowali tej propozycji. Uważali, że tron powinien przypaść przyszłemu Honoriuszowi III. Uzyskali pomoc w osobie kardynała Andrzeja Herkulesa de Fleury, pierwszego ministra młodego króla Francji Ludwika XV. Jakub musiał się wycofać, ale został prawnym opiekunem syna do ukończenia przez niego dwudziestu pięciu lat.
20 maja 1732 książę de Matignon mianował nieślubnego syna swojego teścia, Antoniego, kawalera Grimaldi generalnym gubernatorem Monako, dając mu szerokie uprawnienia. Antoni był owocem jednego z romansów księcia Antoniego I Grimaldiego i sprawował faktyczne rządy w księstwie do śmierci (28 listopada 1784). Jakub podpisał abdykację 7 listopada 1733, zachowując dla siebie tytuł księcia Valentinois oraz regencję do osiągnięcia pełnoletniości przez Honoriusza III. Uroczystości przejęcia tronu przez nowego księcia odbyły się 16 i 17 maja 1734.
Honoriusz III wyjechał z ojcem z Monako na piętnaście lat. Przybył do Paryża. Jakub I miał plan co do syna. Miał on zrobić błyskawiczną karierę wojskową. Najpierw na jego polecenie Honoriusz III kształcił się u jezuitów. W wieku szesnastu lat został muszkieterem Gwardii Królewskiej. Kariera wojskowa nie posuwała się jednak tak szybko. Przez dwa lata nie otrzymał awansu. Ojciec postarał się uzyskać dla syna stopień porucznika. Zapłacił za ten awans 55 tysięcy liwrów. Następnie zaczął koncentrować się na szukaniu mu odpowiedniej żony. Honoriusz III nie był nimi zainteresowany. Dwukrotnie odmówił podpisania kontraktów małżeńskich. Jakub był zawiedziony i poprosił króla o rozkaz królewski. Syn został uwięziony na kilka miesięcy w twierdzy Arras. Po wyjściu z więzienia był rozżalony na ojca.
Książę uczestniczył w austriackiej wojnie sukcesyjnej. Objęła ona prawie całą Europę. Honoriusza III wysłano do marszałka Francji Maurycego Saskiego, który walczył przeciwko Brytyjczykom i ich sojusznikom w Belgii. 1 maja 1745 książę został dowódcą brygady. Dziesięć dni później, dowodząc regimentem, dzielnie walczył w bitwie pod Fontenoy, ale jego brat Józef został ciężko ranny. W czasie oblężenia Veroux Honoriusz III został poważnie ranny. W lipcu 1747 brał udział w bitwie pod Raucaux oraz Lawfeld, gdzie stracił konia.
Choć Honoriusz III z bratem walczyli po stronie francuskiej, Monako było neutralne. Książę rozkazał kawalerowi de Grimaldi przyjmować statki wojenne obu stron. Księstwo było dwa razy zagrożone. Zimą 1747 Menton omal nie zostało zajęte przez wroga z powodu klęski Francuzów w walce z Austriakami we Włoszech. Wiosną 1747 Karol Emanuel III, król Sardynii i stronnik Habsburgów, blokował port Monako.
10 maja 1748 Honoriusz III, w wieku dwudziestu ośmiu lat, awansował na generała brygady i przybył do Paryża. Celem był odpoczynek przed powrotem do swego regimentu. Wówczas doszło znowu do konfrontacji między nim a ojcem. Jakub wybrał dla niego kandydatkę na żonę. Syn po raz trzeci odmówił stanowczo. Za karę został uwięziony na trzy miesiące w Bastylii. Po wyjściu z więzienia książę zrezygnował z kariery wojskowej. W 1749, po piętnastu latach, wrócił do Monako. Było ono dobrze zarządzane przez Antoniego Grimaldi. Książę pozostawił mu rządy nad swym księstwem.
Prowadził ważne negocjacje z Wiktorem Emanuelem III, królem sardyńskim, w sprawie zakończenia sporu między Monakijczykami a mieszkańcami La Turbie. 14 i 24 listopada 1760 podpisano porozumienia ustalające granice księstwa i Sardynii. Król zgodził się na przyłączenie wokół Monako odcinka szerokości 600 m.
Edward August, książę Yorku, brat Jerzego III, króla Wielkiej Brytanii, jechał z Paryża do Genui celem odwiedzenia swojej ukochanej. Honoriusz III, dowiadując o tym, że książę ma zatrzymać się w Monako, przybył z Normandii przygotować odpowiednie przyjęcie gościa. Edward przypłynął na statku na początku września 1767. Był jednak chory. Leżał, unieruchomiony, w sypialni pałacu. Mimo wysiłków lekarzy nicejskich gość zmarł 17 września, po dwóch tygodniach pobytu w Monako. Trumna z ciałem została przeniesiona z honorami na statek do Anglii. Król Jerzy III za ten gest zaprosił Honoriusza do siebie. Książę przybył do Londynu sam 26 marca 1768. Przebywał tam do 4 czerwca, przez dwa miesiące przyjmowany z honorami.
W 1785, po śmierci Antoniego, kawalera de Grimaldi, Honoriusz III osiedlił się na stałe w Monako. Zajął się pobudzaniem gospodarki księstwa. Zachęcał do produkcji makaronu, mydła, wosku i tytoniu. Poszerzył uprawę drzew cytrusowych (pomarańcze i cytryny). Założył hodowlę jedwabników w Carnolès.
Dzieje Monako w latach 1789–1815 były silnie powiązane z rewolucją francuską i cesarstwem Napoleona I. Zgromadzenie Narodowe zniosło powinności feudalne z dnia 4 na 5 sierpnia 1789. W kwietniu 1790 Honoriusz III wyjechał do Paryża, gdzie walczył przez ponad rok ze Zgromadzeniem Narodowym o uznanie jego praw do dochodów z posiadłości francuskich. Powoływał się na postanowienia traktatu z Péronne z 1461. We wrześniu 1791 Zgromadzenie wydało dekret przyznający mu odszkodowanie i nakazujący rządowi królewskiemu wypłacenie mu 273 766 franków. Decyzja była nierealna, ponieważ król Ludwik XVI był zawieszony w swoich obowiązkach.
Zgromadzenie Narodowe Francji wypowiedziało wojnę Austrii w kwietniu 1792. Honoriusz III ogłosił neutralność Monako oraz zabiegał u żyrondystów o dalsze pozostawanie żołnierzy francuskich na Skale. Jesienią 1792 sytuacja była coraz gorsza, gdyż „rewolucja” zbliżała się do granic księstwa. 29 września Generał Anselme zajął Niceę, a 22 października wysłał do Monako batalion celem założenia tam „klubu” rewolucyjnego. 13 stycznia 1793 Rady Ludowe Monako, Mentonu i Roquebrune utworzyły konwent. 21 stycznia ogłosił on obalenie dynastii Grimaldich, konfiskatę ich dóbr oraz poprosił o unię z Francją. Konwent w Paryżu przegłosował aneksję Monako 14 lutego 1793. 4 marca Monako stało się częścią francuskiego departamentu Alp Nadmorskich, a 22 września przyjęło nazwę Fort Hercule.
Honoriusz III z synem Honoriuszem nadal przebywał w Paryżu w pałacu Matignon. Oddał swoje konie i powozy wojsku oraz dawał datki na zakup broni i cele publiczne. W nocy z 19 na 20 września 1793 został aresztowany i osadzony w więzieniu w Sèvres. Starszy syn oraz synowa Franciszka Teresa (żona Józefa przebywającego wówczas w Niemczech) także zostali aresztowani i uwięzieni. Franciszka Teresa, jako „wróg ludu”, została zgilotynowana 27 lipca 1794. Honoriusz III został uwolniony z więzienia 5 października i wrócił do ogołoconego pałacu Matignon. Przeżycia te bardzo go osłabiły. Nie odzyskał sił i zmarł 21 marca 1795. Starszy syn został "de iure" Honoriuszem IV. Nie miał jednak praw do tytułu księcia Monako.
Małżeństwo i rodzina.
Podczas pobytu w Paryżu sugerowano Honoriuszowi, by poślubił Marię Ludwikę de la Tour d'Auvergne, jedyną córkę Karola Godefroya de la Tour d'Auvergne i jego żony, Marii Karoliny Sobieskiej. Maria Karolina była starszą siostrą Marii Klementyny Sobieskiej i prawnuczką króla Polski Jana III Sobieskiego. Małżeństwo nigdy nie doszło do skutku.
W wieku trzydziestu lat zakochał się w Annie de Brignole Sale z rodu Balhi, żonie markiza Guiseppe'a de Brignole Sale. Poznali się na wielkiej gali w Wersalu. Była ona starsza od księcia o dziesięć lat, a ich romans trwał kilka lat. W 1754 Honoriusz spędził trzy miesiące w Genui, w Palazzo Rosso, przyprawiając rogi mężowi Anny. Nagle zaczął jednak adorować jej córkę, Marię Katarzynę, wówczas piętnastoletnią. Książę zdecydował się poślubić Marię. Starał się u jej ojca o rękę prawie półtora roku. Po nieudanej próbie chciał poślubić inną kobietę, także nieskutecznie. Dawna kochanka napisała do niego kąśliwy list, na który książę odpowiedział. Bronił się w nim, zapewniając o jego szacunku do niej i jej córki. List sprawił, że markiza Anna wystarała się o zgodę męża na ślub ich córki z księciem. Małżeństwo zostało zawarte "per procura" w Genui 15 czerwca 1757.
Pierwszy syn książęcej pary przyszedł na świat 17 maja 1758 i znany był później jako książę Monako, Honoriusz IV Grimaldi. Drugi syn urodził się 10 września 1763 i otrzymał imię Józef. Latem 1760 Honoriusz wyjechał do Paryża, a żona przyjechała do niego w grudniu tego roku. Mieszkali w rezydencji Matignon, spędzając czas na balach i zabawach. Małżeństwo rozpadło się 9 stycznia 1771.

</doc>
<doc id="707649" url="https://pl.wikipedia.org/wiki?curid=707649" title="Wąwolnica (potok)">
Wąwolnica (potok)

Wąwolnica – potok, lewy dopływ Przemszy o długości 4,56 km i powierzchni zlewni 10,6 km². Potok przepływa przez Jaworzno.

</doc>
<doc id="707650" url="https://pl.wikipedia.org/wiki?curid=707650" title="Certyfikat depozytowy">
Certyfikat depozytowy

Certyfikat depozytowy – zbywalny papier wartościowy emitowany przez bank w celu zgromadzenia środków pieniężnych, zaświadczający zdeponowanie przez okaziciela certyfikatu depozytowego w banku określonej kwoty środków na określony czas, po upływie którego bank emitent zobowiązany jest do zwrotu tej kwoty wraz z określonymi odsetkami.
W Polsce zasady emisji certyfikatów depozytowych zapisane zostały w Art. 89–92 Prawa bankowego, gdzie certyfikat depozytowy określony został jako bankowy papier wartościowy służący gromadzeniu przez banki środków pieniężnych w złotych lub w innej walucie wymienialnej. Certyfikaty depozytowe emitowane przez banki komercyjne i banki spółdzielcze zarówno jako instrumenty krótkoterminowe (z okresem wykupu do 1 roku), jak i długoterminowe (o okresie wykupu do 5 lat) mogą przyjmować postać materialną, jak i zdematerializowaną. Sprzedaż certyfikatów depozytowych na rynku pierwotnym prowadzona jest na ogół za pośrednictwem innego banku niż emitent w celu zwiększenia zasięgu dystrybucji tych papierów.
Emitowane są one zazwyczaj w zaokrąglonych i dużych kwotach, np. 100 000 €. Ich oprocentowanie jest wyższe niż niektórych papierów wartościowych oraz mogą być zbywane na rynku wtórnym przed terminem wykupu, co sprawia, że są chętnie nabywane przez przedsiębiorstwa.

</doc>
<doc id="707653" url="https://pl.wikipedia.org/wiki?curid=707653" title="Gra online">
Gra online

Gra online – gra komputerowa, do której uruchomienia wymagany jest dostęp do Internetu.
Gry online to zarówno proste gry na przeglądarkę internetową, jak i rozbudowane gry MMO, które przed uruchomieniem należy zainstalować na dysku twardym komputera.
Pierwsze gry online, określane mianem MUD, powstały w 1980 i bazowały na prostych plikach tekstowych. Bazowały one na świecie fantastycznym ("Dungeons &amp; Dragons") i zawierały elementy gier RPG. W tym samym czasie powstawały także prostsze gry jak szachy czy odpowiedniki scrabble.
Gry MMO.
Wraz z rozwojem szerokopasmowego Internetu nastąpił wzrost popularności gier MMO (), w których rywalizują ze sobą gracze z całego świata. Do najpopularniejszych tego typu gier można zaliczyć World of Warcraft, World of Tanks, czy gry strategiczne, w których gracz rozbudowuje swoje królestwo, jak np. "The Settlers Online". Te ostatnie najczęściej uruchamiane są w przeglądarce internetowej wykorzystując przy tym technologie Adobe Flash, Java czy PHP. Gry MMO można podzielić na dwie grupy: płatne, które są objęte miesięcznym abonamentem oraz tzw. „free-to-play”, w których rozgrywka jest zasadniczo bezpłatna, a płaci się tylko za dodatkowe opcje czy przedmioty w grze.

</doc>
<doc id="707660" url="https://pl.wikipedia.org/wiki?curid=707660" title="Eufrozja">
Eufrozja



</doc>
<doc id="707661" url="https://pl.wikipedia.org/wiki?curid=707661" title="Kozi Bród">
Kozi Bród

Kozi Bród, daw. Siersza – rzeka, lewy dopływ Białej Przemszy o długości 24,26 km.
Rzeka przepływa m.in. przez Trzebinię i Jaworzno (Ciężkowice, Pieczyska, Szczakowa, Długoszyn). Jej źródła znajdują się w lasach myślachowickich w głębokim wąwozie. W Szczakowej wpada do niego potok Łużnik. Na rzece znajduje się zbiornik retencyjny dla Elektrowni Siersza – Osowiec, nad którym znajduje się ośrodek rekreacyjny.
Na odcinku od Czyżówki do granicy z Jaworznem Kozi Bród został uregulowany, jednak w lasach pomiędzy Czyżówką, Płokami i Myślachowicami rzeka meandruje wśród piasków wypełniających jej dolinę. W górnym biegu strumienia (okolice Płok) w latach 70. XX w. wykonano 2 zapory, pierwsza przy moście nad strumieniem, drugą kilkaset metrów poniżej. Tam powstał zalew pełniący przez kilka lat rolę ośrodka rekreacyjnego. Obecnie dojazd uniemożliwia szlaban Lasów Państwowych. 

</doc>
<doc id="707662" url="https://pl.wikipedia.org/wiki?curid=707662" title="Klientela">
Klientela

Klientela – nazwa XVII-wiecznej szlachty bez majątków i dochodów, bądź też tylko z bardzo małymi majątkami. Stała się ona zależna od magnatów, którzy ich utrzymywali i wykorzystywali do realizacji doraźnych celów politycznych.

</doc>
<doc id="707664" url="https://pl.wikipedia.org/wiki?curid=707664" title="Hemopoeza">
Hemopoeza

Hemopoeza, hematopoeza, hemocytopoeza (ze starogreckiego αἷμα (haima) - krew, cytus - komórka, ποιεῖν (poesis) - wytwarzać) – proces wytwarzania i różnicowania się elementów morfotycznych krwi zachodzący w układzie krwiotwórczym poprzez proliferację oraz dojrzewanie komórek macierzystych hemopoezy.
U zdrowego człowieka, w wieku dorosłym, hemopoeza zachodzi jedynie w szpiku kostnym, który znajduje się w kościach.
Oprócz krwiotwórczego "szpiku czerwonego" w kościach znajduje się także rodzaj tkanki tłuszczowej, którą określa się nazwą "szpik żółty".
Ontogeneza.
Komórki blastodermy mogą różnicować się w okresie zarodkowym w:
Następnie komórki macierzyste hemopoezy dzielą się, co kilka dni, niesymetrycznie dając: komórki macierzyste hemopoezy i komórki ukierunkowane (progenitorowa) różnego typu czyli:
Dalsze podziały określane są pojęciami:
W czasie życia płodowego komórki krwiotwórcze przemieszczają się do wątroby i śledziony, gdzie odbywa się hemopoeza. W 2. połowie okresu płodowego dochodzi też do stopniowego zasiadlania przez komórki krwiotwórcze szpiku. U płodu i u dzieci w okresie wzrostu szpik czerwony znajduje się we wszystkich kościach, natomiast u osoby dorosłej głównie w kościach biodrowych, trzonach kręgów, żebrach i mostku.
W sytuacjach szczególnych i w przebiegu niektórych chorób może dojść do podjęcia czynności krwiotwórczej przez śledzionę i wątrobę u dorosłego.

</doc>
<doc id="707665" url="https://pl.wikipedia.org/wiki?curid=707665" title="Żabnik (dopływ Koziego Brodu)">
Żabnik (dopływ Koziego Brodu)

Żabnik – potok, prawostronny dopływ Koziego Brodu o długości 3,98 km.
Potok przepływa przez Jaworzno. Płynie wąską i głęboką doliną, tworząc niewielkie zakola i rozlewiska. Na terenach występowania tego potoku został utworzony Rezerwat przyrody Dolina Żabnika.

</doc>
<doc id="707667" url="https://pl.wikipedia.org/wiki?curid=707667" title="Plautylla">
Plautylla

Plautylla (łac. "Plautilla") – imię żeńskie, żeński odpowiednik imienia Plaut(us).
Plautylla imieniny obchodzi 12 maja.

</doc>
<doc id="707669" url="https://pl.wikipedia.org/wiki?curid=707669" title="Języki transnowogwinejskie">
Języki transnowogwinejskie

Języki transnowogwinejskie – rodzina językowa wyróżniana wśród licznych i bardzo zróżnicowanych języków używanych przez ludność Nowej Gwinei. Według bazy danych Ethnologue obejmuje 481 języków; jest to największa spośród postulowanych rodzin języków papuaskich. Pokrewieństwo tych języków nie zostało w pełni potwierdzone. Według danych szacunkowych z 2010 r. posługuje się nimi 4 mln ludzi.
Obszar zamieszkany przez ludy posługujące się językami transnowogwinejskimi obejmuje tereny należące do trzech państw: Indonezji, Papui-Nowej Gwinei i Timoru Wschodniego. Dokładniej, na obszar ten składa się większość Nowej Gwinei (z wyjątkiem północnej części wyspy i fragmentów wybrzeży), wschodnia część Timoru, wyspy Alor i Pantar oraz mniejsze okoliczne wyspy. Duża część tych języków jest słabo udokumentowana.
Z punktu widzenia typologii języki transnowogwinejskie są stosunkowo jednolite. Charakteryzują się prostymi systemami dźwiękowymi oraz złożoną morfologią czasownika. Ich systemy zaimkowe dysponują zwykle liczbą podwójną, rzadziej potrójną. Języki te przeważnie operują szykiem wyrazów SOV.

</doc>
<doc id="707671" url="https://pl.wikipedia.org/wiki?curid=707671" title="Florestine Grimaldi">
Florestine Grimaldi



</doc>
<doc id="707672" url="https://pl.wikipedia.org/wiki?curid=707672" title="Teoria frustracji-agresji">
Teoria frustracji-agresji

Teoria frustracji-agresji (hipoteza agresji frustracyjnej) – teoria, według której zachowania agresywne są poprzedzone przez frustrację. W pierwotnej swojej wersji (sformułowanej przez Johna Dollarda w 1939 i rozwijanej przez Dollarda i Neala Millera) teorii każda frustracja prowadziła do agresji (lub podnosiła gotowość do zachowania agresywnego) i każda agresja poprzedzona była przez jakiś rodzaj frustracji.
Siła frustracji (a w związku z tym gotowość do i siła zachowań agresywnych) może być modyfikowana przez różne czynniki:
Czynniki sprzyjające wystąpieniu agresji to: bieda i bezrobocie (jest to jeden ze sposobów tłumaczenia związku między przestępczością a bezrobociem i biedą), ból (np. ból miesiączkowy, ból zęba, choroby mogą podnosić poziom irytacji i gotowość do agresji), przegęszczenie (tak między innymi tłumaczy się fakt, że w dużych miastach i bardzo przegęszczonych dzielnicach jest więcej przestępczości niż w małych miasteczkach i na wsiach), temperatura powietrza (tak próbuje się wytłumaczyć to, że kultury południowe są bardziej agresywne niż północne, w gorących pomieszczeniach ludzie zachowują się bardziej agresywnie, w gorące dni jest więcej demonstracji) itd.
Współczesne ustalenia.
Teoria Berkowitza.
Istotnej modyfikacji teorii frustracji-agresji dokonał psycholog amerykański Leonard Berkowitz (lata 60.). Według niego schemat Dollarda i Millera jest uproszczeniem. Frustracja, zdaniem Berkowitza, wywołuje gniew – emocję specyficzną dla agresji. Gniew zaś podwyższa gotowość do zachowań agresywnych, ale nie prowadzi automatycznie do agresji. Aby agresja się pojawiła, musi wystąpić dostrzeżenie w sytuacji sygnałów wywołujących zachowania agresywne. Takimi sygnałami są bodźce kojarzone z wcześniej przeżywanym gniewem lub zachowaniem agresywnym. 
Stan gotowości do zachowań agresywnych może być wywołany nie tylko przez frustracje, może go także – zdaniem Berkowitza – wywołać utrwalony nawyk reagowania agresywnego. O nasileniu zachowań agresywnych decydować będzie:
Ostatecznie w teorii tej twierdzi się, że aby agresja się pojawiła, muszą być spełnione dwa warunki: musi się pojawić frustracja oraz muszą być obecne bodźce skojarzone z agresją (lub musi być wytworzony silny nawyk zachowania agresywnego).
Godne podkreślenia w teorii Berkowitza jest to, że stan gotowości do zachowań agresywnych nie prowadzi w sposób bezpośredni do zachowania. Po drugie, Berkowitz podkreśla znaczenie czynników sytuacyjnych, w tym – co jest szczególnie ważne – nawyku agresywnego zachowania. 
Dalsze badania skłoniły jednak autora do wycofania się z kategorycznego twierdzenia o tym, że konieczne są dwa czynniki do wywołania agresji: frustracja i odpowiedni bodziec.

</doc>
<doc id="707673" url="https://pl.wikipedia.org/wiki?curid=707673" title="Louis Ducruet">
Louis Ducruet



</doc>
<doc id="707674" url="https://pl.wikipedia.org/wiki?curid=707674" title="Łużnik">
Łużnik

Łużnik – potok przepływający w dolnym biegu przez Jaworzno, lewy dopływ Koziego Brodu o długości 11,61 km i powierzchni zlewni 36,61 km². 

</doc>
<doc id="707676" url="https://pl.wikipedia.org/wiki?curid=707676" title="Hipoteza frustracji-agresji">
Hipoteza frustracji-agresji



</doc>
<doc id="707682" url="https://pl.wikipedia.org/wiki?curid=707682" title="Instytut Ochrony Roślin">
Instytut Ochrony Roślin

Instytut Ochrony Roślin - Państwowy Instytut Badawczy – państwowy instytut badawczy, naukowy instytut branżowy z siedzibą w Poznaniu. 
Struktura.
Podstawowe jednostki organizacyjne IOR:
Zakłady naukowe: 
Oddziały i stacje doświadczalne:

</doc>
<doc id="707686" url="https://pl.wikipedia.org/wiki?curid=707686" title="W obliczu śmierci">
W obliczu śmierci

W obliczu śmierci (ang. "The Living Daylights") – piętnasty film z cyklu przygód Jamesa Bonda, wyprodukowany przez EON Productions w 1987 roku.
W postać brytyjskiego agenta wcielił się po raz pierwszy Timothy Dalton. Film jest zrealizowany na podstawie noweli Iana Fleminga "W obliczu śmierci", po raz pierwszy opublikowanej w "The London Sunday Times" 4 kwietnia 1962 roku. Pierwsza amerykańska publikacja została wydana przez "Argosy Magazine" w czerwcu 1962 r. pod nazwą "Ucieczka z Berlina". W 1966 roku, dwa lata po śmierci Fleminga, historia trafiła do zbioru opowiadań "Ośmiorniczka".
Poszukiwanie nowego Bonda.
W 1985 r., po zrealizowaniu "Zabójczego widoku", Roger Moore wycofał się z roli Jamesa Bonda. Rozpoczęto poszukiwania aktora, który mógłby zagrać w następnym filmie. W 1986 roku odbył się casting, na którym pojawili się m.in., Sam Neill, Lewis Collins, Sean Bean i Pierce Brosnan. Po trzydniowych zdjęciach próbnych rolę zaproponowano ostatecznie Pierce’owi Brosnanowi. Brosnan cały czas związany był jednak kontraktem z telewizją NBC, której decydenci postanowili kontynuować produkcję serialu Remington Steele z Brosnanem w roli głównej. Ostatecznie uniemożliwiło mu to pracę na planie 15. filmu o agencie 007 i zmusiło do rezygnacji z roli. Barbara Broccoli zaproponowała wtedy Timothy’ego Daltona. Dalton już wcześniej odrzucił rolę Bonda w filmie "W tajnej służbie Jej Królewskiej Mości" z 1969 roku, uważał wtedy, że jest stanowczo za młody do roli Bonda. Tym razem zgodził się przyjąć rolę.
Fabuła.
W trakcie ćwiczeń na Gibraltarze, w których uczestniczą 007, 002 i 004, ginie ostatni z nich. Radziecki generał Gieorgij Koskow, który przeszedł na stronę Brytyjczyków, zostaje wywieziony z Czechosłowacji. Składa zeznania dla MI6, z których wynika, że za zabójstwo 004 odpowiedzialny jest generał Puszkin, który reaktywował specjalna komórkę KGB (SMIERSZ) i chce z jej pomocą zlikwidować wszystkich brytyjskich agentów z dwoma zerami. W akcji wywiezienia Koskowa z Bratysławy przez Wiedeń uczestniczył Bond, który w czasie jej trwania ranił tajemniczą snajperkę, celowo nie zabijając jej, gdyż ocenił ją jako podstawioną amatorkę. 007 dostaje zadanie zabicia szefa KGB. Szybko jednak okazuje się, że Koskow mógł mieć inne powody, aby pragnąć śmierci Puszkina. W ośrodku MI-6 w Szkocji, gdzie przebywa Koskow, dochodzi do pożaru i zamieszania, podczas którego Koskow zostaje odbity z rąk Brytyjczyków, prawdopodobnie przez KGB. Aby poznać prawdę, James Bond musi zdobyć zaufanie dziewczyny Koskowa, wiolonczelistki z konserwatorium w Bratysławie - Kary Milovy. To ona była snajperką podczas akcji w Bratysławie, którą ranił Bond. W tym celu odwiedza Karę w jej mieszkaniu w Bratysławie, podając się za przyjaciela Koskowa, który poprosił go o bezpieczne przewiezienie Kary do Wiednia.
Bond i Kara ruszają do stolicy Austrii, gdzie dochodzi do zabójstwa kolejnego agenta MI-6. Sytuacja wymyka się spod kontroli, a kolejne zabójstwa agentów, zlecane rzekomo przez szefa KGB, mogą nawet doprowadzić do wybuchu III wojny światowej. W międzyczasie Puszkin spotyka się w Tangerze z przemytnikiem broni, Bradem Whitakerem, którego informuje o tym, że KGB nie będzie już więcej kupować od niego broni. Bond spotyka się z Puszkinem w cztery oczy. Okazuje się, że cała intryga z zabójstwami agentów MI-6 miała na celu nasłanie 007 na Puszkina, by ten go wyeliminował, zapobiegając w ten sposób dalszym zlecanym rzekomo przez Puszkina zabójstwom brytyjskich agentów. Podczas konfrontacji Puszkin i Bond postanawiają zainscenizować zabójstwo szefa KGB, by dowiedzieć się jakie są prawdziwe zamiary Brada Whitakera i współpracującego z nim Koskowa. Okazuje się, że po rzekomej śmierci Puszkina, Koskow postanawia w jego imieniu kontynuować wszystkie ciemne interesy KGB, z których Puszkin chciał zrezygnować. Koskow chce nadal kupować broń od Whitakera oraz zakupić ogromne ilości opium od mudżahedinów w Afganistanie. Sprzedaż opium na czarnym rynku ma uczynić z Koskowa i Whitakera jednych z najbogatszych ludzi na świecie. Bond rusza do Afganistanu by powstrzymać Koskowa, a następnie rozprawić się z Whitakerem w Tangerze.
Produkcja.
Zdjęcia rozpoczęto 17 września 1986 roku, na Gibraltarze, jeszcze przed przybyciem na plan Timothy’ego Daltona. Po nakręceniu sekwencji początkowej, ekipa przeniosła się do Wiednia, gdzie kręcono sceny rozgrywające się w stolicy Austrii, w tym sceny w wesołym miasteczku w parku Wiener Prater. Równolegle w USA nad sceną pojedynku Bonda i Nekrosa pracowała druga ekipa. W październiku ekipa udała się do Maroka, willę Whitakera „zagrała” posiadłość Malcolma Forbesa. Później na marokańskiej pustyni kręcono sceny bitwy Afganów z Sowietami. Po zakończeniu zdjęć w Maroku ekipa powróciła do Anglii, do Pinewood Studios, gdzie nakręcono wnętrza oraz sceny rozgrywające się w Bratysławie. Wizytę ekipie złożyli na planie książę Karol i księżna Walii, Diana. Z Anglii filmowcy ponownie wrócili do Austrii, gdzie nakręcono wszystkie sceny zimowe, w tym pościg za Astonem Martinem, i ucieczkę na pudle od wiolonczeli. Prace na planie zakończono 13 lutego 1987 roku.
Soundtrack.
Płyta "The Living Daylights" została w całości skomponowana przez Johna Barry’ego. Połączono na niej uporządkowane elektroniczne brzmienie z orkiestrą w czasie rzeczywistym.
Tytułowa piosenka "The Living Daylights" norweskiej grupy a-ha ma dwie wersje: tę z soundtracku i wykorzystaną na płytach a-ha "Headlines &amp; Deadlines" oraz "Stay on These Roads".

</doc>
<doc id="707688" url="https://pl.wikipedia.org/wiki?curid=707688" title="Mucjusz">
Mucjusz

Mucjusz — imię męskie pochodzenia łacińskiego, od łac. "mutus", oznaczające "cichy, spokojny". Istnieje kilku świętych o tym imieniu. 
Mucjusz imieniny obchodzi 13 maja.
Znane osoby noszące to imię: 
Zobacz też:

</doc>
<doc id="707689" url="https://pl.wikipedia.org/wiki?curid=707689" title="Uroczysko „Sodowa Góra”">
Uroczysko „Sodowa Góra”

Uroczysko „Sodowa Góra” (dawniej „Sasanka”) – powierzchniowy pomnik przyrody, znajdujący się w północnej części miasta Jaworzna, na południowo-wschodnim skłonie dolomitowego zbocza Sodowa Góra. Został utworzony w 1981 roku w celu ochrony stanowiska sasanki otwartej ("Pulsatilla patens") i dziewięćsiła bezłodygowego ("Carlina acaulis" L.); zajmuje powierzchnię 13,56 ha. W latach 1990. odnotowano stopniowy ubytek liczebności populacji sasanki, zaś od 1998 roku nie zaobserwowano już żadnych pędów; mimo to ochrona obszaru trwa.

</doc>
<doc id="707690" url="https://pl.wikipedia.org/wiki?curid=707690" title="Instytut Zootechniki">
Instytut Zootechniki

Instytut Zootechniki-Państwowy Instytut Badawczy – naukowy instytut branżowy z siedzibą w Krakowie.
Główne kierunki działalności naukowo-badawczej:

</doc>
<doc id="707692" url="https://pl.wikipedia.org/wiki?curid=707692" title="Megakariocyty">
Megakariocyty



</doc>
<doc id="707693" url="https://pl.wikipedia.org/wiki?curid=707693" title="Bryaksis">
Bryaksis

Bryaksis (2 poł. IV wiek p.n.e.) – rzeźbiarz grecki z Karii, mieszkający najprawdopodobniej w Atenach. Wraz z Skopasem, Timoteosem i Leocharesem pracował przy zdobieniu Mauzoleum w Halikarnasie. Odpowiedzialny był za udekorowanie północnej strony mauzoleum. Jego autorstwa są najprawdopodobniej posągi przedstawiające Mauzolosa i jego żonę Artemizję. Ponadto znany jest z rzeźb przedstawiających władcę Seleucydów Seleukosa Nikatora.

</doc>
<doc id="707694" url="https://pl.wikipedia.org/wiki?curid=707694" title="Jutro nie umiera nigdy">
Jutro nie umiera nigdy

Jutro nie umiera nigdy (ang. "Tomorrow Never Dies") – amerykańsko-brytyjski film sensacyjny z 1997 roku w reżyserii Rogera Spottiswoode’a. Osiemnasty oficjalny film z serii o przygodach agenta 007 Jamesa Bonda, w którego wcielił się po raz drugi Pierce Brosnan.
Fabuła.
James Bond infiltruje nielegalny jarmark broni na granicy Pakistanu w poszukiwaniu techno-terrorysty Henryego Gupty, który kupuje kradziony amerykański dekoder GPS. 007 w ostatniej chwili ewakuuje się z miejsca misji, po tym jak Amerykanie wydają rozkaz zbombardowania jarmarku. Tymczasem na Morzu Południowo-Chińskim dochodzi do zatopienia brytyjskiego okrętu wojennego Devonshire. Za zniszczenie statku i śmierć brytyjskich marynarzy ma odpowiadać armia chińska. Całość incydentu jest jednak staranną inscenizacją niejakiego Elliota Carvera – magnata mediowego, właściciela min. globalnej stacji informacyjnej i dziennika „Tomorrow”. Carver chce by zatopienie statku stało się przyczyną globalnego kryzysu i III wojny światowej po to, aby mógł czerpać zyski z jej relacjonowania. Bond w Londynie dostaje zadanie udania się do Hamburga na przyjęcie wydawane przez Carvera z okazji wystrzelenia przez jego koncern kolejnego satelity telekomunikacyjnego, dzięki czemu jego program będzie nadawany także w Chinach. M podejmuje taką decyzję po tym jak gazeta Carvera „Tomorrow” publikuje szczegóły incydentu na Morzu Południowo-Chińskim i zna jego detale o wiele wcześniej niż brytyjska armia. W Hamburgu Bond z polecenia M ma też odświeżyć znajomość z żoną Elliota Carvera; Paris, z którą w przeszłości coś go łączyło.
W Niemczech podczas przyjęcia 007 rozmawia z Paris o przeszłości, poznaje także Wai Lin – chińską reporterkę, a tak naprawdę agentkę chińskiego wywiadu, która dostała dokładnie takie samo zadanie co James Bond – ma rozpracować Elliota Carvera. Paris zdradza Bondowi jak wejść do tajnego laboratorium jej męża, gdzie będzie on mógł być może znaleźć kolejne cenne wskazówki. 007 wykrada z laboratorium dekoder GPS – ten sam który w Pakistanie kupował Henry Gupta. Gupta pracuje więc dla Carvera, a dekoder został wykorzystany do zmylenia zarówno armii chińskiej, jak i załogi zatopionego Devonshire co do właściwej pozycji jednostki – co doprowadziło do jej zniszczenia i globalnego kryzysu. W międzyczasie ginie Paris Carver, po tym jak jej mąż dowiaduje się, że James Bond to brytyjski szpieg, z którym jego żonę wiele w przeszłości łączyło.
007 wyrusza do Wietnamu. To tam, a nie na Morzu Południowo-Chińskim według ustaleń Brytyjczyków doszło do zatopienia Devonshire. Bond nurkuje do wraku, gdzie niespodziewanie spotyka też Wai-Lin. Oboje zostają schwytani przez ludzi Carvera i spotykają go osobiście w kwaterze jego medialnego konsorcjum w Sajgonie. Bo brawurowej ucieczce Bond i Wai Lin postanawiają połączyć siły i wspólnie ostatecznie rozprawić się z Elliotem Carverem. Muszą w tym celu namierzyć jego kwaterę główną – wielki futurystyczny okręt w technologii stealth, dzięki któremu Carver był także w stanie zatopić Devonshire i zestrzelić chińskie MiG-i, co doprowadziło do globalnego kryzysu. 007 i Wai Lin udają się do zatoki u wybrzeży Tajlandii gdzie prawdopodobnie stacjonuje zakamuflowany okręt. Po dostaniu się na jego pokład chcą ostatecznie unieszkodliwić Elliota Carvera.
Produkcja.
Zdjęcia do filmu kręcono od stycznia do września 1997 roku w pięciu krajach (Wielka Brytania, Niemcy, Francja, Tajlandia i Meksyk), położonych na trzech kontynentach.
Sceny początkowe powstały na jednym z najwyżej położonych lotnisk na świecie – Altiport de Peyresourde-Balestas we francuskim departamencie Pireneje Wysokie. Wśród angielskich lokacji w filmie pojawiają się: Oksford (New College), Londyn (Somerset House, centrum handlowe Brent Cross Shopping Centre), lotnisko wojskowe RAF Lakenheath (hrabstwo Suffolk), dawne lądowisko Radlett (Hertfordshire) oraz Stoke Poges (Buckinghamshire). W Niemczech kręcono głównie w Hamburgu (m.in. lotnisko, Hotel Atlantic, ulica handlowa Mönckebergstraße). Meksykańska część zdjęć powstała na plaży w Rosarito (Kalifornia Dolna), a tajska – w Bangkoku oraz w zatoce Phang Nga.

</doc>
<doc id="707695" url="https://pl.wikipedia.org/wiki?curid=707695" title="Megakariocyt">
Megakariocyt

Megakariocyt – duża komórka szpiku kostnego, , w wyniku fragmentacji której powstają trombocyty (płytki krwi).
Megakariocyt jest dojrzałą komórką układu płytkowego linii mieloidalnej komórek macierzystych krwiotworzenia. Posiada wielopłatowe, poliploidalne jądro. Częstym zjawiskiem jest kariogamia bez podziału cytoplazmy, co prowadzi do zwielokrotnienia materiału genetycznego w obrębie karioplazmy. W kwasochłonnej cytoplazmie posiada liczne ziarnistości azurochłonne.

</doc>
<doc id="707697" url="https://pl.wikipedia.org/wiki?curid=707697" title="Mycka">
Mycka



</doc>
<doc id="707700" url="https://pl.wikipedia.org/wiki?curid=707700" title="Razówka">
Razówka



</doc>
<doc id="707704" url="https://pl.wikipedia.org/wiki?curid=707704" title="Kleck">
Kleck

Kleck () – miasto na Białorusi, w obwodzie mińskim, siedziba rejonu kleckiego.
Miasto magnackie położone było w końcu XVIII wieku w powiecie nowogródzkim województwa nowogródzkiego.
Do 1945 w Polsce, w województwie nowogródzkim, w powiecie nieświeskim, siedziba gminy Kleck.
Kleck leży nad rzeką Łań.
Zabytki.
istniejące:
nieistniejące:

</doc>
<doc id="707706" url="https://pl.wikipedia.org/wiki?curid=707706" title="Księgi w rachunkowości">
Księgi w rachunkowości



</doc>
<doc id="707707" url="https://pl.wikipedia.org/wiki?curid=707707" title="Razówka (orka)">
Razówka (orka)

Razówka – orka średnia lub płytka łącząca funkcje podorywki i orki siewnej. Pod rośliny ozime i plony wtóre wykonywana najczęściej z przedpłużkiem jako średnia, pod międzyplony ścierniskowe – jako płytka.

</doc>
<doc id="707708" url="https://pl.wikipedia.org/wiki?curid=707708" title="Drágszél">
Drágszél

Drágszél - węgierska wieś i gmina w komitacie Bács-Kiskun, w powiecie Kalocsa (węg. "Kalocsai kistérség").

</doc>
<doc id="707713" url="https://pl.wikipedia.org/wiki?curid=707713" title="Razówka (krowa)">
Razówka (krowa)

Razówka – jałówka przeznaczona do zapłodnienia i wycielenia a następnie na opas i ubój.
Razówki to między innymi wybrakowane krowy pierwiastki ze stada mlecznego, które z powodu niskiej wydajności po pierwszych 100 dniach laktacji skierowane są na ubój.
Za pomocą krów razówek można zwiększyć liczbę cieląt w stadzie przeznaczonych do opasu.
Krowa przeznaczona na razówkę powinna posiadać przynajmniej jedną parę siekaczy mlecznych i ważyć minimum 400 kg netto.

</doc>
<doc id="707720" url="https://pl.wikipedia.org/wiki?curid=707720" title="Klingenthal">
Klingenthal

Klingenthal – miasto w Niemczech, w kraju związkowym Saksonia, w rejonie Vogtland, przy granicy z Czechami, w Rudawach. Siedziba wspólnoty administracyjnej Klingenthal. Do 29 lutego 2012 należała do okręgu administracyjnego Chemnitz. Liczba mieszkańców w 2009 roku wynosiła 9 851 osoby. Burmistrzem jest Enrico Bräunig.
1 stycznia 2013 do miasta przyłączono gminę Zwota, która stała się jego dzielnicą.
W mieście rozwinął się przemysł precyzyjny oraz metalowy.
Sport.
Znajduje się tutaj ośrodek sportów zimowych. Na skoczni narciarskiej Vogtland Arena odbywają się zawody Pucharu Świata w skokach narciarskich i Letnie Grand Prix. Rekord tego obiektu ustanowiony został przez Michaela Uhrmanna podczas konkursu Pucharu Świata w skokach narciarskich 2 lutego 2011 roku i wynosi 146,5 m.
Współpraca.
Miejscowości partnerskie:

</doc>
<doc id="707727" url="https://pl.wikipedia.org/wiki?curid=707727" title="Pride (In the Name of Love)">
Pride (In the Name of Love)

Pride (In the Name of Love) – singiel zespołu U2 pochodzący z albumu "The Unforgettable Fire", wydany we wrześniu 1984. Piosenka była pierwszym wielkim przebojem w historii grupy.
Pomyłka w tekście.
Traktujący m.in. o zabójstwie Martina Kinga tekst piosenki zawiera błąd merytoryczny – Bono śpiewa "Early morning, April 4. Shot rings out in the Memphis sky." ("Wczesny ranek, czwartego kwietnia. Odgłos strzału rozbrzmiewa nad niebem Memphis"), w rzeczywistości King został zastrzelony wieczorem. Wokalista często „poprawia” swój błąd śpiewając na koncertach "Early evening, April 4."

</doc>
<doc id="707730" url="https://pl.wikipedia.org/wiki?curid=707730" title="Humphrey (kot)">
Humphrey (kot)

Humphrey (ur. ok. 1988, zm. w marcu 2006) – kot, który spełniał w okresie od października 1989 r. do 13 listopada 2003 r. funkcję myszołapa w siedzibie brytyjskiego premiera na Downing Street 10 w Londynie. Kot, który jak się przypuszcza miał ok. roku kiedy zaczął swoją "służbę", działał w okresie pełnienia urzędu przez Margaret Thatcher, Johna Majora i Tony'ego Blaira. Został nazwany na cześć wzorowego rządowego urzędnika, którego postać pojawiła się w dwóch brytyjskich serialach telewizyjnych: "Tak, panie ministrze" ("Yes, Minister") i "Tak, panie premierze" ("Yes, Prime Minister"). Jego poprzednikiem był kot o imieniu Wilberforce.
Koszt utrzymania Humphreya wynosił 100 funtów szterlingów rocznie, z czego głównie zakupywano karmę. Jego zadaniem było wyłapywanie myszy i szczurów w kompleksie budynków na Downing Street, których zły stan techniczny (niektóre pochodzą nawet z XVIII wieku) oraz sąsiedztwo St. James's Park sprzyjają rozplenieniu się tych gryzoni.
Zaginięcie.
W czerwcu 1995 Humphrey zaginął. Downing Street nie poinformowało o tym fakcie dziennikarzy, fakt ten został odkryty przez pomyłkę. Dziennikarka "The Times", Sheila Gunn, podczas rozmowy wspomniała jednemu z pracowników 10 Downing Street, że jej własny kot zmarł, a pracownik podzielił się z nią informacją, że nikt nie widział kota od wielu tygodni. Następnego dnia informacja o zaginięciu Humphreya pojawiła się na głównych stronach gazet.
Publikacja doprowadziła do odnalezienia kota w pobliskim Royal Army Medical College, gdzie odnaleziony parę dni wcześniej kot został uznany za zbłąkanego. Po powrocie na Downing Street, rzecznik prasowy wydał oświadczenie, w którym stwierdził, że kot jest bardzo zadowolony ze swojego pobytu na uniwersytecie, ale cieszy się z powrotu do polityki i nie może doczekać się wznowienia posiedzenia parlamentu.

</doc>
<doc id="707731" url="https://pl.wikipedia.org/wiki?curid=707731" title="Lista meczów międzypaństwowych reprezentacji Chorwacji w piłce nożnej">
Lista meczów międzypaństwowych reprezentacji Chorwacji w piłce nożnej



</doc>
<doc id="707737" url="https://pl.wikipedia.org/wiki?curid=707737" title="Klosters">
Klosters

 
Klosters (1973-2020 "Klosters-Serneus", gsw. "Chlooschter", rm. "Claustra") – miejscowość i gmina w południowo-wschodniej Szwajcarii, w kantonie Gryzonia, siedziba administracyjna regionu Prättigau/Davos. Leży na wysokości 1 179 m n.p.m. i zalicza się do luksusowych ośrodków wypoczynkowych i sportowych.
Demografia.
W Klosters mieszka 4 416 osób. W 2020 roku 19,7% populacji gminy stanowiły osoby urodzone poza Szwajcarią. 
Transport.
Przez teren gminy przebiega droga główna nr 28. 

</doc>
<doc id="707738" url="https://pl.wikipedia.org/wiki?curid=707738" title="Liberty Professionals FC">
Liberty Professionals FC

Liberty Professionals Football Club – ghański klub piłkarski grający obecnie w Ghana Telecom Premier League. Klub ma siedzibę w mieście Dansoman. Swoje mecze rozgrywa na stadionie Dansoman Park, który może pomieścić 2.000 widzów.
Historia.
Klub Liberty Professionals jest klubem stosunkowo młodym. Został założony w 1997 i z roku na rok osiągał coraz większe postępy. Zaczynając od 2 ligi Ghany szybko awansował w 1998 do ekstraklasy. Od tego czasu udało mu się utrzymać w lidze i nie spadł z niej ani razu.
Największymi sukcesami drużyny Liberty było wychowanie wielu talentów, które potem trafiły do reprezentacji Ghany zarówno seniorskiej, jak i tych juniorskich. Wielu zawodników, wychowanków, trafiło do klubów europejskich, choćby we Francji, Grecji, Włoszech czy Holandii. Bodaj najbardziej znanym zawodnikiem grającym w historii Liberty Professionals jest Michael Essien, obecny gracz Chelsea F.C., jeden z najdroższych afrykańskich piłkarzy w historii.
Obecnie klub nie dostaje już tak wielkich nakładów finansowych na szkolenie piłkarzy i ma mniejsze wsparcie. Działanie jego jest wysoce uzależnione od nakładów finansowych z komitetu finansowego klubu. Włodarze klubu mają jednak wizję, iż w najbliższej przyszłości chcą by Liberty Professionals mogło osiągać sukcesy na arenie międzynarodowej, porównywalne z klubami z północnej Afryki.

</doc>
<doc id="707742" url="https://pl.wikipedia.org/wiki?curid=707742" title="Kloten">
Kloten

Kloten – miasto w Szwajcarii, w zespole miejskim Zurychu.
W mieście znajduje się lotnisko, jedno z największych w Europie.
Liczba mieszkańców w 2003 roku wynosiła ok. 17 tys.

</doc>
<doc id="707743" url="https://pl.wikipedia.org/wiki?curid=707743" title="Ryszard Wraga">
Ryszard Wraga



</doc>
<doc id="707748" url="https://pl.wikipedia.org/wiki?curid=707748" title="Godło Szkocji">
Godło Szkocji



</doc>
<doc id="707750" url="https://pl.wikipedia.org/wiki?curid=707750" title="Knittelfeld">
Knittelfeld

Knittelfeld – miasto w Austrii, w kraju związkowym Styria, w powiecie Murtal. Do 31 grudnia 2011 siedziba powiatu Knittelfeld. Leży nad rzeką Murą. Liczy 12 541 mieszkańców (1 stycznia 2015).
Gospodarka.
W mieście rozwinął się przemysł metalowy oraz drzewny, funkcjonują też zakłady naprawcze taboru kolejowego.
Współpraca.
Miejscowości partnerskie:

</doc>
<doc id="707751" url="https://pl.wikipedia.org/wiki?curid=707751" title="Mura">
Mura



</doc>
<doc id="707752" url="https://pl.wikipedia.org/wiki?curid=707752" title="Han Wendi">
Han Wendi

Han Wendi (漢文帝, ur. 202 p.n.e., zm. 157 p.n.e.) – cesarz chińskiej dynastii Han. Syn cesarza Gao, założyciela dynastii i jego konkubiny Bo. Po śmierci cesarzowej Lü i wyeliminowaniu rodu Lü, został cesarzem (180 p.n.e.).
Cesarz Wen Di jest uznawany za jednego z najbardziej życzliwych i dobroczynnych cesarzy w historii Chin. W trakcie swojego panowania:
Zmarł latem roku 157 p.n.e. Jego następcą został jego syn, Han Jingdi.

</doc>
<doc id="707756" url="https://pl.wikipedia.org/wiki?curid=707756" title="Fauna (mitologia)">
Fauna (mitologia)

Fauna – w mitologii rzymskiej siostra i żona boga Fauna, identyfikowana z boginią Bona Dea. Uważana była za bóstwo chroniące kobiety przed bezpłodnością. Przyzywano ją także podczas wróżenia przyszłości.
Uważano ją za matkę Latynusa, herosa-eponima Lacjum, którego jakoby spłodziła z Herkulesem.

</doc>
<doc id="707758" url="https://pl.wikipedia.org/wiki?curid=707758" title="Andreas Ivanschitz">
Andreas Ivanschitz

Andreas Ivanschitz (ur. 15 października 1983 w Eisenstadt) – austriacki piłkarz występujący na pozycji pomocnika. Był kapitanem reprezentacji Austrii w piłce nożnej.
Kariera klubowa.
Swoją przygodę z piłką rozpoczynał w Rapidzie Wiedeń, a w 2003 roku został wybrany najlepszym zawodnikiem Bundesligi. Pół roku (w 2006) spędził w Red Bull Salzburg, następnie przeniósł się do Panathinaikosu Ateny, z którego w 2009 roku został wypożyczony do FSV Mainz. Ivanschitz podpisał kontrakt 19 lipca 2009. Po dwuletnim wypożyczeniu, klub z Moguncji postanowił wykupić zawodnika i zapłacił za niego 1,5 miliona euro, który po dwuletnim wypożyczeniu, zdecydował się latem 2011 roku wykupić pomocnika. W Niemczech Ivanschitz grał do czerwca, kiedy to wygasł mu kontrakt. 8 czerwca 2013 został nowym piłkarzem Levante UD. W 2015 przeszedł do Seattle Sounders FC, a w 2017 do Viktorii Pilzno.
Kariera reprezentacyjna.
Ivanschitz debiut w reprezentacji Austrii zaliczył w lutym 2003 roku w towarzyskim meczu przeciwko Grecji. Zmienił wtedy Markusa Weissenbergera. Był w kadrze na Euro 2008. Dotychczas zaliczył 60 meczów w dorosłej reprezentacji i strzelił 11 goli
Kapitanem narodowej drużyny po raz pierwszy był w wieku 19 lat. Ivanschitz nosi w kadrze numer 10 i gra na pozycji ofensywnego pomocnika. Nazywany jest austriackim Davidem Beckhamem, głównie ze względu na atomową lewą nogę, ale także dlatego że jest on bardzo popularny w swoim kraju. We wrześniu 2009 selekcjoner reprezentacji Austrii, Dietmar Constantini zapowiedział, że nie powoła już nigdy Ivanschitza. Do kadry wrócił dopiero po tym, jak Constantini przestał być selekcjonerem 13 września 2011.

</doc>
<doc id="707759" url="https://pl.wikipedia.org/wiki?curid=707759" title="Zygmunt Frankiewicz">
Zygmunt Frankiewicz

Zygmunt Frankiewicz (ur. 19 czerwca 1955 w Gliwicach) – polski samorządowiec, inżynier i nauczyciel akademicki, doktor habilitowany nauk technicznych, w latach 1993–2019 prezydent Gliwic, senator X kadencji.
Życiorys.
Wykształcenie i praca naukowa.
W latach 1962–1970 uczęszczał do Szkoły Podstawowej nr 9 w Gliwicach, a w 1970 rozpoczął naukę w IV Liceum Ogólnokształcącym w tym samym mieście.
W 1979 ukończył studia na Politechnice Śląskiej, po których został pracownikiem naukowym tej uczelni (najpierw w Zakładzie Elektroniki Biomedycznej Wydziału Automatyki, Elektroniki i Informatyki, następnie w Katedrze Podstaw Systemów Technicznych na Wydziale Organizacji i Zarządzania). W 1987 uzyskał stopień doktora nauk technicznych, w 1994 habilitował się w zakresie nauk technicznych.
Działalność samorządowa i polityczna.
W latach 1990–2002 przez trzy kadencje zasiadał w gliwickiej radzie miasta; w latach 1990–1993 był przewodniczącym Komisji ds. Rozwoju Miasta oraz Komisji Gospodarki Przestrzennej i Ochrony Środowiska, a w 1993 przewodniczącym rady. 2 września 1993 rada miasta powołała go na stanowisko prezydenta miasta; na kolejne kadencje radni wybierali go w 1994 i 1998.
Od 1991 działał w Kongresie Liberalno-Demokratycznym, a od 1994, po połączeniu KLD z Unią Demokratyczną, należał do Unii Wolności. W 2001 był jednym założycieli Platformy Obywatelskiej w województwie śląskim. W latach 1995–2000 i 2003–2015 pełnił społeczną funkcję przewodniczącego Śląskiego Związku Gmin i Powiatów.
W 2002, w wyniku pierwszych bezpośrednich wyborów samorządowych, został kolejny raz prezydentem miasta, wygrywając w drugiej turze z kandydatem SLD – Stanisławem Ogryzkiem. W głosowaniu z 2006 skutecznie ubiegał się o reelekcję wygrywając w pierwszej turze z poparciem 55,97%. W 2007, po konflikcie z władzami krajowymi Platformy Obywatelskiej, odszedł z partii. W latach 2008–2010 zasiadał we władzach Ruchu Obywatelskiego „Polska XXI”.
8 listopada 2009 odbyło się referendum w sprawie odwołania organów samorządu terytorialnego w Gliwicach przed upływem kadencji, uznane za nieważne ze względu na zbyt niską frekwencję wyborczą, która wyniosła 11,74%. Rok później Zygmunt Frankiewicz po raz kolejny został prezydentem Gliwic, kandydując z ramienia własnego komitetu wyborczego, wygrał w drugiej turze z przedstawicielem PO – Zbigniewem Wygodą.
W 2014 został wybrany na kolejną kadencję, wygrywając w pierwszej turze głosowania. W tym samym roku został także wybrany na przewodniczącego Związku Gmin i Powiatów Subregionu Centralnego Województwa Śląskiego. W 2015 powołano go na prezesa Związku Miast Polskich. W wyborach w 2018 ponownie został włodarzem Gliwic, wygrywając w pierwszej turze głosowania i bijąc tym samym własny rekord najdłużej urzędującego prezydenta miasta w Polsce.
W wyborach w 2019 uzyskał mandat senatora X kadencji, kandydując z ramienia Koalicji Obywatelskiej w okręgu nr 70. W związku z wyborem wygasł jego mandat prezydenta Gliwic. W Senacie objął funkcję przewodniczącego Komisji Samorządu Terytorialnego i Administracji Państwowej.
Odznaczenia i wyróżnienia.
W 2010 został odznaczony Krzyżem Kawalerskim Orderu Odrodzenia Polski, a w 2015 Odznaką Honorową za Zasługi dla Samorządu Terytorialnego. W 2000 otrzymał Nagrodę im. Wojciecha Korfantego, nadaną przez Związek Górnośląski.

</doc>
<doc id="707763" url="https://pl.wikipedia.org/wiki?curid=707763" title="Maniema">
Maniema

Maniema - prowincja w Demokratycznej Republice Konga. Stolicą prowincji jest Kindu.

</doc>
<doc id="707770" url="https://pl.wikipedia.org/wiki?curid=707770" title="Nevis Laboratories">
Nevis Laboratories

Nevis Laboratories – centrum badań naukowych będące własnością Columbia University, zajmujące się badaniem wysokoenergetycznych cząstek elementarnych i fizyką jądrową. Jest położone w miejscowości Irvington, na 68-akrowej posiadłości, pierwotnie należącej do pułkownika Jamesa Hamiltona, syna Alexandra Hamiltona.

</doc>
<doc id="707790" url="https://pl.wikipedia.org/wiki?curid=707790" title="Sołomija Kruszelnyćka">
Sołomija Kruszelnyćka

Sołomija Kruszelnyćka (ukr. Соломія Крушельницька; pol. "Salomea Kruszelnicka"; ur. 23 września 1872 w Bielawińcach pod Buczaczem, zm. 16 listopada 1952 we Lwowie) – ukraińska śpiewaczka operowa, wokalistka (sopran) i pedagog.
Życiorys.
Urodziła się w rodzinie księdza greckokatolickiego Amwrosija Kruszelnyćkiego (Ambrożego Kruszelnickiego, ur. w 1841 w Jezierzanach, zm. 31 grudnia 1902 w Białej pod Tarnopolem), herbu Sas, proboszcza m.in. w Osowcach, i Bronisławy z Mianowskich. W 1878 roku rodzice osiedlili się w wiosce Biała niedaleko Tarnopola, w której pozostali do końca życia.
Uczyła się eksternistycznie w c.-k. I gimnazjum w Tarnopolu. Śpiewała w chórze towarzystwa „Ruśka besida”.
Kształciła się od roku 1891 w konserwatorium Galicyjskiego Towarzystwa Muzycznego we Lwowie, pod kierunkiem Walerego Wysockiego. Pierwszy raz śpiewała publicznie 13 kwietnia 1892 na koncercie Galicyjskiego Towarzystwa Muzycznego w sopranowej partii solowej oratorium "Mesjasz". Zadebiutowała 15 kwietnia 1893 w Operze Lwowskiej rolą Leonory w operze "Faworyta" ("La Favorite") Gaetana Donizettiego, a następnie w Krakowie.
Śpiewała doskonale wyszkolonym wysokim mezzosopranem, miała bardzo dobre warunki zewnętrzne i powszechnie uznawany wybitny talent aktorski.
Zdobyła międzynarodową sławę, występowała na wielu scenach, ale z żadną nie związała się na stałe. W sezonie 1895-1896 występowała w Odessie, w 1896 we Włoszech, a następnie wyjechała na występy do Chile. W latach 1898-1902 była gwiazdą Opery Warszawskiej. W 1902 roku wyjechała do Paryża, gdzie była zaangażowana w Operze.
W 1904 we Włoszech w Brescii odniosła sukces w tytułowej roli w "Madame Butterfly" Pucciniego. W kolejnych latach występowała w Buenos Aires w Argentynie.
Osiadła na stałe we Włoszech, w Viareggio. W 1910 poślubiła markiza Cesarego Riccioniego, adwokata, i przyjęła włoskie obywatelstwo.
Występowała na scenie La Scali, m.in. u boku legendarnego tenora Enrica Carusa. W 1920, u szczytu sławy, zostawiła na zawsze arenę operową i poświęciła resztę życia wykonawstwu muzyki kameralnej (śpiewała utwory w ośmiu językach). Ostatni zagraniczny koncert zaśpiewała w Rzymie w 1929 roku.
W sierpniu 1939 zamieszkała na stałe we Lwowie; otrzymała tytuł profesorski i prowadziła klasę wokalną w Lwowskim Konserwatorium im. M. Łysenki.
W 1951 otrzymała tytuł "Zasłużonego Działacza Sztuki USRR".
Zmarła we Lwowie. Pochowana jest na Cmentarzu Łyczakowskim obok grobu Iwana Franki.
Upamiętnienia.
Dzisiaj imieniem Sołomii Kruszelnyćkiej nazwane są Opera Lwowska, licea muzyczne we Lwowie i Tarnopolu, ulice we Lwowie, Tarnopolu i Buczaczu.
19 listopada 2009 roku w Teatrze Wielkim Opery Narodowej w Warszawie odbyło się uroczyste odsłonięcie popiersia Sołomii Kruszelnyćkiej. Popiersie umieszczono w galerii wybitnych artystów Opery Narodowej. Autor popiersia, artysta Wasyl Jarycz, wyrzeźbił Kruszelnyćką z brązu, a popiersie umieścił na granitowej kolumnie; kompozycja ma ponad dwa metry wysokości. Inspiracją dla rzeźbiarza była postać Hrabiny z opery Stanisława Moniuszki, w którą wcielała się Kruszelnyćka.
We wsi Biła działa muzeum-dwór Sołomii Kruszelnickiej. Muzeum imienia śpiewaczki i poświęcona jej tablica pamiątkowa powstały w 1963 roku. Ekspozycja tego muzeum opiera się na fotografiach, osobistych dokumentach związanych z artystką, plakatach z koncertów śpiewaczki, listach, wspomnieniach współczesnych o życiu śpiewaczki.

</doc>
<doc id="707802" url="https://pl.wikipedia.org/wiki?curid=707802" title="EEA">
EEA

Skrót EEA może oznaczać:

</doc>
<doc id="707806" url="https://pl.wikipedia.org/wiki?curid=707806" title="IV liga polska w piłce nożnej (grupa małopolska zachód)">
IV liga polska w piłce nożnej (grupa małopolska zachód)

Małopolska grupa zachodnia IV ligi – istniejąca w latach 2000-2006 i 2011-2022 grupa IV ligi. Występowało w niej od 16 do 18 drużyn z województwa małopolskiego. Opiekunem rozgrywek był Małopolski Związek Piłki Nożnej z siedzibą w Krakowie. Do sezonu 2005/2006 grupa ta nosiła nazwę grupy krakowskiej, natomiast od sezonu 2011/2012 do sezonu 2021/2022 małopolskiej zachodniej. W latach 2000-2006 i 2016-2022 mistrz grał w barażach o awans do III ligi, natomiast w latach 2011-2016 uzyskiwał on bezpośredni awans do III ligi.
Sezon 2019/2020.
 
Sezon 2018/2019.
 
Baraże o III ligę.
Po zakończeniu sezonu rozegrano mecze barażowe o miejsce w III lidze w sezonie 2019/2020 pomiędzy 1. drużyną IV ligi (grupa małopolska wschodnia), a 1. zespołem IV ligi (grupa małopolska zachodnia). Mecze odbyły się odpowiednio 20 i 25 czerwca 2019.
"Awans do III ligi w sezonie 2019/2020 uzyskał Jutrzenka Giebułtów".
Sezon 2017/2018.
Baraże o III ligę.
Po zakończeniu sezonu rozegrano mecze barażowe o miejsce w III lidze w sezonie 2018/2019 pomiędzy 1. drużyną IV ligi (grupa małopolska wschodnia), a 1. zespołem IV ligi (grupa małopolska zachodnia). Mecze odbyły się odpowiednio 16 i 24 czerwca 2018.
"Awans do III ligi w sezonie 2018/2019 uzyskał Hutnik Kraków."
Sezon 2016/2017.
Baraże o III ligę.
Po zakończeniu sezonu rozegrano dwumecz barażowy o awans do III ligi w sezonie 2017/2018 pomiędzy 1. drużyną IV ligi, grupa małopolska zachód a 1. zespołem IV ligi, grupa małopolska wschód. Mecze odbyły się 21 i 24 czerwca 2017.
Awans uzyskali Wiślanie Jaśkowice.
"Wynik dwumeczu – 3:2 dla Wiślan Jaśkowice."
Sezon 2008/2009.
Od sezonu 2008/2009 IV liga stanowi piąty szczebel w hierarchii rozgrywek piłkarskich w Polsce.
Sezon 2005/2006.
Przygotowania do reorganizacji ligi. Od następnego sezonu (2006/07) w województwie małopolskim będzie tylko jedna grupa IV ligi.
Baraże o awans do III ligi.
Okocimski KS Brzesko awansował do III ligi, grupy IV.
Sezon 2004/2005.
Baraże o awans do III ligi.
Kolejarz Stróże awansował do III ligi, grupy IV.

</doc>
<doc id="707808" url="https://pl.wikipedia.org/wiki?curid=707808" title="Supergranulacja">
Supergranulacja

Supergranulacja – wielkoskalowe, o średnicy większej niż 30 000 km komórki na powierzchni Słońca uwidaczniające się w pomiarach dopplerowskich prędkości materii fotosferycznej. Komórki te określane są mianem supergranul, jednak nie należy ich mylić z dużymi granulami, które są tworami znacznie mniejszymi i o innej naturze.
Przy pomiarach prędkości radialnej w fotosferze supergranulacja ujawnia się w obszarach bliskich brzegowi tarczy i nie można jej zmierzyć w centrum tarczy Słońca. 
Struktura została odkryta w 1950 przez A.B. Hart w pomiarach dopplerowskich prędkości materii w fotosferze.
Typowy rozmiar supergranuli to 32 000 km. Supergranule są tylko nieco większe w okolicach obszarów aktywnych. Materia w obrębie supergranuli rozpływa się od środka na zewnątrz z typową prędkością 300 m/s i spływa w dół na brzegach supergranuli z prędkością około 150 m/s. Ruch wznoszący wewnątrz supergranuli jest słaby. 
Wewnątrz supergranul nie obserwuje się zmian temperatury materii, co powoduje, że supergranulacja nie jest widoczna dla oka.
Nie są znane dokładne mechanizmy funkcjonowania supergranuli. Za powstawanie supergranulacji najprawdopodobniej odpowiedzialne są duże komórki konwekcyjne występujące w słonecznej warstwie konwekcyjnej tuż pod fotosferą. Supergranule poruszają się szybciej niż wynikałoby to z prędkości obrotu Słońca, co tłumaczy się tym, że wynikają one z ruchu falowego a nie konwekcyjnego.
Supergranulacja jest ściśle związana z siatką chromosferyczną obserwowaną w chromosferze oraz warstwie przejściowej.

</doc>
<doc id="707809" url="https://pl.wikipedia.org/wiki?curid=707809" title="People Are Strange">
People Are Strange

People Are Strange – utwór amerykańskiej grupy The Doors z płyty "Strange Days", wydanej w 1967 roku. Piosenka wydana została na singlu, we wrześniu tego samego roku. Piosenka powstała na skutek depresji Jima Morrisona, wokalisty zespołu, który opisał w niej uczucie własnej alienacji. Muzykę do tekstu Morrisona napisał gitarzysta Robby Krieger.

</doc>
<doc id="707810" url="https://pl.wikipedia.org/wiki?curid=707810" title="Andrzej Jan Markowski">
Andrzej Jan Markowski



</doc>
<doc id="707813" url="https://pl.wikipedia.org/wiki?curid=707813" title="Nadważkość">
Nadważkość



</doc>
<doc id="707819" url="https://pl.wikipedia.org/wiki?curid=707819" title="Skrutynium">
Skrutynium

Skrutynium (łac. "scrutinium" 'badanie' od "scruto, scrutare" 'badać, sprawdzać') - od czasów średniowiecznych w Rzeczypospolitej, forma odróżniania winy umyślnej od nieumyślnej, polegająca na przeprowadzeniu śledztwa przez przysięgłych urzędników (najczęściej - kasztelanów z dwoma pomocnikami), którzy przesłuchiwali świadków pod przysięgą (aby mieć pewność, że nie są oni przekupieni).
Instytucja została wprowadzona w Wielkopolsce statutem z Koła w 1472, a w pozostałej części kraju - w 1496.

</doc>
<doc id="707839" url="https://pl.wikipedia.org/wiki?curid=707839" title="Mikołaj Kościelecki">
Mikołaj Kościelecki



</doc>
<doc id="707842" url="https://pl.wikipedia.org/wiki?curid=707842" title="Pluty (województwo wielkopolskie)">
Pluty (województwo wielkopolskie)

Pluty – osada w Polsce położona w województwie wielkopolskim, w powiecie pilskim, w gminie Szydłowo. Miejscowość wchodzi w skład sołectwa Skrzatusz.
W latach 1975–1998 miejscowość administracyjnie należała do województwa pilskiego.
Przez wieś biegnie droga lokalna łącząca Skrzatusz z Dobinem używana przez mieszkańców okolicznych miejscowości jako skrót drogi krajowej numer 10 na odcinku Piła - Wałcz. 
W budynkach po zamkniętym PGR-ze znajduje się siedziba przedsiębiorstwa Sjorup Traktor Polska zajmującego się handlem maszynami rolniczymi i częściami do nich.

</doc>
<doc id="707843" url="https://pl.wikipedia.org/wiki?curid=707843" title="Middle of the Road">
Middle of the Road

Middle of the Road – szkocka popowa grupa muzyczna, popularna na początku lat 70. XX wieku. Zespół muzyczny, który odnosił sukcesy w całej Europie i Ameryce Łacińskiej. Cztery z ich singli sprzedały się w nakładzie ponad miliona egzemplarzy każdy i uzyskały status "złotej płyty". Te single to „Chirpy Chirpy Cheep Cheep” (który sprzedał się w ponad 10 mln egz.), „Tweedle Dee, Tweedle Dum”, „Sacramento” i „Soley Soley”. Tylko na początku 1972 roku grupa sprzedała ponad pięć milionów płyt.
Zespół pod nazwą Middle of The Road powstał w dniu 1 kwietnia 1970 roku. Wcześniej występowali pod nazwą Part Four od roku 1967 i później wykonując piosenki w stylu latynoamerykańskim jako Los Caracas.
Przenieśli się do Włoch w 1970 roku, ponieważ w Wielkiej Brytanii nie mogli osiągnąć powodzenia. Tam spotkali się z włoskim producentem muzycznym Giacomo Tosti, który nadał grupie charakterystyczne brzmienie i umożliwił jej międzynarodowe sukcesy.
Zespół swój pierwszy i największy hit nagrał w Wielkiej Brytanii – był to debiutancki singel „Chirpy Chirpy Cheep Cheep”, który osiągnął pierwsze miejsce na brytyjskiej liście przebojów w czerwcu 1971 r. i zachował je przez cztery tygodnie. Nagranie Chirpy Chirpy Cheep Cheep jest coverem utworu nagranego przez Lally Stotta. W sumie Middle Of The Road umieścił pięć singli na liście przebojów w Wielkiej Brytanii na przełomie lat 1971/72. Ale trwałe powodzenie osiągnęli tylko w Niemczech, gdzie jedenaście razy zajęli pierwsze miejsce na listach przebojów w latach 1971/74.
Na początku roku 1974 roku do grupy dołączył były członek grupy Bay City Rollers gitarzysta Neil Henderson. Był współautorem piosenek „Rockin 'Soul” i „Everybody Loves A Winner”. Ale nie powtórzyły one sukcesu wcześniejszych nagrań zespołu. 
Największe przeboje: „Soley Soley” (1971), „Chirpy Chirpy Cheep Cheep” (1971), „Tweedle Dee Tweedle Dum” (1971), „Sacramento” (1972), „Samson and Delilah” (1972), „Bottom's Up” (1972), „Yellow Boomerang” (1973), „Kailakee Kailako” (1973).

</doc>
<doc id="707844" url="https://pl.wikipedia.org/wiki?curid=707844" title="Edmund Zientara">
Edmund Zientara

Edmund Jan Zientara (ur. 25 stycznia 1929 w Warszawie, zm. 3 sierpnia 2010 tamże) – polski piłkarz, trener i działacz sportowy. W latach 1991–1995 sekretarz generalny Polskiego Związku Piłki Nożnej.
Życiorys.
Syn Aleksandra, żołnierza AK poległego w powstaniu warszawskim, i Wiktorii z Sulińskich. W czasie okupacji niemieckiej był członkiem Szarych Szeregów (ps. "Dante").
Wychowanek Polonii Warszawa. Najlepsze lata swojej kariery spędził w Legii. Grał w niej przez 12 lat, od 1950 do 1962 roku. Z Legią zdobył mistrzostwo Polski i Puchar Polski (oba w 1956).
Debiutował w "Wojskowych" 19 listopada 1950 w meczu z Lechem Poznań. Swoje ostatnie spotkanie w barwach Legii rozegrał 1 kwietnia 1962 (z Cracovią). Grał również w Polonii Warszawa, Lubliniance, Gwardii Warszawa i Maribyrnong Polonii w Melbourne. W barwach Legii rozegrał 169 spotkań, strzelił w nich 3 gole. Gdy grał w drużynie stołecznych mierzył 170 cm i ważył 69 kg. Jest jednym z trzech ludzi, obok Jacka Magiery i Aleksandara Vukovicia, którzy zdobyli mistrzostwo Polski z Legią zarówno w roli piłkarza, jak i trenera. Uhonorowany został przyjęciem do galerii sław Legii Warszawa.
Był kapitanem reprezentacji Polski (19 razy). Rozegrał w niej 40 spotkań. Między innymi uczestniczył w turnieju piłkarskim Igrzysk Olimpijskich w Rzymie (1960 r.), gdzie rozegrał 3 spotkania.
Wystąpił w meczu otwarcia stadionu Camp Nou w Barcelonie. Reprezentacja Polski pod nazwą Reprezentacji Warszawy uległa Barcelonie 2:4.
Od sezonu 1972/1973 przez 3 lata prowadził Pogoń Szczecin. Później pracował m.in. w Stali Mielec w połowie lat 70., zdobywając z nią m.in. Mistrzostwo Polski w 1976. Jego wychowankami byli słynni piłkarze, jak np. Kazimierz Deyna.
W latach 1991–1995 sekretarz generalny Polskiego Związku Piłki Nożnej.
W 1999 roku odznaczony Krzyżem Oficerskim Orderu Odrodzenia Polski.
Został pochowany na warszawskim cmentarzu Bródnowskim (kwatera 27E-5-5).

</doc>
<doc id="707850" url="https://pl.wikipedia.org/wiki?curid=707850" title="Kiwu Południowe">
Kiwu Południowe

Kiwu Południowe (fr. "Sud-Kivu") – prowincja w Demokratycznej Republice Konga. Stolicą prowincji jest Bukavu.
Prowincja obejmuje wyspę Idjwi na Jeziorze Kiwu. 

</doc>
<doc id="707859" url="https://pl.wikipedia.org/wiki?curid=707859" title="IV liga polska w piłce nożnej (grupa podlaska)">
IV liga polska w piłce nożnej (grupa podlaska)

Podlaska grupa IV ligi jest jedną z 18 grup IV ligi. Występuje w niej 18 drużyn z województwa podlaskiego. Opiekunem rozgrywek jest Podlaski Związek Piłki Nożnej z siedzibą w Białymstoku.
Rozgrywki w województwie podlaskim toczą się w jednej grupie, jedna drużyna awansuje do III ligi, grupa I, natomiast zdegradowane zostają 2 zespoły, które spadają do podlaskiej klasy okręgowej.
Sezon 2011/2012.
Ruch Wysokie Mazowieckie wycofał się z rozgrywek po rundzie jesiennej.
Sezon 2010/2011.
Stan na zakończenie rundy wiosennej (19 czerwca 2011). Awansowały dwie pierwsze drużyny, spadły dwie ostatnie..
Sezon 2009/2010.
Stan na zakończenie rundy wiosennej (20 czerwca 2010). Awansowały dwie pierwsze drużyny, spadły trzy ostatnie.
Sezon 2008/2009.
Od sezonu 2008/2009 IV liga stanowi piąty szczebel w hierarchii rozgrywek piłkarskich w Polsce.

</doc>
<doc id="707860" url="https://pl.wikipedia.org/wiki?curid=707860" title="Antoni Gałecki (piłkarz)">
Antoni Gałecki (piłkarz)

Antoni Gałecki (ur. 4 czerwca 1906 w Łodzi, zm. 14 grudnia 1958 tamże) – polski piłkarz, obrońca. Uczestnik IO 36 i MŚ 38.
Kariera sportowca i trenera.
W 1922 rozpoczął treningi w ŁKS-ie, w pierwszym zespole debiutował cztery lata później i do 1939 miał niepodważalną pozycję w defensywie łódzkiej drużyny – wystąpił w ponad 400 spotkaniach, przez wiele lat był kapitanem.
W 1934 roku wraz z Władysławem Karasiakiem prowadził pierwszoligowy ŁKS Łódź.
Uczestnik pierwszego ligowego meczu w Polsce.
Był uczestnikiem pierwszego meczu ligowego w Polsce, który został rozegrany w Łodzi, w dniu 3 kwietnia 1927 r., rozpoczął się o godz. 15.00. Zmierzyły się drużyny ŁKS-u i Turyści Łódź, na boisku na rogu ul. Wodnej i Nawrot, naprzeciw szkoły salezjańskiej. Mecz zakończył się zwycięstwem ŁKS-u 2:0. W październiku 2012 w miejscu tego meczu została odsłonięta tablica pamiątkowa umieszczona na dużym na głazie narzutowym o treści: „"W tym miejscu zaczęła się historia polskiej ligi piłkarskiej, na istniejącym tu w latach 1912–1939 boisku klubu „Turystów”, rozegrano 3 kwietnia 1927, o godz. 15.00, pierwszy mecz ligowy w Polsce i padła pierwsza bramka. „Turyści” – Łódź – ŁKS 0:2. W 85 rocznicę tego wydarzenia, z inicjatywy „Dziennika Łódzkiego i „Fundacji „Ełkaesiak”, tablicę ufundował Zakład Wodociągów i Kanalizacji. Łódź 2012."”.
Kariera reprezentacyjna.
W reprezentacji Polski na przestrzeni 10 lat (1928-1938) rozegrał 18 oficjalnych spotkań międzypaństwowych. Wraz z drużyną zajął czwarte miejsce na igrzyskach w Berlinie, wystąpił w meczach z reprezentacją Węgier. Wielką Brytanią (5:4), Austrią (1-3) i Norwegią (2-3)
W 1938 zagrał w historycznym, premierowym meczu Polaków na mistrzostwach świata. W meczu z Brazylią zagrał w parze z Władysławem Szczepaniakiem.
Hokeista.
Na początku lat 30. minionego stulecia, w okresie zimowym, wzmacniał wielokrotnie drużynę hokeistów swojego macierzystego klubu.
Uczestnik II wojny światowej.
Brał udział w wojnie obronnej 1939 r. w stopniu kaprala, po klęsce znalazł się na Węgrzech. Został internowany w Egerze. Następnie przez Jugosławię przedostał się na Bliski Wschód. Był żołnierzem Samodzielnej Brygady Strzelców Karpackich (od marca 1942 3 Dywizja Strzelców Karpackich) wstąpił do 2 Korpusu. Walczył pod Tobrukiem i Monte Cassino. Został odznaczony Gwiazdą Afryki i Krzyżem Monte Cassino Do kraju wrócił 10 lutego 1947 Zajmował się pracą szkoleniową klubach ŁKS i Boruta Zgierz.

</doc>
<doc id="707862" url="https://pl.wikipedia.org/wiki?curid=707862" title="Obszar aktywny">
Obszar aktywny

Obszar aktywny to obszar atmosfery słonecznej, w którym obserwuje się całe spektrum zjawisk aktywnych na wszystkich poziomach tej atmosfery. Poszczególne zjawiska aktywne pojawiają się w zależności od stanu rozwoju obszaru aktywnego.
Pojawianie się nowego obszaru aktywnego jest związane z wynurzaniem się wiązki pola magnetycznego, tworzonego w procesie dynama u podstaw strefy konwekcyjnej. W zależności od natężenia pola i skomplikowania wiązki w poszczególnych warstwach atmosfery obserwuje się różne zjawiska. 
W fotosferze na obszar aktywny składają się:
W chromosferze obserwowane są:
W koronie obserwowane są:
Rozmiary oraz czas życia obszaru aktywnego mogą być bardzo różne. Najmniejsze, efemeryczne obszary aktywne, istnieją ledwie kilkanaście godzin, największe nawet kilka miesięcy.

</doc>
<doc id="707866" url="https://pl.wikipedia.org/wiki?curid=707866" title="AviaryPL">
AviaryPL



</doc>
<doc id="707867" url="https://pl.wikipedia.org/wiki?curid=707867" title="Love Me Two Times">
Love Me Two Times

Love Me Two Times – utwór zespołu The Doors z 1966, wydany jako drugi singiel z albumu "Strange Days", opublikowanej w 1967 roku. Mimo że autorstwo piosenki przypisywane jest całej grupie, to jednak muzykę, jak i tekst napisał gitarzysta Robby Krieger. Utwór był przeznaczony na debiutancką płytę formacji, jednak został on odrzucony, pojawiając się dopiero na ich drugiej płycie.
Tekst utworu.
Tekst utworu odnosi się zarówno do członków zespołu ruszających w trasę, jak i amerykańskich żołnierzy udających się na wojnę wietnamską. Tematem jest seks, jako sposób przetrwania trudnych czasów. Sam utwór jest kontynuacją losów bohatera, odrzuconego kochanka, poprzedniej piosenki z tego samego albumu „You’re Lost Little Girl”.
Inne wersje.
Cover piosenki został nagrany przez zespół Aerosmith w 1990 dla potrzeb filmu Air America. We wrześniu tego samego roku amerykańska stacja MTV wyemitowała występ grupy, w ramach programu MTV Unplugged, jednak „Love Me Two Times” w telewizji się nie pojawiło.

</doc>
<doc id="707869" url="https://pl.wikipedia.org/wiki?curid=707869" title="Trivium (zespół muzyczny)">
Trivium (zespół muzyczny)

Trivium – amerykańska grupa muzyczna założona w 1999 roku w Orlando na Florydzie. Wykonywana przez zespół muzyka określana jest jako thrash metal, heavy metal, melodic death metal, groove metal, metalcore oraz metal progresywny. Liderem formacji oraz autorem wszystkich tekstów jest Matthew Kiichi Heafy – Amerykanin pochodzenia japońskiego.
Nazwa grupy wywodzi się z języka łacińskiego. Trivium w okresie późnej starożytności oraz średniowiecza było, obok quadrivium, podgrupą siedmiu sztuk wyzwolonych. Obejmowało trzy nauki: gramatykę, retorykę oraz logikę. Członkowie zespołu uznają, że obrazuje to ich zainteresowanie różnymi gatunkami muzycznymi.
Trivium nagrało osiem albumów studyjnych. Zespół słynie z dużej liczby występów. 12 czerwca 2006 roku brytyjski magazyn „Metal Hammer” na gali Golden God Awards uznał grupę za najlepiej koncertujący zespół w bieżącym roku. Tego samego dnia Matt Heafy otrzymał tytuł „Golden God”, a Travis Smith wygrał w kategorii „najlepszy perkusista”.
Historia.
Początki (1999-2002).
Grupa została założona w 1999 roku w Orlando na Florydzie. Zaledwie kilka dni po jej powstaniu do zespołu dołączył gitarzysta Matt Heafy. Miało to miejsce zaraz po tym jak dotychczasowy wokalista formacji, Brad Lewter, zauważył go na szkolnym konkursie talentów w Lake Brantley High School. Trzynastoletni wówczas Heafy wykonywał utwór „No Leaf Clover” z repertuaru grupy Metallica. Jakiś czas później został zaproszony do domu lokalnego perkusisty Travisa Smitha mieszczącego się w Altamonte Springs na Florydzie. Obecny był tam również basista Jarred Bonaparte, który wraz z Lewterem grał przez kilka lat w różnych cover bandach. Muzycy wspólnie ćwiczyli utwór „For Whom the Bell Tolls” Metalliki. Smith chciał, by zespół wykonał tę kompozycję podczas szkolnego konkursu „Battle of the Bands”. W trakcie trwania zawodów Trivium wykonało jeszcze jeden cover oraz dwa własne utwory. Jakiś czas później zespół zdobył drugie miejsce podczas lokalnego wydarzenia „Indiefest”.
W roku 2000 doszło do zmian w składzie formacji. Po kilku występach w lokalnych klubach Lewter opuścił grupę z powodu różnic muzycznych. Życzył sobie, by zespół wykonywał muzykę inspirowaną industrial metalem oraz gothic metalem w stylu grup Ministry i Marilyn Manson. Heafy zdecydował się na przejęcie roli gitarzysty prowadzącego oraz wokalisty. Rozpoczęto poszukiwania gitarzysty rytmicznego. Został nim Brent Young – kolega Smitha, z którym grał niegdyś w innym zespole. Wcześniej przez jakiś czas z grupą występował gitarzysta Matt Shuler. Do końca roku Trivium zdobywało doświadczenie, grając w garażach, klubach oraz przygotowując materiał na płytę. Wypowiedź Heafy’ego pochodząca z 2006 roku na temat pierwszych występów:
W 2001 roku zespół wszedł do studia by nagrać pierwsze demo. Na płycie znalazły się trzy utwory. Jakiś czas później Jarred Bonaparte został poproszony przez pozostałych członków formacji o opuszczenie grupy. Tymczasowo jego miejsce zajął Richie Brown – wokalista oraz gitarzysta blackmetalowego zespołu Mindscar, w którym później zaczął się udzielać również Heafy. Trivium wciąż szukało jednak pełnoetatowego basisty. W końcu Brent Young zdecydował się na zmianę instrumentu. Po licznych zmianach w składzie Trivium stało się trzyosobową grupą.
24 maja 2002 roku Trivium wystąpiło na Orlando Metal Awards. Heafy otrzymał nagrodę dla najlepszego gitarzysty heavymetalowego. Tego samego roku zespół nagrał nowy materiał. Na demie zostały zawarte cztery utwory. W okresie od 17 do 22 grudnia grupa rejestrowała ścieżki na pierwszą profesjonalnie nagrywaną płytę. Za jej produkcję odpowiedzialny został Jason Suecof – właściciel Audiohammer Studios.
"Ember to Inferno" (2003-2004).
W lutym 2003 roku została wydana płyta zatytułowana po prostu "Trivium" (znana również jako "Blue Demo"). Koszt produkcji został w całości sfinansowany przez członków zespołu. Grupa dołączyła w maju tego samego roku do niemieckiej wytwórni płytowej Lifeforce Records. 31 maja zespół po raz drugi zagrał na Orlando Metal Awards. 16 czerwca Trivium wkroczyło do studia by zarejestrować materiał na swój pierwszy album studyjny. Przez jakiś czas z zespołem występował gitarzysta George Moore. W sierpniu powrócił jednak do zespołu The Autumn Offering, którego był współzałożycielem. 5 września, podczas festiwalu The Hard Rock Live, grupa ponownie wystąpiła w czteroosobowym składzie. Tym razem formację uzupełnił dziewiętnastoletni wówczas gitarzysta Corey Beaulieu. Wcześniej przez trzy tygodnie ćwiczył z Heafym utwory grupy. 14 października odbyła się premiera płyty pod tytułem "Ember to Inferno". Wypowiedź Heafy’ego pochodząca z 2006 roku na temat albumu:
Pochodzący z płyty utwór „If I Could Collapse the Masses” pojawił się na kompilacji dołączonej do pewnego magazynu muzycznego. Kompozycję usłyszał Monte Conner z wytwórni płytowej Roadrunner Records. Jakiś czas później zadzwonił do członków zespołu i stwierdził, że jest zainteresowany tworzoną przez nich muzyką. Trivium wkrótce zarejestrowało ścieżki na demo zawierające trzy nowe utwory.
W styczniu 2004 roku zespół zrealizował teledysk do utworu „Like Light to the Flies”. Wideoklip wraz z nagranym wcześniej materiałem demo został wysłany do Connera. 17 lutego odbyła się premiera "Fractured" – drugiego albumu studyjnego grupy Capharnaum. Heafy nagrał na potrzeby wydawnictwa partie wokalu. W kwietniu Trivium podpisało kontrakt płytowy z wytwórnią Roadrunner Records. Jakiś czas później basista Brent Young opuścił skład. Podczas trasy koncertowej z zespołem Iced Earth zastąpił go, udzielający się grupach Capharnaum oraz Monstrosity, Mike Poggione. W sierpniu do Trivium dołączył Paolo Gregoletto – członek thrashmetalowej formacji Metal Militia. Miało to miejsce na krótko przed trasą koncertową Roadrunner Roadrage 2004 z grupami Machine Head oraz Chimaira. W październiku zespół rozpoczął rejestrowanie ścieżek na nowy album studyjny. Proces ten trwał aż do stycznia następnego roku.
"Ascendancy" (2005).
15 marca 2005 roku odbyła się premiera płyty zatytułowanej "Ascendancy". Jason Suecof i Matt Heafy byli odpowiedzialni za proces produkcji. Andy Sneap natomiast zajął się masteringiem oraz miksowaniem muzyki. Album zadebiutował na 151. miejscu listy Billboard 200 oraz na 4. pozycji rankingu Top Heatseekers. Magazyn „Kerrang!” przyznał płycie status „Album of the Year”. Natomiast redakcja czasopisma „Guitar World” stwierdziła, iż "Ascendancy" jest jednym z najlepszych thrashmetalowych albumów wszech czasów. Opinia Heafy’ego pochodząca z 2006 roku na temat albumu:
24 maja odbył się pierwszy koncert Trivium w Polsce. Zespół wystąpił w warszawskim klubie Proxima w ramach trasy koncertowej Roadrunner Roadrage 2005. Tego samego dnia zagrały również grupy Still Remains oraz 3 Inches of Blood. 11 czerwca zespół miał okazję zagrać na głównej scenie podczas Download Festival wraz z takimi formacjami jak Black Sabbath oraz Anthrax. Występ był znaczący dla grupy, która zyskała dzięki niemu popularność w Wielkiej Brytanii. Heafy uznał, że ten koncert wprowadził Trivium na scenę światową. Jakiś czas później poprzednia płyta zespołu, "Ember to Inferno", doczekała się reedycji wydanej nakładem Lifeforce Records. Na wydawnictwie zawarto trzy dodatkowe utwory oraz poszerzono szatę graficzną. Z okazji 25-lecia wytwórni płytowej Roadrunner Records powstał projekt Roadrunner United, w którym wzięli udział jej najważniejsi wykonawcy. Zaproszeni zostali również Heafy oraz Beaulieu. Efektem końcowym pracy muzyków była wydana 11 października płyta zatytułowana "The All-Star Seesions". Do końca roku Trivium nagrało teledyski do utworów: „Pull Harder on the Strings of Your Martyr”, „A Gunshot to the Head of Trepidation” oraz „Dying in Your Arms”. Każda z kompozycji została wydana również jako singel.
"The Crusade" (2006-2007).
W styczniu 2006 roku opublikowany został teledysk do utworu „Dying in Your Arms”. 5 kwietnia ukazało się kolejne wydanie brytyjskiego czasopisma „Kerrang!”. Na dołączonej do numeru płycie znalazła się, wykonana przez Trivium, interpretacja utworu „Master of Puppets” zespołu Metallica. W tym samym miesiącu, po trasie koncertowej z grupami God Forbid oraz Mendeed, kwartet wkroczył do studia w celu nagrania nowej płyty. Na producenta ponownie wybrany został Jason Suecof. 9 maja ukazała się reedycja albumu "Ascendancy", na której zawarto cztery bonusowe utwory oraz płytę DVD z wideoklipami i koncertem zarejestrowanym 18 września 2005 roku w Londynie. 10 czerwca zespół wystąpił na głównej scenie podczas Download Festival. Tego samego dnia grały również takie formacje jak Metallica, Alice in Chains oraz Arch Enemy. Dwa dni później odbyła się gala Golden Gods Awards zorganizowana przez brytyjskie czasopismo „Metal Hammer”. Trivium zdobyło nagrodę dla najlepiej koncertującego zespołu bieżącego roku. Heafy otrzymał tytuł „Golden God”, a Smith zwyciężył w kategorii „najlepszy perkusista”. 10 października odbyła się premiera "The Crusade", trzeciego albumu studyjnego grupy Trivium. Heafy zapytany o to, czy nowy album przebije poprzednią płytę zespołu, "Ascendancy":
Wydawnictwo uplasowało się na 25. pozycji listy Billboard 200 z liczbą 31 tysięcy egzemplarzy sprzedanych w ciągu pierwszego tygodnia w Stanach Zjednoczonych. Przedostatnia strona dołączonej do płyty książeczki zawiera tekst: „Rest in peace Dimebag Darrell Abbot (1966-2004)”. Trivium w ten sposób upamiętniło śmierć tragicznie zmarłego gitarzysty znanego z występów w grupach Pantera oraz Damageplan. Zespół promował nowy materiał, stanowiąc między innymi support dla brytyjskiej legendy heavy metalu – zespołu Iron Maiden.
Rok 2007 Trivium spędziło, koncertując na całym świecie. Po występach w Japonii, Australii i Nowej Zelandii zespół wrócił do Ameryki Północnej, gdzie grał z takimi formacjami jak Gojira, Lamb of God oraz Machine Head. Corey Beaulieu został zaproszony przez lidera kanadyjskiej grupy Annihilator, Jeffa Watersa, do gościnnego udziału podczas nagrywania płyty "Metal". Na wydanym w kwietniu albumie pojawiło się solo gitarowe w wykonaniu muzyka Trivium (utwór „Kicked”). 13 maja grupa po raz drugi wystąpiła w warszawskiej Proximie. Tym razem u boku zespołów Annihilator oraz Sanctity. Jakiś czas wcześniej formacja została zaproszona przez zespół Korn do wzięcia udziału w rozpoczynającym się w lipcu tournée Family Values Tour. W tym samym roku powstały teledyski do utworów: „The Rising”, „To the Rats” oraz „Becoming the Dragon”. Grupa zaczęła pracować nad nowym albumem studyjnym w październiku. Na producenta płyty wybrany został Nick Raskulinecz, znany ze współpracy z takimi zespołami jak Death Angel, Foo Fighters czy Rush. W tym samym miesiącu ukazał się album "Appointment with Death" grupy Lizzy Borden, na którym gościnnie wystąpił Beaulieu. W listopadzie Trivium wyruszyło wraz z formacjami Machine Head, Arch Enemy oraz DragonForce w europejską edycję trasy koncertowej The Black Crusade.
"Shogun" (2008-2010).
Zespół zakończył nagrywanie materiału na nową płytę w czerwcu 2008 roku. Ścieżki zarejestrowano w Nashville, stolicy stanu Tennessee słynącej z muzyki country. Za miksowanie odpowiedzialny był Colin Richardson, współpracujący wcześniej z grupami Fear Factory oraz Machine Head. W ramach promocji nadchodzącej płyty zrealizowany został teledysk do utworu „Down from the Sky”. Premiera czwartego albumu studyjnego grupy Trivium, noszącego nazwę "Shogun", odbyła się 30 września. Edycja specjalna wydana tego samego dnia została wzbogacona o trzy dodatkowe utwory (w tym „Iron Maiden” – interpretację kompozycji grupy Iron Maiden). Corey Beaulieu na temat muzyki zawartej na płycie:
W trakcie pierwszego tygodnia sprzedano 24 tysięcy kopii albumu w samych Stanach Zjednoczonych. Płyta zajęła 23. miejsce na liście Billboard 200. W październiku Trivium wraz z zespołami Amon Amarth oraz Mastodon wyruszyło supportować formację Slayer w ramach trasy koncertowej The Unholy Alliance: Chapter III.
27 stycznia 2009 odbyła się premiera teledysku do utworu „Throes of Perdition”. 9 czerwca na warszawskim Torwarze Trivium, wraz z zespołem DevilDriver, supportowało grupę Slipknot. 16 czerwca Trivium po raz trzeci zagrało na Download Festival. Latem zespół występował na Rockstar Energy Drink Mayhem Festival. We wrześniu ukazał się album "Force Fed Lies" grupy Dirge Within, na którym Corey Beaulieu zagrał gościnnie solo gitarowe w utworze „Complacency”. 29 października rozpoczęła się druga część trasy koncertowej Into the Mouth of Hell We Tour. Wieloletni perkusista Trivium, Travis Smith, nieoficjalnie opuścił zespół z powodów osobistych (jakiś czas wcześniej wziął ślub). Nie wziął również udziału w żadnym występie podczas trasy. Techniczny Smitha, Nick Augusto, został poproszony przez pozostałych członków grupy o tymczasowe zastępowanie muzyka.
4 lutego 2010 roku zespół ujawnił na swojej stronie internetowej, iż Nick Augusto został mianowany oficjalnym członkiem grupy. Na rzecz Trivium opuścił wykonujący grindcore zespół Maruta. Augusto oraz Gregoletto grali niegdyś wspólnie w zespole Metal Militia. Trivium w nowym składzie nagrało utwór „Shattering the Skies Above”, który znalazł się na minialbumie "God of War: Blood &amp; Metal". Wydawnictwo promowało wydaną na konsolę PlayStation 3 grę wideo "God of War III". Zespół w trakcie pobytu w studiu nagraniowym zarejestrował własną interpretację utworu „Slave New World” brazylijskiej legendy groove metalu – grupy Sepultura. 2 marca opublikowany został teledysk do kompozycji „Shattering the Skies Above”.
"In Waves" (2011-2012).
2 stycznia 2011 roku zespół wszedł do studia w celu nagrania piątego albumu studyjnego. Opinia Heafy’ego na temat nowego materiału:
9 czerwca grupa wystąpiła na Download Festival. 17 czerwca opublikowany został teledysk do „In Waves” – nowej kompozycji Trivium. Po raz piąty reżyserią wideoklipu zespołu zajął się Ramon Boutviseth. Dwa dni później, podczas koncertu w Birmingham, grupa wykonała dwa nieznane dotąd utwory: „Black” oraz „Dusk Dismantled”. Latem formacja po raz drugi wzięła udział w Rockstar Energy Drink Mayhem Festival (poprzednio w 2009 roku). 5 sierpnia grupa po raz pierwszy wystąpiła na festiwalu Wacken Open Air. 9 sierpnia odbyła się premiera "In Waves", piątego albumu studyjnego zespołu Trivium. Edycja specjalna wydawnictwa zawiera płytę DVD oraz pięć dodatkowych utworów. Za produkcję oraz miksowanie muzyki odpowiedzialni byli Colin Richardson oraz Martin „Ginge” Ford. Jest to pierwszy album grupy, na którym nie zagrał Travis Smith. Płyta zajęła 13. miejsce na liście Billboard 200, sprzedając się w liczbie 22 tysięcy kopii w ciągu pierwszego tygodnia w Stanach Zjednoczonych. Trivium we wrześniu wyruszyło supportować grupę Dream Theater podczas trwającej dwa miesiące trasy koncertowej. 28 października opublikowany został teledysk do utworu „Built to Fall”. 11 listopada grupa wystąpiła w warszawskiej Progresji. Jako support zagrał sosnowiecki zespół Frontside. W grudniu Trivium koncertowało w Wielkiej Brytanii w ramach trasy koncertowej Defenders of the Faith III zorganizowanej przez magazyn „Metal Hammer”.
12 stycznia 2012 roku Trivium, wraz z zespołem In Flames, wyruszyło w trasę koncertową obejmującą Stany Zjednoczone oraz Kanadę. 21 lutego odbył się ostatni występ w jej ramach. 11 kwietnia grupa wystąpiła w Los Angeles podczas gali Golden Gods zorganizowanej przez magazyn „Revolver”. 13 czerwca zespół zagrał w poznańskim Eskulapie. Support stanowiła jaworznicka grupa Animations. We wrześniu Trivium po raz pierwszy wystąpi w Ameryce Południowej.
"Vengeance Falls" i "Silence in the Snow" (2013-2015).
W styczniu 2013 roku, Paolo Gregoletto umieścił zdjęcia zespołu podczas prób. Produkcją nowego materiału zajął się David Draiman (znany jako wokalista grupy Disturbed). Pierwszy utwór z nadchodzącego albumu „Brave this Storm”, został zaprezentowany publiczności 28 czerwca na festiwalu Rock The City Bucharest, w Rumunii. 3 dni później oficjalna wersja audio była dostępna za darmo, na stronie zespołu. Pierwszy singiel „Strife”, miał swoją premierę na żywo 1 sierpnia na Resurection Fest at Viveiro w Hiszpanii. Premiera albumu ma odbyć się 15 października 2013 roku. Trivium w ramach trasy koncertowej wystąpili w Polsce na dwóch koncertach, kolejno 11 i 12 sierpnia w Warszawie [klub Progresja] i Krakowie [klub Kwadrat], supportował ich rodzimy Frontside. 8 maja 2014 r. zespół rozstał się z dotychczasowym perkusistą Nickiem Augusto. Obecnie funkcję perkusisty pełni techniczny grupy, Mat Madiro.
Jesienią 2014 roku Corey Beaulieu ogłosił, że zespół pracuje nad kolejnym albumem, który ma się ukazać jesienią 2015 roku. Wkrótce w grze Guitar Hero: Live pojawia się utwór „Strife” z Vengeance Falls. W lipcu 2015 uruchomiona zostaje strona internetowa „snow.trivium.org” promująca nowy album. Na profilu facebookowym grupy zdjęcie profilowe zmienia się na powiązane ze stroną.
24 lipca na stronie rozpoczęło się 6-dniowe odliczanie. Nieoficjalna informacja podaje, że album będzie nosił tytuł "„Silence in the Snow”", pojawiły się też tytuły trzech utworów: „Silence in the Snow”, „Dead and Gone” oraz „Until the World Goes Cold”, a także data premiery nowego krążka – 2 października 2015. Informację tę potwierdzono 30 lipca, kiedy po zakończeniu odliczania na stronie pojawił się klip do tytułowego utworu. 31 lipca 2015 ujawniono pełną listę utworów na nowej płycie, projekt okładki, udostępniono również możliwość składania przedpremierowych zamówień. 7 sierpnia, podczas występu na Bloodstock Open Air w Anglii, kapela zagrała 2 premierowe utwory: „Silence in the Snow” i „Blind Leading the Blind”. 27 sierpnia pojawił się teledysk do trzeciego singla „Until the World Goes Cold”. 5 grudnia 2015 podczas występu na Knotfest Mexico zespół ogłosił, iż Paul Wandtke zastąpił Mata Madiro.
"The Sin and the Sentence".
31 lipca 2017 r. zespół opublikował tytułowy utwór „The Sin and the Sentence”, natomiast 23 lipca na antenie radia SiriusXM Octane odbyła się premiera numeru „The heart from your hate”. Tego dnia zespół ogłosił także oficjalną datę premiery nowego albumu – 20 października 2017 r.
Producentem albumu został Josh Wilbur, znany przede wszystkim ze współpracy z zespołami Lamb of God oraz Gojira. Materiał został nagrany w kalifornijskim studiu Hybrid.
Muzyka.
Muzykę Trivium charakteryzują liczne gitarowe partie solowe, które pojawiają się w niemal każdym utworze. Wokal występuje w postaci czystego śpiewu oraz growlu. Grupa wzoruje się na wykonawcach takich jak Metallica, Testament, Slayer, Pantera, Machine Head, Megadeth oraz In Flames. Z kolei Kirk Hammett, Kerry King czy Robb Flynn przyznali się do zainteresowania twórczością formacji z Florydy. Zespół przypisywany jest do nurtu New Wave of American Heavy Metal. Autorem wszystkich tekstów formacji jest Matt Heafy. Na przestrzeni lat styl muzyki wykonywanej przez Trivium nieustannie się zmieniał.
14 października 2003 roku ukazał się debiutancki album Trivium zatytułowany "Ember to Inferno". Podczas komponowania muzyki na płytę członkowie zespołu czerpali inspiracje od grup wykonujących melodic death metal (In Flames, Dark Tranquillity, At the Gates) oraz thrash metal (Slayer, Metallica, Testament). Heafy nie krył również swojego zainteresowania nurtem metalcore (Killswitch Engage, Lamb of God, Between the Buried and Me). Na oficjalnej stronie internetowej niemieckiej grupy Dew-Scented pojawił się odnośnik do portalu Trivium. Ktoś z zespołu określił formację z Florydy jako „melodic death metalcore”. Muzykom z Trivium spodobała się ta kategoria.
15 marca 2005 roku został wydana płyta zatytułowana "Ascendancy". Utwory z albumu nie odbiegały stylistycznie od materiału z poprzedniej płyty. Muzyka została określona jako połączenie gatunków takich jak thrash metal, metalcore, metal progresywny oraz melodic death metal. Teksty zawarte na płycie dotyczą głównie ludzkich nieszczęść: samobójstwa, samotności, wykorzystywaniu dzieci, depresji, tyranii oraz braku wolności słowa. Wykonywanie pochodzącego z płyty utworu „Pull Harder on the Strings of Your Martyr” stało się nieodłączną częścią koncertów grupy. Gitarzyści podczas komponowania materiału stroili instrumenty w następujący sposób: D-A-D-G-B-E (od struny najgrubszej do najcieńszej).
W 2006 roku kojarzenie kwartetu z nurtem metalcore zaczęło spotykać się z ostrą krytyką ze strony muzyków. 9 października odbyła się premiera trzeciego albumu studyjny grupy, "The Crusade". Materiał zawarty na płycie drastycznie różnił się od poprzednich kompozycji zespołu. Podczas nagrywania niektórych utworów wykorzystano siedmiostrunowe gitary elektryczne, co stanowiło nowość w muzyce grupy. Inną istotną zmianą było zrezygnowanie Heafy’ego w sporej mierze z growlu. Jego wokal bywał często porównywany do głosu frontmana Metalliki, Jamesa Hetfielda. Płyta otrzymała głównie pozytywne oceny od krytyków muzycznych. Grupie zaczęto jednak zarzucać, iż stara się brzmieć dokładnie tak samo, jak Metallica. Heafy natomiast stwierdził, że płyta przypomina mu "The New Order" – drugi album studyjny zespołu Testament. Teksty zawarte na płycie dotyczą głównie spraw politycznych oraz słynnych zabójstw. Przykładem może posłużyć kompozycja „Entrance of the Conflagration”. Bohaterką utworu jest Andrea Yates – amerykanka, która 20 czerwca 2001 roku zamordowała pięcioro swoich dzieci, topiąc je w wannie.
Wydany 30 września 2008 roku album "Shogun" spotkał się z przychylnymi recenzjami krytyków muzycznych. Joel McIver określił wydawnictwo jako najbardziej spójną, bezkompromisową i najcięższą płytę w dorobku zespołu. Wszystkie utwory zamieszczone na standardowej edycji wydawnictwa, oprócz „Insurrection” oraz „Like Callisto to a Star in Heaven”, zostały nagrane z użyciem siedmiostrunowych gitar elektrycznych nastrojonych w standardowy sposób. Kompozycje na albumie są znacznie dłuższe i bardziej złożone technicznie od tych, które zostały zawarte na poprzednich płytach. Heafy zdecydował się na powrót do stosowania growlu. Teksty na płycie inspirowane są głównie mitologią grecką oraz, w mniejszym stopniu, japońską. Jest to pierwszy album Trivium, którego nie wyprodukował Jason Suecof.
9 sierpnia 2011 ukazała się piąta płyta studyjna na grupy. Na "In Waves" grupa zdecydowała się powrócić do stylu reprezentowanego na dwóch pierwszych albumach. Jest to pierwsze wydawnictwo, na którym zagrał perkusista Nick Augusto. Nowym elementem w muzyce zespołu są perkusyjne blast beats. Gitarzyści podczas nagrywania kompozycji stroili instrumenty w następujący sposób: Db-Ab-Db-Gb-Bb-Eb (od struny najgrubszej do najcieńszej). Oznacza to konfigurację o pół tonu niższą od utworów zarejestrowanych na płycie "Ascendancy". Grupa starała się stworzyć album zawierający muzykę łatwiejszą w odbiorze. Pochodzący z płyty utwór „Built to Fall” został wykonany przez Heafy’ego w wersji akustycznej podczas występu na dachu paryskiego hotelu. Jakiś czas później grupa dała szereg koncertów unplugged dla amerykańskich stacji radiowych.
Instrumentarium.
Gitarzyści Trivium korzystają ze wzmacniaczy i kolumn głośnikowych firm Marshall oraz Peavey.
W 2008 roku amerykański producent Dean Guitars przygotował dla muzyków gitary elektryczne sygnowane ich nazwiskami. Instrument Matta Heafy’ego nosi nazwę Dean MKH. Gitara posiada korpus wykonany z mahoniu oraz klonową płytę wierzchnią. Gryf (również klonowy) charakteryzuje się asymetrycznym przekrojem, co miało ułatwiać muzykowi dostęp do wyższych progów (gitara posiada ich 24). W instrumencie został umieszczony, wykonany na zamówienie, przetwornik MKH86. Zamontowano go przy mostku. Gitara została wyposażona w struny o grubości 0.12-0.65. Front instrumentu ilustruje motyw wschodzącego słońca mający nawiązywać do japońskiego pochodzenia muzyka. Opinia Heafy’ego na temat gitary:
Corey Beaulieu otrzymał gitarę nazwaną Dean CBV 1122. Instrument posiada mahoniowy korpus, palisandrową podstrunnicę oraz klucze Grover. Gitara została wyposażona w dwa przetworniki typu humbucker: standardowy pickup „Nostalgia” marki Dean przy gryfie oraz „The Ascension” przy mostku. Muzycy używali gitar firmy Dean Guitars do końca roku 2008. Beaulieu na temat zrezygnowania z instrumentów przedsiębiorstwa:
Paolo Gregoletto korzysta z gitar basowych marki B.C. Rich. Jak stwierdził, do podjęcia takiego wyboru zainspirował go Nikki Sixx – basista grupy Mötley Crüe. W ramach współpracy muzyka z przedsiębiorstwem powstały dwa instrumenty. Pięciostrunowa gitara Warlock Paolo Gregoletto Signature Bass 5 posiada korpus wykonany z lipy, wkręcany klonowy gryf, 24 progi typu jumbo oraz dwa aktywne humbuckery. Drugą gitarę basową, Paolo Gregoletto Signature 5 St Warlock Bass, zaprojektowano w konstrukcji neck-through. Korpus został wykonany z mahoniu, natomiast gryf z lipy. Instrument został wyposażony, podobnie jak w przypadku modelu Warlock Signature Bass 5, w 24 progi typu jumbo oraz dwa aktywne humbuckery.
Nick Augusto gra na perkusjach marki Pearl. W skład zestawu z serii Masterworks używanej przez muzyka wchodzą dwa bass drums 22x18 cali; tom-tomy 10x8 cali, 12x9 cali; floor tomy 16x16 cali, 18x16 cali. Druga z używanych przez muzyka konfiguracji, Reference Pure, zawiera dodatkowo werbel 14x6,5 cali.

</doc>
<doc id="707871" url="https://pl.wikipedia.org/wiki?curid=707871" title="IV liga polska w piłce nożnej (grupa pomorska)">
IV liga polska w piłce nożnej (grupa pomorska)

Pomorska grupa IV ligi jest jedną z 18 grup IV ligi. Występuje w niej 20 drużyn z województwa pomorskiego. Opiekunem rozgrywek jest Pomorski Związek Piłki Nożnej z siedzibą w Gdańsku.
Sezon 2008/2009.
Od sezonu 2008/2009 IV liga stanowi piąty szczebel w hierarchii rozgrywek piłkarskich w Polsce.
Sezon 2004/2005.
Baraże o utrzymanie.
Po zakończeniu sezonu rozegrano baraże o utrzymanie pomiędzy zespołami z miejsc 13-15 IV ligi oraz wicemistrzami z 3 grup klasy okręgowej w woj. pomorskim.
Zwycięzca: Wierzyca Pelplin
Zwycięzca: Jantar Ustka (dzięki bramkom na wyjeździe)
Zwycięzca: Pomezania Malbork (po rzutach karnych)

</doc>
<doc id="707872" url="https://pl.wikipedia.org/wiki?curid=707872" title="USS Indiana (BB-50)">
USS Indiana (BB-50)

USS Indiana (BB-50) był pancernikiem typu "South Dakota", trzecim okrętem noszącym nazwę pochodzącą od stanu Indiana. Jego stępka została położona 1 listopada 1920 w New York Navy Yard. Budowa została wstrzymana 8 lutego 1922 (w tym momencie okręt był zbudowany w 34,7 procent), a anulowana 17 sierpnia 1923 zgodnie z uzgodnieniami traktatu waszyngtońskiego. Został skreślony z rejestru floty 24 sierpnia 1923, a jego nieukończony kadłub został sprzedany 25 października 1923 na złom. Fragmenty opancerzenia przeznaczone dla tego okrętu zostały użyte do wzmocnienia śluz Kanału Panamskiego.

</doc>
<doc id="707875" url="https://pl.wikipedia.org/wiki?curid=707875" title="Byk (dopływ Dniestru)">
Byk (dopływ Dniestru)

Byk (rum. "Bîc", w starej ortografii: "Bâc", ukr. "Бик") – rzeka w środkowej Mołdawii, prawy dopływ Dniestru. Długość – 155 km, powierzchnia zlewni – 2.150 km².
Byk płynie z północnego zachodu na południowy wschód przez Wyżynę Besarabską. Przepływa przez stolicę Mołdawii – Kiszyniów. Na północ od Kiszyniowa tworzy sztuczny zbiornik wodny – Jezioro Kiszyniowskie o powierzchni około 10 km². Do Dniestru uchodzi na północ od miasta Tighina. Na całej długości dolina Byku stanowi korytarz komunikacyjny – biegną nią droga i linia kolejowa Ungeny – Kiszyniów – Tighina.
Stan wody w Byku podlega silnym wahaniom – średni roczny przepływ wynosi 1 m³/s, zaś wiosną sięga 220 m³. Latem rzeka często wysycha, przekształcając się w łańcuch jeziorek. Rzeka jest silnie zanieczyszczona.

</doc>
<doc id="707878" url="https://pl.wikipedia.org/wiki?curid=707878" title="IV liga polska w piłce nożnej (grupa świętokrzyska)">
IV liga polska w piłce nożnej (grupa świętokrzyska)

Świętokrzyska grupa IV ligi jest jedną z 18 grup IV ligi. Występuje w niej 18 drużyn z województwa świętokrzyskiego. Opiekunem rozgrywek jest Świętokrzyski Związek Piłki Nożnej z siedzibą w Kielcach.
Ostatni zwycięzcy.
Zwycięzcy tej ligi w ostatnich kilku latach (awans do III ligi):
Od sezonu 2008/2009 IV liga stanowi piąty szczebel w hierarchii rozgrywek piłkarskich w Polsce.
awans do III ligi, grupy IV (sezony 2000/01-2006/07)
Historia ligi.
Lata 2000-2005.
W 2000 roku w wyniku nowego podziału administracyjnego Polski uległy zmianie kluby zrzeszone w Świętokrzyskim Związku Piłki Nożnej. Po 25. latach do ŚZPN powróciły kluby występujące wcześniej w ościennych województwach. Powołano także IV ligę świętokrzyską, w której znalazło się 18. drużyn. Sezon 2000/2001 rozpoczął się w połowie sierpnia meczami pierwszej kolejki, zaś zakończył w czerwcu 2001 roku. Mistrzem został Star Starachowice, który nad drugą Nidą Pińczów uzyskał siedem punktów przewagi&lt;ref name="sezon 2000/2001"&gt;&lt;/ref&gt;. Dalsze miejsca wywalczyły Hetman Włoszczowa i Orlicz Suchedniów. Zespoły te zgromadziły tyle samo punktów, a o wyższej pozycji włoszczowskiego zespołu zadecydował lepszy bilans bramek. Ostatnie miejsce zajął Cukrownik Włostów, który zwycięstwo odniósł w zaledwie jednym meczu. Degradacja dotknęła również GKS Rudki i Łysicę Bodzentyn.
W sezonie 2001/2002 również tak jak w poprzednim rozstrzygnięcia zapadły przed zakończeniem rozgrywek. Liga została zmniejszona do 16. zespołów. Zwycięzcą została Nida Pińczów, która latem 2001 roku pozyskała solidnego sponsora, firmę "Lafarge Nida Gips" i we wzmocnionym składzie zajęła pierwsze miejsce. Pińczowscy piłkarze bardzo dobrze radzili sobie w meczach na swoim stadionie, w których nie doznali porażki oraz stracili zaledwie dwa gole&lt;ref name="sezon 2001/2002"&gt;&lt;/ref&gt;. Z ligi spadła ostatnia drużyna, Sparta Dwikozy. Przedostatni Hetman Włoszczowa uratował się przed degradacją po dokooptowaniu Pogoni Staszów do grona trzecioligowców. Przed sezonem 2002/2003 do IV ligi został zdegradowany Star Starachowice. Rozgrywki wygrał rewelacyjny beniaminek, Heko Czermno, który bez większych problemów zajął pierwsze miejsce. Nad drugim GKS-em Nowiny uzyskał przewagę ponad 20 punktów, a w 34 meczach strzelił 91 goli&lt;ref name="sezon 2002/2003"&gt;&lt;/ref&gt;. Z ligi spadły cztery ostatnie zespoły, m.in. Star Starachowice.
W sezonie 2003/2004 rywalizacja przebiegała wyjątkowo ciekawie zaś rozstrzygnięcia zapadły dopiero w meczach ostatniej kolejki. W walce o awans liczyło się pięć drużyn, ale najlepszym zespołem okazała się Wierna Małogoszcz, która wyprzedziła Nidę Pińczów przechodzącą po spadku z III ligi kryzys organizacyjny. Pewnym zaskoczeniem była postawa Orląt Kielce, które zajęły czwarte miejsce. Również w dolnej części tabeli rywalizacja o pozostanie w tej klasie rozgrywek toczyła się do końca. Najsłabszy okazał się beniaminek, GKS Świniary, dla którego występ w czwartej lidze był dużym wyzwaniem. Również w sezonie 2004/2005 drużyny toczyły zaciętą rywalizację, a o miejsce premiowane awansem walczyły cztery zespoły. Zwycięstwo w ostatnich kolejkach zapewnił sobie AKS Busko-Zdrój. Buszczan do III ligi wprowadził Stanisław Maj, który na stanowisku trenera zajął miejsce Lecha Malczewskiego. Zdegradowane zostały Wicher Miedziana Góra i Hetman Włoszczowa. Pozostałe zespoły prezentowały swój poziom, choć przed rozpoczęciem rozgrywek do grona faworytów zaliczano Granat Skarżysko-Kamienna, Naprzód Jędrzejów i Orlęta Kielce.
Lata 2005-2010.
Przed rozpoczęciem sezonu 2005/2006 z rozgrywek wycofała się Pogoń Staszów, która po spadku z III ligi nie mogła wyjść z zapaści finansowej i organizacyjnej. Na półmetku prowadziły rezerwy pierwszoligowej Korony Kielce, które w jednym z meczów pokonały 10:0 Wisłę Sandomierz. Również w rundzie wiosennej piłkarze drugiego zespołu Korony spisywali się dobrze i wywalczyli awans. Kielczanie przegrali pięć spotkań, a największe problemy mieli wtedy, gdy w drużynie występowali zawodnicy z pierwszego składu. Czołowe miejsca zajęły także GKS Nowiny, Piaskowianka Piaski, Nida Pińczów oraz Naprzód Jędrzejów. Wszystkie wymieniane były w gronie faworytów. Ponadto z ligi nie spadła żadna drużyna, co spowodowało, że brakło emocji w spotkaniach, w których rywalizowały ze sobą kluby z dolnych rejonów tabeli. Przed sezonem 2006/2007 do faworytów zaliczano m.in. drużynę rezerw Korony i Nidę Pińczów. Dobrze wystartował Orlicz Suchedniów, który przez trzy kolejki przewodził w czwartoligowej stawce. Następnie najlepiej prezentowały się Naprzód Jędrzejów i Orlęta Kielce. Solidnym zespołem okazało się także Ponidzie-Nida Pińczów, którego napastnik Krzysztof Chlewicki z dorobkiem 26 goli został najlepszym strzelcem. Ostatecznie rozgrywki wygrał Naprzód, który po 29 latach awansował do III ligi. Po zamieszaniu z karnymi degradacjami w wyższych ligach skompilowała się sprawa z meczami barażowymi. Po zakończeniu sezonu okazało się, że spadły Piast Chęciny, Zenit Chmielnik i Spartakus Daleszyce, a w barażach znalazły się Łysica Bodzentyn i Lubrzanka Kajetanów.
W sezonie 2007/2008 drużyny występujące w IV lidze walczyły o awans do II ligi, gdyż 7 stycznia 2007 roku obradujące w Warszawie walne zgromadzenie sprawozdawczo–statutowe Polskiego Związku Piłki Nożnej przyjęło nową strukturę piłkarskich rozgrywek centralnych od sezonu 2008/2009 – cztery ligi centralne, od ekstraklasy przez pierwszą, dwie grupy drugiej do ośmiu grup trzeciej ligi. Zwyciężyła Nida Pińczów, która później pokonała w barażach Izolatora Boguchwała. Z ligi spadło siedem ostatnich zespołów oraz Piaskowianka Piaski, która mimo zajęcia 6. miejsca nie zagrała w sezonie 2008/2009 w III lidze z powodu braku licencji. Bucovia Bukowa wycofała się po zakończeniu rundy jesiennej, a Granat Skarżysko-Kamienna grał w barażach o awans do nowej III ligi, w którym pokonał MZKS Alwernię&lt;ref name="sezon 2007/2008"&gt;&lt;/ref&gt;. Od sezonu 2008/2009 IV liga świętokrzyska stanowi piąty poziom rozgrywek piłkarskich w Polsce. W 2009 roku awans wywalczyły Hetman Włoszczowa i Juventa Starachowice, natomiast 3 ostatnie zespoły spadły z IV ligi&lt;ref name="sezon 2008/2009"&gt;&lt;/ref&gt;. W sezonie 2009/2010 triumfował MKS Stąporków, a promocję uzyskały również Orlęta Kielce. Heko Czermno wycofało się po rundzie jesiennej, a z ligi spadła także Sparta Dwikozy&lt;ref name="sezon 2009/2010"&gt;&lt;/ref&gt;. W 2010 roku do IV ligi miał dołączyć Naprzód Jędrzejów, który zajął miejsce spadkowe w III lidze, grupie małopolsko-świętokrzyskiej, jednak Komisja do Spraw Nagłych Polskiego Związku Piłki Nożnej przyjęła wniosek Świętokrzyskiego i Małopolskiego Związku Piłki Nożnej o pozostawienie w III lidze w sezonie 2010/2011 osiemnastu zespołów, co spowodowało, że degradacji uniknął Naprzód i Górnik Wieliczka.
Lata 2010-2015.
Rozgrywki w sezonie 2010/2011 wygrał Granat Skarżysko-Kamienna zdobywając 68 punktów w 30 meczach. O dwa punkty mniej zdobyła Łysica Bodzentyn, która również awansowała do III ligi. Pierwotnie spaść miały 4 zespoły, jednak ze względu na wycofanie się z III ligi MKS-u Stąporków oraz z IV ligi rezerw KSZO Ostrowiec Świętokrzyski utrzymały się Spartakus Daleszyce oraz Piaskowianka Piaski. Spadły z kolei Lechia Strawczyn i Neptun Końskie. Drużyna z Piasek jedynie odroczyła spadek, gdyż już w następnym sezonie znalazła się na ostatnim miejscu w tabeli i spadła z ligi. Razem z nią spadł GKS Nowiny. Mistrzem z kolei została Wisła Sandomierz, która awansowała razem z Czarnymi Połaniec na czwarty szczebel rozgrywkowy na sezon 2012/2013. W sezonie 2012/2013 mistrzem został beniaminek KSZO 1929 Ostrowiec Świętokrzyski, który jest kontynuatorem tradycji rozwiązanego w 2012 roku drugoligowego KSZO. Druga okazała się Nida Pińczów, a spadł jedynie ostatni zespół ligi - Sokół Rykoszyn. W kolejnym sezonie również spadła tylko jedna drużyna, którą okazały się kieleckie Orlęta. Ligę wygrał spadkowicz z Połańca, a razem z nim awansował Partyzant Radoszyce. Po sezonie 2014/2015 spadły 2 zespoły, choć nie były one na dwóch ostatnich miejscach - ostatni w tabeli Zdrój Busko-Zdrój utrzymał się w lidze, co prawdopodobnie było spowodowane wycofaniem się po sezonie Skały Tumlin oraz rezygnacji z utrzymania przez Orlicz Suchedniów. Mistrzostwo zgarnęła Sparta Kazimierza Wielka, a wraz z nią awansował Spartakus Razem Daleszyce.
Lata 2015-2020.
W sezonie 2015/16 drużyny walczyły tylko o jedno miejsce premiowane awansem do III ligi, co było spowodowane redukcją grup na IV poziomie rozgrywkowym. Grupę ostatecznie wygrała Wierna Małogoszcz, natomiast do klasy okręgowej spadły GKS Rudki, Klimontowianka Klimontów i Kamienna Brody. W następnym sezonie ligę wygrała Wisła Sandomierz, natomiast z ligi miały spaść pierwotnie 2 zespoły z miejsc 17-18, jednak ze względu na wycofanie się rezerw Korony po sezonie zorganizowano baraże pomiędzy 17. drużyną IV ligi (Unia Sędziszów) a 3. drużyną świętokrzyskiej klasy okręgowej (Granat Skarżysko-Kamienna). Zwycięzcą okazała się drużyna z Sędziszowa, co umożliwiło jej utrzymanie się w lidze. W sezonie 2017/18 najlepsi okazali się Czarni Połaniec, natomiast z ligi spadły Moravia Morawica i Nidzianka Bieliny. Drużyna z Połańca w III lidze nie zagościła na dłużej i wraz z Spartakusem Daleszyce spadły do IV ligi, co spowodowało, że w sezonie 2018/19 było 4 spadkowiczów - Hetman Włoszczowa, Klimontowianka Klimontów, Unia Sędziszów i Kamienna Brody. Ligę wygrała z kolei powracająca po rocznej przerwie Korona II Kielce. Następny sezon był wyjątkowy, ponieważ ze względu na pandemię koronawirusa liga została zakończona po 18. kolejce. Mistrzem okazał się ŁKS Łagów, natomiast decyzją ŚZPN z ligi nie spadł nikt.
Od 2020.
W związku z brakiem spadkowiczów w sezonie 2019/20, w następnym sezonie IV liga liczyła 20 zespołów. Mistrzem okazali się Czarni Połaniec, natomiast do klasy okręgowej spadły Naprzód Jędrzejów, Hetman Włoszczowa i OKS Opatów. Partyzant Radoszyce miał również spaść do klasy okręgowej, jednak zespół wycofał się po 37. kolejce, w związku z czym następny sezon drużyna zaczęła w klasie A. Sezon 2021/22 był już rozgrywany z planowaną ilością drużyn, czyli 18. Zwycięzca ligi okazała się Korona II Kielce, która była spadkowiczem. Z ligi spadła Łysica Bodzentyn, natomiast po rundzie jesiennej wycofała się Lubrzanka Kajetanów.
Sezony.
Sezon 2007/2008.
Baraże o awans do II ligi.
Zwycięzca: Ponidzie Nida Pińczów
Baraże o awans do III ligi.
Zwycięzca: Granat Skarżysko-Kamienna

</doc>
<doc id="707880" url="https://pl.wikipedia.org/wiki?curid=707880" title="Bâc">
Bâc



</doc>
<doc id="707885" url="https://pl.wikipedia.org/wiki?curid=707885" title="Kiwu Północne">
Kiwu Północne

Kiwu Północne (fr. "Nord-Kivu") – prowincja w Demokratycznej Republice Konga, której stolicą jest Goma.
W latach 2004-2009 była jedną z dwóch prowincji, w której toczyły się walki partyzantów z armią rządową.

</doc>
<doc id="707886" url="https://pl.wikipedia.org/wiki?curid=707886" title="Jerzy Wostal">
Jerzy Wostal

Jerzy Adolf Wostal (, ur. 6 grudnia 1914 w Królewskiej Hucie, zm. 12 lutego 1991 w Pasawie) – polski piłkarz niemieckiego pochodzenia występujący na pozycji napastnika, reprezentant Polski w latach 1936–1939.
Kariera klubowa.
Jego pierwszym klubem był zespół ZPS (Zjednoczeni Przyjaciele Sportu) Chorzów. W 1933 roku przeniósł się do AKS Królewska Huta (od 1934 roku AKS Chorzów), z którym wywalczył w 1936 roku awans do ekstraklasy. W pierwszym sezonie w I lidze w sezonie 1937 wywalczył z chorzowską drużyną wicemistrzostwo Polski, a w klasyfikacji najlepszych strzelców zajął drugie miejsce z 11 golami.
W 1939 roku otrzymał pracę w redakcji gliwickiego czasopisma "Oberschlesischer Wanderer" i zaczął grać w drużynie Vorwärts-Rasensport Gleiwitz. Po II wojnie światowej zamieszkał w Niemczech, był zawodnikiem i trenerem 1. FC Passau, oraz trenerem innych lokalnych drużyn w Bawarii.
Kariera reprezentacyjna.
6 września 1936 zadebiutował w reprezentacji Polski w towarzyskim meczu przeciwko Łotwie w Rydze (3:3), w którym strzelił gola. Znalazł się w szerokiej kadrze na Igrzyska Olimpijskie 1936, ostatecznie pozostał w kraju pełniąc rolę rezerwowego. Ogółem w latach 1936–1939 rozegrał w zespole narodowym 10 spotkań i zdobył 4 bramki.

</doc>
<doc id="707894" url="https://pl.wikipedia.org/wiki?curid=707894" title="Richard Frederick Cavendish">
Richard Frederick Cavendish

Lord Richard Frederick Cavendish (31 stycznia 1871 – 7 stycznia 1946) — brytyjski arystokrata, polityk i urzędnik, członek arystokratycznej rodziny Cavendishów, młodszy syn lorda Edwarda Cavendisha (młodszego syna 7. księcia Devonshire) i Emmy Lascelles, córki Williama Lascellesa (syna 2. hrabiego Harewood). Jego starszym bratem był Victor Cavendish, 9. książę Devonshire.
Życiorys.
Wykształcenie odebrał w Eton College i w Trinity College na Uniwersytecie Cambridge. W 1895 r. został wybrany do Izby Gmin jako reprezentant okręgu North Lonsdale. Reprezentował wtedy Partię Liberalnych Unionistów. W 1904 r. zmienił partię polityczną przechodząc do liberałów. Był jednym z niewielu deputowanych tej partii, którzy utracili swoje miejsce w Izbie Gmin po wyborach 1906 r.
W grudniu 1908 r. został członkiem Królewskiej Komisji Wyborczej, odpowiedzialnej za "zabezpieczenie pełnej reprezentacyjności ciał ustawodawczych wybranych w wyborach powszechnych". Komisja zakończyła prace w 1910 r. postulując natychmiastowe zniesienie dwóch okręgów wyborczych, co zostało wykonane. Inna propozycja komisji dotycząca zmiany sposobu liczenia głosów nie znalazła uznania w Parlamencie.
Lord Cavendish został w 1912 r. członkiem Tajnej Rady. Został też odznaczony Krzyżem Kawalerskim Orderu Łaźni oraz Krzyżem Kawalerskim Orderu Świętego Michała i Świętego Jerzego. Był również przewodniczącym Królewskiego Towarzystwa Rolniczego w Lancashire. Był właścicielem Holker Hall i Swan Hotel. Był aktywnym wolnomularzem i zapalonym golfistą.
31 lipca 1895 r. poślubił lady Moyrę de Vere Beauclerk (20 stycznia 1876 – 7 lutego 1942), córkę Williama Beauclerka, 10. księcia St Albans i Grace Bernal-Osborne, córki Ralpha Bernal-Osborne'a. Richard i Moyra mieli razem dwóch synów i pięć córek:
Jako wnuk księcia w linii męskiej Richardowi nie przysługiwał tytuł lorda. Otrzymał go jednak w 1908 r., kiedy jego brat został 9. księciem Devonshire. Richard oraz jego młodszy brat, John, zostali wtedy potraktowani jak synowie księcia i otrzymali tytuł lordowski.

</doc>
<doc id="707895" url="https://pl.wikipedia.org/wiki?curid=707895" title="IV liga polska w piłce nożnej (grupa zachodniopomorska)">
IV liga polska w piłce nożnej (grupa zachodniopomorska)

Zachodniopomorska grupa IV ligi jest jedną z 18 grup IV ligi. Występuje w niej 18 drużyn z województwa zachodniopomorskiego. Rozgrywki prowadzi Zachodniopomorski Związek Piłki Nożnej z siedzibą w Szczecinie.
Sezon 2021/2022.
Baraże o utrzymanie.
W barażach o utrzymanie brała 13. drużyna z IV ligi oraz wicemistrzowie 4 grup zachodniopomorskich klasy okręgowej.
I runda.
Awans do II rundy: Wiekowianka Wiekowo
Awans do II rundy: Rega Trzebiatów
II runda.
Awans do finału: Rega Trzebiatów
Finał.
Zwycięzca baraży: Błękitni II Stargard
Sezon 2013/2014.
Awans uzyskały Astra Ustronie Morskie i Rasel Dygowo.
Sezon 2012/2013.
Awans uzyskały Bałtyk Koszalin i Leśnik/Rossa Manowo.
Sezon 2011/2012.
Awans uzyskały Energetyk Gryfino i Pogoń II Szczecin. Sława Sławno wycofała się po zakończeniu rozgrywek, w związku z czym dodatkowo utrzymał się Lech Czaplinek.
Sezon 2010/2011.
Awans uzyskały Bałtyk Koszalin i Drawa Drawsko Pomorskie. Wybrzeże Rewalskie Rewal wycofało się z rozgrywek po rundzie jesiennej.
Sezon 2009/2010.
Awans uzyskały Pogoń Barlinek i Gwardia Koszalin.
Sezon 2008/2009.
Od sezonu 2008/2009 IV liga stanowi piąty szczebel w hierarchii rozgrywek piłkarskich w Polsce.
Awans uzyskały Energetyk Gryfino i Piast Choszczno.
Sezon 2003/2004.
Baraże uzupełniające.
Po wycofaniu się przed sezonem 2004/05 z trzeciej ligi Gwardii Koszalin, PZPN postanowił, iż o wolne miejsce w III lidze rywalizować będą drużyny z czterech zainteresowanych wojewódzkich okręgów.
Półfinał
Finał
Pogoń II Szczecin awansowała do III ligi, grupy II.

</doc>
<doc id="707898" url="https://pl.wikipedia.org/wiki?curid=707898" title="Niwki (województwo śląskie)">
Niwki (województwo śląskie)

Niwki – wieś w Polsce położona w województwie śląskim, w powiecie częstochowskim, w gminie Kłomnice.
W latach 1975–1998 miejscowość administracyjnie należała do województwa częstochowskiego.

</doc>
<doc id="707899" url="https://pl.wikipedia.org/wiki?curid=707899" title="Ituri (prowincja)">
Ituri (prowincja)

Ituri – prowincja w Demokratycznej Republice Konga, która ma powstać na mocy konstytucji przyjętej w 2006 roku; obecnie w granicach Prowincji Wschodniej. Stolicą prowincji ma być Bunia.
W latach 1996–2007 tereny prowincji Ituri były teatrem zbrojnych starć między rolniczą ludnością Lendu a żyjącym z hodowli zwierząt ludem Hema.
W październiku 2008 Ituri stało się areną walk pomiędzy rebeliantami Laurenta Nkundy, a siłami rządowymi.

</doc>
<doc id="707901" url="https://pl.wikipedia.org/wiki?curid=707901" title="GMDSS">
GMDSS

GMDSS (ang. "Global Maritime Distress and Safety System" – Światowy Morski System Łączności Alarmowej i Bezpieczeństwa) – zbiór procedur bezpieczeństwa, wyposażenia oraz środków łączności radiowej i satelitarnej przewidziany do zapewnienia bezpieczeństwa żeglugi i umożliwienia szybkiego, skutecznego alarmowania o wypadkach na morzu, przesyłania informacji ważnych dla bezpieczeństwa statków oraz zapewnienia łączności w czasie akcji poszukiwawczo–ratowniczych.
Elementy składowe systemu GMDSS.
Podstawowym zadaniem systemu jest łączność w niebezpieczeństwie i alarmowanie (distress). Pozostałe funkcje to łączność dla zapewnienia bezpieczeństwa żeglugi oraz rutynowa. GMDSS składa się z kilku podsystemów, spełniających różne funkcje, często dublujące się.
Cyfrowe wywołanie selektywne (DSC).
Cyfrowe wywołanie selektywne (ang. "Digital Selective Calling", DSC) to działający w paśmie fal radiowych VHF i MF/HF system służący do inicjalizacji łączności pomiędzy jednostką pływającą a stacją brzegową, pomiędzy stacją brzegową a jednostką pływającą oraz pomiędzy dwoma jednostkami pływającymi.
System radiopław awaryjnych.
System Cospas-Sarsat jest satelitarnym systemem zapewnienia łączności w niebezpieczeństwie oraz lokalizacji jednostek będących w niebezpieczeństwie. System korzysta z satelitów oraz stacji naziemnych, a pracuje na częstotliwościach 406 i 121,5 MHz (częstotliwość 121,5 MHz została wycofana w 2009). System Cospas-Sarsat zaczął powstawać po podpisaniu porozumienia o wzajemnym zrozumieniu pomiędzy Związkiem Radzieckim, USA, Kanadą i Francją w roku 1979, a działanie systemu ogłoszono w roku 1985.
Obecnie system Cospas-Sarsat wykorzystuje się głównie do lokalizacji radiopław awaryjnych EPIRB (ang. "Emergency Position-Indicating Radio Beacon"), których posiadanie jest obowiązkiem każdej jednostki pływającej spełniającej założenia systemu GMDSS.
Systemy satelitarne.
System Inmarsat to system łączności satelitarnej, którego operatorem jest firma o identycznej nazwie. Siedziba firmy Inmarsat znajduje się w Londynie, zaś jej przedstawicielstwa w Dubaju, Singapurze, Fairband (Indie), Miami i Waszyngtonie.
System Inmarsat oferuje wiele rozwiązań, zarówno wąsko- jak i szerokopasmowych, przy czym nie wszystkie z nich są kompatybilne z wymaganiami GMDSS. Dla zastosowań w żeglarstwie prawdopodobnie najbardziej korzystnym jest system Inmarsat-C, który umożliwia przesyłanie wiadomości w postaci cyfrowej, w tym priorytetowych wiadomości w niebezpieczeństwie. Częścią składowa tego systemu jest usługa Inmarsat-C SafetyNET, która umożliwia odbiór informacji bezpieczeństwa, takich jak ostrzeżenia meteorologiczne, informacje o zalodzeniu szlaków itp. Chociaż obejmuje większość powierzchni Ziemi, zasięg systemu Inmarsat nie jest globalny. Ponieważ opiera się na czterech satelitach geostacjonarnych umieszczonych nad równikiem, to nie obejmuje swym zasięgiem tych części kuli ziemskiej, które znajdują się na południe od 70°S i na północ od 70°N równoleżników siatki kartograficznej.
Awaryjne transpondery radarowe – SART.
Awaryjny transponder radarowy (ang. – "search and rescue transponder") to urządzenia pomagające w radarowej lokalizacji jednostki znajdującej się w niebezpieczeństwie. Wykryty przez pracujący w paśmie 3 cm radar jednostki poszukującej wyświetla na ekranie jej radaru sygnał w postaci linii składającej się z 12 kropek (punktów). Transponder sygnałem wzrokowym i dźwiękowym informuje osobę poszukiwaną o wykryciu transpondera przez radar.
System Navtex.
System Navtex służy do przesyłania ostrzeżeń nawigacyjnych i pogodowych.
System łączności głosowej.
System radiowej łączności głosowej obejmuje komunikację głosową na falach UKF, krótkich i średnich.
Podział wód na obszary.
Podział wód na obszary GMDSS:
Kategorie komunikatów w systemie GMDSS.
Na potrzeby systemu, informacje, przekazywane za jego pośrednictwem podzielono na cztery kategorie według ich ważności:
Oprócz wyposażenia statków, do systemu wchodzą odpowiednio wyposażone stacje brzegowe, które mogą przekazać uzyskane bezpośrednio lub pośrednio od zagrożonych jednostek informacje do Centrów Koordynacji Ratownictwa, a także kapitanaty portów, stacje pogodowe i inne.
Uprawnienia do obsługi urządzeń GMDSS.
Aby uzyskać uprawnienia do obsługi systemu GMDSS, trzeba spełnić szereg wymogów m.in. zdać odpowiedni egzamin.
Urząd Komunikacji Elektronicznej wydaje certyfikaty uprawnień:

</doc>
<doc id="707902" url="https://pl.wikipedia.org/wiki?curid=707902" title="Szermierka na Letnich Igrzyskach Olimpijskich 1948">
Szermierka na Letnich Igrzyskach Olimpijskich 1948

Szermierka na XIV Letnich Igrzyskach Olimpijskich w Londynie.
Uczestnicy.
W zawodach udział wzięło 294 szermierzy z 30 krajów:

</doc>
<doc id="707903" url="https://pl.wikipedia.org/wiki?curid=707903" title="Europejska Fundacja Kształcenia">
Europejska Fundacja Kształcenia

Europejska Fundacja Kształcenia () – agencja UniI Europejskiej powstała w 1994 roku. Jej siedziba znajduje się w Turynie.
Wymieniając doświadczenia w zakresie kształcenia i szkolenia zawodowego między regionami i kulturami, Fundacja pomaga rozwijać umiejętności, promując lepsze warunki życiowe i aktywne obywatelstwo. ETF umożliwia trzydziestu krajom sąsiadującym z UE reformowanie ich systemów kształcenia i szkolenia zawodowego, głównie za pośrednictwem programów Wspólnoty Europejskiej Phare, CARDS, TACIS i MEDA. ETF pomaga także Komisji Europejskiej w realizacji programu Tempus.
ETF ściśle współpracuje z CEDEFOP.
Jako międzynarodowy ośrodek wiedzy, ETF współpracuje także z innymi europejskimi i międzynarodowymi instytucjami i organizacjami, takimi jak Bank Światowy, OECD, MOP, Europejski Bank Inwestycyjny i UNESCO.

</doc>
<doc id="707904" url="https://pl.wikipedia.org/wiki?curid=707904" title="Unión San Vicente Córdoba">
Unión San Vicente Córdoba

Club Atlético Unión San Vicente − argentyński klub piłkarski z siedzibą w mieście Córdoba, w dzielnicy San Vicente.
Historia.
Klub Union San Vicente założony został 24 lutego 1980 roku w wyniku fuzji klubów z dzielnicy San Vicente - Palermo (założony w 1921 roku) i Lavalle (założony w 1927 roku). Union San Vicente gra obecnie w regionalnej lidze Liga Cordobesa de Fútbol (w Primera A - czyli najwyższej lidze Liga Cordobesa).

</doc>
<doc id="707905" url="https://pl.wikipedia.org/wiki?curid=707905" title="Teresa Jadwiga Michałowska">
Teresa Jadwiga Michałowska



</doc>
<doc id="707906" url="https://pl.wikipedia.org/wiki?curid=707906" title="Górne Uele">
Górne Uele

Górne Uele (fr. "Haut-Uele") – prowincja w Demokratycznej Republice Konga, która ma powstać na mocy konstytucji przyjętej w 2006 roku; obecnie w granicach Prowincji Wschodniej. Stolicą prowincji ma być Isiro.

</doc>
<doc id="707907" url="https://pl.wikipedia.org/wiki?curid=707907" title="IV liga polska w piłce nożnej (grupa śląska II)">
IV liga polska w piłce nożnej (grupa śląska II)

IV liga – grupa śląska II — jedna z dwóch grup IV ligi na terenie województwa śląskiego, stanowiącej piąty szczebel rozgrywkowy (między III ligą a klasą okręgową) systemu ligowego polskiej piłki nożnej. Organizatorem rozgrywek jest Śląski Związek Piłki Nożnej.
Grupa powstała w 2000, obejmując swym zasięgiem drużyny z południowej części województwa śląskiego. W latach 2000–2008 była częścią czwartego poziomu rozgrywek, zaś od 2008 – piątego poziomu. Mistrz grupy walczy w barażach o awans do III ligi, gr. III z mistrzem grupy I (w latach 2008-2015 uzyskiwał on bezpośredni awans do III ligi, gr. opolsko-śląskiej), natomiast ostatnie drużyny spadają do właściwych terytorialnie grup klasy okręgowej.
Sezon 2020/2021.
Baraże o III ligę.
Po zakończeniu sezonu rozegrano mecz barażowy o prawo gry w III lidze w sezonie 2021/2022 pomiędzy 1. drużyną IV ligi, grupa śląska I a 1. zespołem IV ligi, grupa śląska II. Mecz odbył się 19 czerwca 2021 na stadionie w Wodzisławiu Śląskim oraz 22 czerwca 2021 w Częstochowie. Odra Wodzisław Śląski pokonała Raków II Częstochowa i awansowała do III ligi.
Sezon 2019/2020.
Baraże o III ligę.
Po zakończeniu sezonu rozegrano mecz barażowy o prawo gry w III lidze w sezonie 2020/2021 pomiędzy 1. drużyną IV ligi, grupa śląska I a 1. zespołem IV ligi, grupa śląska II. Mecz odbył się 20 czerwca 2019 na stadionie w Łaziskach Górnych.
Awans do III ligi, grupa III wywalczył LKS Goczałkowice Zdrój.
Sezon 2018/2019.
Baraże o III ligę.
Po zakończeniu sezonu rozegrano dwumecz barażowy o prawo gry w III lidze w sezonie 2019/2020 pomiędzy 1. drużyną IV ligi, grupa śląska I a 1. zespołem IV ligi, grupa śląska II. Mecze odbyły się 15 i 19 czerwca 2019.
Awans do III ligi, grupa III wywalczyła Polonia Bytom.
Sezon 2017/2018.
Baraże o III ligę.
Po zakończeniu sezonu rozegrano dwumecz barażowy o prawo gry w III lidze w sezonie 2018/2019 pomiędzy 1. drużyną IV ligi, grupa śląska I a 11. zespołem IV ligi, grupa śląska II. Mecze odbyły się 16 i 20 czerwca 2018.
"Wynik dwumeczu – 3:2 dla Ruchu Radzionków."
Awans na czwarty poziom rozgrywkowy wywalczył Ruch Radzionków.
Baraże o IV ligę.
Po zakończeniu sezonu rozegrano mecz o utrzymanie się w IV lidze w sezonie 2018/2019 pomiędzy 13. drużyną IV ligi, grupa śląska I a 13. zespołem IV ligi, grupa śląska II. Mecz odbył się 23 czerwca 2018.
Na piątym poziomie ligowym utrzymało się Podbeskidzie II Bielsko-Biała.
Sezon 2016/2017.
Baraże o III ligę.
Po zakończeniu sezonu rozegrano dwumecz barażowy o udział w III lidze w sezonie 2017/2018 pomiędzy 1. drużyną IV ligi, grupa śląska I a 1. zespołem IV ligi, grupa śląska II. Mecze odbyły się 17 i 21 czerwca 2017.
Awans na czwarty poziom rozgrywkowy wywalczył Gwarek Tarnowskie Góry.
"Wynik dwumeczu – 4:1 dla Gwarka Tarnowskie Góry."
Baraże o IV ligę.
Po zakończeniu sezonu rozegrano dwumecz barażowy o utrzymanie się w IV lidze w sezonie 2017/2018 pomiędzy 14. drużyną IV ligi, grupa śląska I a 14. zespołem IV ligi, grupa śląska II. Mecze odbyły się 21 i 24 czerwca 2017.
Na piątym poziomie ligowym utrzymała się Spójnia Landek.
"Wynik dwumeczu – 2:0 dla Spójni Landek."
Sezon 2012/2013.
Baraże.
Baraże o utrzymanie w IV lidze na sezon 2013/2014.
Unia Racibórz utrzymała się w IV lidze.
Baraże o udział w III lidze, grupa: opolsko-śląska w sezonie 2013/2014.
 Rekord Bielsko-Biała uzyskała awans do III ligi, grupa opolsko-śląska.
Sezon 2011/2012.
KP Unia Raciborz
Sezon 2010/2011.
Uwaga: Odra II Wodzisław Śląski wycofała się z rozgrywek po 9. kolejce.
Sezon 2009/2010.
Uwaga: Unia Rędziny została dołączona do grupy II, gdyż wycofały się z niej rezerwy GKS Jastrzębie.
Sezon 2008/2009.
Pierwsza edycja po reformie systemu ligowego w 2008, w wyniku której IV liga stała się piątym w hierarchii (wcześniej czwartym) poziomem rozgrywek.
Baraże o IV ligę.
Po zakończeniu rozgrywek IV ligi województwa śląskiego w sezonie 2008/2009 rozegrano mecz barażowy o miejsce w kolejnej edycji, w związku z wycofaniem się z rozgrywek GKS II Jastrzębie. Wzięły w nich udział 15. drużyny obu wojewódzkich grup IV ligi – i LKS Łąka. Spotkanie rozegrano 8 sierpnia 2009 (godz. 11:00) na stadionie Grunwaldu Ruda Śląska.
Miejsce w IV lidze zachowała Unia Rędziny.
Sezon 2007/2008.
Ostatnia edycja przed reformą systemu ligowego w 2008, w wyniku której IV liga stała się piątym w hierarchii (wcześniej czwartym) poziomem rozgrywek. "De facto" więc na czwartym szczeblu utrzymały się drużyny z miejsc 1–4 (które weszły do „nowej” III ligi), o jedną klasę spadły zespoły z miejsc 5–14, a o dwie – drużyny z miejsc 15–16.
Baraże o II ligę.
Mistrzowie obu grup IV ligi województwa śląskiego – i Pniówek Pawłowice Śląskie – zmierzyli się w dwumeczu o prawo gry w kolejnej rundzie baraży o miejsce w „nowej” II lidze.
Miejsce w II lidze uzyskał ostatecznie GKS Tychy, pokonując w kolejnej rundzie .
Baraże o III ligę.
4. drużyny obu grup IV ligi województwa śląskiego – i BKS Stal Bielsko-Biała – zmierzyli się w dwumeczu o prawo gry w „nowej” III lidze.
Miejsce w III lidze uzyskał BKS Stal Bielsko-Biała.
Sezon 2006/2007.
Baraże o III ligę.
Mistrzowie obu grup IV ligi województwa śląskiego – i Koszarawa Żywiec – zmierzyli się w dwumeczu o prawo gry w III lidze.
Miejsce w II lidze uzyskała Koszarawa.
Sezon 2005/2006.
Baraże o III ligę.
Mistrzowie obu grup IV ligi województwa śląskiego – i BKS Stal Bielsko-Biała – zmierzyli się w dwumeczu o prawo gry w III lidze.
Miejsce w III lidze uzyskał GKS Katowice.
Baraże o IV ligę.
13. drużyna grupy śląskiej I – – i 14. drużyna grupy śląskiej II – Gwiazda Skrzyszów – zmierzyły się w dwumeczu o prawo gry w IV lidze.
Miejsce w IV lidze utrzymała Gwiazda.
Sezon 2004/2005.
Baraże o III ligę.
Mistrzowie obu grup IV ligi województwa śląskiego – i Koszarawa Żywiec – zmierzyli się w dwumeczu o prawo gry w III lidze.
Miejsce w III lidze uzyskał Raków.
Baraże o IV ligę.
W wyniku uzyskania równej liczby punktów ogółem i identycznego bilansu spotkań bezpośrednich, w pierwszym meczu barażowym o utrzymanie w grupie śląskiej II zmierzyły się 13. i 14. drużyna rozgrywek – Grunwald Ruda Śląska i AKS Mikołów. Spotkanie rozegrano 22 czerwca 2005 (godz. 17:00) na stadionie Polonii Łaziska Górne.
Po tym meczu utrzymał się AKS Mikołów, zaś Grunwald zmierzył się w dwumeczu o prawo gry w IV lidze z 14. drużyną grupy śląskiej I – Szombierkami Bytom.
Miejsce w IV lidze utrzymał Grunwald, zaś w wyniku wycofania się z rozgrywek rezerw Górnika Zabrze spadku uniknęły również Szombierki.
Sezon 2003/2004.
Baraże o III ligę.
Mistrzowie obu grup IV ligi województwa śląskiego – i Górnik Jastrzębie Zdrój – zmierzyli się w dwumeczu o prawo gry w III lidze.
Miejsce w III lidze uzyskał Górnik.
Baraże o IV ligę.
13. drużyna grupy śląskiej I – – i 13. drużyna grupy śląskiej II – Unia Racibórz – zmierzyły się w dwumeczu o prawo gry w IV lidze.
Miejsce w IV lidze utrzymała Unia.
Sezon 2002/2003.
Uwaga: MKS 05 Krzanowice występował w rundzie jesiennej pod nazwą Peberow Krzanowice.
Baraże o III ligę.
Mistrzowie obu grup IV ligi województwa śląskiego – i Przyszłość Rogów – zmierzyli się w dwumeczu o prawo gry w III lidze.
Miejsce w III lidze uzyskała Walka.
Baraże o IV ligę.
13. drużyna grupy śląskiej I – – i 13. drużyna grupy śląskiej II – Unia Bieruń Stary – zmierzyły się w dwumeczu o prawo gry w IV lidze.
Miejsce w IV lidze utrzymała Urania.
Sezon 2001/2002.
Uwaga: Czarni-Góral Żywiec występowali w sezonie 2000/2001 pod nazwą Góral Żywiec.
Baraże o III ligę.
Mistrzowie obu grup IV ligi województwa śląskiego – i Odra II Wodzisław Śląski – zmierzyli się w dwumeczu o prawo gry w III lidze.
Miejsce w III lidze uzyskało Carbo.
Baraże o IV ligę.
13. drużyna grupy śląskiej I – – i 13. drużyna grupy śląskiej II – Unia Bieruń Stary – zmierzyły się w dwumeczu o prawo gry w IV lidze.
Miejsce w IV lidze utrzymała Unia.
Sezon 2000/2001.
Pierwszy sezon funkcjonowania grupy w obecnym kształcie, powstałej w wyniku reformy systemu ligowego z 2000, przeprowadzonej w oparciu o nowy podział administracyjny kraju z 1 stycznia 1999. Stała się ona jedną z dwóch grup czwartego poziomu ligowego na terenie województwa śląskiego.
W skład grupy weszły drużyny, które uczestniczyły w poprzednim sezonie w następujących rozgrywkach:
Uwaga: Mieszko Piast Cieszyn występował w sezonie 1999/2000 pod nazwą Piast Cieszyn.
Baraże o III ligę.
Mistrzowie obu grup IV ligi województwa śląskiego – i Victoria Jaworzno – zmierzyli się w dwumeczu o prawo gry w III lidze.
Miejsce w III lidze uzyskał Piast.

</doc>
<doc id="707908" url="https://pl.wikipedia.org/wiki?curid=707908" title="Tablice rejestracyjne na Słowacji">
Tablice rejestracyjne na Słowacji

Współczesne słowackie tablice rejestracyjne są wydawane od roku 1997. Numer składa się z dwóch liter oznaczających powiat (okres), po którym występują 3 cyfry i 2 litery wydawane seryjnie (tablice zwyczajne dla samochodów).
Poprzednie tablice rejestracyjne wydane według starego wzoru (3 litery, 4 cyfry) utraciły ważność 31 grudnia 2004 r.
Na tablicach wydawanych do końca kwietnia 2004 widnieje herb Słowacji a pod nim międzynarodowy kod samochodowy Słowacji SK.
Na tablicach wydawanych od maja 2004 w miejscu herbu państwa widnieją żółte gwiazdki UE na niebieskim tle (tzw. euroband).
1 czerwca 2006 r. wygląd tablic został lekko zmodyfikowany – herb Słowacji zastąpił kreskę oddzielającą wyróżnik okresu od numeru seryjnego (wzór wydawany obecnie).
"Wzór słowackiej tablicy rejestracyjnej."
"Wzór słowackiej tablicy rejestracyjnej do 01.06.2006."
"Wzór słowackiej tablicy rejestracyjnej do 30.04.2004."
"Wzór słowackiej tablicy rejestracyjnej przed rokiem 1997."
Tablice dyplomatyczne mają znaki żółte na niebieskim tle, na początku znajdują się EE lub ZZ i 5 cyfr.
Wyróżniki powiatów (okresów).
W międzynarodowym kodzie samochodowym Słowacja ma symbol – SK.

</doc>
<doc id="707910" url="https://pl.wikipedia.org/wiki?curid=707910" title="Union San Vicente Cordoba">
Union San Vicente Cordoba



</doc>
<doc id="707912" url="https://pl.wikipedia.org/wiki?curid=707912" title="CEDEFOP">
CEDEFOP



</doc>
<doc id="707917" url="https://pl.wikipedia.org/wiki?curid=707917" title="Club Atlético Unión San Vicente">
Club Atlético Unión San Vicente



</doc>
<doc id="707918" url="https://pl.wikipedia.org/wiki?curid=707918" title="Tshopo">
Tshopo

Tshopo - prowincja w Demokratycznej Republice Konga, która ma powstać na mocy konstytucji przyjętej w 2006 roku; obecnie w granicach Prowincji Wschodniej. Stolicą prowincji ma być Kisangani.

</doc>
<doc id="707924" url="https://pl.wikipedia.org/wiki?curid=707924" title="Dolne Uele">
Dolne Uele

Dolne Uele (fr. "Bas-Uele") - prowincja w Demokratycznej Republice Konga, która ma powstać na mocy konstytucji przyjętej w 2006 roku; obecnie w granicach Prowincji Wschodniej. Stolicą prowincji ma być Buta, w którym mieszka 125 428 osób (ok.13% wszystkich mieszkańców planowanej prowincji).

</doc>
<doc id="707925" url="https://pl.wikipedia.org/wiki?curid=707925" title="Michałów (gmina Kłomnice)">
Michałów (gmina Kłomnice)

Michałów (1992–2017 błędnie "Michałów Rudnicki"; patrz wyjaśnienie poniżej; obecnie znany też pod nieurzędową nazwą "Michałów Kłomnicki") – wieś w Polsce położona w województwie śląskim, w powiecie częstochowskim, w gminie Kłomnice.
W latach 1975–1998 miejscowość należała administracyjnie do województwa częstochowskiego.
Mylna sytuacja z dwoma Michałowami, które zamieniły się nazwami.
W gminie Kłomnice są dwie wsie o nazwie Michałów: Michałów Rudnicki („Michałów A”) i Michałów („Michałów B”). Dawniej obie miejscowości nosiły nazwę "Michałów", lecz ponieważ Michałów A przynależał do gminy Rzeki a Michałów B do gminy Kruszyna (obie w powiecie radomszczańskim) nie przysparzało to większych kłopotów w orientacji.
1 stycznia 1948 zniesiono gminę Rzeki, a z jej obszaru utworzono gminę Kłomnice; ponadto z gminy Kruszyna do nowo utworzonej gminy Kłomnice przyłączono trzy gromady, w tym Michałów B. Tak więc w obrębie gminy Kłomnice znalazły się dwa Michałowy. Jedynym rozróżnikiem był różny status obu miejscowości: Michałów A był od 1933 kolonią w gromadzie Chorzenice, a Michałów B był wsią stanowiącą od 1933 odrębną gromadę.
1 stycznia 1992 wprowadzono krytyczną zmianę w celu ujednoznacznienia nazewnictwa obu Michałowów. "Wieś" Michałów przemianowano na "Michałów Rudnicki". Zapewne władzom chodziło o zmianę nazwy Michałowa A na "Michałów Rudnicki", jako że Michałów A leży zaledwie 1 km na północny wschód od wsi Rudniki. Ale ponieważ niepoprawnie użyto zapisu „"wieś" Michałów”, zmiana dotyczyła Michałowa B (o statusie wsi), a nie domniemanego Michałowa A koło Rudnik, który miał zaledwie status kolonii. Tak więc przez kolejne 26 lat Michałów pod samymi Kłomnicami (B) nazywał się kontrintuitywnie "Michałowem Rudnickim", a Michałów pod samymi Rudnikami (A) po prostu "Michałowem".
Do korekty doszło dopiero 1 stycznia 2018 kiedy nazewnictwo odwrócono. Kolonię Michałów („Michałów A”) przemianowano na "Michałów Rudnicki" (nadając jej równocześnie status wsi), a błędnie ochrzczoną wieś Michałów Rudnicki („Michałów B”) przemianowano na "Michałów". Następstwa tej zamiany są nadal widoczne w wielu systemach kartograficznych, np. w portalu Targeo, gdzie nazwy obu miejscowości są podawane odwrotnie (błędnie).
Poniższa tabela ma na celu uwypuklenie zaistniałych zmian w przekroju czasowo-przestrzennym:

</doc>
<doc id="707927" url="https://pl.wikipedia.org/wiki?curid=707927" title="Suzi Quatro">
Suzi Quatro

Suzi Quatro, właśc. Susan Kay Quatrocchio (ur. 3 czerwca 1950 w Detroit, Michigan w Stanach Zjednoczonych) – amerykańska wokaliska, basistka, kompozytorka, autorka tekstów i aktorka, popularna zwłaszcza na początku lat 70.
Jej muzyka jest zaliczana do gatunków glam rock, hard rock i pop. Często stosowanym jest określenie jej jako "glam pop", lub "cock rock"/"female cock rock", co odnosi się do często opisywanych w jej tekstach piosenek historii o miłości.
W 1964 założyła razem z siostrami Patti i Nancy Quatro jeden z pierwszych żeńskich zespołów rockowych – The Pleasure Seekers, znany również jako "Cradle". Odkryta w mieście rodzinnym przez producenta Mike’a Mosta, przeniosła się w 1971 do Wielkiej Brytanii, tym samym opuszczając zespół, który działał jeszcze przez dwa lata aż do 1973. W rozwoju jej solowej kariery pomogli jej Nicky Chinn i Mike Chapman, których utwory („Can the Can”, „48 Crash”, „Devil Gate Drive”, „Daytona Demon”) przyniosły jej popularność, zwłaszcza w Europie i Australii.
Inne przeboje artystki to „If You Can't Give Me Love”, „Like A Rolling Stone”, „Your Mamma Won't Like Me”, „Stumblin' In” (w duecie z Chrisem Normanem).
Suzi Quatro zainspirowała wiele późniejszych żeńskich zespołów/artystek rockowych, takich jak The Runaways (zwłaszcza liderkę tej grupy, Joan Jett) czy basistkę punkowego zespołu The Adverts, Gaye Advert.
Swój pierwszy występ w Polsce artystka miała w 1979 roku w Hali Olivia w Gdańsku. Koncert był transmitowany na żywo przez Telewizję Polską.

</doc>
<doc id="707928" url="https://pl.wikipedia.org/wiki?curid=707928" title="Suzie Quatro">
Suzie Quatro



</doc>
<doc id="707929" url="https://pl.wikipedia.org/wiki?curid=707929" title="Susie Quatro">
Susie Quatro



</doc>
<doc id="707930" url="https://pl.wikipedia.org/wiki?curid=707930" title="Barbara Ehrenreich">
Barbara Ehrenreich

Barbara Ehrenreich (ur. 26 sierpnia 1941 w Butte, zm. 1 września 2022 w Alexandrii) – amerykańska dziennikarka, pisarka i aktywistka polityczna.
Działalność i publikacje.
Założycielka "United Professionals" – organizacji zawodowej pracowników umysłowych (niezależnie od tego, czy są aktualnie zatrudnieni), działaczka organizacji na rzecz legalizacji marihuany NORML, współprzewodnicząca "Democratic Socialists of America".
Studiowała na Rockefeller University. W latach 1991–1997 prowadziła stałą kolumnę w magazynie „Time”, pisała również do: „The New York Times”, „Mother Jones”, „The Atlantic Monthly”, „Ms”, „The New Republic”. W swoich książkach porusza współczesną tematykę społeczną i feministyczną. W polskim tłumaczeniu ukazały się m.in.: "Rytuały krwi." "Namiętność do wojny. Geneza i historia" i "Za grosze" (2001), która stała się bestsellerem (dotychczas sprzedano ponad milion egzemplarzy) i została przełożona m.in. na niemiecki i francuski.
W 2021 roku jej zbiór esejów "Had I Known: Collected Essays" został wyróżniony nagrodą PEN/Diamonstein-Spielvogel Award.

</doc>
<doc id="707935" url="https://pl.wikipedia.org/wiki?curid=707935" title="Mud">
Mud

Lokalizacje.
Francja.
Dawna nazwa miejscowości:

</doc>
<doc id="707936" url="https://pl.wikipedia.org/wiki?curid=707936" title="Hugh Cavendish">
Hugh Cavendish

Richard Hugh Cavendish (ur. 2 listopada 1941), brytyjski arystokrata, polityk i posiadacz ziemski, najstarszy syn Richarda Edwarda Osborne'a Cavendisha (syna lorda Richarda Cavendisha, wnuka 7. księcia Devonshire) i Pameli Thomas, córki Hugh Lloyda Thomasa. Zwykle używa swojego drugiego imienia, Hugh.
Politycznie związany jest z Partią Konserwatywną. W 1990 r. został dożywotnim parem jak baron Cavendish of Furness. Od tamtej pory zasiada w Izbie Lordów. W latach 1990-1992 r. pełnił funkcję Lord-in-waiting królowej Elżbiety II. Jest również tytularnym opatem Furness, przewodniczącym Holker Estate Group. Był również prezesem zarządu Morecambe and Lonsdale Conservative Association w latach 1975-1978 oraz członkiem Rady Kumbrii w latach 1985-1990. Obecnie pełni urzędy Wysokiego Szeryfa Kumbrii (od 1978) i dyrektora Nitex Ltg (od 1993). W 1988 r. został członkiem Royal Society.
Lord Cavendish jest również właścicielem sporych posiadłości ziemskich, położonych głównie w Kumbrii. Własnością barona jest również Holker House. Lord jest obecnie drugi w kolejce do dziedziczenia tytułu księcia Devonshire, po jedynym synu obecnego księcia.
W 1970 r. poślubił Granię Caulfeild, córkę brygadiera Toby'ego Caulfeilda. Hugh i Grania mają razem syna i dwie córki:

</doc>
<doc id="707937" url="https://pl.wikipedia.org/wiki?curid=707937" title="The Unknown Soldier">
The Unknown Soldier

The Unknown Soldier – singel amerykańskiej grupy The Doors.
Piosenka powstała podczas trasy koncertowej grupy w 1967 roku.
Antywojenny tekst utworu nie odnosi się tylko do wojny wietnamskiej, ale do wszystkich prowadzonych wojen bez względu na ich przyczynę. Mimo tego wiele rozgłośni radiowych nie emitowało piosenki z powodu zbyt kontrowersyjnej wymowy. Podczas pracy w studiu nagrywano ją 130-krotnie ponieważ producent Paul A. Rothchild miał jasno określoną wizję utworu. Zawierał on okrzyki wojenne, dźwięk wojskowego werbla i strzał z pistoletu.
Film promujący utwór, zrealizowany przez samych członków The Doors, przedstawiał bardzo realistyczną scenę egzekucji Jima Morrisona. Scena nakręcona na plaży w Venice przez telewizyjnych cenzorów nie została dopuszczona do emisji.
Podczas koncertów piosence również towarzyszyła scena egzekucji Morrisona, do którego jak z karabinu „celował z gitary” Robby Krieger.

</doc>
<doc id="707938" url="https://pl.wikipedia.org/wiki?curid=707938" title="Władcy Chin">
Władcy Chin

Władcy Chin to:

</doc>
<doc id="707941" url="https://pl.wikipedia.org/wiki?curid=707941" title="Reut (rzeka)">
Reut (rzeka)

Reut (rum. i mołd. "Răut") – rzeka w środkowej Mołdawii, prawy dopływ Dniestru. Długość - 286 km, powierzchnia zlewni - 7.760 km².
Reut przecina Wyżynę Besarabską z północnego zachodu na południowy wschód. Nad Reutem leżą m.in. miasta Bielce i Orgiejów. Uchodzi do Dniestru na wysokości miasta Dubosary.

</doc>
<doc id="707944" url="https://pl.wikipedia.org/wiki?curid=707944" title="ETF">
ETF



</doc>
<doc id="707948" url="https://pl.wikipedia.org/wiki?curid=707948" title="Rational Unified Process">
Rational Unified Process

Rational Unified Process (RUP) – proces iteracyjnego wytwarzania oprogramowania opracowany przez firmę Rational Software Corporation (przedsiębiorstwo zostało przejęte przez IBM).
Proces RUP nie jest pojedynczym, ściśle określonym procesem, ale raczej szablonem procesu. Został on zaprojektowany w celu przystosowania do charakteru konkretnej organizacji (przedsiębiorstwa), konkretnego zespołu projektowego lub nawet charakteru konkretnego projektu. Z szablonu RUP można wybrać elementy w zależności od konkretnych potrzeb.
Rational Unified Process (RUP) to także nazwa oprogramowania, opracowanego przez Rational Software (obecnie dostępnego w IBM). Produkt ten zawiera hipertekstową bazę wiedzy z przykładowymi artefaktami oraz szczegółowymi opisami wielu typów czynności. Process RUP definiowany jest także w produkcie Rational Method Composer (RMC), który pozwala na tworzenie spersonalizowanych wersji RUP.
Obecnie firma IBM sponsoruje projekt Eclipse Process Framework, który w wersji otwartej zawiera definicję procesu OpenUP/Basic – lekką wersję procesu Open Unified Process. Na aplikacji Eclipse Process Framework będzie oparty też komercyjny produkt Rational Method Composer.
Historia.
Proces Rational sięga swoimi korzeniami do oryginalnego modelu spiralnego Barry’ego Boehma – jeden z głównych autorów RUP, Ken Hartman, prowadził razem z Boehmem badania. Podejście Rational (Rational Approach) zostało opracowane przez Rational Software w latach osiemdziesiątych i dziewięćdziesiątych.
W roku 1995 Rational przejęło szwedzką firmę Objectory AB. Zunifikowany proces Rational (Rational Unified Process) był rezultatem połączenia podejścia Rational oraz metodyki Objectory zdefiniowanej przez jej założyciela Ivara Jacobsona. Początkowo powstał proces nazwany Rational Objectory Process, który był podejściem firmy Objectory przystosowanym do narzędzia Rose. Kiedy połączenie obydwu metodyk zostało ostatecznie osiągnięte, zmieniono nazwę na obecną. Pierwsza wersja RUP 5.0 opublikowana została w 1998 roku. Głównym architektem był Philippe Kruchten.
Budowa.
Autorzy procesu skupili się na diagnozowaniu charakterystyk projektów, które zakończyły się fiaskiem. Postępując w ten sposób, próbowali poznać przyczyny owych niepowodzeń. Przyglądali się również ówcześnie istniejącym procesom inżynierii oprogramowania i sposobom, w jaki rozwiązywały one problemy.
Lista najczęstszych błędów zawierała następujące rzeczy:
Niepowodzenie projektu było spowodowane kombinacją wielu czynników, w każdym projekcie w specyficzny sposób. Rezultatem badań firmy Rational było opracowanie zbioru dobrych praktyk, które nazwane zostały właśnie Rational Unified Process.
Proces RUP został opracowany z użyciem tych samych technik, których zespół Rational używał do modelowania systemów – języka UML. Język UML powstawał równolegle z RUP (również jako połączenie doświadczenia w modelowaniu firm Objectory i Rational).
Podstawy i najlepsze praktyki.
RUP bazuje na zbiorze zasad inżynierii programowania oraz najlepszych praktykach, na przykład:
Iteracyjne wytwarzanie oprogramowania.
Wymagania podczas procesu wytwarzania oprogramowania ulegają częstym zmianom, z powodu ograniczeń architektury, zmiany potrzeb użytkownika lub lepszego zrozumienia problemu. Wytwarzanie oprogramowania w kolejnych iteracjach, pozwala skupić się w pierwszej kolejności na obszarach najbardziej ryzykownych (np. najmniej rozpoznanych). W idealnym przypadku każda iteracja kończy się stworzeniem wykonywalnego artefaktu – pomaga to zredukować ryzyko w projekcie, otrzymujemy szybciej opinie od odbiorców oprogramowania a programistom pozwalamy skupić się na węższej dziedzinie.
RUP używa podejścia iteracyjnego i przyrostowego z następujących powodów:
Projekt wykorzystujący model iteracyjny będzie posiadał jeden główny plan faz, a zarazem wiele planów iteracji. Włączenie się udziałowców ("stakeholders") jest często praktykowane przy każdym kamieniu milowym. W tej sytuacji, kamienie milowe stanowią zachętę dla udziałowców oraz dostarczają informację dotyczącą spełnienia wymagań przez system oraz gotowości organizacji do jego wdrożenia.
Zarządzanie wymaganiami.
Zarządzanie wymaganiami w RUP jest skupione na zaspokojeniu oczekiwań użytkowników końcowych systemu poprzez identyfikację i specyfikację ich potrzeb oraz wykrywanie zmiany tych wymagań. Zalety zarządzania wymaganiami:
RUP sugeruje, że zarządzanie wymaganiami składa się z następujących czynności:
Analiza problemu – uzgodnienie problemu i stworzenie miar, które dowiodą jego istotności dla klienta.
Zrozumienie potrzeb udziałowców (stakeholders) (brak odpowiedniego słowa w języku polskim, są to odbiorcy i użytkownicy oprogramowania na różnych szczeblach w organizacji, w innych metodykach zarządzania projektami nazywa się ich interesariuszami) – konsultacja problemu i jego wartości z głównymi udziałowcami ("stakeholders") i rozpoznanie w jaki sposób koncepcja rozwiązania zaspokaja ich potrzeby.
Definicja systemu – tworzenie projektu funkcjonalności na podstawie potrzeb użytkowników, identyfikacja przypadków użycia – które prezentują ogólne wymagania ("high-level requirements") i użyteczność modelu systemu.
Zarządzanie zakresem systemu ("Scope Management") – modyfikowanie zakresu prac nad systemem bazując na analizie wymagań, wybór kolejności realizacji (atakowania) przypadków użycia.
Zawężanie definicji systemu – uszczegóławianie scenariuszy przypadków użycia razem z użytkownikami systemu w celu stworzenia dokładnej specyfikacji wymagań (ang. "Software Requirements Specification" – SRS), która może służyć (i na ogół służy) jako umowa pomiędzy wykonawcą systemu a klientem. Na podstawie dokumentu SRS tworzony jest projekt systemu oraz scenariusze testów.
Zarządzanie zmianami wymagań – zarządzanie zmianami wymagań lub nowozidentyfikowanymi wymaganiami w czasie trwania projektu.
Architektura bazująca na komponentach.
Użycie architektury bazującej na komponentach pozwala na stworzenie systemu, który jest łatwo rozszerzalny, intuicyjnie zrozumiały i wspomaga reużywalność. Komponentem nazywamy zbiór powiązanych obiektów (w sensie programowania obiektowego).
Architektura oprogramowania zyskuje na znaczeniu w miarę jak systemy informatyczne stają się coraz większe i bardziej złożone. RUP skupia się na stworzeniu prostej architektury w początkowych iteracjach. Staje się ona prototypem dla pierwszej fazy implementacji ("development"). Ewoluuje ona w każdej iteracji zbliżając się do architektury finalnej. RUP zakłada reguły i ograniczenia projektowe w celu uchwycenia reguł architektury. Poprzez iteracyjne wytwarzanie oprogramowania zyskujemy możliwość stopniowej identyfikacji komponentów, które mogą być w dalszej części: zakupione, zbudowane, lub użyte ponownie. Komponenty są często budowane na bazie istniejących technologii typu CORBA, COM, JEE.
Wizualne modelowanie oprogramowania.
Abstrakcja projektowania od kodu i przedstawienie koncepcji za pomocą bloków graficznych może być efektywnym sposobem aby pokazać perspektywę rozwiązania. Używając takiej reprezentacji, techniczni członkowie zespołu mają możliwość wybrania najlepszego sposobu implementacji zbioru powiązanej funkcjonalności. Reprezentacja graficzna jest także produktem pośrednim pomiędzy analizą procesu biznesowego a implementacją. Model w tym kontekście jest formą wizualizacji oraz uproszczeniem bardziej skomplikowanego projektu. RUP specyfikuje wymagane modele i opisuje dlaczego są wymagane.
Kontrola i weryfikacja jakości oprogramowania.
Ocena jakości jest najczęstszym słabym punktem projektów programistycznych ponieważ jest często planowana po fakcie budowy systemu i czasami obsługiwana przez inny zespół. RUP pomaga w planowaniu kontroli jakości i jej ocenie poprzez wbudowanie jej w cały proces i zaangażowanie w nią wszystkich członków zespołu. Nie ma pracowników przypisanych tylko do jakości – RUP zakłada, że każdy członek zespołu jest odpowiedzialny za jakość w ciągu całego procesu. Proces koncentruje się na spełnieniu wymaganego poziomu jakości i zapewnia mechanizmy ("workflows") do pomiaru tego poziomu.
Zarządzanie zmianami w oprogramowaniu.
We wszystkich projektach programistycznych pojawiają się z czasem zmiany i są one nieuniknione. RUP definiuje metody śledzenia, ewidencji i kontroli zmian. Zdefiniowane są także tzw. "secure workspaces" (bezpieczne przestrzenie robocze), które pozwalają na zagwarantowanie, że zmiany w innych systemach nie wpłyną na system tworzony. Koncepcja ta jest ściśle powiązana z tworzeniem architektury zorientowanej komponentowo.
Cykl życia projektu.
Cykl życia w RUP bazuje na modelu spiralnym. RUP jest dostępny jako struktura prowadzenia projektu, która może być personalizowana w celu przystosowania do specyficznych potrzeb projektowych. Cykl życia w RUP układa zadania w fazy i iteracje.
Projekt został podzielony na cztery fazy:
Faza rozpoczęcia ("Inception phase").
W fazie tej formułowany jest problem – zagadnienie biznesowe ("business case"). Przy opracowaniu tego zagadnienia określa się jego kontekst ("business context"); czynniki wpływające na jego powodzenie ("success factors") – na przykład spodziewany zwrot z inwestycji, zwiększenie udziału w rynku; oraz prognozę finansową. Dodatkowo uzupełnia się go o prosty model przypadków użycia, plan projektu, wstępną analizę ryzyka oraz opis projektu (główne wymagania, ograniczenia, główna funkcjonalność). Po stworzeniu powyższych dokumentów projekt sprawdza się według następujących kryteriów:
Jeżeli wstępny projekt nie osiągnie kamienia milowego (ang. "milestone"), nazywanego Lifecycle Objective Milestone, może być albo zakończony, albo faza ta może zostać jeszcze raz powtórzona (w celu ulepszenia projektu wstępnego).
Faza opracowania ("Elaboration phase").
W tej fazie projekt systemu nabiera kształtów. Przeprowadzona jest analiza dziedziny zagadnienia (ang. "Domain Analysis" – nazywana też w literaturze polskiej Analizą/Modelem Domeny) i budowana podstawowa architektura systemu.
Zakończenie tej fazy wiąże się z osiągnięciem kamienia milowego Lifecycle Architecture Milestone poprzez spełnienie kryteriów:
Jeżeli projekt nie może przejść tej fazy, ciągle mamy czas na jego zaniechanie, lub ponowne opracowanie. Przechodząc do następnej fazy przechodzimy w obszar większego ryzyka, w którym zmiana (np. wymagań) jest dużo trudniejsza i znacząca.
Faza konstrukcji ("Construction phase").
W fazie tej główny nacisk położony jest na budowę komponentów i innych funkcjonalności opracowywanego systemu. W tej fazie odbywa się większość prac programistycznych. W większych projektach może być wiele iteracji konstrukcji, w celu podzielenia dziedziny przypadków użycia na mniejsze, zarządzalne poddziedziny. Pozwala to także na szybsze przekazywanie części prac (lub prototypów).
W tej fazie tworzona jest pierwsza wersja oprogramowania do wglądu użytkowników zewnętrznych. Zakończenie fazy wiąże się z osiągnięciem Initial Operational Capability Milestone.
Faza przekazania systemu ("Transition phase").
W tej fazie produkt przekazywany jest od zespołu programistycznego do użytkowników końcowych (potocznie mówiąc: do produkcji). W tej fazie znajdują się takie czynności jak: trening użytkowników końcowych i administratorów, testy akceptacyjne (testy beta). Sprawdzana jest zgodność produktu z miarami jakości określonymi w pierwszej fazie.
Spełnienie celów jest tożsame z osiągnięciem Product Release Milestone i zakończeniem cyklu wytwarzania oprogramowania.
Dyscypliny ("Disciplines and workflows").
RUP bazuje na zbiorze klocków (building blocks, content elements). Opisują one, co ma zostać stworzone, jakie umiejętności są do tego wymagane oraz, krok po kroku, jak powinien wyglądać proces wytwarzania.
Główne klocki:
W ramach każdej iteracji zadania podzielone są na dziewięć dyscyplin ("disciplines"):
Dyscypliny inżynierskie ("Engineering Disciplines"):
Dyscypliny pomocnicze ("Supporting Disciplines"):
Modelowanie biznesowe (dyscyplina).
Z biegiem czasu przedsiębiorstwa i inne organizacje stają się coraz bardziej zależne od systemów informatycznych. Wymusza to w sposób oczywisty na inżynierach tworzących oprogramowanie wiedzę, w jaki sposób ich systemy wpasowują się w procesy zachodzące w administracji i jakie jej wymogi adresują. Z kolei firmy inwestują na ogół w systemy informatyczne na podstawie racjonalnych przesłanek – wtedy, kiedy widzą wartość dodaną wynikającą ze stworzenia takiego systemu.
Celem modelowania biznesowego jest przede wszystkim zapewnienie komunikacji i lepsze zrozumienie pomiędzy biznesem (inżynieria biznesowa) a IT (inżynieria oprogramowania). Zrozumienie biznesu oznacza, że inżynierowie oprogramowania muszą zrozumieć strukturę i dynamikę organizacji swojego klienta, jego bieżące problemy i możliwe usprawnienia. Muszą także zapewnić wspólne zrozumienie celów pomiędzy klientami, użytkownikami końcowymi a programistami.
Modelowanie biznesowe tłumaczy w jaki sposób opisać wizję organizacji, w której będzie wdrożony system i jak później użyć jej do opisania procesów, ról i odpowiedzialności w organizacji.
Wymagania (dyscyplina).
Celem Wymagań jest opisanie tego, co system powinien robić. Wymagania zbierane są przez analityków, którzy odkrywają je, klasyfikują i dokumentują. Proces zbierania wymagań polega na dyskusji i uzgodnieniach pomiędzy tworzącymi system a klientem.
Analiza i projekt (dyscyplina).
Celem Analizy i projektu jest zobrazowanie sposobu w jaki będzie tworzony system w fazie implementacji. Ma to być system, który:
Analiza i projekt tworzy model projektowy i opcjonalnie model analityczny systemu. Model analityczny zapewnia abstrakcję od kodu źródłowego – to znaczy, służy on jako wytyczne do stworzenia tego kodu. Model projektowy składa się z klas zorganizowanych w pakiety i podsystemy z dobrze określonymi interfejsami. Służy to wyodrębnieniu komponentów w fazie implementacji. Zawiera także opis, które obiekty klas współpracują w celu realizacji przypadków użycia.
Implementacja (dyscyplina).
Celami implementacji są:
Systemy realizowane są poprzez implementację swoich komponentów. Proces opisuje w jaki sposób zapewnić reużywalność istniejących komponentów albo implementować nowe komponenty ze zdefiniowaną odpowiedzialnością tworząc system łatwiejszy do utrzymania i zwiększając reużywalność.
Testowanie (dyscyplina).
Celami dyscypliny testowania są:
Proces RUP proponuje podejście iteracyjne, które oznacza testowanie od początkowych faz projektu. Pozwala to na szybsze wykrywanie defektów i ograniczenie kosztów ich usunięcia. Testy są prowadzone w ramach wymiarów jakości: wiarygodności, funkcjonalności, osiągów pojedynczych aplikacji oraz systemu (performance). RUP opisuje w jaki sposób testować w każdym z tych wymiarów w czasie trwania projektu.
Wdrożenie (dyscyplina).
Celem wdrożenia ("deployment") jest udane wytwarzanie dystrybucji produktu i dostarczanie oprogramowania końcowym użytkownikom. Pokrywa ono szeroki zbiór czynności włączając:
Jakkolwiek czynności wdrożenia są skoncentrowane głównie na fazie przekazania ("transition"), wiele z nich musi być włączone we wcześniejsze fazy w celu przygotowania do wdrożenia na końcu fazy budowy ("construction"). Procesy ("workflows") "Deployment and Environment" w procesie RUP zawierają mniej szczegółów niż inne procesy.
Zarządzanie zmianą i konfiguracją (dyscyplina).
Dyscyplina zarządzania zmianą ("change management") w RUP dotyka trzech obszarów:
Zarządzanie projektem (dyscyplina).
Planowanie projektu w RUP występuje na dwóch poziomach – zgrubnym ("coarse-grained") zwanym planem faz, który opisuje cały projekt oraz serii szczegółowych planów iteracji, które opisują iteracje.
Ta dyscyplina skupia się głównie na ważnych aspektach iteracyjnego procesu wytwarzania oprogramowania. Nie próbuje objąć natomiast wszystkich aspektów zarządzania projektami, na przykład:
Główne obszary dyscypliny:
Dyscyplina zarządzania projektem zawiera również inne Plany i Artefakty, które są używane do kontrolowania projektu i monitorowania jego postępu. Do planów należą:
Plan faz.
Każda faza traktowana jest jako projekt, kontrolowany i mierzony poprzez Software Development Plan pogrupowany w podzbiór planów kontrolnych:

</doc>
<doc id="707951" url="https://pl.wikipedia.org/wiki?curid=707951" title="Jerzy Rachwał">
Jerzy Rachwał

Jerzy Rachwał (ur. 9 września 1920 we Włocławku, zm. 12 grudnia 2016) – polski podharcmistrz.
Życiorys.
Urodził się w rodzinie nauczycielskiej o silnych tradycjach niepodległościowych. Dziadek ze strony matki brał udział w powstaniu styczniowym, a wuj walczył w Legionach. Ojciec, Józef Rachwał był działaczem pierwszych drużyn skautowych (V Drużyna Skautów Krakowskich w latach 1912–1914 – świadectwo weryfikacyjne l. 16 z dn. 19.11.1937).
Jerzy Rachwał wstąpił do harcerstwa w 1933 roku. Początkowo był w VIII Kieleckiej Drużynie Harcerskiej im. Henryka Sienkiewicza. Przyrzeczenie harcerskie złożył 22 kwietnia 1934 roku. 3 grudnia 1935 roku powierzono mu zorganizowanie XVI Kieleckiej Drużyny Harcerskiej im. Stefana Czarnieckiego, w której pełnił funkcję drużynowego do 1938 roku. Uczestniczył w licznych obozach i zimowiskach.
W okresie II RP zdobył poniższe stopnie: młodzika (14 lutego 1934), wywiadowcy (23 kwietnia 1934), ćwika (27 stycznia 1936), harcerza orlego (22 lipca 1939).
W 1935 roku brał udział w Jubileuszowym Zlocie Harcerstwa w Spale. W 1936 roku został instruktorem na Kursie Zastępowych Hufców Krakowskich. W 1938 roku zdał egzamin maturalny i zgodnie z obowiązującymi wówczas przepisami odbył 6 tygodniową służbę w Junackich Hufcach Pracy w XVI Baonie w Mszanie Górnej. We wrześniu 1938 roku został wcielony do wojska – ukończył Dywizyjny Kurs Podchorążych Rezerwy 2 Dywizji Piechoty w Kielcach.
Po wojnie obronnej Polski w 1939 r. wstąpił na KUL, gdzie 9 listopada 1939 roku został aresztowany przez Gestapo i osadzony na Zamku Lubelskim. Zwolniony po pół roku (w kwietniu 1940 roku). Podczas okupacji działał na rzecz Ojczyzny. W 1942 roku wstąpił do Armii Krajowej. Walczył w powstaniu warszawskim w stopniu kaprala podchorążego pod pseudonimem „Grzymała”, w VIII Zgrupowaniu Grupy Bojowej „Krybar” – Warszawa-Powiśle. W czasie powstania urodził się jego syn Leszek. Po upadku powstania, podczas wyprowadzania z Warszawy udało mu się zbiec z konwoju.
Udał się na Ziemie Odzyskane, najpierw z tzw. Grupą Operacyjną do Malborka, a w kwietniu 1946 roku przeniósł się do Szczecina.
Po reaktywowaniu ZHP (tzw. Zjazd Łódzki) zgłosił się do Hufca Szczecin-Pogodno, gdzie przejął prowadzenie istniejącej od 1946 roku 54. Szczecińskiej Drużyny Harcerskiej im. Stefana Czarnieckiego (wcielonej w 1950 roku do OH ZMP, a później OH PL). Przy tworzeniu Hufca Szczecin-Pogodno aktywnie współpracował z Telesforem Badetką. Wiosną 1957 roku jako efekt „pączkowania” drużyny zrodził się Szczep Sosnowej Szyszki, który został oficjalnie powołany jako III Szczep Sosnowej Szyszki rozkazem komendanta hufca z dn. 28 września 1957 roku, wśród pięciu innych szczepów Hufca Szczecin-Pogodno. Druh Rachwał prowadzi Szczep do końca 1962 roku. W trakcie bycia szczepowym został w 1961 roku zawieszony w pełnieniu funkcji, za wywieszenie przez dzieci krzyży z Chrystusem w namiotach na obozie oraz uczestnictwo we mszy św. w mundurach harcerskich.
W 1962 roku przeniósł się do Warszawy, gdzie pracował do emerytury. Mieszkał w dzielnicy Falenica.
W 1997 roku jako pierwszy dał sygnał do Zlotu Szczepu z okazji 40-lecia. Wcześniej w 1996 roku taki Zlot postulował ówczesny komendant szczepu druh Raniowski. W maju, w zlocie jubileuszowym wzięło udział 47 osób z „ekipy” druha Rachwała. Nasi „pionierzy” mogli się spotkać z obecnymi harcerzami Szczepu. W wyniku jubileuszu powstał Krąg Seniorów Szczepu „Korzenie”.
Odznaczenia.
Jerzy Rachwał za swoją działalność został odznaczony:

</doc>
<doc id="707953" url="https://pl.wikipedia.org/wiki?curid=707953" title="Tajna Drużyna Harcerska Mury">
Tajna Drużyna Harcerska Mury

Tajna (Żeńska) Drużyna Harcerska „Mury” (właściwie: Tajna Drużyna Harcerek Starszych „Mury”) – powstała w 1941 roku w obozie koncentracyjnym Ravensbrück.
Drużynę założyły: Józefa Kantor, Maria Rydarowska oraz Zofia Janczy. Drużyna przyjęła nazwę Mury – oznaczała ona oddzielenie się od trudnej obozowej rzeczywistości.
Początkowo w drużynie działały 3 zastępy, w każdym po 5-6 osób. Zastępy nie znały się ze sobą, każdy z nich pracował samodzielnie. Nazwy zastępów nawiązywały do nazwy drużyny, i określały elementy niezbędne do tego aby Mur był trwały i silny, były to kolejno: "Cegły, Cementy, Fundamenty, Kamienie, Kielnie, Wody, Żwiry".
Po pewnym czasie, gdy zastępowe poznały swoje harcerki, odbyło się spotkanie drużyny. Do tajnej drużyny należały nie tylko przedwojenne harcerki. Przyjmowano też nowe ochotniczki. W kwietniu 1945 stan drużyny wynosił już 102 harcerki.
Praca członków drużyny skupiała się na pomocy potrzebującym – organizowaniu jedzenia, leków. Oprócz pomocy materialnej, była to także codzienna pomoc w pracy, a także oddziaływanie na innych pogodą ducha i uśmiechem.
Podczas działalności w obozie, harcerki prowadziły działalność zaliczaną do ruchu oporu. Działalność ta przejawiała się w m.in. działalności artystycznej, literackiej, religijnej, sabotażowej oraz ucieczkach z obozu.
Harcerki posiadały sztandar, znaleziony prawdopodobnie przy sortowaniu rzeczy zagrabionych przez hitlerowców. Był to sztandar 13 Warszawskiej Drużyny Harcerskiej im. Zofii Wocalewskiej. Sztandar był skrzętnie ukrywany – przetrwał wszystkie kontrole i rewizje, po uwolnieniu, razem z harcerkami, dopłynął do Szwecji.
Aktualnie w Polsce istnieje kilka drużyn nawiązujących do działalności harcerek w Obozie Koncentracyjnym Ravensbrück, m.in.:

</doc>
<doc id="707955" url="https://pl.wikipedia.org/wiki?curid=707955" title="Komendant Hufca">
Komendant Hufca



</doc>
<doc id="707956" url="https://pl.wikipedia.org/wiki?curid=707956" title="Chrysler Sebring (convertible)">
Chrysler Sebring (convertible)



</doc>
<doc id="707957" url="https://pl.wikipedia.org/wiki?curid=707957" title="Morski Instytut Rybacki">
Morski Instytut Rybacki

Morski Instytut Rybacki – Państwowy Instytut Badawczy – instytut badawczy podległy Ministerstwu Rolnictwa i Rozwoju Wsi, od 2011 posiadający status Państwowego Instytutu Badawczego. Jest to najstarsza placówka badań morskich w Polsce.
Początkiem działalności Instytutu był rok 1921, w którym to powstało Morskie Laboratorium Rybackie na Helu zajmujące się badaniami z zakresu hydrologii oraz biologii morza. Obecnie siedziba Instytutu mieści się w Gdyni.
Zakres działalności.
Do misji Morskiego Instytutu Rybackiego - PIB w Gdyni należy rozwój potencjału naukowego oraz eksperckiego, których celem jest określanie wpływu człowieka, w tym w szczególności rybołówstwa na morskie ekosystemy, jak również oddziaływania czynników naturalnych na rybołówstwo. 
Nadzór nad Morskim Instytutem Rybackim pełni Ministerstwo Gospodarki Morskiej i Żeglugi Śródlądowej. Podstawą finansowania działalności statutowej Instytutu są fundusze przyznawane przez Ministerstwo Nauki i Szkolnictwa Wyższego. Ponadto dodatkowe środki finansowe MIR pozyskuje poprzez Wieloletni Program Zbierania Danych Rybackich finansowany przez Komisję Europejską i Ministerstwo Rolnictwa i Rozwoju Wsi, projekty badawcze finansowane przez MNiSW oraz Programy Ramowe Unii Europejskiej, usługi naukowe świadczone dla instytucji i przedsiębiorstw w kraju i zagranicą oraz własną działalność gospodarczą.
Bardzo ważne znaczenie dla MIR ma międzynarodowa współpraca, koordynowana przez Międzynarodową Radę Badań Morza (ICES), prowadzenie badań niezbędnych do realizacji przez Polskę oraz członkostwo Dyrektora MIR w EFARO – Europejskim Stowarzyszeniu Instytutów Badawczych Rybołówstwa i Akwakultury.
Inne struktury organizacyjne MIR-PIB.
Do MIR-u należy:
MIR jest armatorem i współwłaścicielem "RV Baltica" – statku badawczego przystosowanego do badań oceanograficzno-rybackich i meteorologicznych na obszarze Morza Bałtyckiego.

</doc>
<doc id="707959" url="https://pl.wikipedia.org/wiki?curid=707959" title="EMCC">
EMCC



</doc>
<doc id="707962" url="https://pl.wikipedia.org/wiki?curid=707962" title="Proteasom">
Proteasom

Proteasom – białkowy wielkocząsteczkowy agregat enzymatyczny o masie cząsteczkowej ok. 2 MDa utworzony z białek (kilku rodzajów proteaz) tworzących kształt cylindra. Występuje u eukariota (w jądrze i w cytoplazmie), ale analogiczne struktury są także obecne u prokariota. Proteasomy w komórce skupiają się wokół centrioli, tworząc centrum proteolityczne komórki.
Budowa.
Proteasomy składają się z około 30 podjednostek peptydowych. Każdy pierścień proteasomu to kompleks siedmiu różnych białek. Po dołączeniu dwóch cząsteczek aktywatora (podstawy i pokrywy) powstaje aktywny kompleks hydrolizujący wiązania peptydowe w białku.
Funkcja.
W komórce rozkładanie białek jest równie ważne jak biosynteza nowych cząsteczek białkowych. Istnieją dwa zasadnicze, ale wykorzystywane do odmiennych celów, mechanizmy rozkładu białek: poprzez lizosomy lub proteasomy. Proteasomy są odpowiedzialne za degradację poliubikwitynowanego białka do małych peptydów, natomiast za rozkład monoubikwitynowanego białka odpowiedzialne są lizosomy lub endosomy późne.
Pełni funkcję w ubikwitynozależnej, specyficznej proteolizie białek (zwłaszcza krótko żyjących, czyli o sekwencji sygnałowej blisko N-końca), dotyczącej białek o nieprawidłowej konformacji, białek antygenowych czy niektórych aktywatorów.
W przebiegu degradacji białek przez proteasomy zużywana jest energia w postaci ATP.

</doc>
<doc id="707964" url="https://pl.wikipedia.org/wiki?curid=707964" title="Navtex">
Navtex

NAVTEX („NAVigational TEXt Messages“) – część systemu GMDSS. Zapewnia przekazanie teleksem informacji ważnych dla bezpieczeństwa żeglugi ze stacji brzegowych, wyznaczonych do transmisji, na statki wyposażone w odpowiednie odbiorniki.
System pracuje na częstotliwościach 518 kHz (międzynarodowa, komunikaty w języku angielskim) i 490 kHz (lokalna, w języku dowolnie wybranym przez daną administrację). Dodatkowo, ze względu na liczne zakłócenia na częstotliwości 518 kHz w rejonach tropikalnych, przydzielono do transmisji NAVTEX częstotliwość 4209,5 kHz. Transmisja NAVTEX odbywa się za pomocą modulacji FSK (emisja F1B z kluczowanym przesuwem częstotliwości 170 Hz) przy prędkości 100 bodów. Zasięg systemu wynosi (zależnie od mocy nadajnika i warunków propagacji) około 400 mil morskich od stacji nadającej.
Każda stacja ma swoje oznaczenie literowe (jedna litera). Wiadomości są przypisane do kategorii (wezwania pomocy, ostrzeżenia nawigacyjne, prognozy pogody, działalność systemów nawigacyjnych itp). Każda kategoria ma również oznaczenie literowe. W celu uniknięcia wzajemnych zakłóceń stosuje się podział czasowy transmisji poszczególnych stacji – wszystkie posiadają 10-minutowy czas transmisji w odstępach 4-godzinnych oraz podział na obszary NAVAREA.
Odbiornik statkowy powinien być ustawiony na odbieranie wiadomości od odpowiedniej stacji (nadającej informacje na obszar, w którym statek się znajduje lub w który wchodzi) i może mieć sprecyzowane, jakich informacji nie odbierać (np. dotyczących systemów nawigacyjnych, które na tym statku nie są zainstalowane). Odbiornik statkowy odbiera automatycznie wszystkie informacje, w miarę możliwości eliminuje błędy, rozpoznaje po oznaczeniach literowych, czy wiadomość pochodzi od właściwej stacji i czy należy do odpowiedniej kategorii, po czym drukuje treść wiadomości.

</doc>
<doc id="707966" url="https://pl.wikipedia.org/wiki?curid=707966" title="Hot Fuss">
Hot Fuss

Hot Fuss – debiutancki album pochodzącej z Las Vegas grupy The Killers. Docierając na pierwsze miejsca list przebojów zarówno w Wielkiej Brytanii jak i w Australii osiągnął 5 milionów sprzedanych kopii na świecie. 
Singlami promującymi ten płytę były w podanej kolejności: „Somebody Told Me”. „Mr. Brightside”. „All These Things That I've Done” i „Smile Like You Mean It”.

</doc>
<doc id="707967" url="https://pl.wikipedia.org/wiki?curid=707967" title="T Scorpii">
T Scorpii

T Scorpii (lub Nova 1860 AD) – nowa w galaktyce Droga Mleczna należąca do gromady kulistej Messier 80. Została odkryta 21 maja 1860 przez niemieckiego astronoma Arthura Auwersa (niezależnie zaobserwował ją Norman Robert Pogson). Gwiazda ta znajduje się w konstelacji Skorpiona.
21 i 22 maja 1860 miała jasność obserwowaną ok. 7, do 16 czerwca osłabła do 10,5m.
Rozbłysk na kilka dni całkowicie zmienił wygląd gromady. Maksymalna jasność absolutna nowej wyniosła -8,5m, była więc jaśniejsza od całej M80.

</doc>
<doc id="707968" url="https://pl.wikipedia.org/wiki?curid=707968" title="Wieża Commerzbank">
Wieża Commerzbank



</doc>
<doc id="707969" url="https://pl.wikipedia.org/wiki?curid=707969" title="Zygmunt Steuermann">
Zygmunt Steuermann

Zygmunt Steuermann (ur. 5 lutego 1899 w Samborze, zm. w 1943 we Lwowie) – polski piłkarz żydowskiego pochodzenia występujący na pozycji napastnika, reprezentant Polski w latach 1926–1928, żołnierz Armii Austro-Węgier oraz Wojska Polskiego.
Życiorys.
Urodził się w 1899 roku w rodzinie zasymilowanych austro-węgierskich Żydów jako najmłodsze dziecko Józefa i Augusty Steuermannów. W jego domu posługiwano się językiem polskim oraz niemieckim. Jego ojciec był adwokatem i burmistrzem miasta Sambor. Miał trójkę rodzeństwa: brata Edwarda (1892–1964), który był pianistą i kompozytorem, oraz dwie siostry: Salomeę (1889–1978), aktorkę i scenarzystkę oraz Różę (1891–1972), która pracowała jako aktorka w Teatrze Schillera w Berlinie.
Na początku I wojny światowej wraz z rodziną opuścił Galicję w obawie przed kozackimi siłami Armii Imperium Rosyjskiego i osiadł w Wiedniu, gdzie kontynuował edukację i zdał egzamin maturalny. W 1917 roku zgłosił się do Armii Austro-Węgier i został skierowany do pułku artylerii na Słowacji. Po przegranej państw centralnych powrócił do Samboru, leżącego wówczas w granicach Polski i przyjął polskie obywatelstwo. Zaciągnął się jako ochotnik do Wojska Polskiego i walczył w wojnie polsko-bolszewickiej. Po zakończeniu konfliktu osiadł we Lwowie, utrzymując się z gry w piłkę nożną i tenisa ziemnego. Po agresji ZSRR na Polskę, z obawy przed represjami skierowanymi przeciwko polskim elitom, przyjął obywatelstwo sowieckie i powrócił do Samboru. Dzięki staraniom siostry Salomei i amerykańskiego ambasadora w ZSRR Laurence’a Steinhardta otrzymał wizę amerykańską, jednakże nie uzyskał zgody na podróż do Moskwy, skąd miał udać się do Stanów Zjednoczonych Koleją Transsyberyjską a następnie statkiem.
Po ataku Niemiec na ZSRR został aresztowany przez hitlerowców i osadzony w obozie janowskim. Część źródeł podaje, iż został rozstrzelany w grudniu 1941 roku. Według jego siostry Salomei, która otrzymała relację od naocznych świadków, zginął w 1943 roku zastrzelony przez SS-mana w getcie lwowskim przy próbie ucieczki z transportu do obozu koncentracyjnego.
Kariera piłkarska.
Kariera klubowa.
Grę w piłkę nożną rozpoczął w wieku 12 lat w Koronie Sambor. W 1914 roku wyemigrował z rodziną do Wiednia, gdzie trenował w tamtejszych klubach Gersthof SV, Germania Wiedeń oraz Amateure Wiedeń.
Po powrocie z wojny polsko-bolszewickiej grał w macierzystej Koronie Sambor (1920–1921). W dalszej części kariery reprezentował Hakoah Stryj (1921), Hasmoneę Lwów (1921–1922, 1923–1928 i 1930–1932), Legię Warszawa (1929) i ponownie Koronę Sambor (1922–1923 i 1932–1939). Po wybuchu II wojny światowej Korona została rozwiązana przez NKWD, a w jej miejsce powołano klub Dynamo Sambor, w którym występował on w latach 1940–1941, do momentu ataku nazistowskich Niemiec na ZRSS.
Kariera reprezentacyjna.
12 września 1926 zadebiutował w reprezentacji Polski w towarzyskim meczu z Turcją we Lwowie, wygranym 6:1. W spotkaniu tym uzyskał on pomiędzy 50. a 71. minutą hat trick. W czerwcu 1928 roku zanotował drugi występ w drużynie narodowej w meczu przeciwko Stanom Zjednoczonym (3:3), w którym zdobył gola z rzutu karnego, zamykając tym samym dorobek reprezentacyjny na 2 występach i 4 zdobytych bramkach.

</doc>
<doc id="707972" url="https://pl.wikipedia.org/wiki?curid=707972" title="Musikalisches Opfer">
Musikalisches Opfer

Musikalisches Opfer ("Muzyczna ofiara") BWV 1079 – jedno z ostatnich dzieł Johanna Sebastiana Bacha. 
Inspiracją do jego skomponowania była wizyta Bacha (7 maja 1747) na dworze króla pruskiego Fryderyka II, gdzie jego syn Carl Philipp Emanuel Bach pełnił funkcję klawesynisty. Król (który sam był dobrze wykształconym muzykiem, flecistą i kompozytorem) zagrał Bachowi temat i poprosił o zaimprowizowanie fugi. Bach nie spełnił wówczas prośby króla i zaprezentował fugę na własny temat. Jednak po powrocie do Lipska postanowił zmierzyć się z tym zadaniem i w ten sposób powstał dedykowany władcy cykl utworów – niezwykle kunsztownych i skomplikowanych kanonów i fug, które w swej kompozycji określił dawną nazwą „ricercar”.
"Waszej Królewskiej Mości poświęcam niniejszym z najgłębszym oddaniem tę muzyczną ofiarę, której najszlachetniejsza część z najłaskawszej własnej ręki Waszej pochodzi. Z pełną czci radością wspominam jeszcze szczególną łaskę królewską, gdy w czasie mej niedawnej bytności w Poczdamie raczył Wasza Królewska Mość osobiście zagrać mi na klawesynie temat do fugi, najłaskawiej mnie przy tym zobowiązując, aby takową w najwyższej obecności Waszej zaraz wykonał" – pisał Bach 7 lipca do króla Fryderyka II.
Dzieło w swym pierwszym wydaniu nie miało określonego układu (wydano je na osobnych kartach, bez porządkującego spisu), składają się na nie:
oraz 

</doc>
<doc id="707974" url="https://pl.wikipedia.org/wiki?curid=707974" title="Kohat">
Kohat

Kohat – miasto w północnym Pakistanie, w prowincji Chajber Pasztunchwa, stolica Dystryktu Kohat.
Liczba mieszkańców w 2003 roku wyniosiła ok. 146 tys.

</doc>
<doc id="707975" url="https://pl.wikipedia.org/wiki?curid=707975" title="Joseph Pujol">
Joseph Pujol

 
Joseph Pujol (ur. 1 czerwca 1857, zm. 1945) – francuski flatulista (artysta wydający dźwięki odbytem) znany pod pseudonimem "le Pétomane" (Pierdziel).
Życiorys.
Swoją umiejętność odkrył w młodości, a zaprezentował innym w czasie odbywania służby wojskowej. Chociaż był z wykształcenia piekarzem, spróbował swoich sił na scenie, debiutując w Marsylii w roku 1887. Po sukcesie jego występu scenicznego przeniósł się do Paryża, gdzie po raz pierwszy wystąpił w "Moulin Rouge" w 1892 roku.
Niektóre z punktów jego programu stanowiła gra na flecie za pomocą gumowej rurki umieszczonej w odbycie, a także odtwarzanie efektów wystrzału armatniego i grzmotu pioruna. Potrafił też zgasić świecę z odległości kilku jardów. 
Jego popularność była tak znaczna, że Pujol za jeden wieczór pobierał gażę w wysokości 20 tysięcy franków, podczas gdy aktorka Sarah Bernhardt otrzymywała zaledwie 8 tysięcy. 
W 1894 roku, po oskarżeniu przez "Moulin Rouge" o złamanie warunków kontraktu, Pujol odszedł i założył własną wędrowną trupę "Theatre Pompadour". Przez następne 10 lat rozbudowywał i doskonalił swój repertuar, między innymi wprowadził wierszowaną opowieść o farmie, którą ilustrował efektami dźwiękowymi wydawanymi za pomocą wypuszczanego odbytem powietrza. Szczytem jego sztuki było przedstawienie dźwiękowej impresji na temat trzęsienia ziemi w San Francisco z 1906 roku.
Po wybuchu I wojny światowej przerwał karierę sceniczną i powrócił do Marsylii i do swojego wyuczonego zawodu. Później uruchomił fabrykę herbatników w Tulonie. Zmarł w wieku 88 lat i został pochowany na cmentarzu w miejscowości La Valette-du-Var. Chociaż Uniwersytet Paryski oferował rodzinie Pujola znaczne sumy pieniędzy za przekazanie jego ciała do badań naukowych, nie wyraziła ona na to zgody.
Działalność Josepha Pujola była przedmiotem zainteresowania historyków kultury i sztuki. W dziele biograficznym poświęconym życiu Pujola z 1967 roku tak opisywano jego umiejętności: 

</doc>
<doc id="707977" url="https://pl.wikipedia.org/wiki?curid=707977" title="Jaime Sabines">
Jaime Sabines

Jaime Sabines Gutiérrez (ur. 25 marca 1926 w Tuxtla Gutiérrez, zm. 19 marca 1999 w Meksyku) – meksykański poeta i prozaik.
Początkowo studiował medycynę, lecz później podjął studia literackie na UNAM. W 1979 otrzymał nagrodę od stanu Chiapas, w 1972 Nagrodę im. Xaviera Villaurrutii, zaś w 1983 – Międzynarodową Nagrodę Literacką. W 1994 Senat Meksyku odznaczył go Medalem Honoru Belisario Domíngueza.

</doc>
<doc id="707979" url="https://pl.wikipedia.org/wiki?curid=707979" title="Tower 115">
Tower 115

Tower 115, dawniej "Pressburgcentrum" lub "Presscentrum" – budynek w Bratysławie na Słowacji. Znajduje się przy ulicy Pribinovej. Od 2005 roku budynek jest odnawiany.

</doc>
<doc id="707980" url="https://pl.wikipedia.org/wiki?curid=707980" title="Le Pétomane">
Le Pétomane



</doc>
<doc id="707984" url="https://pl.wikipedia.org/wiki?curid=707984" title="EWCO">
EWCO



</doc>
<doc id="707987" url="https://pl.wikipedia.org/wiki?curid=707987" title="Le Petomane">
Le Petomane



</doc>
<doc id="707990" url="https://pl.wikipedia.org/wiki?curid=707990" title="Roberto Colautti">
Roberto Colautti

Roberto Damian Colautti (ur. 24 maja 1982 w Córdobie) – argentyński piłkarz, grający na pozycji napastnika.
Kariera klubowa.
2000–2002: Boca Juniors.
Colautti urodził się w Córdobie. Gdy był dzieckiem, jego rodzice przeprowadzili się do stolicy kraju, Buenos Aires i tam też zaczął swoją piłkarską karierę w szkółce klubu Boca Juniors. Mając 18 lat został włączony do kadry pierwszej drużyny i w 2001 roku zadebiutował w Primera División. Jednak w Boca Juniors zagrał trzykrotnie w całym sezonie, a jego zespół zajął 3. miejsce w turnieju Clausura. W sezonie 2001/2002, również rozegrał 3 mecze w fazie Apertura, a wiosną Roberto przeszedł do AC Lugano.
2002–2003: AC Lugano i Banfield.
W Swiss Super League rozegrał 9 spotkań ligowych i nie zdobył żadnego gola, a jego zespół został wicemistrzem kraju. Po występie w Szwajcarii Roberto wrócił do Buenos Aires do klubu Banfield. 20 października w meczu z River Plate zdobył 2 bramki, a jego zespół niespodziewanie pokonał „Milionerów” 5:0 (mecz został przerwany w 66. minucie z powodu awantur na trybunach). W całym sezonie zdobył 10 bramek w 32 meczach, a zespół Banfield zajął odpowiednio 12. i 13. miejsce w fazach Apertura i Clausura.
2003–2004: Powrót do Boca Juniors.
Po meczu z River Plate, Colautti otrzymał wiele ofert z innych klubów – ostatecznie zaakceptował propozycję Boca Juniors. Podczas drugiego pobytu w karierze w Boca Roberto rozegrał w ciągu roku 11 meczów i zdobył 1 bramkę (w wygranym 2:1 wyjazdowym meczu z Arsenalem Sarandi Buenos Aires). Zespół Boca Juniors z Colauttim w składzie wygrało fazę Apertura, a na koniec sezonu zostali mistrzem Argentyny (wicemistrzostwo przypadło klubowi River Plate).
2004–2007: Maccabi Hajfa.
Po zdobyciu mistrzostwa, latem 2004 Colautti wyjechał do Izraela by podpisać kontrakt z tamtejszym klubem Maccabi Hajfa. Już w pierwszym sezonie zdobył 19 goli, zostając królem strzelców Ligat ha’Al będąc jednocześnie pierwszym Argentyńczykiem, który tego dokonał. Został ulubieńcem tamtejszych kibiców i przyczynił się do wywalczenia mistrzostwa kraju przez klub z Hajfy. Colautti uzyskał ten tytuł także w sezonie 2005/2006, zdobywając 13 bramek. W sezonie 2006/2007 strzelił ich 7, a jego zespół zajął 5. miejsce w lidze.
2007–2010: Borussia Mönchengladbach.
1 sierpnia 2007 za 1,6 miliona euro Colautti przeszedł do niemieckiej Borussii Mönchengladbach, spadkowicza z Bundesligi, gdzie spędził trzy lata. Przez większość sezonu zmagał się z kontuzjami, zdobył jednak 3 gole w 10 występach. Mönchengladbach zakończyła rozgrywki na pierwszym miejscu
w 2. Bundesliga, uzyskując awans do Bundesligi w sezonie 2008–09.
Podczas drugiego sezonu w Borussii Mönchengladbach Colautti również zmagał się z kontuzjami – piłkarz rozegrał jedynie 24 spotkania spośród 34. 10 maja 2009 w meczu przeciwko FC Schalke 04 w 31 kolejce Colautti zdobył ważnego gola w 90 minucie, przez co jego zespół wygrał 1–0. Była to jedyna bramka, zdobyta przez piłakrza w tamtym sezonie; ponadto, w meczu przeciw VfB Fichte Bielefeld w rozgrywkach DFB Pokal zdobył 2 bramki, a jego klub wygrał spotkanie 8–1. Bramka zdobyta w meczu z Schalke sprawiła, iż Borussia Mönchengladbach utrzymała się w Bundeslidze na 15. miejscu bez konieczności gry w barażach; 16-ty zespół, Energie Cottbus (który musiał rozgrywać baraż o utrzymanie) miał tylko 1 punkt mniej niż klub Colautti’ego, natomiast siedemnasty zespół tabeli – Karlsruher SC – miał tylko 2 punkty straty do Borussii Mönchengladbach.
2010–2014: Maccabi Tel Awiw i grecka liga.
W 2010 roku Colautti wrócił do Izraela i grał w klubie Maccabi Tel Awiw. W sezonie 2012/2013 wywalczył z nim mistrzostwo Izraela. Latem 2013 przeszedł do Anorthosisu Famagusta. W 2014 został zawodnikiem AEK Larnaka.
Kariera reprezentacyjna.
W marcu 2006 Roberto poślubił swoją dziewczynę z Izraela, dzięki czemu szybko mógł ubiegać się o paszport tego kraju. Dokument ten otrzymał kilka miesięcy później. We wrześniu 2006 selekcjoner reprezentacji Izraela Dror Kasztan postanowił powołać Colauttiego na wyjazdowe spotkanie eliminacyjne do Euro 2008 z Estonią. Dopiero 2 dni przed meczem otrzymał oficjalne pismo UEFA zezwalające na jego występ w tym meczu. Roberto zagrał od początku meczu i strzelił bramkę w 8. minucie spotkania, a jego drużyna wygrała 1:0. Colautti tym występem uzyskał pewne miejsce w składzie narodowej kadry Izraela. Kolejne bramki zdobył w swoim trzecim występie w kadrze w meczu eliminacyjnym z reprezentacją Chorwacji. 15 listopada na boisku w Tel Awiwie Chorwacja wygrała z Izraelem 4:3, a Colautti strzelił w tym meczu 2 bramki.

</doc>
<doc id="707992" url="https://pl.wikipedia.org/wiki?curid=707992" title="Kohima">
Kohima

Kohima (hindi कोहिमा, trb.: "Kohima", trl.: "Kohīmā"; ang. "Kohima") – miasto w północno-wschodnich Indiach, w górach Barajl. Jest stolicą stanu Nagaland. Miejsce walk podczas japońskiej ofensywy w 1944 roku. Zostało zaatakowane przez siły generała Kokotu Sato.
Liczba mieszkańców w 2003 roku wynosiła 83 300.

</doc>
<doc id="707995" url="https://pl.wikipedia.org/wiki?curid=707995" title="Kokomo">
Kokomo

Kokomo – miasto w Stanach Zjednoczonych, w stanie Indiana, siedziba administracyjna hrabstwa Howard.

</doc>
<doc id="707996" url="https://pl.wikipedia.org/wiki?curid=707996" title="GeForce 8">
GeForce 8

GeForce 8 – pierwsza na świecie rodzina kart graficznych z procesorem graficznym firmy Nvidia, kompatybilnym z DirectX 10.0 wprowadzona na rynek 8 listopada 2006 roku.
Ich głównymi konkurentami są karty firmy ATI Technologies z rodziny Radeon R6xx (seria HD2000 i HD3000).
Ich odpowiednikiem dla komputerów mobilnych jest rodzina "GeForce 8M" obejmująca wszystkie karty nVidii z numerami 8XXXM. Jest pierwszym następcą rodziny GeForce Go.

</doc>
<doc id="707999" url="https://pl.wikipedia.org/wiki?curid=707999" title="Nike (seria wydawnicza)">
Nike (seria wydawnicza)

Nike – kieszonkowa seria wydawnicza prozy obcej wydawana od 20 czerwca 1957 roku przez Spółdzielnię Wydawniczą „Czytelnik”, najstarsza seria tegoż wydawnictwa.
Jednym z inicjatorów serii był prawdopodobnie Władysław Kopaliński, prezes wydawnictwa. W serii ukazują się przekłady XX-wiecznej prozy światowej (powieści, zbiory opowiadań), głównie amerykańskiej i europejskiej. Pierwszym tytułem w serii była "Opowieść o dwóch siostrach" autorstwa Arnolda Bennetta wydana w dwóch tomach. Książki wydane w serii cechuje niewielki, kieszonkowy format (15,5 cm × 10 cm), a na ich różnobarwnych okładkach i obwolutach zawsze znajduje się stylizowana sylwetka Nike z Samotraki. Współczesne opracowanie graficzne serii wykonała Maria Drabecka, wcześniejsze okładki projektowali: Jan Samuel Miklaszewski, Andrzej Heidrich i Zbigniew Czarnecki.

</doc>
<doc id="708000" url="https://pl.wikipedia.org/wiki?curid=708000" title="EMCDDA">
EMCDDA



</doc>
<doc id="708002" url="https://pl.wikipedia.org/wiki?curid=708002" title="The Osmonds">
The Osmonds

The Osmonds – amerykańska familijna grupa popowa, popularna w latach 70. Początkowo w skład zespołu wchodzili bracia: Alan Ralph, Melvin Wayne, Merrill Davis i Jay Wesley Osmond, którzy występowali już w latach 60. Największą popularność zdobyli jednak w następnej dekadzie, kiedy to do zespołu dołączyli bracia: Donny i Jimmy oraz siostra Marie. 
Największe przeboje: "One Bad Apple", "Double Lovin", "Crazy Horses", "Go Away Little Girl", "Down by the Lazy River", "Puppy Love", "The Twelfth of Never", "Love Me for a Reason", "Long Haired Lover from Liverpool".
Członkowie rodziny Osmondów są wyznawcami Kościoła Jezusa Chrystusa Świętych w Dniach Ostatnich

</doc>
<doc id="708003" url="https://pl.wikipedia.org/wiki?curid=708003" title="Wystawa kotów">
Wystawa kotów

Wystawa kotów – 
Podczas wystaw organizowanych przez Fédération Internationale Féline osobno oceniane są koty, kotki oraz kastraty. Ponadto koty podzielone są na kategorie, rasy oraz odmiany i grupy barwne.
Każdy kot oceniany jest ze względu na zgodność ze standardem i może maksymalnie otrzymać 100 pkt:
W każdej klasie cztery pierwsze koty otrzymują lokaty od 1 do 4
Kot który w klasie dorosłej i kastratów otrzymał ocenę najwyższą, może otrzymać certyfikat.
Kotki i kocury oceniane są oddzielnie. Kastraty i kastratki nie są porównywane z pozostałymi kotami.
BIV – Best in Variety – najlepszy kot w kolorze – porównywane są co najmniej 3 koty w danej grupie kolorystycznej (z podziałem na klasy wystawowe).
BIV Total – przyznawany dla całej grupy kolorystycznej.
BIV Neuter – Best in Variety Neuter – najlepszy kastrat lub kastratka w kolorze.
NOM BIS – nominacja do Best in Show wystawy. Sędziowie wybierają najlepszego kota z danej kategorii. NOM BIS jest wybierany spośród ras z danej kategorii, ocenianych u danego sędziego. Sędzia może nominować po jednym: dorosłym kocurze, dorosłej kotce, kastrowanym kocurze, kastrowanej kotce, młodzieży i kociaku.
BOS – Best Opposite Sex – najlepszy kot w Best In Show pod kątem płci w danej kategorii (kot dorosły lub kastrat).
BIS – Best In Show – najlepszy kot dorosły, kastrat, młodzież i kociak w danej kategorii.
BIC – Best In Category – najlepszy w kategorii – w porównaniu kotów z tytułem BIS w danej kategorii.
BOB – Best Of Best – najlepszy z najlepszych. Porównanie zwycięzców wszystkich kategorii. Wyboru dokonują międzynarodowi sędziowie wszystkich ras. Kot z tym tytułem jest najlepszym kotem danego dnia wystawy.
Klasy.
Grupa wiekowa dla kociąt od 4. do 7. miesiąca życia.
Najwyższe odznaczenie: EX1
Odznaczenie w finale: Best in Show (BiS)
Grupa dla kotów w wieku 7-10 miesięcy.
Najwyższe odznaczenie: EX1
Odznaczenie w finale: Best in Show (BiS)
Pięciokrotne wygranie w klasie 12 i 11 zapewnia kotu tytuł: Zwycięzca Młodzieży (Junior Winner)
Grupa dla kotów dorosłych – wyżej 10. miesiąca życia
Najwyższe odznaczenie: certyfikat na championa CAC (fr. Certificat d'Aptitude Championat) może otrzymać tylko jeden kot w klasie.
Uzyskanie 3xCAC od trzech różnych sędziów nadaje kotu tytuł championa
Grupa dla kotów i kotek już posiadających ten tytuł. Najwyższe odznaczenie: certyfikat na Inter Championa
Grupa dla kotów które trzy razy od trzech różnych sędziów zdobyły certyfikat na międzynarodowego championa (CACIB), i przynajmniej jeden tych certyfikatów jest certyfikatem międzynarodowym. Najwyższe odznaczenie: certyfikat na Grand Inter Championa
Grupa dla kotów, które 6 razy zdobyły certyfikat na Grand Inter Championa (CAGCIB), przy czym co najmniej dwa z nich muszą pochodzić z dwóch różnych krajów, a wystawić musi je przynajmniej trzech różnych sędziów. Od 2007 r. dopuszczalne są również nowe zasady: kot musi zdobyć osiem certyfikatów CAGCIB od 4 różnych sędziów w 2 różnych krajach podczas 8 międzynarodowych wystaw pod patronatem.
To najwyższa klasa wystawowa. Aby się w niej znaleźć kot musi otrzymać 9 certyfikatów na Europejskiego Championa (CACE), dwa z nich muszą pochodzić z różnych krajów, a wystawić powinno je co najmniej trzech różnych sędziów. Od 2007 r. dopuszczalne są również nowe zasady: kot musi zdobyć jedenaście certyfikatów CACE od 6 różnych sędziów w 2 różnych krajach podczas 11 międzynarodowych wystaw
W tej klasie koty nie są już oceniane, a jedynie otrzymują honorowe wyróżnienie za udział w wystawie HP (ang. Honour Prize), mogą jednać brać udział w nominacjach do "Best in Show" oraz "Best in Variety"
Klasy kastratów.
Kastrowanym kotom także przyznaje się nagrody. Odpowiednikiem "championa" jest tu tytuł "Premiora"
Najwyższe odznaczenie: certyfikat na Premiora (CAP) (fr. certificat apitude premiorat)
Grupa dla kotów, które trzy razy zdobyły CAP. Najwyższym odznaczeniem jest certyfikat na Inter Premiora.
Grupa dla kotów, które trzy razy zdobyły CAPIP. Najwyższym odznaczeniem jest certyfikat na Grand Inter Premiora.
Grupa dla kotów, które sześć razy zdobyły CAGPIP.
Najwyższa klasa wystawowa kastratów.
Inne klasy.
Koty domowe nie otrzymują na wystawach ocen tylko lokaty, ale po otrzymaniu opisu mogą być nominowane do "Best in Show"
Wady dyskwalifikujące.
Wadami, które dyskwalifikują koty na wystawach są:

</doc>
<doc id="708005" url="https://pl.wikipedia.org/wiki?curid=708005" title="Spłaszczenie">
Spłaszczenie

Spłaszczenie – wielkość używana w astronomii, opisująca odstępstwo od kulistego kształtu planety lub gwiazdy. Wyraża je stosunek różnicy długości promienia równikowego i biegunowego do promienia równikowego
Spłaszczenie jest konsekwencją siły odśrodkowej towarzyszącej ruchowi wirowemu ciała niebieskiego. 
Spośród ciał Układu Słonecznego największe spłaszczenie ma Saturn. Wynosi ono aż 0,09796 i jest zauważalne gołym okiem na zdjęciach. Dla porównania spłaszczenie Ziemi wynosi 0,00335.

</doc>
<doc id="708006" url="https://pl.wikipedia.org/wiki?curid=708006" title="Zdzisław Drozd">
Zdzisław Drozd

Zdzisław Wojciech Drozd (ur. 27 marca 1925 w Dąbrowie, zm. 11 kwietnia 1994) – polski ekonomista i polityk, minister gospodarki komunalnej (1970–1972) i wojewoda kaliski (1979–1982).
Życiorys.
Syn Jana i Katarzyny. W 1949 ukończył studia na Akademii Handlowej w Krakowie, w 1970 obronił doktorat z tego zakresu. Pod studiach do 1951 pracował w Centralnym Zarządzie Przemysłu Mięsnego, następnie do 1959 w administracji budownictwa mieszkaniowego. Do 1964 wicedyrektor i dyrektor departamentu w Ministerstwie Gospodarki Komunalnej.
W 1960 wstąpił do Polskiej Zjednoczonej Partii Robotniczej. Od 1964 podsekretarz stanu a następnie kierwnik Ministerstwa Gospodarki Komunalnej, w latach 1970–1972 minister tego resortu w rządzie Józefa Cyrankiewicza i Piotra Jaroszewicza. Następnie do 1975 podsekretarz stanu i I zastępca ministra w Ministerstwie Gospodarki Terenowej i Ochrony Środowiska, a do 1979 pełnił tę samą funkcję w Ministerstwie Administracji, Gospodarki Terenowej i Ochrony Środowiska. Od kwietnia 1979 do stycznia 1982 roku pełnił funkcję wojewody kaliskiego, od grudnia 1979 należał także do egzekutywy Komitetu Wojewódzkiego PZPR w Kaliszu. Od 1982 do 1989 pełnił funkcję podsekretarza stanu w Urzędzie Rady Ministrów. W latach 1986-1988 członek Społecznego Komitetu Odnowy Starego Miasta Zamościa. 
Żonaty z Bogusławą Drozd (1933-2021). Został pochowany na Cmentarzu Wojskowym na Powązkach w Warszawie (kwatera A 3 Tuje rz. 2 m. 46).

</doc>
<doc id="708009" url="https://pl.wikipedia.org/wiki?curid=708009" title="Adam Branicki">
Adam Branicki

Adam Maria Jan Branicki (ur. 30 marca 1892 w Krakowie, zm. 2 grudnia 1947 w Otwocku) – polski hrabia, właściciel ziemski.
Życiorys.
Syn Ksawerego Branickiego i Anny Potockiej. W czasie I wojny światowej służył w armii rosyjskiej. Był teoretycznie II ordynatem na Rosi. Po wojnie osiedlił się w odziedziczonym przez jego ojca majątku Roś na Grodzieńszczyźnie, choć nie zamieszkał w tamtejszym pałacu zdewastowanym podczas wojny polsko-bolszewickiej i pozbawionym zbiorów sztuki po Stefanie Potockim (1823–1910), które zostały ewakuowane do Homla już w 1915 roku i zagrabione przez bolszewików.
W 1921 pojął za żonę Beatę Potocką z Rymanowa. Miał z nią trzy córki: Marię (ur. 1923), Annę (ur. 1924), Beatę (ur. 1926). Po I wojnie światowej wraz z żoną założył i utrzymywał w ordynacji roskiej ochronkę dla polskich sierot ze wschodu. Wychowało się w niej ok. 80 dzieci.
W 1926, po śmierci ojca, odziedziczył dobra wilanowskie i nieruchomości w Warszawie: kamienicę przy ul. Smolnej 40 i pałac przy Nowym Świecie 18. Do Wilanowa sprowadził się na stałe wraz z rodziną w 1928 r. i zamieszkał w pałacu wilanowskim, chociaż sam przebywał głównie przy ul. Smolnej 40. Dobrami wilanowskimi, składającymi się z trzech kluczy: wilanowskiego, Chojnów i Zastów, zarządzali w jego imieniu pełnomocnicy i Główny Zarząd Dóbr i Interesów hr. Adama Branickiego. Głównym plenipotentem hr. Branickiego był Józef Brenstiern-Pfanhauser.
Utrata dóbr ukraińskich przez Branickich, ogólny kryzys gospodarczy w odrodzonej Polsce oraz konieczność utrzymania rezydencji wilanowskiej i historycznych zbiorów sztuki (wpisanych w 1927 do państwowego „inwentarza sztuki i kultury”) spowodowały, że Adam Branicki szybko popadł w długi. Wraz z obowiązującą ówcześnie ustawą o reformie rolnej wpłynęło to na rozpoczęcie w początku lat 30. XX w. parcelacji i stopniowej wyprzedaży dóbr ziemskich. Najszybciej parcelacje przebiegały w majątkach Służew, Służewiec oraz Wawer i Anin. W czasie parcelacji Wawra-Anina Branicki w 1933 wykroił teren o wielkości ponad 300 ha, który ofiarował skarbowi państwa jako Park Narodowy „Darowizna” (dziś część tego parku stanowi Las im. Króla Jana III Sobieskiego).
Sytuacja finansowa Adama Branickiego była mimo tego tak trudna, że należące do niego nieruchomości zostały obciążone hipoteką kaucyjną, a historyczne zbiory sztuki zastawione w Państwowym Banku Rolnym. Adam Branicki próbował wybrnąć z kłopotów finansowych także przez sprzedaż co cenniejszych ruchomości, np. w 1929 wystawił na sprzedaż największy w Europie dywan perski typu Kaszan. Ostatecznie dywan ten zakupiło państwo polskie dla Państwowych Zbiorów Sztuki i umieściło na Zamku Królewskim w Warszawie.
W 1932 Adam Branicki ofiarował "Państwu Polskiemu do dyspozycji Prezydenta Rzeczypospolitej Polskiej" historyczną Bibliotekę Wilanowską, ten przekazał ją jako wieczysty depozyt do Biblioteki Narodowej. Był to drugi tak duży depozyt organizującej się dopiero po odzyskaniu niepodległości Biblioteki Narodowej. Zawierał wiele cennych druków, głównie z XVIII w., a także rękopisów iluminowanych, liczył około 50 tysięcy tomów i 2204 teki sztychów z ok. 15 tys. rycin. Wartość biblioteki wyceniono na 10 milionów, a sztychów na 3 miliony złotych.
W 1935 został odznaczony Krzyżem Komandorskim Orderu Odrodzenia Polski w uznaniu zasług na polu pracy społecznej. W 1938 sprzedał Zarządowi Miejskiemu m.st. Warszawy Las Kabacki za 3 mln 425 tys. zł (3 mln zł stanowiły obligacje miejskie).
W 1939 był w Straży Obywatelskiej, organizował placówki sanitarne, m.in. zorganizował w pałacu wilanowskim szpital polowy, którym zarządzała Beata Branicka wraz z córkami i kilkoma osobami z administracji pałacowej. Wraz z żoną przechowywali wiele ukrywających się osób. Niedługo po rozpoczęciu się wojny został aresztowany i osadzony na Pawiaku razem z siostrą Katarzyną Branicką, wypuszczono ich dopiero po długotrwałych staraniach, w tym z użyciem wpływów włoskiej rodziny królewskiej.
Od początku okupacji Niemcy dążyli do przejęcia kontroli nad majątkiem Adama Branickiego (zapewne był to powód aresztowania) – w pierwszej kolejności przejęli zbiory sztuki, dobra ziemskie skonfiskowali w 1941, pozostawiając mu pałac wilanowski i park. Adam Branicki miał opinię osoby nie utrzymującej żadnych kontaktów z władzami okupacyjnymi – sprawy te pozostawiał raczej swej żonie Beacie. Po wybuchu powstania warszawskiego pozostawał w Warszawie w swej kamienicy przy ul. Smolnej. Kamienica ta została zbombardowana i spaliła się. Po upadku powstania trafił do Nieborowa, dokąd we wrześniu 1944 ewakuowano jego rodzinę. Stamtąd 21 stycznia 1945 został wywieziony przez NKWD wraz z żoną i córkami Anną i Marią do ZSRR – najpierw do Moskwy na Łubiankę, a później do obozu dla internowanych w Krasnogorsku pod Moskwą. Tam przebywał do września 1947, skąd 12 października 1947 przyjechał do Warszawy, ale jeszcze przez trzy tygodnie od powrotu był przetrzymywany przez Urząd Bezpieczeństwa Publicznego.
Swych dóbr ziemskich został pozbawiony już 13 września 1944 z mocy dekretu o przeprowadzeniu reformy rolnej. Z przedwojennych 3000 ha klucza wilanowskiego w lutym 1945 pod zarząd państwowy przejęto niespełna 1000 ha (co świadczy o skali przedwojennych parcelacji i wyprzedaży). Zbiory muzealne zostały przejęte 28 stycznia 1945 przez Muzeum Narodowe w Warszawie, które w pierwszym rzędzie zajęło się ich zabezpieczeniem i rewindykacją (w pałacu po wojnie pozostała 1/5 ich przedwojennego stanu). Obecnie właścicielem zbiorów jest Muzeum Pałacu Króla Jana III w Wilanowie, wydzielone w 1995 z Muzeum Narodowego.
Adam Branicki, osłabiony chorobą płuc po przesłuchaniach przez polski komunistyczny Urząd Bezpieczeństwa Publicznego, dokonał żywota w szpitalu w Otwocku, gdzie zmarł 2 grudnia 1947 roku.
Był ostatnim z Branickich w linii męskiej. Pochowano go w krypcie rodzinnej w kościele Świętej Anny w Wilanowie. Na pogrzebie była obecna cała stara służba wilanowska, niemal cała wieś i liczni członkowie rodziny. Pozostawił żonę i trzy córki, z których do dziś żyje ostatnia z Branickich – Anna Branicka-Wolska.
W 2009 został odznaczony pośmiertnie Krzyżem Komandorskim z Gwiazdą Orderu Odrodzenia Polski, a jego imieniem została nazwana ulica w Warszawie.

</doc>
<doc id="708013" url="https://pl.wikipedia.org/wiki?curid=708013" title="Merenre I">
Merenre I

Merenre I – władca starożytnego Egiptu z VI dynastii.
Kontrowersje co do okresu panowania.
Kanon Turyński podaje 6 lat i 4 miesiące panowania Merenre, Maneton - 7 lat. Większość badaczy skłania się do tezy, że panował krótko – 6 lub 10 lat ("Schneider"), 9 lub 10 ("Grimal"), niektórzy tylko uważają, że dłużej – 14 lat ("Bauv/Dobrev") lub nawet 44 ("Smith, Vercouter"), co jednak wydaje się nieprawdopodobne. Fakt, że zmarł w młodym wieku potwierdzałaby mumia młodego mężczyzny znaleziona w jego piramidzie, o ile bylibyśmy pewni, że jest to mumia władcy, a nie pochodzi z innego, późniejszego pochówku.
Rodzina.
Merenre I był synem poprzedniego władcy Pepiego I i jego żony Anchnesmerire I, choć są tacy ("Vercouter"), którzy uważają, że matką jego była Nubunet, pierwsza żona Pepiego I, która popadła w niełaskę. Jego siostrą była Neit, żona brata przyrodniego i następcy Merenre, Pepiego II.
Polityka wewnętrzna.
Już pod koniec życia ojca był współrządcą Egiptu. Samodzielne rządy zaczął po jego śmierci. Reforma administracyjna za jego rządów cechowała się decentralizacją, m.in. nomarchowie i naczelnik Górnego Egiptu nie rezydowali w stolicy, lecz w swoich prowincjach, gdzie również byli chowani. Za redukcją liczby urzędników w stolicy szło zwiększenie liczby urzędników na prowincji. Następowało dalsze osłabienie władzy centralnej.
Na niwie gospodarcze nadal eksploatował kopalnie na Synaju oraz kamieniołomy w Nubii, na Elefantynie i w Hatnub, pozyskując stamtąd materiał, którego użył do budowy swojej piramidy.
Polityka zagraniczna.
W polityce zagranicznej daje się zauważyć szczególne zainteresowanie władcy obszarem Nubii. Dążył do nawiązania stosunków gospodarczych i wojskowych z Nubią oraz do kolonizacji i rozszerzenia swoich wpływów na te tereny wszelkimi metodami. W tym celu Merenre wysyłał tam trzykrotnie wyprawy pod dowództwem namiestnika Elefantyny Harchufa oraz wspierał działalność Uniego, która miała umożliwić penetrację Nubii przez Egipcjan i w tym celu w ciągu roku Uni próbował wykopać pięć kanałów omijających I kataraktę. Gwałtowność prądu rzecznego udaremniła jednak jego pracę. 
Wyprawy te doprowadziły do uzyskania dużych zysków i zmusiły do uległości szczepy nubijskie, czego wyrazem był hołd wodzów Dolnej Nubii, który przyjął sam faraon osobiście na Elefantynie podczas podróży inspekcyjnej na południe kraju. Zasięg egipskiej penetracji kończył się w tym czasie aż na terenach na południe od III katarakty.
Zespół grobowy.
Został pochowany w swojej niedokończonej piramidzie w Sakkarze.

</doc>
<doc id="708017" url="https://pl.wikipedia.org/wiki?curid=708017" title="Zapasy na Letnich Igrzyskach Olimpijskich 1948">
Zapasy na Letnich Igrzyskach Olimpijskich 1948

Wyniki zawodów zapaśniczych rozegranych podczas Letnich Igrzyskach Olimpijskich w Londynie na Harringay Arena.

</doc>
<doc id="708020" url="https://pl.wikipedia.org/wiki?curid=708020" title="AZS Białystok">
AZS Białystok

AZS Białystok − polski kobiecy akademicki klub siatkarski z Białegostoku. W latach 2006-2013 zespół występował w ORLEN Lidze.

</doc>
<doc id="708021" url="https://pl.wikipedia.org/wiki?curid=708021" title="Korona homagialna">
Korona homagialna

Korona homagialna (łac. "Corona Homagialis") – polska korona królewska używana podczas uroczystości hołdów lennych. Po raz pierwszy wymieniona w spisie Skarbca Koronnego na Wawelu w XV wieku. Według profesora Jerzego Lileyki była ona prawdopodobnie koroną koronacyjną Władysława II Jagiełły.
W piętnastowiecznych inwentarzach skarbów wawelskich pojawiają się początkowo dwie korony nazywane "koronami homogialnymi", które uważane są za własność Jadwigi Andegaweńskiej i Władysława II Jagiełły. Od XVI wieku w spisie polskich regaliów koronacyjnych 
jest już wymieniane tylko jedno z tych insygniów (przypisywane Władysławowi II), drugie zostało prawdopodobnie spieniężone. 
Korona ta noszona była przez króla polskiego podczas uroczystości hołdów lennych i zastępowała Koronę Chrobrego. Ostatni raz została użyta podczas ceremonii w Warszawie w 1764 roku. Składającym hołd Stanisławowi Augustowi Poniatowskiemu był książę Kurlandii i Semigalii, Piotr Biron. 
"Korona homagialna" była szczerozłota, zamknięta dwoma kabłąkami i zwieńczonymi kulą z krzyżykiem. Składała się z dziewięciu segmentów, z których każdy wieńczyła lilia heraldyczna. Oprawę korony według lustracji skarbca z XVIII wieku stanowiły: rubiny, szafiry i perły. W sumie było 178 kamieni szlachetnych.
Korona homagialna została skradziona z Wawelu przez żołnierzy pruskich w październiku 1795 roku. Do 1809 roku znajdowała się w berlińskim skarbcu Hohenzollernów. Później została zniszczona i przetopiona.

</doc>
<doc id="708027" url="https://pl.wikipedia.org/wiki?curid=708027" title="Nakres radarowy">
Nakres radarowy

Nakres radarowy- sposób określenia parametrów ruchu obiektu śledzonego za pomocą radaru, polegający na zaznaczeniu kilku (minimum dwóch) pozycji obiektu, wykreśleniu na ich podstawie wektora ruchu względnego i odjęciu wektora ruchu własnego. 
Początkowo realizowany ręcznie, przez kreślenie na specjalnych arkuszach lub na nakładce na ekran radaru (rzutnik refleksyjny), obecnie coraz częściej prowadzony przez specjalny komputer ARPA.

</doc>
<doc id="708028" url="https://pl.wikipedia.org/wiki?curid=708028" title="Klemens Bolesławiusz">
Klemens Bolesławiusz

Klemens Bolesławiusz znany także jako "Clemens Boleslavius (Bolesłavius), Bolesławczyk" (ur. w 1625 prawdopodobnie w Bolesławiu, zm. 2 lutego 1689 w Kaliszu) – polski pisarz religijny, poeta, kaznodzieja i tłumacz.
Życiorys.
Pełnił funkcje lektora, tj. profesora studium zakonnego reformatów oraz był kaznodzieją. Sprawował różne urzędy zakonne: ok. 1664 był gwardianem góreckim, w latach 1667-1671 i 1683-1686 był definitorem. Zmarł w podeszłym wieku, w klasztorze kaliskim.
Działalność literacka.
Napisał "Przeraźliwe echo trąby ostatecznej", w którym to utworze zawarł wizję Sądu Ostatecznego (m.in. wyrównanie niesprawiedliwości, którą człowiek napotyka w życiu ziemskim, przekonanie o wiecznych cierpieniach sprawców krzywd). Dzieło to stało się bardzo popularne i do 1886 było 18-krotnie wznawiane.

</doc>
<doc id="708031" url="https://pl.wikipedia.org/wiki?curid=708031" title="Automatic Radar Plotting Aid">
Automatic Radar Plotting Aid

ARPA (ang. "Automatic Radar Plotting Aid") – komputer wbudowany w radar, prowadzący automatycznie nakres radarowy. Pozwala na jednoczesne śledzenie wielu obiektów (w zależności od rozwiązania kilku do kilkuset), obliczenie parametrów ich ruchu oraz możliwości kolizji. W zależności od rozwiązania i ustawień może pokazywać dane na ekranie radaru w formie graficznej lub tekstowej.

</doc>
<doc id="708033" url="https://pl.wikipedia.org/wiki?curid=708033" title="Carlo Rubbia">
Carlo Rubbia

Carlo Rubbia (ur. 31 marca 1934) – włoski fizyk, laureat nagrody Nobla w dziedzinie fizyki.
Życiorys.
Urodził się w Gorycji, małym włoskim mieście. Po szkole średniej studiował fizykę na Scuola Normale w Pizie. W roku 1958 rozpoczął pracę badawczą na Columbia University w Laboratorium Nevis, gdzie zdobył doświadczenie i zapoznał się z budową i działaniem akceleratorów cząstek.
Około roku 1960, powrócił do Europy, zainteresowany nowo założonym ośrodkiem naukowo-badawczym CERN, gdzie pracował nad eksperymentami dotyczącymi struktury słabych oddziaływań. W roku 1970 został mianowany profesorem fizyki na Uniwersytecie Harvarda, jednak mimo to kontynuował częste podróże do Europy. W roku 1976 zasugerował dostosowanie supersynchrotronu protonowego, należącego do CERN-u, do zderzeń protonów z antyprotonami, zachodzących w jednym kręgu, i tym samym powstanie pierwszej na świecie „fabryki antyprotonów”. Zderzacz rozpoczął działanie w roku 1981, a w roku 1983 został „wyprodukowany” bozon W. Kilka miesięcy później udało się zaobserwować nawet „bardziej ulotne” cząstki Z.
W kolejnym roku (1984) Carlo Rubbia oraz Simon van der Meer otrzymali Nagrodę Nobla w dziedzinie fizyki. Był to jeden z najkrótszych w historii przedziałów czasowych pomiędzy dokonaniem odkrycia a przyznaniem nagrody.
Carlo Rubbia wykładał również na włoskim Uniwersytecie w Pawii i był konsultantem Romano Prodiego do spraw energetyki. Jest członkiem honorowym wielu towarzystw naukowych, została mu dedykowana planetoida (8398) Rubbia. 30 sierpnia 2013 roku został mianowany, w uznaniu zasług, przez prezydenta Giorgio Napolitano dożywotnim senatorem.
Od roku 1991 jest również członkiem zagranicznym PAN (Wydział III). 10 listopada 1993 roku został odznaczony Krzyżem Komandorskim Orderu Zasługi Rzeczypospolitej Polskiej.

</doc>
<doc id="708034" url="https://pl.wikipedia.org/wiki?curid=708034" title="Krzysztof Baran (ur. 1960)">
Krzysztof Baran (ur. 1960)

Krzysztof Jacek Baran (ur. 26 lipca 1960 w Warszawie) – polski piłkarz grający na pozycji napastnika, reprezentant kraju.
Karierę rozpoczął jako szesnastolatek w Gwardii Warszawa w II lidze, z którą awansował do Ekstraklasy. W 1983 roku przeniósł się do ŁKS Łódź a w 1987 do Górnika Zabrze, z którym wywalczył w 1988 r. mistrzostwo Polski i Superpuchar Polski. W 1989 roku wyjechał do Grecji, gdzie grał w AE Larisa, a po powrocie do kraju we Włókniarzu Pabianice, po czym zakończył karierę zawodniczą. Następnie przez pewien czas był trenerem młodzieży w RKS Łódź. 
Mieszka w Łodzi w dzielnicy Łódź Górna. Ma pięcioro dzieci – Roberta, Katarzynę, Rafała, Aleksandrę i Martę.
Reprezentacja Polski.
W 1978 z Reprezentacją Polski U-18 zajął trzecie miejsce nieoficjalnych mistrzostw Europy. Rok później na młodzieżowych MŚ w Japonii był czwarty. Debiutował w kadrze A 25 stycznia 1981 w Tokio w wygranym (2:0) meczu z Japonią. Strzelec dwóch bramek w meczu z Urugwajem w Montevideo (1986) zremisowanym 2-2.
Bilans: Krzysztof Baran w reprezentacji zdobył 4 gole w 10 meczach.

</doc>
<doc id="708036" url="https://pl.wikipedia.org/wiki?curid=708036" title="Tété">
Tété

Tété (ur. 25 czerwca 1975), muzyk tworzący w języku francuskim, pochodzący z Senegalu.

</doc>
<doc id="708040" url="https://pl.wikipedia.org/wiki?curid=708040" title="Open Unified Process">
Open Unified Process

Open Unified Process (OpenUP) – część Eclipse Process Framework (EPF), rozwijanego poprzez "Eclipse open source organization". Dostarcza zbioru dobrych praktyk opracowanych przez głównych teoretyków oprogramowania oraz społeczność programistów, który pokrywa szeroki zbiór zapotrzebowań. 
OpenUP zachowuje podstawowy charakter Rational Unified Process, w tym: 
Najbardziej lekka i zwinna (Agile) forma OpenUP: OpenUP/Basic, jest przeznaczona dla małych zespołów zainteresowanych metodykami zwinnymi. Małe zespoły składają się z 3 do 6 osób i opracowują projekty o czasie trwania od 3 do 6 miesięcy.

</doc>
<doc id="708041" url="https://pl.wikipedia.org/wiki?curid=708041" title="Bąki (województwo dolnośląskie)">
Bąki (województwo dolnośląskie)

Bąki – wieś w Polsce położona w województwie dolnośląskim, w powiecie wrocławskim, w gminie Kobierzyce.
W latach 1975–1998 miejscowość administracyjnie należała do województwa wrocławskiego.

</doc>
<doc id="708042" url="https://pl.wikipedia.org/wiki?curid=708042" title="PMM">
PMM



</doc>
<doc id="708048" url="https://pl.wikipedia.org/wiki?curid=708048" title="Wesley Sonck">
Wesley Sonck

Wesley Sonck (ur. 9 sierpnia 1978 w Ninove) – belgijski piłkarz występujący na pozycji napastnika.
Kariera klubowa.
Wesley Sonck zawodową karierę rozpoczynał w 1996 roku w RWD Molenbeek, jednak w jego barwach zadebiutował dopiero w sezonie 1997/1998. W 1998 roku Belg przeniósł się do Germinalu Ekeren, którego nazwa została później zmieniona na Germinal Beerschot Antwerpia. Przez dwa sezony spędzone w tym zespole Sonck rozegrał 60 meczów i strzelił osiemnaście bramek. W letnim okienku transferowym w 2000 roku belgijski napastnik podpisał kontrakt z KRC Genk. W 2002 roku sięgnął z nim po tytuł mistrza kraju oraz zdobył krajowy superpuchar. Przez trzy lata spędzone w drużynie z Genku Sonck dwa razy został królem strzelców belgijskiej ekstraklasy - w sezonie 2001/2002 zdobywając 30, a w sezonie 2002/2003 23 bramki (tyle samo co Cédric Roussel). Świetna skuteczność sprawiła, że latem 2003 roku Sonck za około pięć milionów euro odszedł do Ajaksu Amsterdam. W debiutanckim sezonie w 29 występach zaliczył dziewięć trafień, a podczas kolejnych rozgrywek został wypożyczony do Borussii Mönchengladbach. Dwa miesiące po przybyciu do nowego zespołu choroba nerek wykluczyła go z gry do końca sezonu 2004/2005. W późniejszym czasie Belg na stałe dołączył do ekipy „Die Fohlen”, jednak znów prześladowały go problemy zdrowotne. Latem 2005 roku doznał złamania trzech żeber i do gry powrócił dopiero pół roku później podczas przegranego 3:1 pojedynku z Bayernem Monachium. Na początku sezonu 2006/2007 wychowanek RWD Molenbeek doznał urazu kolana, przez który musiał pauzować przez trzy miesiące. Po zakończeniu ligowych rozgrywek Sonck powrócił do kraju i został zawodnikiem Club Brugge. W drużynie ze Stadionu Jana Breydela tworzył duet napastników z François Sterchele, który 8 maja zginął w wypadku samochodowym. W 2010 roku przeszedł do Lierse SK. Następnie grał w Waasland-Beveren i KE Appelterre-Eichem
Kariera reprezentacyjna.
W reprezentacji Belgii Sonck zadebiutował 2 czerwca 2001 roku w przegranym 3:1 spotkaniu z Łotwą. Następnie Robert Waseige powołał go do 23-osobowej kadry na Mistrzostwa Świata 2002. Na boiskach Korei Południowej i Japonii Belgowie dotarli do 1/8 finału, w której zostali wyeliminowani przez późniejszych triumfatorów turnieju - Brazylijczyków. Sonck na mistrzostwach pełnił rolę rezerwowego, jednak zagrał w każdym z czterech meczów. W zwycięskim 3:2 pojedynku grupowym z Rosją w 78 minucie zdobył bramkę na 2:1.

</doc>
<doc id="708056" url="https://pl.wikipedia.org/wiki?curid=708056" title="Korona moskiewska">
Korona moskiewska

Korona moskiewska – prywatna korona Wazów wykonana ok. 1610 roku na zlecenie Zygmunta III Wazy po zwycięstwie armii polskiej nad armią kniazia Dymitra Szujskiego i zajęciu przez hetmana Stanisława Żółkiewskiego Moskwy. Korona, która miała posłużyć do koronacji królewicza Władysława Wazy na cara rosyjskiego.
Historia.
Pierwotnie miała być koroną carską Zygmunta III Wazy, gdy jednak Duma Bojarska zadecydowała, że nowym władcą Rosji będzie Władysław Waza zmieniono jej przeznaczenie i przygotowano ją dla polskiego królewicza. Po utracie przez Polaków Moskwy w 1612 roku insygnium to niewykorzystane, trafiło do prywatnego skarbca króla. W 1632 roku po śmierci Zygmunta III Wazy odziedziczył ją Władysław IV Waza. Była w jego posiadaniu do 1648 roku. Później stała się własnością Jana II Kazimierza Wazy, który miał jako wykonawca testamentu swojego poprzednika przekazać ją państwu. Nowy król nie uszanował jednak woli brata i nakazał przetopić insygnium na monety. Zniszczenie "korony Moskiewskiej" bez zgody parlamentu stało się przyczyną afery sejmowej, która ciągnęła się latami. Sejm nie przyjmował do wiadomości faktu jej zniszczenia i naciskał na monarchę, aby oddał zagrabiony klejnot. Do kulminacji sprawy doszło, gdy Jan II Kazimierz Waza zdecydował się abdykować. Aby dalej nie drażnić Sejmu i zabezpieczyć swoje dochody król postanowił rozliczyć się z państwem i oddać mu substytut zniszczonej "korony Moskiewskiej". Ok. 1668 roku zlecił wykonanie warszawskiemu złotnikowi Tobiaszowi Rychterowi, nowego insygnium, które jako "korona Moskiewska" trafiło do Skarbca Koronnego na Wawelu w 1674 roku. Nowe insygnium znajdowało się tam do końca XVII wieku. W 1700 roku stało się częścią zastawu Rzeczypospolitej, który był wynikiem pertraktacji i kompromisu między Augustem II Mocnym, a Fryderykiem III o roszczenia elektora brandenburskiego w sprawie sum pieniężnych, które utraciły Prusy w czasie potopu szwedzkiego. Na początku XVIII wieku korona trafiła do Berlina.
"Korona Moskiewska" nigdy nie została wykupiona i była przechowywana w skarbcu Hohenzollernów do III. rozbioru Polski. W 1809 podobnie jak i inne polskie regalia królewskie została przekazana do zniszczenia i przetopiona.
Opis.
"Korona Moskiewska" była złożona z obręczy z kwiatonami, zamknięta dwoma skrzyżowanymi kabłąkami z globem i krzyżykiem na szczycie, w całości wysadzana kamieniami szlachetnymi. Jej "kopia" była natomiast zupełnie niepodobna do oryginału. Była to korona barokowa, z obręczą, z której wystawało sześć kwiatonów ozdobionych szafirami i perłami, pokryta zieloną emalią, zamknięta sześcioma kabłąkami, zdobionymi przez perły, zwieńczona wielkim kulistym szafirem i krzyżykiem z diamentów.

</doc>
<doc id="708060" url="https://pl.wikipedia.org/wiki?curid=708060" title="Eclipse Process Framework">
Eclipse Process Framework

Eclipse Process Framework (EPF) – projekt o otwartym kodzie źródłowym (open source) zarządzany przez fundację Eclipse Foundation. W projekcie Eclipse ulokowany on jest w głównej kategorii: Eclipse Technology Project. Ma on dwa cele: 

</doc>
<doc id="708062" url="https://pl.wikipedia.org/wiki?curid=708062" title="Mike Chapman">
Mike Chapman

Mike Chapman (ur. 15 kwietnia 1947 w Queenslandzie, Australia) – australijski producent muzyczny i autor piosenek.
Współtwórca, z Nicky Chinnem, wielu przebojów w latach 70. Pisał m.in. dla: Suzi Quatro („Can The Can”, „48 Crash”, „Daytona Demon”, „Devil Gate Drive”, „Stumblin' In”), Mud („Tiger Feet”, „Lonely This Christmas”), Sweet („Blockbuster”, „Ballroom Blitz”, „Little Willy”, „Wig-Wam Bam”, „Hell Raiser”, „Teenage Rampage”), Smokie („Don't Play Your Rock'n'Roll to Me”, „If You Think You Know How to Love Me”, „I'll Meet You at Midnight”, „Living Next Door to Alice”, „Lay Back in the Arms of Someone”), Hot Chocolate, The Arrows, Exile.
Po rozstaniu się z Chinnem był producentem albumów Blondie i The Knack.

</doc>
<doc id="708063" url="https://pl.wikipedia.org/wiki?curid=708063" title="Mike Chapmann">
Mike Chapmann



</doc>
<doc id="708065" url="https://pl.wikipedia.org/wiki?curid=708065" title="Nicky Chinn">
Nicky Chinn

Nicky Chinn (ur. 16 maja 1945 w Londynie) – angielski producent muzyczny i autor piosenek.
Współtwórca, z Mike Chapmanem, wielu przebojów w latach 70. Pisał m.in. dla: Suzi Quatro („Can The Can”, „48 Crash”, „Daytona Demon”, „Devil Gate Drive”, „Stumblin' In”), Mud („Tiger Feet”, „Lonely This Christmas”), Sweet („Blockbuster”, „Ballroom Blitz”, „Little Willy”, „Wig-Wam Bam”, „Hell Raiser”, „Teenage Rampage”), Smokie („Don't Play Your Rock'n'Roll to Me”, „If You Think You Know How to Love Me”, „I'll Meet You at Midnight”,„Living Next Door to Alice”, „Lay Back in the Arms of Someone”), Mud, Hot Chocolate, The Arrows, Exile.

</doc>
<doc id="708066" url="https://pl.wikipedia.org/wiki?curid=708066" title="Gotfryd Semper">
Gotfryd Semper



</doc>
<doc id="708067" url="https://pl.wikipedia.org/wiki?curid=708067" title="Lubay">
Lubay

Lubay, dj lubay, właśc. Michał Piotr Maksymilian Lubiszewski (ur. 1971 w Warszawie) – polski muzyk, producent muzyczny, DJ, tłumacz, scenarzysta, grafik, redaktor i twórca multimedialny.
Życiorys.
W połowie lat 80. rozpoczynał przygodę z muzyką w pochodzącym z Grochowa zespole "RedAktors", działającym w Domu Kultury Kamionek. W 1986 stworzył swój pierwszy własny skład "Melkior". W 1989 wyemigrował z Polski do Austrii. W Wiedniu przez kilka lat współtworzył grupę "JFK (Joint Freak Kommando)", grającą muzykę electro-rockową.
Od 1995 wydaje muzykę pod szyldem "home+soul production". W połowie lat 90. rozpoczął współpracę z kolektywem Ticket Must Be Performation, który przekształcił się w zespół Transmisja. W 1996 wrócił do Polski, aby na stałe działać w Transmisji. W 1999 otrzymał od Jarosława Guły (obecnie CDQ) propozycję inicjacji klubu muzycznego o nazwie "Piekarnia".
W 2000 wyprodukował EP pod roboczym tytułem "In the Way of Anna" z wierszami Wisławy Szymborskiej, recytowanymi osobiście przez poetkę. W 2003 współtworzył wraz z VJ sw_jerzym projekt beat-pixel stanowiący połączenie improwizacji audio &amp; video na żywo. W 2005 nagrał dwupłytowy materiał "Dub me forward". W połowie 2006 reaktywował na krótko działalność zespołu Stage of Unity z Kristafarim, wracając do gry na gitarze basowej.
Po powrocie na scenę muzyczną w 2005 wyprodukował szereg dubowych remiksów utworów różnorodnych wykonawców, m.in. Depeche Mode ("Enjoy the silence – jazzdub rmx"), System of a Down ("Deconstructing System EP"), Reni Jusis ("Kiedyś Cię znajdę – dub remixes"), Kerd ("PaVilon – dub lounge rmx"), a także remiks utworu "Jah jest prezydentem" ("Bengali Mix") dla zaprzyjaźnionego Vavamuffin, wydany w na płycie CD "Dubang!" w 2006.
W 2006 rozpoczął współpracę z telewizją, biorąc udział w projekcie filmowym o europejskiej kulturze wina na zlecenie TVP.
Od września 2006 redaktor naczelny popularno-naukowego magazynu "Galileo", emitowanego na antenie TV4 (ponad 350 odcinków + 50 odcinków "Galileo Extra"), który swą premierę miał 1 kwietnia 2007 i zbierał milionową widownię przed telewizorami.
W drugiej połowie 2006 stworzył grupę "Czarny Lew", której członkowie wywodzili się ze środowiska klubu o tej samej nazwie na warszawskim Powiślu. "Czarny Lew" zagrał kilka koncertów (występ na UW został wydany na DVD) oraz zarejestrował kilka utworów studyjnych. We wrześniu 2007 grupa została rozwiązana, a Lubay związał się z zespołem Sedativa.
24 marca 2010, nakładem warszawskiego wydawnictwa Axis Mundi ukazała się biografia Rity Marley, wdowy po Bobie Marleyu, pod tytułem "No Woman No Cry: Moje życie z Bobem Marleyem", w przekładzie (z dodatkiem autorskich przypisów do pierwszego polskiego wydania) Lubaya.
Lubay jest także autorem jednego z remiksów, opublikowanych na płycie Mariki "Put Your Shoes On / Off" (EMI 2010) o tytule "Uplifted Talkdown (Lubay RMX)", stanowiącym luźną interpretację premierowego singla "Uplifter".

</doc>
<doc id="708068" url="https://pl.wikipedia.org/wiki?curid=708068" title="Daniel Van Buyten">
Daniel Van Buyten

Daniel Van Buyten (wym. []; ur. 7 lutego 1978 w Chimay) – belgijski piłkarz, grający na pozycji obrońcy.
Pochodzi z rodziny o tradycjach sportowych: jego ojciec był zapaśnikiem. On sam uzyskał przydomek "Big-Dan", ponieważ uważany był za jednego z najlepszych obrońców w Bundeslidze.
Życiorys.
Kariera klubowa.
Grający na pozycji środkowego obrońcy prawie dwumetrowy (197 cm) van Buyten karierę rozpoczął występami w belgijskim SC Charleroi. Łącznie rozegrał tam 19 spotkań i strzelił jedną bramkę.
Następny sezon rozpoczął już w barwach klubu Standard Liège. Strzelił 3 bramki w 28 meczach, a w kolejnym sezonie (2000/01) już 4 w 29.
Van Buyten dołączył do Olympique Marsylia latem 2001 roku, opuszczając jednocześnie belgijską drużynę Standard Liège, w której grał od 1999 roku. W Olympique Marsylia Daniel spędził dwa i pół sezonu. 31 stycznia 2004 zgodził się na krótkoterminową umowę wypożyczenia do Manchester City, podpisując kontrakt z klubem Premier League do końca sezonu. Wypożyczenie Van Buytena okazało się sukcesem, gdyż przez pół sezonu spędzonego w Anglii, zebrał wiele pochwał od swojego menedżera, a szczególnie za jego występ przeciwko Chelsea. Ale były menedżer Kevin Keegan przyznał, że „Nie sądzę, żebyśmy zatrzymali go na koniec sezonu, ponieważ czuję, że trafi wtedy do dużego klubu”. Po latach Daniel Van Buyten określił wypożyczenie do Manchesteru City za „najgorszą w swojej karierze”.
Wrócił do Marsylii pod koniec sezonu. Postanowił nie zostawać we Francji i w czerwcu 2004 roku przeniósł się do Niemiec, Hamburger SV, aby zastąpić odchodzącego kapitana Nico-Jana Hoogmę, zgadzając się na czteroletnią umowę. W Hamburgu zaliczył 61 występów w najwyższej klasie rozgrywkowej.
W czerwcu 2006 Bayern Monachium ogłosił, że do klubu przejdzie Daniel Van Buyten z Hamburga i podpisał z nim kontrakt na sezon 2009–10. Van Buyten miał bardzo udany pierwszy sezon w bawarskim klubie, tworząc efektywne partnerstwo z innym środkowym obrońcą, z Lúcio. Van Buyten strzelił swojego pierwszego gola dla Bayernu przeciwko Energie Cottbus, 9 grudnia 2006, zdobywając zwycięską bramkę w wygranym meczu 2:1 dla Die Roten. Van Buyten strzelił następnie drugiego gola dla klubu 26 stycznia 2007 r., wyrównując na 1:1, jednak Bayern przegrał z Borussią Dortmund wynikiem 3:2.
3 kwietnia 2007 przeciwko A.C. Milan w pierwszym meczu ćwierćfinału Ligi Mistrzów UEFA, Van Buyten strzelił dwie bramki na wyjeździe, aby wyrównać mecz i dać Bayernowi Monachium przewagę na wyjeździe remisem. W tym spotkaniu strzelił dwa gole lewą nogą, raz w 78. minucie wyprowadził Bayern na 1:2, a następnie strzelił bramkę z woleja.
W dniu 4 lutego 2010 roku Bayern Monachium ogłosił, że Van Buyten podpisał nowy kontrakt, na którego mocy zostanie w klubie do 2012 roku. W drugiej połowie sezonu 2010-11 Van Buyten spadł głównie na ławkę rezerwowych, ale odzyskał miejsce w składzie pod koniec sezonu. Był obecny od początku meczu z FC St. Pauli 11 maja 2011 r., strzelając gola w zwycięstwie 8:1, które skazało drużynę z Hamburga na spadek do 2. Bundesligi.
17 grudnia 2011 roku w meczu Bayern Monachium z FC Köln Van Buyten uderzył z rzutu wolnego tak mocno, że piłka pękła. W dniu 30 kwietnia 2012 roku Van Buyten podpisał roczną umowę przedłużającą jego pobyt w Monachium.
Pomimo przybycia środkowego obrońcy Dantego z Borussii Mönchengladbach latem 2012 r. Van Buyten stał się integralnym członkiem zaplecza Bawarczyków podczas kampanii 2012–2013, co było częścią trzyosobowej rotacji w centrum obrony z Dante i Jérôme Boateng. 6 kwietnia 2013 roku, po porażce 1:0 z Eintrachtem Frankfurt dzięki bramce Bastiana Schweinsteigera, Van Buyten świętował swoje trzecie mistrzostwo Bundesligi z Bayernem, zdobywając 23. tytuł mistrzowskiego klubu. Van Buyten rozegrał pełne 90 minut w wygranym 3:0 rewanżowym meczu półfinałowym z mistrzem Hiszpanii – Barceloną. 1 maja, odniósł spektakularne zwycięstwo 7:0 w dwumeczu półfinałowym i zagwarantowane miejsce w finale Ligi Mistrzów z Borussią Dortmund, przeciwnikiem z Bundesligi. Van Buyten został pierwszym belgijskim zawodnikiem w finale Ligi Mistrzów, jednocześnie ją wygrywając przy wyniku 1:0 po bramce Arjena Robbena. Sam Van Buyten w finale nie zagrał.
Po silnych powiązaniach z Monako, Van Buyten podpisał kolejne przedłużenie kontraktu z Bayernem Monachium na rok. Będąc członkiem drużyny pod wodzą trenera Pepa Guardioli i mimo strzelenia gola przeciwko Werderowi Bremie, podobno Van Buyten dołączył do FC Köln na podstawie umowy przed zawarciem kontraktu, chociaż klub temu zaprzeczył. Po zakończeniu sezonu klub nie przedłużył kontraktu, zostawiając mu wolnego agenta do podpisania kontraktu z innym klubem. Belgijski klub Anderlecht zaproponował mu dwuletni kontrakt w sierpniu 2014 r., ale odrzucił go, stwierdzając, że przeszedł na emeryturę i wycofał się z piłki nożnej.
Kariera reprezentacyjna.
Van Buyten został powołany do reprezentacji Belgii w 2001 roku, a swój pierwszy występ w reprezentacji Belgii zaliczył 28 lutego 2001 roku przeciwko San Marino w meczu eliminacyjnym Mistrzostw Świata FIFA 2002, zaczynając od zwycięstwa 10:1 nad przeciwnikiem. Jego pierwszy gol dla reprezentacji narodowej padł już w drugim występie, zdobywając wyrównującą bramkę w remisie 2:2 ze Szkocją 24 marca 2001 r., zdobywając kluczowy punkt dla dziesięcioosobowej kadry Belgii w kwalifikacjach do Mistrzostw Świata.
Po dobrych występach w Marsylii młody obrońca znalazł się w 23-osobowym składzie na Mistrzostwa Świata 2002 w Korei Południowej i Japonii. Rozegrał pełne spotkanie w belgijskim meczu otwarcia turnieju, jego drużyna zremisowała 2:2 ze współgospodarzami Japonią, 4 czerwca. W drugim meczu grupowym Belgia zremisowała 1:1 z Tunezją 10 czerwca, ale Van Buyten był na ławce rezerwowej Belgów. Daniel pomógł Belgii odnieść pierwsze zwycięstwo w turnieju i tym samym awansować do fazy pucharowej, zatrzymując atak Rosji i zapewniający zwycięstwo 3:2. Zajmując drugie miejsce w grupie, Belgia miała ciężkie spotkanie przed sobą z czterokrotnymi mistrzami świata – Brazylią. Pomimo dzielnego wysiłku Van Buyten i jego kolegów z zespołu skłonili się w 1/8 finału, gdy duet Rivaldo i Ronaldo doprowadził Brazylię do 2–0 wygranych. Mieszkańcy Ameryki Południowej ostatecznie zdobyli tytuł mistrza po wygranej z Niemcami w finale 30 czerwca również 2:0.
Po imponującym występie Belgii na Mistrzostwach Świata w Japonii i Korei Południowej, wiele oczekiwano od tego małego kraju w fazie kwalifikacyjnej turnieju UEFA Euro 2004. Belgia znalazła się w Puli A wśród najlepszych drużyn w federacji europejskiej. Van Buyten zagrał we wszystkich ośmiu meczach eliminacyjnych dla reprezentacji narodowej, ale Belgii nie udało się awansować do turnieju finałowego, tracąc drugie miejsce w grupie.
11 lutego 2009 roku strzelił dwie bramki, gdy Belgowie wygrali ze Słowenią 2:0 w towarzyskim spotkaniu. Siedem miesięcy później, 9 września, Van Buyten strzelił jedynego gola, kiedy Belgia przegrała po rozczarowującej porażce 2:1 z niską w rankingu Armenią w eliminacjach do Mistrzostw Świata FIFA. Strata oznaczała, że Belgia straciła nadzieję na awans do Mistrzostw Świata 2010 w RPA, a trener Franky Vercauteren zrezygnował kilka minut po ostatnim gwizdku.
W kwalifikacjach do Euro 2012 Belgia znalazła się w grupie A, podobnie jak Niemcy, Turcja i Austria. Obrońca Bayernu strzelił bramkę przeciwko Turcji 7 września 2010 r., Ale pomimo jego najlepszych starań Belgia przegrała 3:2, gdy kapitan zespołu Vincent Kompany został wyrzucony z boiska za dwa przewinienia.
Van Buyten ponownie był integralnym członkiem Belgów w kolejnej kampanii kwalifikacyjnej, w której wystąpił w siedmiu z dziesięciu meczów eliminacyjnych dla tego kraju. Belgia ledwo opuściła kwalifikacje do rundy playoff, kończąc dwa punkty za Turcją, przegrywając 3-1 z Niemcami w ostatniej rundzie kwalifikacyjnej 11 października 2011 r.
W kwalifikacjach do Mistrzostw Świata 2014, weteran obrońców rozegrał pięć występów, podczas gdy Belgia osiągnęła swój pierwszy turniej od 12 lat.
W dniu 13 maja 2014 roku Van Buyten został powołany do kadry Belgii na Mistrzostwa Świata 2014 w Brazylii. Był jedynym graczem w drużynie, który grał wcześniej na dużym turnieju. W wieku 36 lat rozpoczął pierwszy mecz zespołu w turnieju, wygrywając 2:1 z Algierią w Belo Horizonte. Van Buyten rozegrał wszystkie mecze na Mundialu w Brazylii. Po porażce z Argentyną obiecał, że Euro 2016 pójdzie lepiej w wykonaniu drużyny i jego samego. Obietnicy nie dotrzymał, gdyż kilka dni później ogłosił zakończenie kariery zarówno reprezentacyjnej, jak i klubowej.
Kariera trenerska.
Od sierpnia 2015 roku pełnił role wiceprezesa, asystenta prezydenta oraz doradcę w klubie Standard Liège. Funkcję tę, pełnił do 2017 roku.

</doc>
<doc id="708069" url="https://pl.wikipedia.org/wiki?curid=708069" title="Hejking">
Hejking

Hejking (Heinkink, Hekling) herbu Heyking (ur. ?, zm. 26 sierpnia 1672 w Kamieńcu Podolskim) – major artylerii na żołdzie Rzeczypospolitej, szlachcic kurlandzki. 
Postać Hejkinga była pierwowzorem Ketlinga w powieści "Pan Wołodyjowski" Henryka Sienkiewicza.
Życiorys.
Dowodził artylerią zamkową i miejską w czasie obrony Kamieńca Podolskiego przed wojskami tureckimi w 1672 roku. Gdy po dwunastodniowej obronie twierdza poddała się, Hejking, nie chcąc doprowadzić do wydania zamku w ręce wroga, według niektórych relacji, podpalił 200 beczek prochu i spowodował wysadzenie Baszty Czarnej na Zamku Górnym, zabijając przy tym 800 ludzi. Wśród jego ofiar był także stolnik przemyski Jerzy Wołodyjowski.
Do dzisiaj niejasne są pobudki jego czynu. Współcześni tłumaczyli jego postępowanie poczuciem honoru i rozpaczą po kapitulacji. Biskup kamieniecki Wespazjan Lanckoroński sądził, że Hejking chciał w ten sposób zatrzeć ślady malwersacji w powierzonej mu zbrojowni. Nie można jednak wykluczyć, że wybuch spowodowała nieostrożność pijanych żołnierzy (była to jednak oficjalna wersja podana Turkom dla uśpienia ich podejrzliwości co do celowego złamania warunków kapitulacji). Nie jest też wykluczone przypadkowe zaprószenie prochu (według Cypriana Tomaszewicza).

</doc>
<doc id="708070" url="https://pl.wikipedia.org/wiki?curid=708070" title="Kâmpóng Cham">
Kâmpóng Cham

Kâmpóng Cham (khm. ក្រុងកំពង់ចាម) – miasto w środkowej Kambodży, nad rzeką Mekong, stolica prowincji Kâmpóng Cham.
Liczba mieszkańców w 2012 roku wynosiła ok. 119 tys.

</doc>
<doc id="708071" url="https://pl.wikipedia.org/wiki?curid=708071" title="Hekling">
Hekling



</doc>
<doc id="708072" url="https://pl.wikipedia.org/wiki?curid=708072" title="Kâmpóng Chhnăng">
Kâmpóng Chhnăng

Kâmpóng Chhnăng (khm. ក្រុងកំពង់ឆ្នាំង) – miasto w środkowej Kambodży, nad rzeką Tônlé Sab, stolica prowincji Kâmpóng Chhnăng.
Liczba mieszkańców w 2003 roku wynosiła ok. 25 tys.

</doc>
<doc id="708073" url="https://pl.wikipedia.org/wiki?curid=708073" title="…And You Will Know Us by the Trail of Dead">
…And You Will Know Us by the Trail of Dead

…And You Will Know Us by the Trail of Dead – pochodząca z Teksasu grupa indierockowa, utworzona w roku 1994 przez Jasona Reece oraz Conrada Keely. Pozostali członkowie zespołu to: Kevin Allen, Danny Wood oraz Doni Schroader.

</doc>
<doc id="708074" url="https://pl.wikipedia.org/wiki?curid=708074" title="Kâmpóng Thum">
Kâmpóng Thum

Kâmpóng Thum (khm. ក្រុងកំពង់ធំ) – miasto w środkowej Kambodży, nad rzeką Sen, stolica prowincji Kâmpóng Thum; według danych szacunkowych na rok 2009 liczy 20 530 mieszkańców.

</doc>
<doc id="708075" url="https://pl.wikipedia.org/wiki?curid=708075" title="Dom przedpogrzebowy w Gliwicach">
Dom przedpogrzebowy w Gliwicach

Dom przedpogrzebowy w Gliwicach – zabytkowy budynek z 1903 roku znajdujący się w Gliwicach przy ulicy księcia Józefa Poniatowskiego 14 (przy Nowym Cmentarzu Żydowskim, w sąsiedztwie Cmentarza Lipowego) zwany Małą Synagogą.
Historia.
Budynek zaprojektował wiedeński architekt Max Fleischer. Wykonawcą była firma budowlana Juliusa Scheera z Gliwic, pracami budowlanymi kierowali: Johann Miedel (architekt), Andreas Holzenpfeil i Oskar Stanjura . 15 listopada 1903 roku miało miejsce uroczyste otwarcie i poświęcenie cmentarza wraz z budynkami. Podczas II wojny światowej w budynku mieścił się magazyn wojskowy. W 2007 Dom Przedpogrzebowy został przekazany przez gminę żydowską miastu Gliwice. Obecnie, po przeprowadzonych w latach 2012-2016 pracach remontowo-konserwatorskich, mieści się tu Dom Pamięci Żydów Górnośląskich (oddział Muzeum w Gliwicach).
Architektura.
Dom przedpogrzebowy zbudowany jest z czerwonej cegły i prezentuje styl neogotycki. Składa się on z hali głównej (wymiary: 10,5 m na 17,6 m, wysokość: 10 m), w której na posadzce ułożony jest ornament z czarno-białych płytek ceramicznych. Dłuższe ściany podzielone są na trzy części filarami przyściennymi, które wspierają sklepienie krzyżowo-żebrowe. Sklepienie ozdobione jest malowidłem przedstawiającym gwiaździste niebo. W ścianach szczytowych hali znajdują się dwa monumentalne okna witrażowe.
Hala była połączona szerokimi drzwiami z przedsionkiem, którym przechodzono z ulicy na cmentarz. Po przeciwnej stronie przedsionka ulokowana była kostnica służąca do przechowywania i obmywania zwłok. W budynku znajdowały się także pomieszczenia mieszkalne (przeznaczone dla strażnika cmentarnego i jego pomocnika), kancelaria, pokój dla rabina oraz kotłownia (w piwnicy).

</doc>
<doc id="708079" url="https://pl.wikipedia.org/wiki?curid=708079" title="Vincent Kompany">
Vincent Kompany

Vincent Jean Mpoy Kompany (wym. [], ur. 10 kwietnia 1986 w Uccle) – belgijski piłkarz kongijskiego pochodzenia. 
Występował na pozycji obrońcy, reprezentant Belgii. Brązowy medalista Mistrzostw Świata 2018.
Jego matka jest Belgijką, a ojciec Kongijczykiem. Zdobył wiele nagród, w tym Złotego Buta dla najlepszego piłkarza ligi belgijskiej.
Kariera klubowa.
Vincent Kompany jest wychowankiem Anderlechtu, do którego przybył w wieku 17 lat. Jego dobra gra w belgijskim klubie została zauważona w silniejszych ligach europejskich. Interesowały się nim takie kluby jak Arsenal, Inter Mediolan, Real Madryt, Juventus F.C., A.C. Milan czy Olympique Lyon. Z tym ostatnim wiązano największe szanse ponieważ Kompany leczył się w Lyonie po tym jak odniósł kontuzję. Ostatecznie przeszedł za kwotę 8 mln euro do Hamburgeru SV, gdzie zastąpił swojego rodaka Daniela van Buytena.
W sierpniu 2008 przeszedł za kwotę 6 milionów funtów (8,5 mln euro) do Manchesteru City. W barwach Manchesteru zadebiutował 24 sierpnia w meczu z West Hamem United. Został wybrany najlepszym graczem spotkania. 28 września w przegranym 1:2 meczu z Wigan Athletic Kompany zdobył swojego pierwszego gola dla nowej drużyny.
19 maja 2019 roku RSC Anderlecht, którego jest wychowankiem, poinformował, że Kompany wraca do drużyny, gdzie będzie pełnił rolę grającego trenera.
Kariera trenerska.
17 sierpnia 2020 poinformował, że zostanie trenerem Anderlechtu na kolejne cztery sezony. Tego samego dnia, zakończył piłkarską karierę.
Kariera reprezentacyjna.
W reprezentacji Belgii rozegrał 89 meczów i strzelił 4 bramki.

</doc>
<doc id="708080" url="https://pl.wikipedia.org/wiki?curid=708080" title="Brzozowski">
Brzozowski

Brzozowski (forma żeńska: Brzozowska; liczba mnoga: Brzozowscy) – nazwisko polskie.

</doc>
<doc id="708081" url="https://pl.wikipedia.org/wiki?curid=708081" title="Preăh Sihanŭk">
Preăh Sihanŭk

Preăh Sihanŭk (khm. ក្រុងព្រះសីហនុ, hist. Kâmpóng Saôm, Sihanoukville) – miasto w południowej Kambodży, nad Zatoką Tajlandzką, stanowi miasto wydzielone; według danych szacunkowych na rok 2012 liczy 100 856 mieszkańców - siódme co do wielkości miasto kraju.

</doc>
<doc id="708087" url="https://pl.wikipedia.org/wiki?curid=708087" title="Comandante Nicanor Otamendi">
Comandante Nicanor Otamendi

Comandante Nicanor Otamendi – miasto w Argentynie leżące w prowincji Buenos Aires, 35 kilometrów od miasta Miramar.
Według spisu z roku 1991 miasto liczyło 5616 mieszkańców, a w roku 2001 5977 mieszkańców, czyli o 6.4% więcej.
Miasto jest siedzibą klubu piłkarskiego Círculo Deportivo.

</doc>
<doc id="708093" url="https://pl.wikipedia.org/wiki?curid=708093" title="Terence Blanchard">
Terence Blanchard

Terence Blanchard (ur. 13 marca 1962 w Nowym Orleanie w stanie Luizjana) – amerykański trębacz jazzowy i kompozytor muzyki filmowej (często współpracujący ze Spikiem Lee) do takich obrazów jak "25th Hour", "Malcolm X" czy "Plan doskonały".
Terence Blanchard odebrał gruntowne klasyczne wykształcenie: od wczesnego dzieciństwa śpiewał w chórach (jest synem śpiewaka operowego), w wieku pięciu lat uczył się gry na fortepianie, kiedy miał osiem lat zaczął uczyć się gry na trąbce, a od 15 roku życia pobierał lekcje kompozycji w "New Orleans Center of Creative Arts" u słynnego Ellisa Marsalisa. Oprócz tego gry na trąbce uczył się u trębacza jazzowgo Paula Jeffreya i trębacza klasycznego Billa Fieldera na Rutgers University w New Jersey w latach 1980–1982. Od 1980 do 1982 grał w bandzie Lionela Hamptona, a od 1982 do 1986 był członkiem Art Blakey's Jazz Messengers.
Kariera solowa Blancharda rozpoczęła się w roku 1990, kiedy to założył Terence Blanchard Quintet.

</doc>
<doc id="708101" url="https://pl.wikipedia.org/wiki?curid=708101" title="Wojna litewsko-moskiewska (1534–1537)">
Wojna litewsko-moskiewska (1534–1537)

V wojna litewsko-moskiewska – wojna trwająca w latach 1534–1537, pomiędzy Królestwem Polskim, wspieranym przez Wielkie Księstwo Litewskie, a Wielkim Księstwem Moskiewskim.
Wybuch.
W marcu 1532 do Moskwy przybyło poselstwo litewskie Macieja Janowicza i Wasyla Czyża. Zażądali oni zwrotu Smoleńska, godząc się tylko pod tym warunkiem na podpisanie pokoju wieczystego z Wielkim Księstwem Moskiewskim.
25 grudnia 1532 minął termin sześcioletniego zawieszenia broni pomiędzy Moskwą a Polską i Litwą. Przedłużono je do 25 grudnia 1533. Wielki książę Wasyl III rozpoczął przygotowania do nowej operacji zaczepnej, mającej na celu zdobycie Kijowa. Wkrótce jednak umarł i rządy w Moskwie objęła jego żona Helena Glińska, sprawująca regencję w imieniu małoletniego Iwana IV.
Król Polski Zygmunt I Stary, zdecydował się na wojnę z Moskwą w celu odzyskania Smoleńska i Siewierszczyzny. W lutym 1534 uzyskał zgodę sejmu litewskiego na przeprowadzenie działań wojennych przeciwko Moskwie. Sejm polski w Piotrkowie uchwalił też nowe podatki na zaciągnięcie wojsk. Pospolite ruszenie szlachty litewskiej zwołano na 23 maja w Mińsku.
Kampania 1534.
Wojska moskiewskie przeprowadziły koncentrację w rejonie Smoleńska. Wstrzymały jednak dalszy marsz, zagrożone przez najazd, działających w porozumieniu z Polakami Tatarów krymskich.
Na początku sierpnia dwaj wojewodowie moskiewscy Iwan Lacki i Semen Bielski przeszli na stronę litewską z częścią swoich wojsk. Wodzem naczelnym 40-tysięcznych wojsk litewskich został hetman wielki litewski Jerzy Radziwiłł. Oddziały te podzielono na trzy korpusy (w tym jeden osłonowy), operujące na dwóch kierunkach działań.
19 sierpnia korpus wojewody kijowskiego Andrzeja Jakubowicza Niemirowicza i Wasyla Czyża uderzył na Siewierszczyznę.
W tym samym czasie pod Smoleńsk wyruszył korpus Iwana Wiśniowieckiego i Andrzeja Kowerskiego. Rezerwy pod dowództwem Radziwiłła pozostały w Mohylewie.
Korpus Niemirowicza bezskutecznie oblegał Starodub, Homel i Nowogród Siewierski.
We wrześniu wyprowadził uderzenie w głąb Księstwa Moskiewskiego, bijąc wojska moskiewskie w bitwie pod Radohoszczem. Zdobył Radohoszcz, jego zagony dotarły do Czernihowa i Poczepu, których to twierdz jednak nie zdobyły i pod Smoleńskiem połączyły się z korpusem Wiśniowieckiego.
13 września Polacy i Litwini zdobyli Smoleńsk, jednak już wkrótce zmuszeni zostali do wycofania się do Mohylewa.
1 października Zygmunt I był zmuszony rozpuścić pospolite ruszenie, zachowując jedynie 3-tysięczny korpus osłonowy dla obsadzenia pogranicznych twierdz. Szybko wykorzystali to Rosjanie, uderzając na Białoruś, docierając do Witebska. Zagony moskiewskie podeszły nawet do przedmieść Wilna.
W listopadzie Rosjanie przeprowadzili koncentrację nowej 150-tysięcznej armii.
Kampania 1535.
3 lutego 1535 wojska moskiewskie uformowane w trzy armie uderzyły na Białoruś koncentrycznie z dwóch kierunków: ze Smoleńska i Opoczki. Nieliczne załogi litewskie zamknęły się w twierdzach. Rosjanie próbowali wziąć je głodem, niszcząc wsie i zapasy w promieniu 100 km. 14 lutego wojska rosyjskie wkroczyły w głąb Litwy, dochodząc do Mołodeczna. Jednak nie napotkawszy żadnych wojsk litewskich, zagrożone odcięciem wycofały się w kierunku Opoczki.
Wtedy z pomocą Litwinom przyszli Polacy. Sejm polski w Piotrkowie uchwalił nadzwyczajne podatki na przeprowadzenie zaciągu wojska. 10-tysięczne wojska polskie pod wodzą hetmana wielkiego koronnego Jana Tarnowskiego były gotowe do uderzenia. Wojskami zaciężnymi dowodził kasztelan kaliski Andrzej Górka. Wojska moskiewskie dla uprzedzenia operacji wojsk polskich podjęły nieudaną próbę opanowania litewskich twierdz pogranicznych (Mścisławia, Krzyczewa, Mohylewa, Szkłowa, Orszy i Dubrowny).
Nie mogąc uzyskać punktu oparcia na terytorium wroga, Rosjanie w ciągu 3 tygodni zbudowali własną twierdzę Siebież.
Zygmunt I postanowił jednak zaatakować Rosjan na południu. 16 lipca wojska polskie po trzydniowym oblężeniu zdobyły twierdzę w Homlu. 30 lipca rozpoczęły oblężenie Staroduba, jednej z najsilniejszych twierdz moskiewskich. Forteca nie wytrzymała wybuchu podłożonych polskich min. Po udanym szturmie Tarnowski rozkazał ściąć 1 400 moskiewskich obrońców, którzy nie usłuchali wezwania do poddania się. "Podstąpili czarodzieje pod zamek, podkopali się, podsypali złe ziele, podpalili i silny grom wyrwał ścianę." – relacjonował to wydarzenie ruski latopis.
Kampania 1536.
W styczniu 1536 Rosjanie zbudowali Zawołocze, swoją drugą fortecę na terytorium Wielkiego Księstwa Litewskiego.
27 lutego 20-tysięczny korpus wojewodów: kijowskiego Andrzeja Niemirowicza i połockiego Jana Hlebowicza bezskutecznie próbował zdobyć Siebież.
W czerwcu wojska moskiewskie zbudowały twierdzę Wieliż.
Wojewodowie rosyjscy przeprowadzili operacje zaczepne, dochodząc do Witebska i Lubecza, jednak nie zdobywając tych miast.
Na froncie trwał impas, żadna ze stron nie była w stanie wykonać decydującego uderzenia. Wobec braku pieniędzy w kasie państwowej Zygmunt I rozpoczął rokowania pokojowe.
Pokój.
12 stycznia 1537 przybyło do Moskwy poselstwo litewskie.
18 lutego podpisano pokój na 5 lat. Na jego mocy Wielkie Księstwo Litewskie utrzymało zdobyty Homel, a Moskwa Siebież i Zawołocze. Pokój ten przedłużono w 1542 na 7 lat, także w 1549.

</doc>
<doc id="708102" url="https://pl.wikipedia.org/wiki?curid=708102" title="Robert Nęcek">
Robert Nęcek

Robert Nęcek (ur. 1969 w Krakowie) – katolicki prezbiter, doktor habilitowany nauk społecznych, rzecznik prasowy Archidiecezji Krakowskiej w latach 2005-2016, felietonista w gazetach "Polska The Times", "Gazeta Krakowska", "Rzeczpospolita", "Dziennik Polski".
Życiorys.
Po ukończeniu Wyższego Seminarium Duchownego Archidiecezji Krakowskiej otrzymał święcenia kapłańskie z rąk kard. Franciszka Macharskiego w katedrze na Wawelu dnia 14 maja 1994. W 2004 otrzymał na Katolickim Uniwersytecie Lubelskim stopień naukowy doktora nauk teologicznych na podstawie pracy pt. "Państwo w nauczaniu społecznym Prymasa Polski Stefana Wyszyńskiego". W 2014 nadano mu na Katolickim Uniwersytecie w Rużomberku tytuł docenta po przedstawieniu rozprawy pt. "Dydaktyka katechezy katolickiej i jej percepcja w środkach społecznego przekazu", który w Polsce został uznany za odpowiednik stopnia doktora habilitowanego. Był stypendystą w Rzymie.
Jest kierownikiem Katedry Edukacji Medialnej w Instytucie Dziennikarstwa i Komunikacji Społecznej na Wydziale Nauk Społecznych Uniwersytetu Papieskiego Jana Pawła II w Krakowie.
Członek Polskiego Towarzystwa Teologicznego, w latach 2008–2014 członek Rady Programowej Instytutu Dialogu Międzykulturowego im. Jana Pawła II w Krakowie.
Członek Rady Fundacji Centrum Dialogu i Modlitwy w Oświęcimiu, korespondent KAI. Pracował w archidiecezjalnym Wydawnictwie św. Stanisława BM w Krakowie. Od 2005 rzecznik prasowy Archidiecezji Krakowskiej. Od 2010 roku konsultor Rady ds. Środków Społecznego Przekazu Konferencji Episkopatu Polski.
Publikuje na łamach prasy krajowej i zagranicznej. Autor wielu artykułów naukowych publikowanych w Niemczech, Austrii, na Słowacji, w Hiszpanii i we Włoszech.
Komisja do spraw Nagród Rektorskich Uniwersytetu Papieskiego Jana Pawła II przyznała mu nagrodę za wybitne osiągnięcia dydaktyczne i organizacyjne uczelni (2010, 2017).
W latach 2013–2016 pełnił funkcję rzecznika koordynatora generalnego Światowych Dni Młodzieży w Krakowie, biskupa Damiana Muskusa. W 2016 roku odznaczony złotą odznaką św. Floriana Mazovia II klasy za wyjątkową skuteczność i kompetencje medialne.
Wymieniony przez rektora UPJPII jako należący do 23 pracujących na tejże uczelni nauczycieli akademickich, którzy uzyskali najwyższe wyniki w ramach oceny wydziałowej za okres od 1 stycznia 2013 do 31 grudnia 2016 roku. 

</doc>
<doc id="708103" url="https://pl.wikipedia.org/wiki?curid=708103" title="Nowa Wieś (powiat kolbuszowski)">
Nowa Wieś (powiat kolbuszowski)

Nowa Wieś – wieś w Polsce położona w województwie podkarpackim, w powiecie kolbuszowskim, w gminie Kolbuszowa.
W latach 1975–1998 miejscowość administracyjnie należała do województwa rzeszowskiego.
Nieoficjalne nazwy części wsi (przysiółki): Za Gościńcem
Nazwy obiektów fizjograficznych:

</doc>
<doc id="708104" url="https://pl.wikipedia.org/wiki?curid=708104" title="Kostenec">
Kostenec

 
Kostenec – miasto w zachodniej Bułgarii.
Liczba mieszkańców wynosi ok. 10 tys.
W mieście znane uzdrowisko z gorącymi źródłami mineralnymi.

</doc>
<doc id="708106" url="https://pl.wikipedia.org/wiki?curid=708106" title="Ángel Illarramendi">
Ángel Illarramendi

Ángel Illarramendi Larrañaga (ur. w 1958 w Zarautzie) – hiszpański kompozytor muzyki filmowej.

</doc>
<doc id="708107" url="https://pl.wikipedia.org/wiki?curid=708107" title="SV Zulte Waregem">
SV Zulte Waregem

Sportvereniging Zulte Waregem – belgijski klub piłkarski z siedzibą w Waregem. Został założony w 1950 roku.
Historia.
W 1950 w mieście Zulte powstał klub Zulte Sportief. W 1976 połączył się z SK Zulte i powstał w ten sposób klub Zulte VV. W 2001 Zulte VV połączył się z K.S.V. Waregem, grającym od lat w pierwszej lidze i tak powstał SV Zulte-Waregem. Klub rozpoczął rozgrywki w 2002 r. ale już po jednym sezonie został zdegradowany do drugiej ligi. Powrócił do niej w 2006. W tym samym roku klub odniósł swój największy sukces zdobywając Puchar Belgii.

</doc>
<doc id="708110" url="https://pl.wikipedia.org/wiki?curid=708110" title="Lassina Diabaté">
Lassina Diabaté

Lassina Diabaté (ur. 16 września 1974 w Bouaké) – piłkarz pochodzący z Wybrzeża Kości Słoniowej, występujący jako pomocnik.
Kariera klubowa.
Diabaté karierę rozpoczynał w sezonie 1992/1993 w rezerwach zespołu Olympique Alès, grających w piątej lidze. W 1993 roku przeszedł do drugoligowego FC Bourges, z którym w sezonie 1993/1994 spadł do trzeciej ligi. W 1995 roku wrócił do drugiej ligi, zostając graczem klubu FC Perpignan. Z kolei w 1997 roku przeszedł do pierwszoligowego Girondins Bordeaux. W Division 1 zadebiutował 5 września 1997 w przegranym 1:4 meczu z Bastią, a 8 października 1997 w wygranym 3:0 spotkaniu z RC Lens strzelił swojego pierwszego gola w tych rozgrywkach. W sezonie 1997/1998 osiągnął z zespołem finał Pucharu Ligi Francuskiej, zaś w następnym zdobył z nim mistrzostwo Francji. W sezonie 1999/2000 rozegrał 12 spotkań w Lidze Mistrzów, zakończonej przez Bordeaux na II fazie grupowej.
W 2001 roku odszedł do także pierwszoligowego AJ Auxerre i spędził tam sezon 2001/2002. Następnie był graczem angielskiego Portsmouth F.C. z Division One, w którym również występował przez jeden sezon. W kolejnych latach reprezentował barwy zespołów Ajaccio AC, Sint-Truidense VV, Lausanne Sports oraz CS Louhans-Cuiseaux. W 2009 roku zakończył karierę. 

</doc>
<doc id="708111" url="https://pl.wikipedia.org/wiki?curid=708111" title="Rodrigo Prieto">
Rodrigo Prieto

Rodrigo Prieto (ur. 23 listopada 1965 w mieście Meksyk) – meksykański operator filmowy.
Laureat Złotej Żaby na MFF Camerimage za zdjęcia do filmu "Amores perros" (2000). Trzykrotnie nominowany do Oscara za najlepsze zdjęcia do filmów: "Tajemnica Brokeback Mountain" (2005), "Milczenie" (2016) i "Irlandczyk" (2019).
Stały współpracownik reżyserów Alejandra Gonzáleza Iñárritu i Martina Scorsese. Współpracował również z takimi twórcami jak m.in. Ang Lee, Curtis Hanson, Spike Lee czy Oliver Stone. Członek jury konkursu głównego na 76. MFF w Wenecji (2019).

</doc>
<doc id="708115" url="https://pl.wikipedia.org/wiki?curid=708115" title="Roger Deakins">
Roger Deakins

Roger Alexander Deakins (ur. 24 maja 1949 w Torquay) – brytyjski operator filmowy, dwukrotny laureat Oscara za zdjęcia do filmów "Blade Runner 2049" (2017) oraz "1917" (2019), stały współpracownik braci Coen.
Życiorys.
Wczesne lata.
Urodził się w Torquay w hrabstwie Devon w Anglii jako syn aktorki Josephine (z domu Messum) i budowniczego Williama Alberta Deakinsa. Uczęszczał do szkoły dla chłopców Torquay Boys' Grammar School. Początkowo studiował projektowanie graficzne w Bath School of Art and Design w Bath w hrabstwie Somerset. Wkrótce odkrył w sobie pasję fotografowania. Po ukończeniu edukacji w Państwowej Szkole Filmowej i Telewizyjnej (National Film and Television School) w Beaconsfield w hrabstwie Buckinghamshire, Deakins otrzymał zlecenie stworzenia dokumentu fotograficznego o swoim rodzinnym mieście, co pozwoliło mu skupić się na filmach dokumentalnych przez następne siedem lat. 
Kariera.
Jeszcze podczas studiów w National Film School, stanął za kamerą realizując programy telewizyjne takie jak "Around the World with Ridgeway, Zimbabwe" czy "Eritrea – Behind Enemy Lines". W 1983 roku Michael Radford zaproponował mu pracę nad fabułą dramatu wojennego "Innym razem, w innym miejscu" ("Another Time, Another Place") z Gregorem Fisherem. 
W połowie lat osiemdziesiątych Deakins praktycznie porzucił tworzenie filmów dokumentalnych i rozpoczął pracę na planie filmów takich jak "1984" (1984) czy "Sid i Nancy" ("Sid and Nancy", 1986). Po realizacji "Kobieta na Księżycu" ("La Donna della luna", 1988), pracował głównie w Stanach Zjednoczonych. Był częstym współpracownikiem braci Coen w produkcjach: "Skazani na Shawshank" ("The Shawshank Redemption", 1994), "Fargo" (1996) i "Bracie, gdzie jesteś?" ("O Brother, Where Art Thou?", 2000), a także pracował z Martinem Scorsese nad "Kundun – życie Dalaj Lamy" ("Kundun", 1997) – wszystkie nominowane do Oscara za najlepsze zdjęcia – przyniosły mu reputację jednego z najlepszych kinowych wizjonerów swojego pokolenia. 
Od połowy lat 90., Deakins był współtwórcą takich hollywoodzkich przebojów kinowych jak "Szalona odwaga" ("Courage Under Fire", 1996), "Trzynaście dni" ("Thirteen Days", 2000) czy "Piękny umysł" ("A Beautiful Mind", 2001), a także z tak mało znanych dzieł jak "Tajemniczy ogród" ("The Secret Garden", 1993) czy "Wszędzie byle nie tu" ("Anywhere But Here", 1999). Ponownie połączył siły z braćmi Coen w "Człowiek, którego nie było" ("The Man Who Wasn't There", 2001), "Okrucieństwo nie do przyjęcia" ("Intolerable Cruelty", 2003) i "Ladykillers, czyli zabójczy kwintet" ("The Ladykillers", 2004).
W 1995 otrzymał Brązową Żabę na Międzynarodowym Festiwalu Sztuki Autorów Zdjęć Filmowych Camerimage za zdjęcia do "Skazani na Shawshank", a w 2001 był przewodniczącym jury w konkursie głównym.

</doc>
<doc id="708116" url="https://pl.wikipedia.org/wiki?curid=708116" title="Josef Strzygowski">
Josef Strzygowski

Josef Strzygowski (ur. 7 marca 1862 w Białej, zm. 2 stycznia 1941 w Wiedniu) – austriacki uczony, historyk sztuki.
Życiorys.
Strzygowski urodził się w Białej (dziś Bielsko-Biała) na pograniczu Galicji i Śląska Austriackiego. Pochodził z fabrykanckiej rodziny związanej z okręgiem bielsko-bialskim od II połowy XVIII wieku, choć ród Strzygowskich wywodził się pierwotnie z małopolskiego Pilzna. Początkowo zamierzał pójść w ślady swojego ojca poprzez rozpoczęcie nauki tkactwa w 1880. Porzucił jednak tkactwo po dwóch latach, by zapisać się na Uniwersytet Wiedeński. Szybko przeniósł się na Uniwersytet Monachijski, gdzie rozpoczął naukę historii sztuki i ukończył ją dysertacją nt. ikonografii chrztu Chrystusa opublikowaną w 1885 pod tytułem: "Ikonographie der Taufe Christi".
Przez następne trzy lata pracował naukowo w Rzymie. Ukończył tam w roku 1887 pracę "Cimabue und Rom" ("Cimabue i Rzym"), która kładła nacisk na bizantyjskie źródła prac włoskiego malarza. Po swoim pobycie w Rzymie podróżował do, między innymi, Salonik, Athos, Petersburga i Moskwy co wpłynęło na lepsze poznanie przez niego sztuki bizantyjskiej i rosyjskiej. W roku 1892 założył katedrę historii sztuki na Uniwersytecie w Grazu. W 1894 i 1895 pracował w Kairze nad wczesną sztuką bizantyjską, koptyjską i islamską Egiptu. Opracował i wydał katalog sztuki koptyjskiej w Muzeum w Kairze. Po powrocie rozpoczął okres intensywnej działalności naukowej, publikując liczne studia i artykuły o sztuce orientalnej, bizantyjskiej i islamskiej – tematyce, która była najmocniejszą stroną jego profilu badań.
Kulminacyjnym punktem tejże aktywności było opublikowanie przez Strzygowskiego jego pierwszej krytycznej pracy "Orient oder Rom: Beiträge zur Geschichte der spätantiken und früchristlichen Kunst" ("Orient czy Rzym: wkład do historii sztuki późnego antyku i wczesnego chrześcijaństwa"). Opracowując tak zróżnicowany materiał jak rzeźba i sztuka palmyreńska, sarkofagi anatolijskie i koptyjskie tekstylia, sugerował, przy pomocy argumentów rasowych, a często i rasistowskich, że zmiana stylu w późnym antyku była spowodowana dominującymi wpływami orientalnymi i semickimi. Jedna ze współczesnych opinii na temat argumentów oraz ich retorycznego tonu, mówi: "Strzygowski przedstawił Helladę jako piękną pannę, która sprzedała się staremu semicie, by stanowić klejnot w jego haremie".
"Orient oder Rom?" stanowił atak na wiedeńskiego historyka sztuki Franza Wickhoffa, którego dzieło "Die Wiener Genesis" z 1895 sugerowało rzymski początek stylu późnoantycznego. Teza ta była rozwijana przez Aloisa Riegla w jego pracy "Spätrömische Kunstindustrie", wydanej, tak jak i "Orient..." w 1901. Polemiki kontynuowane przez kolejne dekady nie doczekały się wprawdzie jasnego rozwiązania, podniosły jednak znacząco wagę późnego antyku jako pola badań akademickich.
W 1909, po śmierci Wickhoffa Strzygowski został powołany na Uniwersytet Wiedeński, w uznaniu dla jego badań i w wyniku zawiłej akademickiej polityki oraz prawdopodobnie poparcia arcyksięcia Franciszka Ferdynanda. Propozycja pociągnęła za sobą trwały rozłam między wiedeńskimi historykami sztuki, którzy przeciwstawili się Strzygowskiemu, szczególnie z Maxem Dvořákiem i Juliusem von Schlosserem. Sprawa zaostrzyła się dodatkowo, kiedy założył własny instytut badawczy wewnątrz uniwersytetu ("Wiener Institut", Instytut Wiedeński, lub "Erstes kunsthistorisches Institut", Pierwszy Instytut Historii Sztuki).
W Wiedniu kontynuował publikowanie opracowań na najróżniejsze tematy, skupiając się na sztuce bizantyjskiej i azjatyckiej, podejmując jednocześnie kwestie ormiańskie, nordyckie, słowiańskie oraz inne. Radykalny pangermanizm Strzygowskiego ujawnił się w "Die bildende Kunst der Gegenwart" (1907) (Sztuka plastyczna współczesności), w której to pracy pochwalał malarstwo Arnolda Böcklina i apelował o powstanie nowego typu niemieckiego artysty-bohatera, by odrzucić spuściznę klasycznego antyku oraz renesansu. Według Strzygowskiego ("Die altslavische Kunst", Augsburg 1929), polskie drewniane budownictwo jest pochodzenia euroazjatyckiego (lub północnego z obszarów germańskich), co do dziś jest dyskutowane (badania A. Kokowskiego).
W roku 1920 otrzymał nowo powstałą profesurę historii sztuki w szwedzkojęzycznej uczelni Åbo Akademi w Turku. Posiadał ją do wiosny roku 1925. W tym okresie opublikował jedno ze swoich najbardziej znanych dzieł, "Die Krisis der Geisteswissenschaften", oraz pracę "Das Erwachen der Nordforschung in der Kunstgeschichte" traktującą między innymi o drewnianych kościołach Finlandii.
W 1925 poślubił swoją o trzydzieści lat młodszą kuzynkę, malarkę i rysowniczkę Herthę Strzygowski, która w kolejnych latach towarzyszyła mu w licznych podróżach nad Bałtyk, do Finlandii, Włoch i Jugosławii.
W 1933 przeszedł na emeryturę, opuszczając Uniwersytet Wiedeński. W 1934 założył "Gesellschaft für vergleichende Kunstforschung" (Towarzystwo Badań Porównawczych nad Sztuką) jako platformę badawczą dla swojej wizji rozwoju sztuki. Zmarł w roku 1941.

</doc>
<doc id="708117" url="https://pl.wikipedia.org/wiki?curid=708117" title="Benoît Delhomme">
Benoît Delhomme

Benoît Delhomme (ur. 28 sierpnia 1961) - francuski operator filmowy. W 1982 ukończył Akademię Filmową École nationale supérieure Louis-Lumière.
Za film "Zapach zielonej papai" (1993) nominowany był do nagrody na festiwalu Camerimage.
Zasiadał w jury Złotej Kamery na 72. MFF w Cannes (2019).

</doc>
<doc id="708119" url="https://pl.wikipedia.org/wiki?curid=708119" title="Mieczysławka (powiat opolski)">
Mieczysławka (powiat opolski)

Mieczysławka – wieś w Polsce położona w województwie lubelskim, w powiecie opolskim, w gminie Karczmiska.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo Jaworce-Mieczysławka w gminie Karczmiska.

</doc>
<doc id="708120" url="https://pl.wikipedia.org/wiki?curid=708120" title="Azupiranu">
Azupiranu

Azupiranu (akad. "[Miasto] Szafranu") – miasto w starożytnej Mezopotamii, umiejscowione najprawdopodobniej nad Eufratem, o nieustalonej do dnia dzisiejszego lokalizacji, stanowiące - jak głosi znana z przekazu nowoasyryjskiego legenda - miejsce narodzin króla Sumeru i Akadu, Sargona Wielkiego (panował ok. 2334–2279 p.n.e). 
Miasto wzmiankowane jest w późnym, pochodzącym z VII wieku p.n.e. przekazie o pochodzeniu Sargona. Narracja opowieści jest pierwszoosobowa, nadano jej charakter autobiograficzny, autor ustami samego władcy opowiada historię jego narodzin i drogi do władzy królewskiej. Zgodnie z nim Sargon był synem wysokiej rangą, związanej z Azupiranu kapłanki, ojciec przyszłego władcy miał być mu nieznany, jednak jego rodzina miała przebywać w "górach".
Urodziwszy przyszłego króla, matka włożyła go do zabezpieczonego bitumem koszyka i puściła z biegiem rzeki, niemowlę zostało jednak odnalezione, wychowane i wyuczone zawodu przez ogrodnika imieniem Aqqi.
Przekaz o młodości Sargona, zawierający wzmianki o mieście Azupiranu, wykazuje wyraźne podobieństwo do biblijnej opowieści o narodzinach Mojżesza. Mimo silnej stylizacji literackiej uznaje się go za dość wiarygodny ze względu na dowiedzione niskie pochodzenie społeczne władcy imperium akadyjskiego.
Azupiranu, podobnie jak późniejsza stolica Sargona – miasto Akad, nie zostało jak dotąd zlokalizowane. Jego nazwa wywodzi się z języka akadyjskiego, co koresponduje z semickim, nie zaś sumeryjskim pochodzeniem króla.

</doc>
<doc id="708124" url="https://pl.wikipedia.org/wiki?curid=708124" title="J. Michael Muro">
J. Michael Muro

J. Michael Muro - amerykański operator filmowy, nominowany do nagrody BAFTA w 2006 roku, za film Miasto gniewu.

</doc>
<doc id="708125" url="https://pl.wikipedia.org/wiki?curid=708125" title="Zeg">
Zeg



</doc>
<doc id="708126" url="https://pl.wikipedia.org/wiki?curid=708126" title="Piotr Krok">
Piotr Krok



</doc>
<doc id="708127" url="https://pl.wikipedia.org/wiki?curid=708127" title="Piotr Solorz">
Piotr Solorz



</doc>
<doc id="708129" url="https://pl.wikipedia.org/wiki?curid=708129" title="Brett Ratner">
Brett Ratner

Brett Ratner (ur. 28 marca 1969 w Miami Beach) – amerykański reżyser, scenarzysta i producent filmowy.
Życiorys.
Wczesne lata.
Urodził się w Miami Beach na Florydzie w żydowskiej rodzinie jako jedyne dziecko Marshy Ratner-Pratts, ekonomisty, i Ronalda Ratnera (zm. 2006). Jego ojciec był synem bogatego biznesmena z Miami. Jego matka urodziła się na Kubie i wyemigrowała do USA w latach 60. wraz z rodzicami, Fanitą i Mario Pressmanami (ich rodziny pierwotnie przeniosły się na Kubę z Europy Wschodniej). Matka miała szesnaście lat, kiedy się urodził. Ratner wyznał w wywiadzie w maju 2011, że „tak naprawdę nie wie” kto był jego biologicznym ojcem i uważa za ojca Alvina Malnika, który go wychowywał, właściciela restauracji Forge Miami Beach.
Wychowywany był przez samotną matkę w Miami Beach, gdzie uczęszczał do Rabbi Alexander S. Gross Hebrew Academy. W 1986 ukończył Miami Beach Senior High School, a 1990 w wieku 16 lat został absolwentem Tisch School for the Arts przy New York University. Po obejrzeniu dramatu Martina Scorsese "Wściekły Byk" ("Raging Bull", 1980) z Robertem De Niro zdecydował, że chce zająć się filmem.
Kariera.
Po zawarciu przyjaźni z producentem Def Jam Recordings – Russellem Simmonsem, rozpoczął pracę nad realizacją teledysków dla takich gwiazd jak Jay-Z, Mariah Carey czy Madonna. Simmons pomógł mu dostać swoją pierwszą wielką szansę, reżyserując komedię sensacyjną "KasaMowa" ("Money Talks", 1997) z Chrisem Tuckerem, Charlie Sheenem i Heather Locklear. Ratner pracował z Tuckerem ponownie na planie komediodramatu "Godziny szczytu" ("Rush Hour", 1998) z Jackie Chanem. Film ten okazał się komercyjnym hitem i bił rekordy kasowe dla New Line Cinema. W przeciwieństwie do komedii romantycznej "Family Man" (2000) z udziałem Nicolasa Cage’a, która nie została dobrze przyjęta, ale dzięki sukcesowi "Godziny szczytu 2" ("Rush Hour 2", 2001) był znów jako twórca w centrum uwagi.
Wyreżyserował prequel "Milczenia owiec" – dreszczowiec "Czerwony smok" ("Red Dragon", 2001). Nakręcił także pilota serialu FOX "Skazany na śmierć" ("Prison Break") i stał za kamerą sequela "" ("X-Men: The Last Stand", 2006). Jego asystentką została Polka – Katarzyna Nabiałczyk.
Po realizacji "Godziny szczytu 3" ("Rush Hour 3", 2007), stworzył jeden z segmentów do melodramatu "Zakochany Nowy Jork" ("New York, I Love You", 2009). Był także reżyserem komedii sensacyjnej "" ("Tower Heist", 2011) z Eddiem Murphym i Benem Stillerem.

</doc>
<doc id="708131" url="https://pl.wikipedia.org/wiki?curid=708131" title="Antykonformizm">
Antykonformizm

Antykonformizm – postawa społeczna, charakteryzująca się bezkrytycznym odrzucaniem ogólnie przyjętych reguł i wzorów postępowania. Stoi w opozycji do konformizmu i jest bezrefleksyjną formą nonkonformizmu. Antykonformizm może być rozumiany jako specyficzna forma konformizmu – dana osoba również jest pod wpływem grupy i nacisku grupy, nie jest niezależna. Niezależność rozumiana jest jako nonkonformizm.
Stanisław Pawlica tak definiuje antykonformizm:
Antykonformizm jest buntem, opozycją w stosunku do konformizmu.

</doc>
<doc id="708137" url="https://pl.wikipedia.org/wiki?curid=708137" title="Co Wy Na To">
Co Wy Na To

Co Wy Na To – popularny na przełomie lat 60. i 70. XX wieku, polski zespół wykonujący piosenki uliczne i popularne ballady wojenne. 

</doc>
<doc id="708140" url="https://pl.wikipedia.org/wiki?curid=708140" title="Strefa freatyczna">
Strefa freatyczna



</doc>
<doc id="708141" url="https://pl.wikipedia.org/wiki?curid=708141" title="Strefa wadyczna">
Strefa wadyczna

Strefa wadyczna, poziom wadyczny – w speleologii jest to strefa między powierzchnią terenu a stałym
zwierciadłem podziemnych wód krasowych. Jest to strefa pośrednia między strefą aeracji, w której w ogóle nie występuje niezwiązana woda, a strefą saturacji, w której wszystkie próżnie skalne wypełnione są wodą. W strefie wadycznej niezwiązana woda może spływać grawitacyjnie dnem korytarzy, rur i innych próżni jaskiniowych, może występować także w syfonach. O jaskiniach, które powstały w strefie wadycznej mówi się, że powstały w warunkach wadycznych.

</doc>
<doc id="708145" url="https://pl.wikipedia.org/wiki?curid=708145" title="Zatoka Czoska">
Zatoka Czoska

Zatoka Czoska (ros.: Чёшская губа, "Czoszskaja guba") – zatoka Morza Barentsa, u wybrzeży Rosji, ograniczona od zachodu półwyspem Kanin. Wcina się ok. 110 km w ląd, jej maksymalna szerokość wynosi 130 km (u wejścia 55 km). Maksymalna głębokość to 55 m. Występują pływy półdobowe sięgające 4,3 m. Zatoka jest pokryta lodem od listopada do końca czerwca.

</doc>
<doc id="708146" url="https://pl.wikipedia.org/wiki?curid=708146" title="Strefa aeracji">
Strefa aeracji

Strefa aeracji, strefa napowietrzenia, strefa utleniania – strefa pomiędzy powierzchnią topograficzną a swobodnym zwierciadłem wód podziemnych.
W strefie aeracji pory i szczeliny w skałach wypełnia powietrze glebowe. Występuje to jednak woda w kilku postaciach: w powietrzu znajduje się para wodna, niektóre minerały (hydraty) zawierają wodę związana chemicznie (woda krystalizacyjna), wokół ziaren skalnych występuje woda związana fizycznie siłami adhezji (woda higroskopijna i błonkowata) lub siłami kapilarnymi (woda kapilarna). Poza wymienionym wodami związanymi w strefie napowietrzenia występuje również przejściowo woda wolna, która przesiąka z powierzchni do strefy saturacji (woda wolna wsiąkowa) lub zatrzymuje i gromadzi się na soczewkach skał nieprzepuszczalnych (woda wolna zawieszona).
Wszystkie wody zawarte w strefie aeracji określa się wilgocią glebową.
W wodach krasowych strefie aeracji odpowiada strefa wadyczna, czyli strefa pionowych kominów, którymi woda spływa w dół.
W niektórych podziałach pod strefą aeracji, ale nad strefą saturacji wyróżnia się jeszcze strefę wzniosu kapilarnego.

</doc>
<doc id="708149" url="https://pl.wikipedia.org/wiki?curid=708149" title="Lucyna Krzemieniecka">
Lucyna Krzemieniecka

Lucyna Krzemieniecka, właśc. Wiera Zeidenberg (ur. 11 maja 1907 w Warszawie, zm. 22 września 1955 tamże) – polska pisarka pochodzenia żydowskiego, autorka popularnych, wielokrotnie wznawianych utworów dla dzieci, poetka.
Życiorys.
Córka warszawskich dentystów Michała Zeidenberga i Balbiny z domu Harkavi. Ukończyła gimnazjum Instytutu Pedagogicznego Wolnej Wszechnicy Polskiej, a następnie studiowała polonistykę i romanistykę na Uniwersytecie Warszawskim. Debiutowała na łamach pisma „Głos Prawdy” w 1926 roku, publikując potem również m.in. w „Bluszczu”, „Głosie Literackim”, Czynie Młodzieży PCK”, „Dziecku i Matce”, „Płomyku”, „Płomyczku”, „Słonku”. Związana z Kwadrygą. W 1927 roku przeszła na katolicyzm, przyjmując imię chrzestne Lucyna oraz wyszła za mąż za lewicowego poetę Andrzeja Wolicę (rozwiodła się z nim w 1929 roku). W latach 1930–1939 wydała około dwudziestu tomików z utworami dla dzieci. Okupację niemiecką spędziła w Warszawie, a powstanie warszawskie w okolicach stolicy. Po wojnie zamieszkała w Łodzi, a w 1948 roku wróciła do Warszawy. Była związana ze „Świerszczykiem”, „Płomykiem”, „Płomyczkiem”, „Iskierkami”, Teatrem „Baj” i Polskim Radiem, kontynuując obfitą twórczość literacką dla dzieci.
W okresie stalinowskim pisała również socrealistyczno-propagandowe utwory i zbiory przeznaczone dla najmłodszych, m.in. od poświęconych Warszawie ("Warszawska piosenka"), Świętu Pracy ("Piosenka pierwszomajowa"), żołnierzowi Ludowego Wojska Polskiego ("Witaj bracie żołnierzu"), po gloryfikujące Włodzimierza Lenina ("Lenin wśród dzieci") i Józefa Stalina ("O wielkim Stalinie").
Laureatka Nagrody Literackiej m.st. Warszawy w 1950 roku za twórczość dla dzieci i tomik wierszy "O wielkim Stalinie" oraz nagrody Prezesa Rady Ministrów w 1952 roku.
Spoczywa na cmentarzu Wojskowym na Powązkach w Warszawie (kw. B2-9-2).
Pośmiertnie została odznaczona Krzyżem Oficerskim Orderu Odrodzenia Polski.
Wydane zbiory i utwory.
Niektóre zbiory i utwory zostały przetłumaczone na języki: angielski, niemiecki, czeski, słowacki, serbsko-chorwacki i słoweński.
Utwory Lucyny Krzemienieckiej: "Z przygód krasnala Hałabały", "O czym cyka świerszcz z kącika" i "Leśne rachuneczki" trafiły do kanonu lektur szkolnych Polskiej Rzeczypospolitej Ludowej i Rzeczypospolitej Polskiej (edukacja wczesnoszkolna), od pierwszego spisu z 1959 roku po rok szkolny 2016/2017.

</doc>
<doc id="708150" url="https://pl.wikipedia.org/wiki?curid=708150" title="Młyńsko">
Młyńsko



</doc>
<doc id="708151" url="https://pl.wikipedia.org/wiki?curid=708151" title="Woda błonkowata">
Woda błonkowata

Woda błonkowata, woda adhezyjna– rodzaj wód występujących w strefie aeracji. Powstaje kiedy osiągnięty zostanie maksymalny stan wilgotności higroskopowej (patrz: woda higroskopowa). Wówczas przerywany jest proces adsorpcji pary wodnej z powietrza glebowego, ale nadal trwa wiązanie cząsteczek wody kapilarnej i wolnej grawitacyjnej.
Woda ta, podobnie jak woda higroskopowa, gromadzi się wokół pojedynczych ziaren gruntu. Właściwości wody błonkowatej są bardzo podobne do właściwości wody higroskopowej – nie podlega grawitacji, nie wpływa na ciśnienie hydrostatyczne, zamarza w temperaturze niższej niż 0°C, nie jest dostępna dla roślin. 
Warstewka wody błonkowatej jest nazywana błonką i jej grubość nie przekracza 0,5 μm. Łączna ilość wody błonkowatej w skale nazywana jest wilgotnością molekularną i zwiększa się odwrotnie proporcjonalnie do średnicy ziaren.

</doc>
<doc id="708155" url="https://pl.wikipedia.org/wiki?curid=708155" title="Maciej Kuczyński">
Maciej Kuczyński

Maciej Kuczyński (ur. 15 kwietnia 1929 w Warszawie, zm. 5 sierpnia 2019) – polski pisarz, inżynier architekt, speleolog, odkrywca.
W czasie wojny był uczestnikiem powstania warszawskiego. Z wykształcenia był architektem. Współzałożyciel Klubu Wysokogórskiego oraz krakowskiego Klubu Grotołazów.
Prowadził wyprawy odkrywcze do jaskiń Europy i obu Ameryk. Przemierzał peruwiańskie i chilijskie Andy, dżungle Ameryki Łacińskiej i Afryki oraz Himalaje. Zszedł na dno San Augustín - najgłębszej jaskini obu Ameryk. Organizował wyprawy naukowe na Spitsbergen (był jednym z założycieli polskiej stacji polarnej). Był organizatorem i kierownikiem technicznym wypraw paleontologicznych Polskiej Akademii Nauk na pustynię Gobi oraz uczestnikiem wyprawy amerykańskiej Agencji Ochrony Środowiska na lodowce Himalajów, w góry Ruwenzori i na Alaskę. Jest współodkrywcą najstarszych na świecie, liczących ok. 1 mld lat, jaskiń kwarcytowych na wenezuelskim płaskowyżu Sarisarinama, w Sarisarinamie.
W późniejszych latach zajmował się badaniem kultur prekolumbijskich oraz tradycji i form szamanizmu w Meksyku i Ameryce Środkowej. Hipotezy dotyczące biologicznej i transcendentalnej wiedzy dawnych mieszkańców Meksyku oraz źródeł jej pochodzenia zawarł w książkach “Czciciele węża” (1990) i “Rok 838” (2016). Zajmował się też inskrypcjami na słynnym Dysku z Fajstos (Kreta, ok. 1600 p.n.e.), a ich własną interpretację opublikował w książce pt. „Dysk z Atlantydy” (1992).
Był współzałożycielem Oddziału Polskiego The Explorers Club i jego wieloletnim prezesem. Członek honorowy Polskiego Związku Alpinizmu. Pozostawał aktywnym twórczo do ostatnich tygodni życia. Zmarł w wieku 90 lat. Po uroczystościach pogrzebowych, które miały miejsce 14 sierpnia, w kościele pod wezwaniem św. Karola Boromeusza, został pochowany w grobie rodzinnym na Starych Powązkach (kw. 51-5-29 i 30).
Publikacje.
Był autorem ponad 30 książek o tematyce podróżniczej, powieści dla młodzieży, reportaży i esejów, wydanych w łącznym nakładzie 1,6 mln egzemplarzy, laureatem nagród literackich:

</doc>
<doc id="708156" url="https://pl.wikipedia.org/wiki?curid=708156" title="Kałmen Mendelson">
Kałmen Mendelson

Kałme Mendelson (używał także imienia Kalman oraz konspiracyjnego pseudonimu Kazimierz Madanowski) – podchorąży Wojska Polskiego, jeden z inicjatorów powstania Żydowskiego Związku Wojskowego, w którym miał być odpowiedzialny za departament zajmujący się ewakuacją dzieci żydowskich na „stronę aryjską” (dane kwestionowane).
Biografia w świetle relacji Mendelsona.
Był jednym z pierwszych członków żydowskiego ruchu oporu. Uczestniczył w powstaniu w getcie warszawskim, ranny przedostał się na aryjską stronę, a po wojnie zrelacjonował przebieg walk w getcie.
Kałme Mendelson w 1939 został zmobilizowany w stopniu podchorążego rezerwy i skierowany do służby w 21. pułku piechoty, jednak nie dotarł na czas do jednostki i zamieszkał u rodziny. Po wejściu wojsk niemieckich do Warszawy nie zgłosił się na wezwanie władz niemieckich i uniknął tym samym wywiezienia do oflagu. W listopadzie 1939, wraz z grupą żołnierzy Wojska Polskiego pochodzenia żydowskiego (wśród założycieli byli m.in. Jankiel Lipszyc, Chaim Białoskórnik, Maurycy Apfelbaum, Kolisman Zobelson i Herman Łopato) założył organizację konspiracyjną Świt. Dowódcą organizacji został wybrany Dawid Moryc Apfelbaum. Organizacja wkrótce zmieniła nazwę na Żydowski Związek Wojskowy (ŻZW) i nawiązała współpracę z Korpusem Bezpieczeństwa (KB), podobną organizacją konspiracyjną o charakterze wojskowym działającą po stronie aryjskiej. ŻZW formalnie podporządkował się majorowi Henrykowi Iwańskiemu ps. Bystry.
W ramach ŻZW Mendelson objął Departament Ratujący, zajmujący się przemycaniem z getta warszawskiego i ukrywaniem po „stronie aryjskiej” żydowskich dzieci.
Kontrowersje.
Relacje i fragmenty życiorysu przedstawione przez Mendelsona, zakwestionowali w 2012 roku historycy Dariusz Libionka i Laurence Weinbaum w książce "Bohaterowie, hochsztaplerzy, opisywacze. Wokół Żydowskiego Związku Wojskowego".

</doc>
<doc id="708159" url="https://pl.wikipedia.org/wiki?curid=708159" title="Śnielin">
Śnielin



</doc>
<doc id="708163" url="https://pl.wikipedia.org/wiki?curid=708163" title="Mario Perez (malarz)">
Mario Perez (malarz)

Mario Perez (ur. 17 czerwca 1943) – kubański malarz.
W swoim malarstwie używa głównie akwareli. Jego prace są żywe i nasycone kolorami. Wyemigrował do Stanów Zjednoczonych.

</doc>
<doc id="708168" url="https://pl.wikipedia.org/wiki?curid=708168" title="ARPA (żegluga)">
ARPA (żegluga)



</doc>
<doc id="708169" url="https://pl.wikipedia.org/wiki?curid=708169" title="Energia darmowa">
Energia darmowa



</doc>
<doc id="708170" url="https://pl.wikipedia.org/wiki?curid=708170" title="Uerdingen">
Uerdingen

Uerdingen – dzielnica miasta Krefeld w Niemczech, w kraju związkowym Nadrenia Północna-Westfalia, w rejencji Düsseldorf, do 1929 samodzielne miasto. Po połączeniu przez pewien czas istniała nazwa Krefeld-Uerdingen.
Herb Uerdingen – dwa klucze – stanowi prawą część herbu obecnego Krefeld.
Język.
Lokalna gwara nazywa się "oedingsch Platt", używana np. w nieoficjalnym hymnie "Oeding blievt Oeding". Na północnym wschodzie dzielnicy przebiega izoglosa Uerdingen związana z wymową Ik-/Ich- i Ek-/Ech.

</doc>
<doc id="708173" url="https://pl.wikipedia.org/wiki?curid=708173" title="VI wojna litewsko-rosyjska">
VI wojna litewsko-rosyjska



</doc>
<doc id="708175" url="https://pl.wikipedia.org/wiki?curid=708175" title="Julia Margaret Cameron">
Julia Margaret Cameron

Julia Margaret Cameron (ur. 11 czerwca 1815 w Kalkucie, zm. 26 stycznia 1879) – angielska fotografka, autorka portretów i zdjęć rodzajowych.
Kariera fotograficzna Cameron trwała jedynie kilkanaście lat, gdyż dziedziną tą zajęła się dopiero w wieku czterdziestu ośmiu lat.
Była jednym z wielu dobrze sytuowanych fotografów-amatorów z wyższych sfer, których spora grupa działała w tym okresie w Europie (oprócz Cameron byli to np. Lewis Carroll i Clementina Hawarden). W kręgach tych wytworzył się specyficzny styl, cechujący się bardziej swobodnym upozowaniem modeli (zwłaszcza rodziny i znajomych) niż w przypadku komercyjnych zdjęć wykonywanych w studiu. Cameron była znana głównie z psychologicznych portretów pozbawionych konwencjonalnych póz czy rekwizytów. Modeli ukazywała w sposób prosty, wykorzystując efekty światłocieniowe i łagodne nieostrości. Fotografowała znane osobistości (np. Charlesa Darwina) i swoich bliskich, a także aranżowane sceny religijne bądź zaczerpnięte z legend arturiańskich.
Życiorys.
Julia Margaret Cameron urodziła się w Indiach, gdzie pracował jej ojciec, Anglik James Pattle. Matka, Thérèse l’Etang, była Francuzką. Z dziewięciorga rodzeństwa Julii Margaret dzieciństwo przeżyło tylko sześć jej sióstr, wraz z którymi kształciła się w Europie. Podczas rekonwalescencji w południowej Afryce Julia Margaret poznała swojego przyszłego męża, Charlesa Haya Camerona, którego poślubiła w 1838 r. w Kalkucie. Cameronowie zamieszkali w Indiach, gdzie obracali się w wyższych sferach, a w 1848 r. z sześciorgiem dzieci (pięcioma synami i córką Julią) przenieśli się do Londynu, utrzymując się z przychodów z plantacji kawy na Cejlonie. W Anglii weszli w kręgi artystów (takich jak George Frederick Watts, Alfred Tennyson), naukowców i polityków. Gdy Tennysonowie zostali właścicielami posiadłości we Freshwater, Cameronowie kupili w pobliżu domek nazwany „Dimbola”. W 1863 r. Cameron otrzymała swój pierwszy aparat fotograficzny i odtąd z sukcesem zajmowała się fotografowaniem. W październiku roku 1875 Cameronowie nagle wyjechali na Cejlon, co w zasadzie przerwało jej karierę (na Cejlonie fotografowała niewiele). Cztery lata później Cameron zmarła.
Twórczość.
W 1863 czterdziestoośmioletnia Julia Margaret otrzymała od swojej córki i jej męża aparat fotograficzny 11" × 9" ze słowami: "Mamo, spróbuj fotografii, może zabawi Cię to w Twojej samotności we Freshwater" (mąż Cameron przebywał wówczas na Cejlonie, córka wyszła za mąż, a synowie opuścili dom). Dopiero wtedy Cameron zaczęła swoją karierę jako fotograf, choć istnieją dowody, że już wcześniej miała styczność z fotografią. Cameron z entuzjazmem podeszła do nowego zajęcia, choć, jak sama przyznała, zupełnie się na tym nie znała. W domu we Freshwater urządziła ciemnię i studio fotograficzne.
Wkrótce wykonała portret Annie Philpot, który uznała za swój pierwszy sukces. Zajęła się wykonywaniem portretów znaczących postaci, m.in. Charlesa Darwina, Alfreda Tennysona, George’a Fredericka Wattsa, Johna Herschela. Swoich modeli Cameron ukazywała na ciemnym tle i w dużych zbliżeniach (pokazywała wyłącznie głowę i ramiona, resztę ciała spowijając ciemnymi szatami). Jej fotografie są bogate w efekty światłocieniowe, uzyskiwane zazwyczaj przy pomocy bocznego lub górnego światła. Fotografowała także znane kobiety, takie jak Marianne North, Marie Spartali, Christina Rossetti i Anne Thackeray, ale większość modelek było po prostu jej znajomymi, służącymi czy krewnymi. Szczególnie chętnie fotografowała młode kobiety o długich włosach i „prerafaelickiej” urodzie. Jej dwie ulubione modelki, Mary Ann Hillier i Mary Ryan, były jej służącymi. Julia Jackson (matka Virginii Woolf), która kilkakrotnie pojawia się na fotografiach Cameron, była jej siostrzenicą. Choć Cameron nie wykonywała zdjęć na zamówienie, to szybko zaczęła wykorzystywać swoje fotografie w celach komercyjnych (m.in. w ciągu 1,5 roku od rozpoczęcia swojej działalności sprzedała odbitki do Muzeum Wiktorii i Alberta).
Oprócz portretów wykonywała także zdjęcia aranżowanych scenek religijnych. Wykonała cykl fotografii, będących ilustracjami do poematu Tennysona "Idylls of the King" (wydany w dwóch tomach w latach 1874 i 1875).
Posługiwała się techniką kolodionową, która pozwalała na otrzymywanie ostrych, bogatych w szczegóły zdjęć. Cameron posługiwała się jednak inną estetyką – nieostrością, łagodnym rozmyciem, delikatnością – i długimi czasami naświetlania, liczonymi w minutach, choć ówczesne możliwości techniczne pozwalały na skrócenie go do sekund. Nigdy nie ustawiała swoich modeli w konwencjonalny sposób, charakterystyczny dla współczesnych jej studiów fotograficznych; nie posługiwała się też rekwizytami, takimi jak kolumny. Jej zdjęcia pozbawione były wyszukanej narracji, typowej dla innych wiktoriańskich fotografów o aspiracjach artystycznych, takich jak Henry Peach Robinson czy Oscar Gustave Rejlander. Wpływ na estetykę jej zdjęć miała sztuka Prerafaelitów i malarstwo George’a Frederica Wattsa.
Za życia Cameron jej prace spotykały się z różnym przyjęciem. Obok opinii pozytywnych pojawiała się także krytyka. Przykładowo Hermann Wilhelm Vogel krytykował jej zdjęcia za nieostre twarze i mroczne cienie, przez co portrety miały wyglądać jak byle jakie uczniowskie prace, a nie arcydzieła.
Szacuje się, że wykonała ok. 900 fotografii. W 1864 napisała autobiografię "Annals of my Glasshouse", opublikowaną w 1889.

</doc>
<doc id="708177" url="https://pl.wikipedia.org/wiki?curid=708177" title="Energia alternatywna">
Energia alternatywna

Energia alternatywna – energia pozyskiwana metodami innymi niż podstawowe sposoby uzyskiwania energii, czyli spalanie paliw kopalnych lub rozszczepienie jąder atomów.
W kategorii energia alternatywna mieści się: kategoria energii odnawialnej opartej na odnawialnych źródłach energii, jak również energia z nowych, dotychczas niewykorzystywanych źródeł energii takich jak np. hydrat metanu.
Technologie, które dzisiaj są akceptowalne, takie jak pompy ciepła czy ogniwa paliwowe, zanim stały się takimi, musiały uzyskać odpowiedni do zaakceptowania koszt przetwarzania energii. Podobny proces obniżania kosztów ma teraz miejsce z samochodami na wodór, samochodami na sprzężone powietrze, a w przyszłości może objąć też syntezę termojądrową z zimną fuzją włącznie.

</doc>
<doc id="708180" url="https://pl.wikipedia.org/wiki?curid=708180" title="Asan Tachtachunow">
Asan Tachtachunow

Asan Kutulukowicz Tachtachunow, kaz. Асан Құтлықұлы Тоқтақынов, ros. Асан Кутулукович Тахтахунов (ur. 25 września 1986 w Ałmaty) – kazachski skoczek narciarski, reprezentant klubu CSKA Ałmaty. Uczestnik mistrzostw świata (2005 i 2007), mistrzostw świata w lotach (2008), mistrzostw świata juniorów (2004), uniwersjady (2005 i 2007) oraz igrzysk azjatyckich (2011).
Jego rekord życiowy w długości skoku wynosi 156 metrów. Odległość tę uzyskał 21 lutego 2008 podczas serii treningowej przed kwalifikacjami do indywidualnego konkursu mistrzostw świata w lotach narciarskich na Heini-Klopfer-Skiflugschanze w Oberstdorfie.
Zna język rosyjski.
Przebieg kariery.
Lata 2002–2005.
W lipcu 2002 po raz pierwszy w karierze wystąpił w zawodach Letniego Pucharu Kontynentalnego. W konkursie rozgrywanym w Velenje zajął wówczas 75. miejsce. Wystąpił jeszcze w dwóch kolejnych konkursach cyklu. Wystartował także w dwóch konkursach zimowej edycji Pucharu Kontynentalnego. W żadnych zawodach nie znalazł się wśród najlepszych trzydziestu zawodników i tym samym nie zdobył punktów do klasyfikacji.
Pierwsze punkty Letniego Pucharu Kontynentalnego zdobył w lipcu 2003 w Park City, gdzie uplasował się na 26. miejscu. Zdobyte przez Kazacha pięć punktów pozwoliło mu zająć 90. miejsce w klasyfikacji generalnej. W zimowej edycji PK w sezonie 2003/2004 czterokrotnie zdobywał punkty. Dwukrotnie zajmował miejsca w czołowej dziesiątce. Po raz pierwszy miało to miejsce 17 stycznia 2004 w Bischofshofen, gdzie był ósmy. Drugi raz w dziesiątce zawodów został sklasyfikowany 31 stycznia tego roku w Brotterode (9. miejsce). W sezonie 2003/2004 zadebiutował też w zawodach Pucharu Świata. Po raz pierwszy w konkursie tej rangi wystąpił 30 listopada 2003 w Ruce, gdzie był 49. Dwukrotnie awansował do serii finałowej. Miało to miejsce 10 stycznia 2004 w Libercu (27. miejsce) i 14 marca tego roku w Oslo (29. miejsce). Były to jedyne punkty Pucharu Świata zdobyte przez Tachtachunowa i dały mu 70. miejsce w klasyfikacji generalnej.
Sezon 2004/2005 rozpoczął od startów w Letnim Pucharze Kontynentalnym, w którym dwukrotnie zapunktował w Oberstdorfie. W pierwszym konkursie zajął szesnaste miejsce, a w drugim był 29. Zdobyte w ten sposób 17 punktów dało mu 60. miejsce w klasyfikacji generalnej. Startował także w zawodach Letniego Grand Prix i zdobył cztery punkty do klasyfikacji – 26 września 2004 w Hakubie był 27. Był w składzie kazachskiej reprezentacji w dwóch konkursach drużynowych LGP w Hinterzarten i Zakopanem, w obu przypadkach zajmując dwunaste miejsce.
W zimowej części sezonu dwukrotnie zdobył punkty Pucharu Kontynentalnego, dzięki czemu zajął 133. miejsce w klasyfikacji generalnej. Uczestniczył także w kilku konkursach Pucharu Świata, jednak ani razu nie awansował do serii finałowej. Dwukrotnie wystąpił w zawodach drużynowych PŚ (w Willingen i Pragelato), zajmując z zespołem Kazachstanu jedenaste i dziesiąte miejsce. 9 stycznia w Willingen, podczas serii treningowej przed kwalifikacjami do konkursu indywidualnego, Asan Tachtachunow uzyskał 137 metrów i zajął drugie miejsce za Sigurdem Pettersenem. Z uwagi na to, że w tym samym dniu planowano przeprowadzić kwalifikacje i dwie serie konkursowe, w treningu wystartowało jednak tylko 29 spośród sześćdziesięciu zawodników. Po skoku Kazacha jury obniżyło rozbieg o dwie platformy startowe. Również w styczniu tego roku po raz pierwszy w karierze wystąpił na zimowej uniwersjadzie. W obu konkursach indywidualnych został sklasyfikowany na 35. miejscu, a w zawodach drużynowych zajął czwarte miejsce. Do zdobycia brązowego medalu kazachskiej drużynie zabrakło 31,5 punktu. W lutym 2005 zadebiutował na mistrzostwach świata w narciarstwie klasycznym. Nie zakwalifikował się do żadnego z konkursów indywidualnych, a w zmaganiach drużynowych uplasował się na jedenastej pozycji. Funkcję szkoleniowca reprezentacji Kazachstanu pełnił wówczas Kajrat Bijekienow. Trener uznawał Tachtachunowa za lidera kazachskiego zespołu i wiązał z nim nadzieje, zwłaszcza w kontekście zbliżających się zimowych igrzysk olimpijskich. Zdaniem Bijekenowa skoczkowi brakowało jednak stabilności.
Lata 2005–2009.
Latem 2005 wystąpił w zawodach Letniego Pucharu Kontynentalnego w Oberstdorfie i kilku konkursach Letniej Grand Prix. W ostatnim starcie w Grand Prix, 11 września w Hakubie, zajął 28. miejsce i zdobył trzy punkty do klasyfikacji generalnej. Były to jedyne punkty do klasyfikacji międzynarodowych zawodów, które zdobył w tym sezonie.
W listopadzie 2005 ogłosił koniec kariery zawodniczej. Oficjalną przyczyną, którą podał, były poważne problemy zdrowotne. Media kazachskie domniemywały jednak, że przyczyną zakończenia kariery był spór z trenerem reprezentacji. Zakończenie kariery przez Tachtachunowa oznaczało, że pomimo wcześniejszego pozwolenia na występ olimpijski, nie wystartuje on w igrzyskach w Turynie. Jego miejsce w kadrze olimpijskiej zajął Aleksiej Korolow. Tuż przed igrzyskami, po trzymiesięcznej przerwie, wrócił do uprawiania sportu. Chciał wystartować w konkursach olimpijskich. Uzyskał pozwolenie ówczesnego przewodniczącego Komitetu ds. Turystyki i Sportu – Däuleta Bołatuły Turłychanowa. Następnie zgłosił się w tej sprawie do wiceprezesa Kazachskiej Federacji Skoków Narciarskich i Kombinacji Norweskiej – Dmitrija Czwykowa. Nie uzyskał jednak jego zgody na start, głównie ze względu na brak kondycji fizycznej.
Występy w sezonie 2006/2007 rozpoczął w grudniu 2006 w Rovaniemi podczas zawodów Pucharu Kontynentalnego. W tym sezonie nie zdobył jednak ani jednego punktu PK, a najwyższe miejsce zajął w styczniu 2007 na normalnej skoczni w Planicy, gdzie był 43. W styczniu wystąpił też w zawodach z cyklu FIS Cup w Seefeld i zajął w nich 21. miejsce. Następnie wystartował na zimowej uniwersjadzie w Pragelato i uplasował się na 17. i 25. miejscu w konkursach indywidualnych oraz na piątej pozycji w rywalizacji drużynowej. W styczniu i lutym wystąpił w kilku konkursach Pucharu Świata, jednak indywidualnie nie zdobył punktów. W zawodach drużynowych w Willingen, wspólnie z Iwanem Karaułowem, Radikiem Żaparowem i Nikołajem Karpienko, zajął szóste miejsce. Był to najlepszy występ kazachskiej drużyny narodowej w zawodach Pucharu Świata w skokach narciarskich. Pod koniec lutego Tachtachunow uczestniczył w mistrzostwach świata w Sapporo. Jego jedynym występem w konkursie głównym był start w zawodach drużynowych, które reprezentacja Kazachstanu ukończyła na jedenastej pozycji.
W sezonie 2007/2008 dziewięciokrotnie uczestniczył w kwalifikacjach do zawodów Pucharu Świata. W konkursie głównym indywidualnie wystąpił raz i miało to miejsce w grudniu 2007 w Villach. Zajął wówczas 46. miejsce. Ponadto dwukrotnie wystąpił w drużynowych konkursach PŚ. Zarówno w listopadzie w Ruce, jak i w lutym w Willingen, kazachski zespół z Tachtachunowem w składzie zajął dwunaste miejsce. Zawodnik trzykrotnie wystąpił też w zawodach Pucharu Kontynentalnego, jednak nie zdobył punktów do klasyfikacji generalnej. W lutym 2008 został powołany do kazachskiej reprezentacji na mistrzostwa świata w lotach narciarskich w Oberstdorfie. Nie przebrnął kwalifikacji do zawodów indywidualnych, a drużynowo zespół kazachski uplasował się na ostatnim, trzynastym miejscu.
W sezonie letnim w 2008 roku występował w Letniej Grand Prix. 4 sierpnia 2008 w Pragelato zajął drugie miejsce w serii treningowej przed zawodami Letniej Grand Prix. Na obiekcie HS140 uzyskał wówczas 132,5 metra i przegrał tylko z Vincentem Descombesem Sevoie. W samym konkursie nie powtórzył jednak tego wyniku i zajął 38. miejsce. Pięciokrotnie zakwalifikował się do konkursów indywidualnych, jednak nie zdobył punktów do klasyfikacji. Najbliżej tego był podczas dwóch wrześniowych konkursów w Hakubie, gdzie został sklasyfikowany na 31. miejscu. Wystartował także w czterech konkursach Letniego Pucharu Kontynentalnego (w Villach i Oberstdorfie), jednak i w tych zawodach nie znalazł się w czołowej trzydziestce. W sezonie zimowym trzykrotnie uczestniczył w seriach kwalifikacyjnych do zawodów Pucharu Świata. Miało to miejsce w grudniu w Pragelato i dwukrotnie w styczniu w Zakopanem. Ani razu nie awansował do zawodów. W trakcie sezonu występował w konkursach Pucharu Kontynentalnego. Jedyne punkty zdobył w lutym w Zakopanem. Zajął wówczas dwunaste miejsce w konkursie składającym się z jednej serii. W klasyfikacji końcowej zajął 116. miejsce w gronie 169 skoczków.
W 2009 zdobył złoty medal kazachskich igrzysk zimowych w drużynowym konkursie skoków narciarskich. Zwycięstwo odniósł z drużyną obwodu wschodniokazachstańskiego, w której wystąpił z Radikiem Żaparowem i Nikołajem Karpienko.
Lata 2009–2011.
Latem 2009 wystąpił w pięciu konkursach Letniego Pucharu Kontynentalnego, jednak nie zdobył punktów do klasyfikacji. Najwyższe miejsce osiągnął w Kranju, gdzie był 63. Wystartował też w zawodach z cyklu FIS Cup w Villach i również był 63. W listopadzie został zgłoszony do kwalifikacji do konkursu Pucharu Świata w Ruce, jednak nie stawił się na starcie. W grudniu wystąpił w czterech zawodach Pucharu Kontynentalnego. Najwyżej sklasyfikowany został w Rovaniemi, gdzie był 54.
W sezonie letnim 2010 wystartował w pięciu konkursach Letniego Pucharu Kontynentalnego. Podobnie jak w poprzednich latach nie zdobył jednak żadnych punktów do klasyfikacji. Najbliżej tego osiągnięcia był we wrześniu 2010 w Ałmaty, gdzie zajął 37. miejsce. Zimą wystąpił w dwóch konkursach Pucharu Kontynentalnego w Engelbergu, plasując się pod koniec stawki oraz w kwalifikacjach do zawodów Pucharu Świata w Zakopanem, nie uzyskując awansu. Na przełomie stycznia i lutego wziął udział w konkursach skoków rozgrywanych w ramach Zimowych Igrzysk Azjatyckich 2011. W obu zawodach indywidualnych zajął dziesiąte miejsce w gronie dwunastu zawodników. Wyprzedził wówczas tylko reprezentantów Chińskiej Republiki Ludowej.
W sierpniu 2011 wziął udział w zawodach Letniej Grand Prix w Ałmaty. Zajął ostatnie, 39. miejsce. Był to ostatni występ Tachtachunowa w międzynarodowych zawodach rozgrywanych przez Międzynarodową Federację Narciarską.
Sprzęt narciarski.
Podczas występów na międzynarodowej arenie skakał na nartach firmy Rossignol, używał wiązań Silvretta i butów marek Jalas oraz Adidas.

</doc>
<doc id="708182" url="https://pl.wikipedia.org/wiki?curid=708182" title="Asan Tahtahunov">
Asan Tahtahunov



</doc>
<doc id="708183" url="https://pl.wikipedia.org/wiki?curid=708183" title="Karczmiska Drugie">
Karczmiska Drugie

Karczmiska Drugie – wieś w Polsce, położona w województwie lubelskim, w powiecie opolskim, w gminie Karczmiska.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Karczmiska.
Historia.
Nazwę Karczmiska II zaczęto wyróżniać w rozwijającej się wsi Karczmiska począwszy od roku 1923. Etymologia nazwy karczmiska wywodzi się zdaniem Kazimierza Rymuta od apelatywu karczmisko to jest – karczma czy też miejsce, gdzie stała karczma.

</doc>
<doc id="708193" url="https://pl.wikipedia.org/wiki?curid=708193" title="Turbina rotorowa Savoniusa">
Turbina rotorowa Savoniusa

Turbina Savoniusa – typ turbin wiatrowych o pionowej osi obrotu (ang. vertical-axis wind turbine, VAWT). Wynaleziona w przez fińskiego inżyniera S.J. Savoniusa w 1922 r.
Przekrój poziomy wirnika turbiny Savoniusa jest zbliżony do litery „S”. Wirnik zwykle ma dwa lub trzy ramiona. Różnica sił oddziaływania wiatru na wklęsłą i wypukłą stronę łopat powoduje obrót wirnika.
Turbina Savoniusa ma mniejszą wydajność niż inne rodzaje turbin o tych samych wymiarach. Turbina obraca się wolno i dlatego ma małe zastosowanie do generowania elektryczności. Używana jest do pompowania wody, anemometrów, zasilania boj głębinowych. Stosowana kiedy niezawodność i koszty są ważniejsze niż wydajność.

</doc>
<doc id="708194" url="https://pl.wikipedia.org/wiki?curid=708194" title="Turbina Savoniusa">
Turbina Savoniusa



</doc>
<doc id="708197" url="https://pl.wikipedia.org/wiki?curid=708197" title="Sporysz (województwo pomorskie)">
Sporysz (województwo pomorskie)

Sporysz (kaszb. "Spòrësz") – osada w Polsce położona w województwie pomorskim, w powiecie człuchowskim, w gminie Rzeczenica.
Osada położona przy drodze krajowej 25 i w pobliżu rezerwatu przyrody Bocheńskie Błoto, wchodzi w skład sołectwa Międzybórz.
W latach 1975–1998 miejscowość administracyjnie należała do województwa słupskiego.

</doc>
<doc id="708198" url="https://pl.wikipedia.org/wiki?curid=708198" title="Jurij Lewada">
Jurij Lewada

Jurij Aleksandrowicz Lewada (ros. Юрий Александрович Левада, wcześniej Море́йнис, ur. 24 kwietnia 1930 w Winnicy, zm. 16 listopada 2006 w Moskwie) – rosyjski dziennikarz, publicysta, politolog, profesor socjologii na Uniwersytecie Moskiewskim.
Od 1992 do 2003 r. był dyrektorem Wszechrosyjskiego Ośrodka Badania Opinii Publicznej. Od 2003 r. prowadził własne przedsiębiorstwo Centrum Lewady.
Był przedstawicielem pokolenia „szestidiesiatnikow”. Zmarł na zawał serca we własnym gabinecie.

</doc>
<doc id="708199" url="https://pl.wikipedia.org/wiki?curid=708199" title="Madonna ze Skał">
Madonna ze Skał



</doc>
<doc id="708202" url="https://pl.wikipedia.org/wiki?curid=708202" title="Święta Rodzina">
Święta Rodzina

Święta Rodzina, czasami nazywana też Najświętszą Rodziną – w teologii chrześcijańskiej rodzina, której członkami byli Jezus Chrystus, Najświętsza Maria Panna i święty Józef. Jak poświadcza Ewangelia Mateusza (zob. Mt 1, 16-17), genealogicznie pochodziła ona z rodu Dawida.
Już od czasów patrystycznych (m.in. w pismach Augustyna z Hippony, Piotra Chryzologa czy Hieronima ze Strydonu), chrześcijanie czcili Józefa jako Oblubieńca Maryi, a Maryję jako Oblubienicę Józefa. Chociaż oboje zachowywali dozgonną wstrzemięźliwość, tradycja katolicka uznała Świętą Rodzinę za wzór wszystkich chrześcijańskich rodzin, uosabiający „najdoskonalsze złączenie serc” w małżeństwie, komunię „pięknej miłości”, a zarazem proroczy znak wiecznego zjednoczenia osób w uwielbionym ciele, na wzór eschatologicznej relacji aniołów w niebie (zob. Mt 22, 30). Od wieków za teologicznie istotny uważano również fakt, iż Jezus Chrystus przyszedł na świat w rzeczywistości ludzkiej rodziny, jako dziecko poddane swoim ziemskim rodzicom. Nieco inny od katolickiego i prawosławnego punkt widzenia proponuje teologia protestancka, nie uznająca dogmatu o wieczystym dziewictwie Maryi. Na temat życia Świętej Rodziny mówi też część wczesnochrześcijańskich apokryfów, określanych często jako "Ewangelia dzieciństwa".
W Kościele katolickim obchodzi się święto Świętej Rodziny w niedzielę w oktawie Bożego Narodzenia, a jeżeli w danym roku nie ma takiej niedzieli, dnia 30 grudnia. Z kultem Świętej Rodziny łączy się również praktyka wystawiania szopek bożonarodzeniowych.
W Piśmie Świętym.
O Świętej Rodzinie wspomina "Ewangelia Mateusza" oraz "Ewangelia Łukasza". Część badaczy zagadnienia utrzymuje, że biblijne relacje na temat rodziny z Nazaretu są skąpe, podczas gdy inni przedstawiają odmienne zdanie, powołując się na intertekstualność i głęboką metaforyczność poszczególnych perykop.
Józef, Maryja i Jezus jako osoby złączone rodzinną relacją pojawiają się w następujących miejscach Ewangelii synoptycznych:
Kwestia wieku Józefa i Maryi.
Biblijne teksty kanoniczne nie informują, ile lat mieli Maryja i Józef w chwili zawarcia małżeństwa oraz w dniu narodzin Jezusa Chrystusa. Według części apokryfów Bogurodzica była młodą kobietą, podczas gdy jej oblubieniec był już wdowcem (stąd wspomnienie o rodzeństwie Jezusa, zob. Mt 12, 46-47), nadto – człowiekiem w podeszłym wieku. Z biegiem czasu opinia o Józefie ulegała stopniowej zmianie. Od końca XVI wieku objawienia prywatne oraz teologia głosiły, iż cieśla był w dniu zawarcia małżeństwa relatywnie młodym mężczyzną, liczącym około 30 lat. Maryja miałaby mieć wówczas 14 lat. Na poparcie tej tezy podawano szereg argumentów o charakterze biblijnym:
W teologii katolickiej.
Kościół katolicki już od przełomu IV/V wieku czci Maryję i Józefa jako Oblubieńca i Oblubienicę, Jezusa natomiast jako syna Maryi Dziewicy w sensie duchowym i cielesnym oraz Józefa – w znaczeniu duchowym (tzw. „przybrane ojcostwo Józefa”). Małżeństwo Józefa i Maryi zachowało dozgonną wstrzemięźliwość, ponieważ „kryje w sobie równocześnie tajemnicę doskonałej komunii osób, mężczyzny i niewiasty, w przymierzu małżeńskim, a zarazem tajemnicę owej szczególnej bezżenności dla królestwa Bożego”. Realizowałoby się w nim zarówno powołanie do małżeństwa, jak i do dziewictwa konsekrowanego. Święci Rodzice stali się w ramach tradycji łacińskiej wzorem obu tych sposobów życia. Niektórzy teologowie, jak np. Hans Urs von Balthasar, zwracają uwagę, iż w historii małżeństwa Józefa z Maryją można odnaleźć także nową odsłonę tajemnicy Abrahama i Sary. Inni dostrzegali w obojgu nowych Adama i Ewę, zaś w początku "Ewangelii Mateusza" swoistą trawestację początku "Księgi Rodzaju".
Znaczenie dziewictwa Świętych Rodziców.
Michał Gołębiowski w książce "Małżeństwo Józefa i Maryi" stwierdza, że dziewictwo Świętych Rodziców zachowywane nawet po narodzeniu Jezusa, wskazuje na przemianę ("uduchowienie") relacji między mężczyzną i kobietą, jaka będzie miała miejsce w życiu wiecznym (zob. Mt 22, 30: „W powstaniu z martwych, ani się żenić nie będą, ani za mąż wychodzić, ale będą jak aniołowie w niebie”):
Zarazem w tradycji chrześcijańskiej Józef i Maryja, jako małżonkowie zachowujący doskonałą wstrzemięźliwość, wskazywali na ciągłość pomiędzy stworzeniem człowieka mężczyzną i niewiastą, a eschatologicznym upodobnieniem się człowieka do anioła. Ich relacja miała obrazować rozwój ludzkiej miłości, od jedności w ciele, zaplanowanej dla Adama i Ewy już w raju, po przemianę, jaka ma się objawić w niebie:
Ujęcie małżeństwa Józefa i Maryi w perspektywie eschatologicznej dowodzi, że w tradycji katolickiej Święta Rodzina stanowiła niejednokrotnie unaocznienie, ikonę i konkretyzację wczesnochrześcijańskiej nauki o dziewictwie jako antycypacji życia w ciele zmartwychwstałym.
Święta Rodzina w parenetyce katolickiej.
Kościół katolicki w swojej myśli moralnej i parenetycznej naucza, iż Świętą Rodzinę można poznawać jako obiekt kultu i powinno się ją naśladować poprzez jej cnoty, takie jak: niezłomna wiara i nadzieja, doskonała miłość rodzicielska i małżeńska („dla Kościoła równie ważne jest wyznawanie dziewiczego poczęcia Jezusa, jak i obrona małżeństwa Maryi z Józefem”), całkowite posłuszeństwo Bogu, cierpliwość i zaufanie Bożej Opatrzności, wypełnianie przepisów Prawa, ubóstwo traktowane jako zapowiedź kenozy, pracowitość, gościnność. Wszystko to sprawia, że Józef i Maryja postawieni zostali jako wzór życia chrześcijańskiego.
Pomiędzy XVI i XVII wiekiem w kaznodziejstwie katolickim pojawiły się wypowiedzi, utrzymujące iż Józef był pod względem moralnym i duchowym najdoskonalszym człowiekiem spośród urodzonych w grzechu, ustępował jedynie bezgrzesznemu Jezusowi i Niepokalanej Maryi. Uzdolniły go do tego przede wszystkim próby, jakie zesłał na niego Bóg dla jego uświęcenia (dzięki nim określony został jako „mąż sprawiedliwy”, zob. Mt 1, 19, por. Rdz 15, 6), nieustanna bliskość Jezusa jako przybranego syna oraz przepływ łask z Maryi, jako kobiety „łaski pełnej” (Łk 1, 28: "plena gratia"). Teologowie na podstawie lektury Syr 13, 15 („Każda istota żyjąca lubi podobną do siebie, a każdy człowiek tego, kto jest mu równy”) oraz 1Kor 7, 14 („Uświęca się bowiem mąż [...] dzięki swej żonie”), wnioskowali również, że Józefa uświęcało pełne miłości małżeństwo z Bogurodzicą; był jedynym człowiekiem, który okazał się w oczach Boga godny i odpowiedni do otoczenia opieką Jego Syna oraz Maryję. Jednocześnie literatura kościelna podkreśla fakt, iż Święta Rodzina prowadziła życie skromne, ukryte przed światem. Była również prześladowana przez Heroda, co — zdaniem Franciszka Salezego — stanowiło dla Józefa próbę wiary i cierpliwości: „uważyć trzeba wielkie uspokojenie i jednostajność umysłu Najświętszej Panny i Iozepha S[więtego] w ich stateczności, między tak wielką różnych przypadków odmianą ktore ich potkały”. Na jej przykładzie mogą oprzeć się chrześcijanie, którzy przechodzą przez różne życiowe trudności. Dlatego też Święta Rodzina stanowi pocieszenie w smutku oraz inspiruje do nadziei i wiary w Bożą opiekę (por. Jk 1, 2-3: „Za pełną radość poczytujcie to sobie, bracia moi, ilekroć spadają na was różne doświadczenia. Wiedzcie, że to, co wystawia waszą wiarę na próbę, rodzi wytrwałość”).
Święta Rodzina jest także uznawana za ikonę Trójcy Świętej, gdyż przybliża ją „poprzez wymiar relacji międzyosobowych opartych na miłości, wierności Bogu, wzajemnym zjednoczeniu”. Jan Paweł II w liście apostolskim „Mulieris Dignitatem”, stwierdził: „Być osobą na obraz i podobieństwo Boga — oznacza także bytować w relacji, w odniesieniu do drugiego «ja». Przygotowuje to ostateczne samoobjawienie się Boga Trójjedynego: jedności żyjącej w komunii Ojca, Syna i Ducha Świętego”.
Problematyka rodzeństwa Jezusa.
Niektóre wyznania protestanckie twierdzą, że Jezus miał rodzeństwo i nie był jedynym dzieckiem Maryi. Na poparcie tej tezy przytaczają słowa z Ewangelii według Mateusza: "Gdy jeszcze przemawiał do tłumów, oto Jego Matka i bracia stanęli na dworze i chcieli z Nim mówić. Ktoś rzekł do Niego: «Oto Twoja Matka i Twoi bracia stoją na dworze i chcą mówić z Tobą»" (Mt 12,46-47) oraz: "Czyż nie jest On synem cieśli? Czy Jego Matce nie jest na imię Mariam, a Jego braciom Jakub, Józef, Szymon i Juda? Także Jego siostry czy nie żyją wszystkie u nas? Skądże więc ma to wszystko?»" (Mt 13,55-56, te same słowa pojawiają się w Ewangelii Marka 6,3).
Natomiast teologia katolicka podkreśla, że zachodzi tu błędne rozumienie słowa „brat”, które w językach zachodnich oznacza z zasady braci rodzonych. Tymczasem po hebrajsku słowo „brat” obejmuje także dalszych krewnych (por. np. Rdz 13,8; 14,14; 24,27; 29,12). Podobnie było w greckojęzycznym judaizmie oraz w używanym w czasach Jezusa przez Żydów języku aramejskim. Tę specyfikę językową może nam pomóc zrozumieć fakt, że również po polsku „bratem” (ciotecznym, wujecznym, stryjecznym) można nazwać kuzyna.
Inne wyjaśnienie tych słów mówi, że bracia i siostry Jezusa byli dziećmi Józefa z pierwszego małżeństwa, który w czasie, kiedy pojął za żonę Marię, był wdowcem.
Gdyby Jezus miał braci, nie miałoby też uzasadnienia powierzenie swojej Matki przez Jezusa wiszącego na krzyżu uczniowi, który przejął opiekę nad nią, poprzez wypowiedzenie formuły adopcyjnej: "Oto syn twój", "Oto Matka twoja" (J 19,26-27).

</doc>
<doc id="708207" url="https://pl.wikipedia.org/wiki?curid=708207" title="Turbina Darrieusa">
Turbina Darrieusa

Turbina Darrieusa - nazywana czasem "mikserem" (ang. "eggbeater"), jedna z dwóch głównych typów turbin wiatrowych o pionowej osi obrotu (ang. "vertical-axis wind turbine", VAWT). Opatentowana przez Francuza Georges'a Darrieusa w 1931 r. Drugim głównym typem jest turbina Savoniusa.
Turbina Darrieusa ma dwie lub trzy długie cienkie łopaty w kształcie pętli "C" łączące się na górze i dole osi obrotu albo łopaty proste równoległe do osi obrotu. Turbina ma dobrą wydajność, natomiast do jej wad należą:

</doc>
<doc id="708211" url="https://pl.wikipedia.org/wiki?curid=708211" title="IESE Business School">
IESE Business School

IESE Business School ("Instituto de Estudios Superiores de la Empresa", "IESE") – szkoła podyplomowa dla menedżerów, utworzona jako część Uniwersytetu Nawarry. Jej kampusy znajdują się w Barcelonie, Madrycie, a także w Monachium, São Paulo i Nowym Jorku. W Polsce w ramach IESE działa IESE Executive Education Center w Warszawie. Jest jedną z najlepszych szkół biznesu na świecie. Prowadzi programy MBA, Executive MBA (EMBA), Global Executive MBA (GEMBA) oraz Advanced Management Program (AMP). Oferuje również program Master of Research in Management (MRM) oraz studia doktoranckie w zakresie zarządzania przedsiębiorstwem.
IESE Business School, podobnie jak Uniwersytet Nawarry, są dziełami korporacyjnymi Prałatury Personalnej Opus Dei.
Historia i działalność międzynarodowa.
IESE Business School została założona w 1958 roku. Pierwszym programem, jaki IESE w 1958 zaoferowała menedżerom, był Advanced Management Program (AMP). Programy AMP są skierowany do menedżerów najwyższego szczebla (C-level). Hiszpańskim odpowiednikiem programu AMP jest „Programa de Alta Dirección de Empresas” (PADE). W 1964 roku, we współpracy z Harvard Business School, rozpoczęto pierwszy w Europie program MBA, który trwa 2 lata. W 1980 roku ruszył pierwszy na świecie dwujęzyczny program MBA. W 2000 roku otwarto program Global Executive MBA, w ramach którego wykłady odbywają się w Barcelonie, Madrycie, Palo Alto, Bangalore i Szanghaju. Do tej pory ok. 32 000 osób z 90 krajów ukończyło różnego rodzaju programy IESE.
W roku 1980 IESE rozpoczęło prowadzenie programów MBA w języku angielskim, dzięki czemu program IESE MBA stał się atrakcyjny także dla studentów zagranicznych. Poza tym studenci drugiego roku mogli skorzystać z międzyuczelnianych porozumień i w ramach wymiany studenckiej kontynuować studia MBA na takich uczelniach jak: Wharton School, Kellogg School of Management, HEC Paris czy w London Business School. Dzięki temu rozwojowi IESE kontynuuje program współpracy z 25 uczelniami na świecie, stając się szkołą międzynarodową, skupiającą studentów programów MBA 60 różnych narodowości.
W rozwoju międzynarodowych programów executive education przełomowy był program dla menedżerów wyższego szczebla zorganizowany we współpracy z Stephen M. Ross School of Michigan koło Lozanny (Szwajcaria) w 1994. Po nim nastąpiły kolejne, otwierając współpracę IESE z Harvard, Stanford, MIT oraz Chińsko-Europejska Międzynarodowa Szkoła Biznesu (CEIBS). Pogłębiały się również więzy z międzynarodowymi korporacjami, dzięki którym w 1989 roku utworzone zostało International Advisory Board (IAB). Ciało to posłużyło nawiązywaniu kontaktów między profesorami IESE a szefostwem międzynarodowych korporacji i ułatwiło analizę trendów socjoekonomicznych. Innym czynnikiem było zainicjowane w 1991 roku, przy wsparciu Komisji Europejskiej, programów "International Faculty Program" (IFP) dla wykładowców szkół ekonomicznych z krajów Europy Wschodniej po upadku komunizmu. Począwszy od 2000 roku program został poszerzony o wszystkie kraje Europy, Azji, Afryki i Ameryki.
Kolejnym krokiem w umiędzynarodowieniu IESE była oferta programu "Gobal Executive Program" (2001), jako modułowa oferta programu EMBA dla "senior managers" z różnych krajów świata. W 2023 oferta "Gobal CEO Program" jest realizowana we współpracy z . W 2005 roku rozpoczęto prowadzenie programu AMP w Monachium (jako stałego programu poza granicami Hiszpanii). Skutkiem tego było otwarcie kolejnego kampusu IESE – w Monachium (2015).
W roku 2006 uruchomiono program AMP w Warszawie. W kolejnym roku IESE, jako pierwsza szkoła europejska, otworzyła swój kampus w USA – w Nowym Jorku.
Rozpoczynający się w roku 2017 w program MBA liczył 712 studentów, z których 84% pochodziło spoza Hiszpanii. W tym samym roku IESE zatrudniało 114 profesorów. Wśród nich jest prof. Franz Heukamp, pierwszy nie-Hiszpan na stanowisku dziekana i Sekretarza Generalnego IESE (od 2016 roku).
IESE jest jedną z wiodących szkół na świecie pod względem liczby tworzonych case’ów businessowych. IESE Publishing oferuje ok. 5 tys. case’ów i tworzy ok. 100 nowych rocznie.
IESE odegrała przewodnią rolę w powstaniu 15 szkół biznesu w krajach rozwijających się, m.in. w powstałej "UNIS Business School" w Gwatemali (1997), szkoły biznesu IPADE w Meksyku, PAD w Limie (Peru), a także w powstałych w Afryce trzech nowych szkół biznesu:
Poza tym IESE jest partnerem strategicznym szkół m.in. w Szanghaju i Kairze.
IESE w Polsce.
W 2005 IESE uruchomiło w Polsce pilotowy program AMP dla menedżerów najwyższego szczebla. Od tego czasu programy AMP odbywają się każdego roku. W latach 2017–2018 IESE we współpracy z Krajową Szkołą Administracji Publicznej (KSAP) przeprowadziło pierwszy w Polsce program "Top Public Executive" dla kadry zarządzającej administracji publicznej.
Głównym odpowiedzialnym za programy IESE w Polsce jest prof. Radosław Koszewski – dyrektor Executive Education Center IESE Business School w Warszawie.
Rankingi.
Według rankingu Financial Times z 2022 roku IESE umocniło swoją pozycję pośród najlepszych szkół biznesu lokując się na drugiej pozycji światowej czołówki. W rankingu programów MBA wg Bloomberg Businessweek 2022/23 program IESE MBA plasuje się na 3 miejscu w Europie.
Poprzednie rankingi:

</doc>
<doc id="708214" url="https://pl.wikipedia.org/wiki?curid=708214" title="Michałowo (Wierciny)">
Michałowo (Wierciny)

Michałowo – nieofic. część wsi Wierciny w Polsce położona w województwie pomorskim, w powiecie nowodworskim, w Nowy Dwór Gdański.
Miejscowość nie występuje w wykazie miejscowości, leży na obszarze Wielkich Żuław Malborskich nad Nogatem. W pobliżu miejscowości znajduje się Śluza Michałowo.
W latach 1975–1998 miejscowość administracyjnie należała do województwa elbląskiego.
Inne miejscowości o nazwie Michałowo

</doc>
<doc id="708221" url="https://pl.wikipedia.org/wiki?curid=708221" title="Głowaczewo (powiat kołobrzeski)">
Głowaczewo (powiat kołobrzeski)

Głowaczewo – osada w północno-zachodniej Polsce, położona w województwie zachodniopomorskim, w powiecie kołobrzeskim, w gminie Kołobrzeg. W 2011 r. utworzono sołectwo Głowaczewo, powstałe z podzielenia sołectwa Karcino.
Głowaczewo jest położone nad końcowym odcinkiem Dębosznicy, odchodzącej od jazu Łużanki. Dębosznica uchodzi nieopodal do rzeki Błotnicy.
Pomniki przyrody.
Na cmentarzu wojennym znajduje się grupa 43 dębów szypułkowych o obwodach od 237 do 252 cm, które są pomnikami przyrody.

</doc>
<doc id="708222" url="https://pl.wikipedia.org/wiki?curid=708222" title="Nowy Borek (województwo zachodniopomorskie)">
Nowy Borek (województwo zachodniopomorskie)

Nowy Borek – osada w północno-zachodniej Polsce, położona w województwie zachodniopomorskim, w powiecie kołobrzeskim, w gminie Kołobrzeg.
Przez Nowy Borek przebiega droga powiatowa nr 0310Z z Karcina do Kołobrzegu.
Na cmentarzu ewangelickim założonym w drugiej połowie XIX w. o powierzchni 0,6 ha znajduje się 35 okazów bluszczu pospolitego na lipach o obwodzie 30 cm, które są pomnikami przyrody.

</doc>
<doc id="708224" url="https://pl.wikipedia.org/wiki?curid=708224" title="Kądzielno">
Kądzielno

Kądzielno – osada w północno-zachodniej Polsce położona w województwie zachodniopomorskim, w powiecie kołobrzeskim, w gminie Kołobrzeg przy drodze krajowej nr 11.

</doc>
<doc id="708230" url="https://pl.wikipedia.org/wiki?curid=708230" title="Gamonie i Krasnoludki">
Gamonie i Krasnoludki



</doc>
<doc id="708231" url="https://pl.wikipedia.org/wiki?curid=708231" title="Turbiny wiatrowe">
Turbiny wiatrowe



</doc>
<doc id="708233" url="https://pl.wikipedia.org/wiki?curid=708233" title="Hetmanat">
Hetmanat

Hetmanat, Hetmańszczyzna (), (1649–1764), zwane także "Wojskiem Zaporoskim" – w okresie Rzeczypospolitej Obojga Narodów system autonomicznych rządów terytorialnych na Ukrainie Naddnieprzańskiej, oparty na systemie demokracji wojennej Kozaków Zaporoskich, powstały w wyniku zawartej w roku 1649 ugody zborowskiej wojska zaporoskiego z królem Polski Janem II Kazimierzem Wazą i Rzecząpospolitą, potwierdzony w roku 1654 w ugodzie perejasławskiej pomiędzy wojskiem zaporoskim a carem rosyjskim Aleksym I i ponownie (w rozszerzonej formie) w unii hadziackiej (króla i Rzeczypospolitej z Kozaczyzną zaporoską, 1658).
Po przejęciu Ukrainy Lewobrzeżnej przez Rosję w konsekwencji traktatu Grzymułtowskiego (1686) system autonomii hetmańskiej został utrzymany na Ukrainie Lewobrzeżnej (podległej carowi) i od czasów hetmana Iwana Mazepy systematycznie ograniczany, aż do całkowitej likwidacji w 1764. Po roku 1764 zostały w ramach Imperium Rosyjskiego utrzymane jednak specyficzne przywileje Ukrainy Lewobrzeżnej (dotyczące statusu języka ruskiego i pozycji szlachty kozackiej).
Ustrój Hetmanatu.
Władze centralne.
Ustrój państwa kozackiego był właściwie niezmienny od utworzenia przez Bohdana Chmielnickiego. Na czele Hetmanatu stał hetman (pochodzący z wyboru), wokół niego skupiał się organ doradczy – Rada starszyzny generalnej, w skład której wchodziła starszyzna kozacka: pisarz generalny, sędzia generalny, oboźny generalny, esauł generalny, buńczuczny generalny, chorąży generalny. Władzę wykonawczą sprawowała Generalna Kancelaria Wojskowa, a instancją apelacyjną dla sędziów pułkowych i sotennych był Generalny Sąd Wojskowy. Siedziba hetmana znajdowała się początkowo w Czehryniu, potem w Baturynie, a od 1709 (po zburzeniu Baturyna i wymordowaniu całej jego ludności przez Aleksandra Mienszykowa i wojsko rosyjskie) w Głuchowie.
Władze lokalne.
Władzę lokalną sprawowali pułkownicy i setnicy. Cała kozacka ludność Hetmanatu podzielona była na 10 okręgów, nazywanych pułkami. Stanowiły one jednocześnie jednostkę administracyjno-terytorialną i wojskową. Były to pułki: hadziacki, kijowski (z siedzibą w Kozielcu na lewym brzegu Dniepru), łubieński, mirhorodzki, niżyński, perejasławski, połtawski, pryłucki, starodubski i czernihowski.
W wyprawach wojennych uczestniczyli Kozacy, a lud wiejski stanowili chłopi.
Mieszkańcy miast rządzili się prawem magdeburskim (tzw. "Sakson") przyniesionym z Polski, natomiast prawo cywilne, karne i procesowe Hetmanatu regulował Statut Litewski.
Do bitwy pod Połtawą (1709) społeczeństwo Hetmanatu nie było obciążone podatkami na rzecz Carstwa Rosyjskiego, po klęsce Iwana Mazepy na terytorium Hetmanatu wprowadzono 8-11 pułków wojska carskiego, obciążając kosztami jego utrzymania ludność. Do 1728 roku Rosjanie nie mieli prawa nabywania ziemi na terytorium Hetmanatu (nie dotyczyło to carskich nadań ziemskich).
Historia.
Hetmanat powstał po ucieczce Chmielnickiego wczesną wiosną 1648 na Sicz Zaporoską, gdzie – szermując hasłami wyzwolenia spod władzy magnatów sprzeciwiających się woli królewskiej – przejął władzę z rąk atamana koszowego i stanął na czele powstania jako hetman kozacki.

</doc>
<doc id="708234" url="https://pl.wikipedia.org/wiki?curid=708234" title="Nowy Licheń">
Nowy Licheń

Nowy Licheń – nieistniejąca, formalnie od 1 stycznia 2013, wieś w Polsce. Jej teren stanowi część Lichenia Starego.
Nazwa „Nowy Licheń” przestała być używana jako określenie miejscowości na początku XX wieku, kiedy to stała się ulicą w Licheniu Starym. Po przemianowaniu ulicy całkowicie wyszła z obiegu.

</doc>
<doc id="708240" url="https://pl.wikipedia.org/wiki?curid=708240" title="Miasto Szafranu">
Miasto Szafranu



</doc>
<doc id="708241" url="https://pl.wikipedia.org/wiki?curid=708241" title="Brandmark">
Brandmark

Brandmark – graficzny element reklamowy podobny do wyskakującego okna, emitowany nad treścią oglądanej strony, w dowolnym jej miejscu.
Może posiadać przyciski do maksymalizacji i minimalizacji oraz musi posiadać nieklikalną graficzną belkę ze znakiem x (min. 14×14 px), zamykającym reklamę. Można przesuwać go w obrębie okna przeglądarki, w którym wyświetlana jest strona. Potrafi również przybierać dowolne kształty w ramach założonej powierzchni.
Maksymalny rozmiar to 336×280 pikseli i 25 kB, w pliku o formatach: jpeg, gif, gif animowany, flash do wersji 7 włącznie, html.
Zabronione jest tworzenie reklam pobierających w trakcie emisji dodatkowe elementy lub odwołujących się do zewnętrznych plików (np. streaming w kreacjach .swf).
Dzięki ciekawej zasadzie działania, oraz atrakcyjnemu wyglądowi, jest często stosowany w internetowych kampaniach reklamowych. Należy do agresywnego sposobu reklamy na stronach WWW, gdyż utrudnia lub nawet uniemożliwia ich oglądanie.

</doc>
<doc id="708244" url="https://pl.wikipedia.org/wiki?curid=708244" title="Jamki (komórka)">
Jamki (komórka)

Jamki ("lacunae") – przerwy we wtórnej ścianie komórkowej ułatwiające sąsiadującym komórkom roślinnym komunikację. Na obszarze jamki występują jedynie pierwotne ściany komórkowe połączone blaszką środkową. Zagłębienie nazywane pierwotnym polem jamkowym stanowi miejsce połączenia protoplastów komórek z udziałem plazmodesm, które przenikają przez cienką przegrodę pogrupowane w pęczki. Ze względu na kształt wtórnej ściany komórkowej wyróżniane są jamki proste i jamki lejkowate. W każdej jamce można wyróżnić zagłębienie jamki, czyli otwór po stronie światła komórki, oraz błonę zamykającą, czyli pierwotne ściany komórkowe wraz z blaszką środkową. W sąsiadujących ze sobą komórkach jamki występują po obu stronach błony zamykającej, tworząc parę jamek. Para taka może składać się z dwóch jamek prostych, dwóch lejkowatych lub być parą mieszaną. Niekiedy, we wtórnej ścianie komórkowej jednej z sąsiadujących komórek nie ma drugiej jamki. W tym przypadku jamka nazywana jest ślepą. 
Jamki proste mają zbliżoną średnicę otworu po stronie protoplastu oraz po stronie błony zamykającej. Występują głównie w komórkach miękiszu i w niektórych komórkach tkanek wzmacniających. Typowym przykładem są jamki w komórkach sitowych.
W jamkach lejkowatych średnica otworu rozszerza się w kierunku błony zamykającej. Ściana wtórna tworzy sklepienie, pod którym znajduje się komora jamki. Miejsce tworzące otwór nazywane jest otworem jamki lub aperturą. Gdy wtórna ściana komórkowa jest gruba otwór jamki łączy z komorą kanał jamki. Otwory po obu stronach kanału mogą być różnej wielkości. Część błony środkowej, zwanej margo, zawiera pory, gdzie między mikrofibrylami nie ma macierzy ściany komórkowej. W cewkach roślin iglastych błona zamykająca jamkę jest nieporowata, a nawet zgrubiała. Taką błonę o średnicy większej niż otwór od strony światła komórki określa się jako torus (zatyczka). Gdy pod wpływem zwiększonego ciśnienia wody błona ta silnie się wygnie, zatyczka zamyka wylot jamki. W ten sposób przepływ wody może być regulowany. Jamki lejkowate występują w cewkach mszaków i paprotników.
Można też spotkać formy przejściowe np. u roślin wyższych przy naczyniach (drewno) dostarczających wodę do tkanek pomiędzy korzeniem a liściem.

</doc>
