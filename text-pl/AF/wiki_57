<doc id="708246" url="https://pl.wikipedia.org/wiki?curid=708246" title="Pariser Platz">
Pariser Platz

Pariser Platz () – kwadratowy plac o powierzchni około 1,5 hektara znajdujący się w centrum Berlina, w dzielnicy Mitte. Leży po wschodniej stronie Bramy Brandenburskiej i stanowi zakończenie alei Unter den Linden.
Historia.
Pariser Platz został wytyczony w latach 1732–1734 pod kierownictwem architekta Philippa Gerlacha jako część drugiej, barokowej rozbudowy Berlina zapoczątkowanej przez króla Fryderyka Wilhelma I. Pierwotnie nazywany był "Viereck" lub, po francusku "Quarree", co oznacza „Kwadrat” – taki właśnie kształt miał ten plac. Wraz z utworzonymi w tym samym czasie placami: ośmiokątnym o nazwie "Octogon" (od 1814 roku zwany Leipziger Platz) i okrągłym o nazwie "Rondell" (od 1946 roku Mehringplatz) stanowił południowe ramy urbanistyczne miasta. W 1814 roku plac otrzymał na cześć zdobycia Paryża przez koalicję, w skład której wchodziły wojska pruskie nazwę "Pariser Platz" („Plac Paryski”).
Początkowo zabudowę placu stanowiły arystokratyczne rezydencje. Pod koniec XVIII wieku wybudowano przy nim będącą częścią muru celnego otaczającego ówcześnie miasto Bramę Brandenburską. Na przestrzeni XIX wieku plac poddawany był rozbudowie i przebudowie. W budynkach przy placu ulokowano wtedy takie instytucje, jak ambasada amerykańska, ambasada francuska, Akademia Sztuk Pięknych czy luksusowy Hotel Adlon. Posiadając takie struktury funkcjonalne Pariser Platz uchodził przed II wojną światową za jedno z najbardziej reprezentacyjnych miejsc Berlina.
Podczas bitwy o Berlin w 1945 roku wszystkie budynki przy placu uległy zniszczeniu. W późniejszych latach zostały prawie w całości wyburzone – zachowano tylko Bramę Brandenburską (została odbudowana w latach 1956–1957 z inicjatywy władz obydwu części Berlina) i tylną część siedziby Akademii Sztuk Pięknych. Po wybudowaniu Muru Berlińskiego w 1961 roku opustoszały teren Placu Paryskiego wraz z Bramą Brandenburską wszedł w skład strzeżonego obszaru granicznego dzielącego miasto.
Po upadku Muru Berlińskiego i zjednoczeniu Niemiec w 1990 roku rozpoczęła się debata nad kształtem i formą nowej zabudowy Pariser Platz. Ostro rywalizowały wtedy ze sobą dwa obozy architektów: zwolenników awangardy oraz konserwatywnych, klasycznych form. Na początku lat 90. Senat berliński zlecił wykonanie kilku ekspertyz, których celem było stworzenie merytorycznych podstaw do działań prawnych określających warunki zabudowy wielu kluczowych punktów Berlina, w tym Pariser Platz. Dwaj reprezentujący konserwatywny nurt architekci, Bruno Frierl i Walter Rolfes swoją ekspertyzę z 1993 roku oparli na przywróceniu placu do przedwojennej postaci pod kątem przestrzennym bez rekonstrukcji utraconych budynków i właśnie na podstawie tej ekspertyzy Senat berliński przyjął w 1996 roku odpowiednie rozporządzenie w sprawie planu zabudowy placu. Zatwierdzony plan zawierał szereg restrykcji dotyczących wysokości i stylistyki fasad budynków przy placu. Realizacja planu, czyli wykonanie nowej zabudowy Pariser Platz miała miejsce w latach 1997–2008. Nowe budynki pełnią te same funkcje, co te przedwojenne, czyli są siedzibami ambasad, Akademii Sztuk Pięknych, Hotelu Adlon, a także różnych przedsiębiorstw.
Budynki przy Pariser Platz.
Poniższa lista zawiera wszystkie budynki znajdujące się przy placu, wymienione w kierunku na lewo od Bramy Brandenburskiej:
Ponadto w okolicy placu znajdują się takie obiekty, jak:
Transport.
W pobliżu placu znajduje się podziemna stacja S-Bahn Brandenburger Tor. Sam plac jest zamknięty dla ruchu samochodowego, jednakże jego otoczenie jest obsługiwane przez lokalne linie autobusowe.

</doc>
<doc id="708251" url="https://pl.wikipedia.org/wiki?curid=708251" title="Matt Heafy">
Matt Heafy

Matthew Kiichi „Matt” Heafy (ur. 26 stycznia 1986 w Iwakuni) – amerykański muzyk, kompozytor, instrumentalista i wokalista, pochodzenia japońskiego.
Główny kompozytor, autor tekstów oraz lider grupy muzycznej Trivium. Został również członkiem formacji Capharnaum. Przez pewien czas występował w blackmetalowym zespole Mindscar.

</doc>
<doc id="708254" url="https://pl.wikipedia.org/wiki?curid=708254" title="Ascendancy (album)">
Ascendancy (album)

Ascendancy – drugi album studyjny amerykańskiej grupy muzycznej Trivium. Został wydany 15 marca 2005 roku przez wytwórnię Roadrunner Records.
Producentami krążka byli Jason Suecof i Matt Heafy. Zarejestrowano na nim 55 minut i 16 sekund muzyki. Na krążku znajdują się 4 single: „Like Light to the Flies”, „Pull Harder on the Strings of Your Martyr”, „A Gunshot to the Head of Trepidation” i „Dying in Your Arms”. Demo piosenki „The Deceived” znalazło się na reedycji płyty "Ember to Inferno", zaś utwór „Like Light to the Flies” na składance "MTV2 Headbangers Ball Volume 2".
Na niektórych wydaniach albumu znajduje się bonusowy utwór „Washing Away Me in the Tides”, który znalazł się na ścieżce dźwiękowej do filmu "".
"Ascendancy" znalazło się na 151. miejscu listy „US Billboard 200”, a także na 4. miejscu listy „US Top Heatseekers”. W Anglii płyta trafiła na 75. miejsce „UK Top”.
Lista utworów.
Reedycja.
9 maja 2006 roku wytwórnia Roadrunner Records wydała reedycję "Ascendancy". W skład weszło DVD oraz 4 bonusowe utwory:
DVD zawiera 4 teledyski do singli, klip do piosenki „Rain” oraz utwory w wersji live, które zostały zarejestrowane 18 września 2005 w Londynie.

</doc>
<doc id="708256" url="https://pl.wikipedia.org/wiki?curid=708256" title="Donny Osmond">
Donny Osmond

Donald Clark „Donny” Osmond (ur. 9 grudnia 1957 w Ogden w stanie Utah) – amerykański piosenkarz, muzyk, aktor, tancerz, osobowość radiowa, a także gospodarz programów telewizyjnych (głównie typu talk-show), producent muzyczny i autor. Na początku lat 70. był znanym w USA idolem nastolatek. Występował solo, w duecie z siostrą Marie i z zespołem The Osmonds.
Od 21 września 2009 do 24 listopada 2009 roku brał udział w programie "Dancing with the Stars", gdzie jego partnerką była Kym Johanson. Zdobyli 1. miejsce (spośród 16 uczestników).

</doc>
<doc id="708258" url="https://pl.wikipedia.org/wiki?curid=708258" title="Konfiskata mienia">
Konfiskata mienia



</doc>
<doc id="708261" url="https://pl.wikipedia.org/wiki?curid=708261" title="Robert Gascoyne-Cecil (5. markiz Salisbury)">
Robert Gascoyne-Cecil (5. markiz Salisbury)

Robert Arthur James Gascoyne-Cecil (ur. 27 sierpnia 1893, zm. 23 lutego 1972) – brytyjski arystokrata i polityk, najstarszy syn Jamesa Gascoyne-Cecila, 4. markiza Salisbury (syna premiera Wielkiej Brytanii lorda Salisbury’ego), i lady Cicely Gore, córki 5. hrabiego Arran. Popularnie nazywano go „Bobbety”.
Karierę polityczną rozpoczął w 1929 r., kiedy to został wybrany do Izby Gmin z okręgu South Dorset jako reprezentant Partii Konserwatywnej. Używał wtedy tytułu wicehrabiego Cranborne. W 1941 r., na podstawie „writ of acceleration”, przyznano mu jeden z parowskich tytułów ojca (barona Cecil of Essendon) i umożliwiono mu zasiadanie w Izbie Lordów. Po śmierci ojca w 1947 r. został 5. markizem Salisbury.
Był jednym z najbardziej prominentnych polityków konserwatywnych w latach 40. i 50., zajmował szereg stanowisk ministerialnych w rządach Churchilla, Edena i Macmillana. W latach 1935–1938 był podsekretarzem stanu w Foreign Office. W 1940 r. został Paymaster-General, a następnie ministrem ds. dominiów. W 1942 r. został ministrem kolonii. Następnie, jeszcze w tym samym roku, objął stanowiska Lorda Tajnej Pieczęci i przewodniczącego Izby Lordów. W 1943 r. ponownie został ministrem ds. dominiów, pozostając jednocześnie na czele izby wyższej. Utrzymał się na tych stanowiskach do wyborczej porażki konserwatystów w 1945 r.
Po powrocie konserwatystów do władzy w 1951 r. ponownie został przewodniczącym Izby Lordów (był nim do 1957 r.) i Lordem Tajnej Pieczęci (był nim do 1952 r.). W 1952 r. został ministrem ds. Wspólnoty Narodów, a następnie Lordem Przewodniczącym Rady. W marcu 1957 r. zrezygnował ze stanowisk rządowych.
Był gorącym zwolennikiem utrzymania w całości Imperium Brytyjskiego i zachowania dominującej pozycji białej mniejszości w rządach Południowej Afryki i Rodezji. Był również przeciwnikiem reformowania Izby Lordów. W 1961 r. został pierwszym przewodniczącym konserwatywnego Monday Club, który to urząd sprawował do swojej śmierci. W latach 1951–1971 był również Kanclerzem Uniwersytetu w Liverpoolu.
8 grudnia 1915 r. poślubił Elizabeth Vere Cavendish (22 stycznia 1897 – 5 czerwca 1982), córkę Richarda Fredericka Cavendisha i lady Moyry de Vere Beauclerk, córki 10. księcia St Albans. Robert i Elisabeth mieli razem trzech synów. Byli to:
Lord Salisbury był członkiem Tajnej Rady oraz kawalerem Orderu Podwiązki (od 1946 r.). W latach 1960–1972 był ponadto Kanclerzem tego orderu.

</doc>
<doc id="708263" url="https://pl.wikipedia.org/wiki?curid=708263" title="Deichmann">
Deichmann

Deichmann SE – międzynarodowa sieć sklepów obuwniczych, której placówki znajdują się w kilkudziesięciu krajach Europy, a także w Turcji oraz USA. W ofercie sklepów Deichmann poza obuwiem znajdują się akcesoria takie jak: torebki, paski, portfele, czapki itp.
Siedziba główna spółki Deichmann SE znajduje się w Essen (Niemcy). Założona została w 1913 roku i do tej pory w całości należy do rodziny założycieli. Pod nazwą spółki prowadzone są sklepy w Niemczech, Bułgarii, Danii, Wielkiej Brytanii, we Włoszech, Chorwacji, na Litwie, w Austrii, Polsce, Portugalii, Rumunii, Szwecji, Serbii, na Słowacji, w Słowenii, Hiszpanii, w Czechach, Turcji, na Węgrzech oraz w Bośni i Hercegowinie. Ponadto grupa reprezentowana jest także w Szwajcarii (sklepy Dosenbach/Ochsner/Ochsner Sport), Holandii (vanHaren) oraz w Stanach Zjednoczonych (Rack Room Shoes/Off Broadway), a także jako sieć sklepów Roland w Niemczech.

</doc>
<doc id="708265" url="https://pl.wikipedia.org/wiki?curid=708265" title="Stefan Gołębiowski">
Stefan Gołębiowski

Stefan Gołębiowski, ps. "Jan Smutek" (ur. 25 listopada 1900 w Bieżuniu, zm. 13 czerwca 1991 tamże) – polski poeta, działacz społeczny, poseł na Sejm PRL II i III kadencji.
Życiorys.
Pracował jako nauczyciel w gimnazjum koedukacyjnym (1925–1939) i niższym seminarium zakonnym pasjonistów w Przasnyszu. Organizował tajne nauczanie w Bieżuniu w latach 1939–1945. Po zakończeniu wojny był nauczycielem i dyrektoren Liceum Ogólnokształcące im. Władysława Orkana w Bieżuniu(1945–1965).
Pełnił mandat radnego Gromadzkiej Rady Narodowej w Bieżuniu (od 1947), następnie Wojewódzkiej Rady Narodowej w Warszawie (1955–1961). W latach 1957–1965 pełnił mandat posła na Sejm PRL II i III kadencji z okręgu Ciechanów, zasiadał w Komisji Kultury i Sztuki (II kadencja) oraz Komisji Komunikacji i Łączności (kadencje II i III). Prowadził aktywną działalność społeczną (budowa dróg, regulacja rzeki Wkry, organizowanie placówek oświaty, kultury i służby zdrowia). Należał do Związku Literatów Polskich (od 1953), był członkiem honorowym Towarzystwa Naukowego Płockiego i Mazowieckiego Towarzystwa Kultury. Podarował społeczeństwu Bieżunia swój dom z wyposażeniem i ogrodem (dziś część Muzeum Małego Miasta) oraz bogaty księgozbiór. 
Został pochowany na cmentarzu w Bieżuniu.
Zbiory wierszy.
"Kłos słońca" (1937), "Trud" (1953), "Gwiazdy kwitną" (1956), "Ziarno życia" (1960),"Zamysły" (1963), "Alter ego" (1964), "Owoc światła" (1965), "Obraz głosu" (1967), "Bez opamiętania" (1969), "Do dnia białego" (1971), "Małe poematy" (1973), "Wilgotna gwiazda" (1974), "Utwory poetyckie" (1975), "Poezje wybrane" (1976), "Do Ariadny" (1979), "Powołanie" (1979), "Sierpienie" (1979), "Na odwiecznym wzgórzu" (1980), "Do nieznajomej" (1981), "Fraszki na wety" (1982), "Daję słowo" (1985), "Drzewieniec" (1986); tom prozy "Stworzenie" (1972); tłumacz i edytor utworów Horacego: "Wiersze wybrane" (1971), "Pieśni" (1973), "Dzieła", t. 1–2 (1980), "Dzieła" (1986).
Nagrody i odznaczenia.
Nagroda Wojewódzkiej Rady Narodowej w Warszawie (1960), nagroda Ministra Kultury i Sztuki (1973), Nagroda Honorowa Warmii i Mazur (1980), nagroda im. Józefa Chałasińskiego Tygodnika Kulturalnego (1982), Krzyż Oficerski (1959) i Krzyż Komandorski z Gwiazdą (1985) Orderu Odrodzenia Polski, Order Sztandaru Pracy II (1974) i I klasy (1980), Odznaka tytułu honorowego „Zasłużony Nauczyciel Polskiej Rzeczypospolitej Ludowej” (1963).

</doc>
<doc id="708268" url="https://pl.wikipedia.org/wiki?curid=708268" title="Kiekrz (Poznań)">
Kiekrz (Poznań)

Kiekrz – osiedle administracyjne Poznania, na północno-zachodnim krańcu miasta. Położone nad Jeziorem Kierskim, posiada kilka ośrodków wypoczynkowych i żeglarskich. Zabudowa przeważnie jest jednorodzinna.
Historia Kiekrza, dworku kierskiego i parku.
Kiekrz to miejscowość położona 12 km od Poznania w kierunku północno-zachodnim. Obecnie pod względem administracyjny Kiekrz podzielony jest na dwie części. Część „wiejska” – osiedle Chwaliszewo, ulica Kierska i wszystkie uliczki do niej przylegające wraz z wsią Pawłowice tworzą sołectwo należące do Gminy Rokietnica, powiatu poznańskiego. Druga część „miejska” podlega Delegaturze Poznań-Jeżyce.
Kiekrz i najbliższe okolice położone są wokół trzech jezior: Wielkiego Jeziora Kierskiego, Małego Jeziora Kierskiego oraz Jeziora Strzeszyńskiego. Doliny tych jezior zostały ukształtowane przez topniejący lodowiec dziesiątki tysięcy lat temu.
Duże Jezioro Kierskie jest obecnie największym jeziorem w granicach Poznania. Stanowi bardzo ważny akwen dla uprawiania sportów wodnych, głównie żeglarstwa a w sezonie zimowym dominującym sportem są bojery.
Klimat okolicy jest łagodny, wiatry wieją przeważnie z kierunku zachodniego.
Człowiek pojawił się wokół kierskich jezior prawdopodobnie ok. 8 tys. lat temu. Początki miejscowości nie są znane. Nazwę miejscowości ornitolodzy wyprowadzają od głosów miejscowych ptaków wodnych (zgłoski kecz, ker, kek, kersz itp.). Możliwe, że na przełomie XII i XIII wieku książęta wielkopolscy nadali Kiekrz rycerskiej rodzinie Nałęczów. Po raz pierwszy nazwę miejscowości zapisano w 1386 roku, wówczas nazywała się Kerz. Dopiero w 1524 roku Kiekrzowi nadano dzisiejszą nazwę.
Początkowo w Kiekrzu mieszkały rodziny Nałęczów, Łodziów oraz Lubów. Od XV w. pozostali w nim już tylko Lubowie, którzy z biegiem czasu od nazwy miejscowości przyjęli nazwisko Kierskich.Kierscy posiadali w 1524 roku dwór i folwark. Do ich włości należały pola uprawne, las, jezioro oraz rzeczka zwana wówczas Brodem. W 1523 roku Jan Kierski zapisał swojej żonie połowę wsi z dworem, folwarkiem, domem i częścią jeziora (prawdopodobnie Wielkiego Jeziora Kierskiego). 
Wieś szlachecka położona była w 1580 roku w powiecie poznańskim województwa poznańskiego. 
Obecnie po dworze kierskim okresów przedrozbiorowych pozostała tylko oficyna z XVIII w. Przebudowywana w I połowie XIX w. oraz w latach 70. XX w. Jest to budynek murowany, parterowy, częściowo podpiwniczony, z poddaszem użytkowym o kopertowym, stromym dachu z lukarnami. Początkowo oficyna ta była pokryta gontami. Dziś w budynku znajduje się biuro Szpitala Rehabilitacyjnego dla Dzieci.
W 1793 roku Kiekrz w wyniku II rozbioru znalazł się pod panowaniem pruskim. Po podpisaniu traktatu o pokoju w Tylży z 1807 roku Napoleon Bonaparte utworzył Księstwo Warszawskie. Kiekrz znalazł się w jego granicach. Klęska Napoleona a następnie postanowienia kongresu wiedeńskiego sprawiły, że miejscowość od 1815 roku znów znalazła się pod panowaniem króla pruskiego jako część Wielkiego Księstwa Poznańskiego, gdzie była do lat pięćdziesiątych XIX wieku. 
Dalszymi właścicielami aż do odzyskania niepodległości byli Niemcy. Stał się on własnością niemiecką dzięki działalności Niemieckiej Komisji Kolonizacyjnej. 
Ostatnim niemieckim właścicielem majątku i pałacu w Kiekrzu był K. Iffland, który po Powstaniu Wielkopolskim wyjechał a dobra te w 1921 roku oddał Polakom. Na krótko właścicielem został gen. Aleksander Boruszczak. Odkupił on tzw. resztówkę czyli park – zachowany w dobrym stanie - z placem, zabudowaniami oraz sadem. Można więc z dużym prawdopodobieństwem przypuszczać, że park kierski, będący dziś częścią posiadłości Szpitala Rehabilitacyjnego dla Dzieci swój obecny wygląd zawdzięcza właścicielom niemieckim. Następcą gen. A. Bruszczaka został dr Zygmunt Kamiński. 
Ostatnim prywatnym właścicielem był Władysław Ciechanowski. Rodzina Ciechanowskich ufundowała w tym okazałym parku przy specjalnej alei kapliczkę ku czci Matki Bożej. Na cokole zamieszczono pamiątkową tablicę oraz figurę Niepokalanej. W 1928 roku rodzina Ciechanowskich sprzedała pałac z całym otoczeniem Kasie Chorych miasta Poznania. Miasto przebudowało dworek w latach 1928 – 1931, dobudowano do niego min. skrzydła. Od tego czasu organizowano tu kolonie letnie dla dzieci. Od 1931 roku tę formę wypoczynku przekształcono na „kolonię leczniczo-szkolną”, czynną przez cały rok. Turnusy trwały trzy miesiące i przeznaczone były dla dzieci niedożywionych i zagrożonych gruźlicą. Podczas jednorazowego turnusu przebywało tu około 100 małych pacjentów. 
W 1934 roku cały obiekt wraz z parkiem stał się własnością Zakładu Ubezpieczeń Społecznych. Utworzono wówczas Prewentorium Przeciwgruźlicze dla Dzieci, które funkcjonowało do wybuchu II wojny światowej. 
W przeddzień agresji niemieckiej Prewentorium Przeciwgruźlicze dla Dzieci zostało zaadaptowane na szpital wojenny. Wojsko Polskie nie zdążyło z niego skorzystać, gdyż oddziały niemieckie wkroczyły do Kiekrza bez walki w pierwszych dniach września. 
W czasach okupacji Kiekrz (leżący w Wielkopolsce) został wcielony do Rzeszy. „Kraj Warty” miał zostać zgermanizowany w ciągu 10 lat. Niemcy już jesienią 1939 roku rozpoczęli dewastację symboli religijnych. Z biegiem lat znikały kapliczki, figury i krzyże. Los ten spotkał również położoną w parku kapliczkę Niepokalanej. Prewentorium dostało się w ręce Landesversicherungsanstalt (Krajowy Zakład Ubezpieczeń), która przekazała go NSDAP. Początkowo znajdowała się tu siedziba Hitlerjugend. Przebywało w niej około 190 młodych Niemców od 14. do 18. roku życia. W 1943 roku obiekt przekształcono na Zakład Gruźlicy Kostno-Stawowej dla niemieckich dzieci. Stan taki utrzymał się aż do końca wojny. 
Armia Czerwona wkroczyła do Kiekrza na przełomie stycznia i lutego 1945 roku. Dowódca oddziału radzieckiego stacjonował przez krótki czas w dotychczasowym Zakładzie Gruźlicy. W lutym 1945 roku Miejski Komitet Opieki Społecznej w Poznaniu przemianował przedwojenne prewentorium na sierociniec. Przebywała w nim około 40 polskich dzieci, które podczas wojny zagubiły swoich rodziców. 
Z dniem 1 stycznia 1950 roku decyzją Ministerstwa Zdrowia utworzono Państwowe Sanatorium Przeciwgruźlicze w Kiekrzu, które mogło przyjąć 150 pacjentów. Funkcjonowały wówczas cztery oddziały w tym jeden kwarantannowy. Placówka w tym charakterze funkcjonowała do 1967 roku. W latach 1952-1961 dyrektorem ośrodka był dr med. Stanisław Bieniek. Rozbudowano wówczas obiekt. Podwyższono o piętro mansardową część sanatorium (część najstarszą z 1909 roku), a dwa boczne pawilony połączono z częścią główną. W 1961 roku nowym dyrektorem została dr med. Lucyna Łuczak. Powstały wówczas przyzakładowe warsztaty stolarskie, odbudowano magazyny i chlewnię, a w 1963 roku wykonano ogrodzenie z betonowych płyt. 
W latach 1964 – 1966 przeprowadzono renowację parku, wykonano także oświetlenie parkowe. Sanatorium posiadało nieduże gospodarstwo rolne - hodowano trzodę chlewną na potrzeby żywieniowe pacjentów i personelu. Niedługo potem wybudowano mieszkania dla pracowników sanatorium. 
W kwietniu 1967 roku w związku ze zmniejszeniem ilości zachorowań na gruźlicę i gwałtownym rozwojem rehabilitacji ośrodek przekształcono w Sanatorium Rehabilitacyjne dla Dzieci w Kiekrzu, w którym rozpoczęto rehabilitację schorzeń narządu ruchu. Jego dyrektorem został dr. med. Konstanty Piechocki. 
Powierzchnia parku łącznie z zabudowaniami według ewidencji gruntów znajduje się na dwóch działkach o numerach 437 i 417. Pierwsza liczy 5,73 ha a druga 0,24 ha, co łącznie daje obszar o wielkości 5,97 ha. Historia pierwszej działki została przedstawiona powyżej. Mniejsza działka oznaczona jest na mapie ewidencyjnej jako cmentarz. Działka ta została wydzielona w grudniu 1907 roku. Od marca 1908 roku właścicielem działki była ewangelicka gmina kościelna z Rokietnicy. Ostatni zapis informuje, że w kwietniu 1968 roku działka została przejęta przez Skarb Państwa. Nie wiadomo czy w czasie tworzenia tej działki park istniał w obecnych granicach. Jest to jednak bardzo prawdopodobne. Przemawiać za tym może prosta granica parku na stosunkowo długim odcinku. Od drogi z Kiekrza do Rokietnicy prowadzi do tej części parku aleja lipowa, na wprost której znajduje się nie używana brama wjazdowa (brama awaryjna). Najprawdopodobniej na działce tej znajdował się kiedyś cmentarz. 
Park krajobrazowy – z rozległą polaną w części środkowej na stoku, na której rosną pojedyncze stare drzewa – został odnowiony około 1900 roku. Świadczy o tym starodrzew, którego wiek szacuje się obecnie na 90 – 100 lat. Prawdopodobnie park istniał także w części starego dworku i zabudowań gospodarczych w II poł. XIX wieku. Pozostały po nim do dnia dzisiejszego pojedyncze drzewa. W parku są też drzewa młodsze, pochodzące z nasadzeń w latach 1963 – 1967 oraz samosiewów.
1 stycznia 1987 r. przyłączono do Poznania część wsi Kiekrz o powierzchni 222,74 ha i część wsi Wielkie o powierzchni 300,05 ha z gminy Rokietnica. Pozostała część wsi pozostaje w granicach gminy Rokietnica i stanowi samodzielne sołectwo. W kwietniu 1987 odbyło się w Kiekrzu ogólnopolskie seminarium z okazji 35-lecia państwowego notariatu. Było to pierwsze tego rodzaju spotkanie od 1952, kiedy to powstały Państwowe Biura Notarialne. W spotkaniu udział wziął minister Lech Domeracki.
W latach 1987–1990 r. Kiekrz należał do dzielnicy Jeżyce.
W 1992 r. utworzono jednostkę pomocniczą miasta Osiedle Poznań-Kiekrz. W 2010 r. przeprowadzono w Poznaniu tzw. reformę funkcjonalną jednostek pomocniczych i 1 stycznia 2011 r. zmieniono granice Osiedla Kiekrz.
Kościół parafialny.
W centrum dawnej wsi znajduje się kościół pw. św. Michała Archanioła i Wniebowzięcia Najświętszej Maryi Panny, którego proboszczem jest ks. Marian Antoniewicz.
Komunikacja miejska.
Kolej.
Na terenie osiedla znajduje się stacja kolejowa Kiekrz, w ciągu linii nr 351 łączącej Poznań ze Szczecinem
Autobusy.
Przez Kiekrz przebiegają linie autobusowe na zlecenie ZTM:

</doc>
<doc id="708269" url="https://pl.wikipedia.org/wiki?curid=708269" title="Markiz Salisbury">
Markiz Salisbury

Markiz Salisbury, ang. Marquess of Salisbury – brytyjski tytuł parowski kreowany w parostwie Anglii i Wielkiej Brytanii.
Hrabiowie Salisbury 1. kreacji (parostwo Anglii)
Hrabiowie Salisbury 2. kreacji (parostwo Anglii)
Hrabiowie Salisbury 3. kreacji (parostwo Anglii)
Hrabiowie Salisbury 4. kreacji (parostwo Anglii)
Hrabiowie Salisbury 2. kreacji (odnowienie tytułu)
Hrabiowie Salisbury 5. kreacji (parostwo Anglii)
Markizowie Salisbury 1. kreacji (parostwo Wielkiej Brytanii)
Następca 7. markiza Salisbury: Robert Edward William Gascoyne-Cecil, wicehrabia Cranborne

</doc>
<doc id="708272" url="https://pl.wikipedia.org/wiki?curid=708272" title="Robert Arthur James Gascoyne-Cecil, 5. markiz Salisbury">
Robert Arthur James Gascoyne-Cecil, 5. markiz Salisbury



</doc>
<doc id="708275" url="https://pl.wikipedia.org/wiki?curid=708275" title="Ryszard Matuszewski">
Ryszard Matuszewski



</doc>
<doc id="708283" url="https://pl.wikipedia.org/wiki?curid=708283" title="Olgierd Vetesco">
Olgierd Vetesco

Olgierd Vetesco, właśc. Olgierd Vilio Vetesco (ur. 1 marca 1913 w Mińsku, zm. 1983 w Warszawie) – polski malarz, projektant i wytwórca biżuterii.
Życiorys.
Był bratem Władysława Vestesco (architekta wnętrz i grafika). Zajmował się malarstwem pejzażowym i złotnictwem. 
W okresie okupacji hitlerowskiej początkowo umieszczony w karnym obozie pracy. Po uwolnieniu mieszkał i pracował w Przasnyszu. Lekcje malarstwa i rysunku pobierał u niego m.in. Stanisław Ostoja-Kotkowski). Projektant i wytwórca biżuterii srebrnej, przedmiotów o charakterze dekoracyjnym (m.in. serie przedmiotów w stylu neosecesyjnym (lata 60. XX wieku). Zajmował się także wystawiennictwem. Najliczniejszy zbiór twórczości Olgierda Vetesco znajduje się w Muzeum Szlachty Mazowieckiej w Gołotczyźnie.
Pochowany na cmentarzu Bródnowskim w Warszawie (kw. 112 I VI 7).

</doc>
<doc id="708285" url="https://pl.wikipedia.org/wiki?curid=708285" title="Alfabet estoński">
Alfabet estoński

Alfabet estoński – alfabet oparty na alfabecie łacińskim, służący do zapisu języka estońskiego.
Pełny alfabet estoński składa się z następujących znaków:
Litery F, Š, Z oraz Ž są używane tylko w wyrazach obcego pochodzenia. Podobnie C, Q, W, X i Y używa się przeważnie w nazwach własnych.

</doc>
<doc id="708287" url="https://pl.wikipedia.org/wiki?curid=708287" title="Pompy ciepła">
Pompy ciepła



</doc>
<doc id="708295" url="https://pl.wikipedia.org/wiki?curid=708295" title="Polityka Polski">
Polityka Polski



</doc>
<doc id="708300" url="https://pl.wikipedia.org/wiki?curid=708300" title="Dawid Wdowiński">
Dawid Wdowiński

Dawid Wdowiński (ur. 25 lutego 1895 w Będzinie, zm. 1970) – polski lekarz neurolog i psychiatra, działacz syjonizmu rewizjonistycznego, według niektórych źródeł współzałożyciel i przewodniczący ŻZW, oraz uczestnik powstania w getcie warszawskim.
Życiorys.
Urodził się 25 lutego 1895 w Będzinie, w rodzinie Jezajasza i Marii z Pałasznickich jako brat bliźniak Salomei. Ukończył szkołę handlową w Łodzi. Studiował na wydziałach lekarskich uniwersytetów w Brnie, Wiedniu i Warszawie. Pracował jako starszy asystent oddziału psychiatrycznego Szpitala Starozakonnych na Czystem w Warszawie. Współzałożyciel i sekretarz redakcji miesięcznika polsko-żydowskiego „Tel-Aviv” (1914–1921).
W dwudziestoleciu międzywojennym był współzałożycielem i długoletnim prezesem Polskiej Partii Syjonistycznej Organizacji Rewizjonistów.
Wraz z Michałem Strykowski, Pawłem Frenkelem i Leonem Rodalem, zainicjował powstanie w 1942 r. Żydowskiego Związku Wojskowego.
Po wybuchu powstania i śmierci Pawła Frenkla i Leona Rodla, był prawdopodobnie ostatnim komendantem powstania z ramienia ŻZW i jednym z dwu obok, Marka Edelmana z ŻOB-u, którzy przeżyli wojnę. W czasie powstania został wywieziony do Lublina, skąd trafił do obozu pracy w Budzyniu. Koniec II wojny światowej zastał go w obozie koncentracyjnym w Dachau.
Pod koniec 1946 przez Bawarię, Włochy oraz Francję trafił do USA. Osiedlił się w Nowym Jorku i przez wiele lat wykładał psychologię i psychiatrię w New School for Social Research. W 1961 był świadkiem w procesie Adolfa Eichmanna.
W 1963 w Nowym Jorku ukazała się książka Dawida Wdowińskiego, "And we are not saved", mająca ujawnić całą prawdę o udziale ŻZW w powstaniu w getcie warszawskim.
Od 22 sierpnia 1929 był mężem dr med. Antoniny Berger (1897–1943).
W 1970 podczas wizyty w Izraelu doznał śmiertelnego ataku serca podczas uroczystości upamiętniającej rocznicę powstania w getcie, zorganizowanej przez Instytut Żabotyńskiego w Tel Awiwie. Pochowany został na cmentarzu żydowskim na Górze Oliwnej w Jerozolimie.

</doc>
<doc id="708301" url="https://pl.wikipedia.org/wiki?curid=708301" title="Mario Perez">
Mario Perez



</doc>
<doc id="708304" url="https://pl.wikipedia.org/wiki?curid=708304" title="Robert Gascoyne-Cecil (6. markiz Salisbury)">
Robert Gascoyne-Cecil (6. markiz Salisbury)

Robert Edward Peter Gascoyne-Cecil (24 października 1916 – 11 lipca 2003), brytyjski arystokrata i polityk, najstarszy syn Roberta Gascoyne-Cecila, 5. markiza Salisbury i Elisabeth Cavendish, córki Richarda Fredericka Cavendisha.
Karierę polityczną związał z Partią Konserwatywną. W latach 1950-1954 zasiadał w Izbie Gmin jako reprezentant okręgu Bournemouth West. Po śmierci ojca w 1972 r. odziedziczył tytuł markiza Salisbury i zasiadł w Izbie Lordów. Zastąpił również ojca na stanowisku przewodniczącego Convervative Monday Club.
18 grudnia 1945 r. poślubił Marjorie Olein Wyndham-Quin (ur. 15 lipca 1922), córkę kapitana Valentine'a Wyndham-Quina i Marjorie Pretyman, córki pułkownika Ernesta Pretymana. Robert i Marjorie mieli razem sześciu synów i jedną córkę:

</doc>
<doc id="708305" url="https://pl.wikipedia.org/wiki?curid=708305" title="Robert Edward Peter Gascoyne-Cecil, 6. markiz Salisbury">
Robert Edward Peter Gascoyne-Cecil, 6. markiz Salisbury



</doc>
<doc id="708306" url="https://pl.wikipedia.org/wiki?curid=708306" title="Model wypracowania prawdopodobieństw">
Model wypracowania prawdopodobieństw

Model wypracowania prawdopodobieństw (ang. "elaboration likelihood model") – teoria, w której zakłada się, że istnieją dwa sposoby zmiany postaw za pośrednictwem komunikatów perswazyjnych. Centralna strategia pojawia się, gdy ludzie mają motywację i zdolność do skupienia uwagi na argumentach zawartych w komunikacie. Strategia peryferyczna występuje, gdy ludzie nie skupiają swojej uwagi na argumentach, lecz pod wpływem charakterystyk powierzchownych (np. kto jest nadawcą).

</doc>
<doc id="708311" url="https://pl.wikipedia.org/wiki?curid=708311" title="Czarnodruk">
Czarnodruk

Czarnodruk – w filatelistyce ogólne określenie dla prób, nowodruków, wtórnodruków albo odbitek z form skasowanych znaczków lub całostek.
Wykonane są one na zlecenie poczty lub innych instytucji w celach reklamowych, propagandowych lub pamiątkowych. Często tak są określane czarno-białe reprodukcje. Określenie czarnodruk wywodzi się od koloru czarnego, który jako jedyny jest używany do produkcji. 
Osoby niewidome i słabowidzące używają słowa czarnodruk na określenie wszelkich publikacji płaskich – w odróżnieniu od druku wypukłego, np. wykorzystującego alfabet Braille’a.

</doc>
<doc id="708312" url="https://pl.wikipedia.org/wiki?curid=708312" title="Główny Lekarz Weterynarii">
Główny Lekarz Weterynarii

Główny Lekarz Weterynarii – centralny organ administracji rządowej w Polsce, którego na wniosek ministra do spraw rolnictwa powołuje Prezes Rady Ministrów.
Został utworzony 1 stycznia 1999 roku jako odrębny organ, wyłączony z Ministerstwa Rolnictwa. W celu jego obsługi powołano Główny Inspektorat Weterynarii, a także wojewódzkich, powiatowych i granicznych lekarzy weterynarii.

</doc>
<doc id="708318" url="https://pl.wikipedia.org/wiki?curid=708318" title="Ona mnie nienawidzi">
Ona mnie nienawidzi

Ona mnie nienawidzi (ang. "She Hate Me") – film Spike’a Lee z 2004 roku, w którym w głównej roli wystąpiła m.in. Monica Bellucci. Akcja umieszczona jest w Nowym Jorku. W przeciwieństwie do innych filmów tego reżysera, on sam nie wziął w nim udziału.

</doc>
<doc id="708329" url="https://pl.wikipedia.org/wiki?curid=708329" title="Germinal Ekeren">
Germinal Ekeren



</doc>
<doc id="708332" url="https://pl.wikipedia.org/wiki?curid=708332" title="32 Baza Lotnicza">
32 Baza Lotnicza

32 Baza Lotnicza – wojskowa baza lotnicza zlokalizowana na południowy wschód od Łasku, sformowana 1 stycznia 2001 w oparciu o zlikwidowany 10 Pułk Lotnictwa Myśliwskiego oraz wybudowane w 1957 roku lotnisko wojskowe.
32 Baza Lotnicza stanowiła część 2 Skrzydła Lotnictwa Taktycznego z dowództwem w Poznaniu. Zadaniem łaskiej jednostki było wszechstronne zabezpieczenie szkolenia oraz działań bojowych w systemie obronnym Polski i NATO, zwłaszcza zaś stacjonującej w bazie 10 Eskadry Lotnictwa Taktycznego (10 ELT). Baza stacjonowała na wcześniejszym lotnisku Łask - Buczek. Dowódcą jednostki był płk. pil. dr Władysław Leśnikowski. W bazie funkcjonowały nowoczesne myśliwce Lockheed Martin F-16 w wersji Block 52 C/D. Nr maszyn stacjonujących w 32 BL: 4063, 4085, 4064, 4065, 4066, 4067, 4068, 4069, 4070, 4071, 4072, 4073, 4074, 4075. 
Z dniem 1 stycznia 2010 32. Baza Lotnicza wraz z 10. Eskadrą Lotnictwa Taktycznego przekształcone zostały w 32. Bazę Lotnictwa Taktycznego.

</doc>
<doc id="708337" url="https://pl.wikipedia.org/wiki?curid=708337" title="Operacja Kondor (film)">
Operacja Kondor (film)

Operacja Kondor (fr. Opération Condor) nazwa francuskiego filmu dokumentalnego. W reżyserii Rodrigo Vasqueza z 2003 roku.
O filmie.
Autor filmu przedstawia losy kilku ofiar operacji, która była przeprowadzona przez południowo-amerykańskie junty Urugwaju, Paragwaju, Argentyny, Boliwii i Chile, przy wsparciu Brazylii. Operacja była zainicjowana przez reżimowy rząd Augusto Pinocheta w Chile. Film przedstawia również wypowiedzi osób dowodzących akcją, którzy nie wyrazili skruchy. 
Czas: 52 minuty.
Film tylko dla dorosłych.

</doc>
<doc id="708339" url="https://pl.wikipedia.org/wiki?curid=708339" title="Inspekcja Weterynaryjna">
Inspekcja Weterynaryjna

Inspekcja Weterynaryjna (IW) – wysoce wyspecjalizowana instytucja rządowa powołana na mocy Ustawy z dnia 29 stycznia 2004 r. o Inspekcji Weterynaryjnej w celu kontrolno-nadzorczym w dziedzinie zdrowia publicznego, epidemiologii oraz higieny.
Struktura.
Na czele Inspekcji Weterynaryjnej stoi Główny Lekarz Weterynarii (GLW), który kieruje Głównym Inspektoratem Weterynarii, będącym centralnym organem administracji rządowej. Główny Lekarz Weterynarii powoływany jest przez premiera rządu na wniosek Ministra właściwego do spraw Rolnictwa (obecnie Minister Rolnictwa i Rozwoju Wsi). 
Organy bezpośrednio podległe GLW to Wojewódzcy Lekarze Weterynarii kierujący Wojewódzkimi Inspektoratami Weterynarii (WIW) oraz Graniczni Lekarze Weterynarii. kierujący Granicznymi Inspektoratami Weterynarii. Należą oni do administracji zespolonej.
Organy podległe Wojewódzkiemu Lekarzowi Weterynarii to Powiatowi Lekarze Weterynarii kierujący Powiatowymi Inspektoratami Weterynarii (PIW).
Powiatowi Lekarze Weterynarii mogą korzystać z pomocy lekarzy weterynarii wolnej praktyki, których powołują na podstawie decyzji o wyznaczeniu – pracownicy tacy to Urzędowi Lekarze Weterynarii.
Zadania IW.
Inspekcja wykonuje swoje zadania w szczególności przez:
zwalczanie:
przeprowadzanie:
sprawowanie nadzoru nad:
Sposób działania.
Główne działanie Inspekcji Weterynaryjnej skupia się na szczeblu powiatowym.

</doc>
<doc id="708342" url="https://pl.wikipedia.org/wiki?curid=708342" title="Inspekcja weterynaryjna">
Inspekcja weterynaryjna



</doc>
<doc id="708344" url="https://pl.wikipedia.org/wiki?curid=708344" title="Keziah Jones">
Keziah Jones

Keziah Jones (ur. 10 stycznia 1968, Lagos, Nigeria) – nigeryjski gitarzysta, wokalista. Jego muzyka jest połączeniem muzyki funk oraz bluesa. On sam określa ją mianem blufunk.

</doc>
<doc id="708345" url="https://pl.wikipedia.org/wiki?curid=708345" title="Prezydenci Sudanu Południowego">
Prezydenci Sudanu Południowego



</doc>
<doc id="708346" url="https://pl.wikipedia.org/wiki?curid=708346" title="Dzieci operacji Kondor">
Dzieci operacji Kondor

Dzieci operacji Kondor nazwa francuskiego filmu dokumentalnego. W reżyserii Emilio Paculli.
O filmie.
W latach siedemdziesiątych i osiemdziesiątych XX wieku, została przeprowadzona operacja Kondor, przez latynoamerykańskich dyktatorów, celem była eliminacja opozycji. W czasie tej operacji tysiące dzieci utraciło swoich rodziców lub podzieliło ich los. Autor filmu śledzi losy trójki dzieci Anatole, Eva i Marii Victorii. Anatole i Eva dzięki pomocy i ludzkiej solidarności zostali odnalezieni przez swoją babcię po 3 latach. Maria Victoria jako dorosła osoba dowiedziała się, że została wychowana przez brata mordercy jej rodziców.

</doc>
<doc id="708347" url="https://pl.wikipedia.org/wiki?curid=708347" title="Zamiar bezpośredni">
Zamiar bezpośredni

Zamiar bezpośredni – postać zamiaru w rozumieniu prawa karnego polegająca na tym, że sprawca chce popełnić czyn zabroniony (art. 9 § 1 k.k.). 
Sprawca popełniający czyn zabroniony w zamiarze bezpośrednim ma świadomość i wolę realizacji jego ustawowych znamion. 
Do czynów popełnionych w zamiarze bezpośrednim zalicza się także tzw. przestępstwa nieuchronne. Polegają one na tym, że sprawca chce realizacji pewnego stanu rzeczy i zdaje sobie sprawę, że "po drodze" do niego będzie konieczne zrealizowanie innego. Wówczas także ten czyn popełniony "po drodze" jest przez sprawcę objęty zamiarem bezpośrednim.
Wyróżniamy także następujące pozakodeksowe formy zamiaru (z zamiarem bezpośrednim powiązane są tylko dwa pierwsze) :
Niekiedy wyróżnia się także zamiar następczy ("dolus subsequens"). Polega on na tym, że sprawca popełnia nieumyślny czyn zabroniony, a następnie stwierdza, że gdyby popełniając go miał świadomość, że to czyni, chciałby tego. Ta postać zamiaru nie ma znaczenia prawnego.

</doc>
<doc id="708349" url="https://pl.wikipedia.org/wiki?curid=708349" title="Wybory prezydenckie we Francji w 2007 roku">
Wybory prezydenckie we Francji w 2007 roku

Wybory prezydenckie we Francji w 2007 roku zostały przeprowadzone w dwóch turach; pierwsza odbyła się 22 kwietnia (niedziela), druga zaś miała miejsce dwa tygodnie później, 6 maja 2007. Mandat urzędującego prezydenta wygasa 16 maja 2007 o północy.
Po raz pierwszy od 1873 roku wybory odbyły się pięć, a nie jak dotychczas, siedem lat po poprzednich. Stało się tak w wyniku referendum przeprowadzonego przez Jacques’a Chiraca w 2000 roku, podczas którego Francuzi zadecydowali o zmianie siedmioletniej kadencji ("septennat") na pięcioletnią ("quinquennat").
Daty wyborów zostały podane do publicznej wiadomości 24 października 2006. Tym samym na Gwadelupie, Martynice, Saint-Pierre i Miquelon, Polinezji Francuskiej oraz w Gujanie, ambasadach i konsulatach na kontynencie amerykańskim wybory odbyły się dzień wcześniej. Pierwsza tura odbyła się w sobotę 21 kwietnia, a druga w sobotę 5 maja.
W pierwszej turze zwyciężył Nicolas Sarkozy, przed Ségolène Royal, François Bayrou i Jean-Marie Le Penem. Drugą turę wyborów, w której nastąpiła konfrontacja przedstawiciela prawicy Nicolasa Sarkozy’ego i socjalistki Ségolène Royal, wygrał ten pierwszy kandydat.
Okres przedwyborczy.
Lista kandydatów, której zamknięcie ogłoszono 19 marca 2007 roku, objęła 12 osób (w tym 4 kobiety). Według sondaży, największe szanse na przejście do drugiej tury mieli Nicolas Sarkozy (obecny minister spraw wewnętrznych) i Ségolène Royal (oficjalna kandydatka francuskiej Partii Socjalistycznej). Jednak według sondażu Ifop z 10 marca 2007 roku, François Bayrou mógł przez pewien moment liczyć na 23% głosów, czyli tyle samo co – zgodnie z tym samym badaniem – Ségolène Royal. Gdy Bayrou ogłosił swoją kandydaturę w grudniu 2006, sondaże wskazywały na sześcioprocentową popularność kandydata. Poważnym kandydatem wydawał się być także Jean-Marie Le Pen, który przed pięcioma laty przeszedł do drugiej tury wyborów.
Kampania przed pierwszą turą wyborów charakteryzowała się obecnością tematu „głosu użytecznego” ("vote utile"): namawiano do głosowania na kandydatów mających największe szanse na znalezienie się w drugiej turze, nie zaś na kandydatów wyraźnie mniejszościowych, popieranych symbolicznie. Temat „głosu użytecznego” stał się istotny w czasie poprzednich wyborów prezydenckich, gdzie w drugiej turze głosowano na Jacques’a Chiraca przeciwko Jeanowi-Marie Le Penowi; przedstawiciele lewicy robili to nie z przekonania ("vote de conviction"), ale instrumentalnie, by uniemożliwić Le Penowi zostanie prezydentem. W 2007 roku "vote utile" ma, dla wyborców lewicy, z jednej strony uniemożliwić Le Penowi przejście do drugiej tury, a z drugiej wypromować kandydata lub kandydatkę mającą większe szanse na zwycięstwo z Nicolasem Sarkozym 6 maja.
Kandydaci.
I tura wyborów.
Poniżej lista kandydatów, którzy znaleźli się na biuletynach wyborczych. Politycy ci musieli zebrać minimum 500 podpisów funkcjonariuszy publicznych (m.in. merów, posłów oraz senatorów). Frekwencja 22 kwietnia wyniosła 85,6%, co jest najlepszym rezultatem w historii Piątej Republiki. Oficjalne wyniki zostały podane w środę 24 kwietnia 2007 roku.
II tura wyborów.
Odbyła się 6 maja 2007; Nicolas Sarkozy pokonał w niej Ségolène Royal. 2 maja miała miejsce blisko trzygodzinna konfrontacja między dwoma kandydatami, transmitowana przez radio i telewizję, a moderowana przez dziennikarzy Arlette Chabot i Patricka Poivre d’Arvor. Frekwencja wyniosła 84%.

</doc>
<doc id="708351" url="https://pl.wikipedia.org/wiki?curid=708351" title="Klawiatura programisty">
Klawiatura programisty

Klawiatura programisty – określenie układu klawiatury QWERTY umożliwiającego wprowadzanie znaków charakterystycznych dla języka polskiego.
Litery z polskimi znakami diakrytycznymi ("ą", "ć", "ę", "ł", "ń", "ó", "ś", "ż", "ź") uzyskuje się poprzez równoczesne wciśnięcie prawego klawisza (lub ) i łacińskiej litery, z której wywodzi się dodatkowy polski znak, np. „ę” uzyskuje się kombinacją klawiszy i . Wyjątkiem jest litera „ź”, którą uzyskuje się poprzez wciśnięcie równocześnie klawiszy oraz .
W systemie operacyjnym firmy Apple litery „ź” i „ż” były zamienione miejscami, tj. + dawało „ź”, a + – „ż”. W wersji Mac OS X 10.5 (Leopard) sterownik klawiatury został zmieniony i litery ź oraz ż uzyskuje się tak jak w innych systemach operacyjnych.
Jest to obecnie najczęściej używany układ klawiatury w Polsce – mimo jego nieprzystosowania do profesjonalnego wpisywania danych tekstowych w języku polskim. 
Układ programisty poza Polską jest używany także w Czechach i w Rumunii, przy czym rumuński układ programisty jest bardziej podobny do polskiego.
Litery z czeskimi znakami diakrytycznymi ("á", "č", "ě", "é", "í", "ř", "š", "ů", "ú", "ý", "ž") uzyskuje się poprzez równoczesne wciśnięcie prawego klawisza (lub ) i odpowiednich klawiszy takich jak: "8", "4", "2", "0", "9", "5", "3", ";", "[", "7", "6".
Litery z rumuńskimi znakami diakrytycznymi ("â", "ț", "î", "ă", "ș") uzyskuje się poprzez równoczesne wciśnięcie prawego klawisza (lub ) i łacińskiej litery, z której wywodzi się dodatkowy rumuński znak (literę "â" uzyskuje się przez wciśnięcie prawego + lub +).

</doc>
<doc id="708355" url="https://pl.wikipedia.org/wiki?curid=708355" title="40 Acres &amp; A Mule Filmworks">
40 Acres &amp; A Mule Filmworks

40 acres and a Mule Filmorks - amerykańska wytwórnia filmowo-telewizyjna, założona w 1979 roku przez amerykańskiego reżysera Spike'a Lee.

</doc>
<doc id="708356" url="https://pl.wikipedia.org/wiki?curid=708356" title="Inflacja tłumiona">
Inflacja tłumiona

Inflacja tłumiona – inflacja, którą charakteryzują przymusowe oszczędności wywołane niedostateczną podażą w stosunku do efektywnego popytu. Wzrost cen jest tłumiony odgórnie. Synonimem inflacji tłumionej jest inflacja zasobowa, odłożona, odroczona. 
Etapy inflacji tłumionej:
Etap 1. Rynek sprzedawcy - przyspieszenie wyczerpywania poziomu zapasów rynkowych.
Etap 2. Wymuszona substytucja wartości użytkowych - utrzymujące się braki rynkowe wymuszają na nabywcach zakup dóbr o podobnych do poszukiwanych przez nich wartościach użytkowych.
Etap 3. Oszczędności przymusowe (luka inflacyjna) - wskutek całkowitego braku możliwości nabycia określonych wartości użytkowych bądź też rezygnacji z zajmowania miejsca w kolejce ze względu na preferowanie wolnego czasu i brak gwarancji realizacji zamierzonego zakupu.
Etap 4. Deformacja w funkcjonowaniu sieci handlu (czarny rynek, w Polsce także oficjalny rynek równoległy w sklepach tzw. eksportu wewnętrznego oraz komercyjnych, których wysokich cen nie uwzględniano w statystykach) - ten etap bezpośrednio powoduje rzeczywisty wzrost cen płaconych przez nabywców, chociaż ich oficjalny poziom mógł do tej pory nadal nie drgnąć.
Etap 5. Dezorganizacja rynku (tzw. masowy wykup towarów) - w Polsce etap ten wystąpił w 1981 oraz 1989.
Etap 6. Reglamentacja sprzedaży (może zacząć pojawiać się we wcześniejszych etapach, także jako spontaniczna inicjatywa oddolna).

</doc>
<doc id="708357" url="https://pl.wikipedia.org/wiki?curid=708357" title="RPWL">
RPWL

RPWL – niemiecki zespół muzyczny pochodzący z Freising w Bawarii. Ich muzykę można zakwalifikować jako rock progresywny z elementami artrocka.
W muzyce zespołu widać duży wpływ twórczości Pink Floyd (uważanych za „ojców” tzw. rocka psychodelicznego), zaczynała ona w roku 1997 od grania coverów właśnie tego zespołu. Szybko jednak wypracowała swój własny styl i na albumach prezentuje swój autorski repertuar. Sama nazwa „RPWL” pochodzi od pierwszych liter nazwisk muzyków z początkowego składu zespołu.
W styczniu 2005 wydany został album "World Through My Eyes". Można go kupić na tradycyjnej płycie Audio CD, jak również jako SACD. Gościnnym wokalistą, użyczającym swojego głosu do piosenki "Roses" jest Ray Wilson.
W lutym 2008 roku ujrzała światło dzienne kolejna płyta zespołu zatytułowana „The RPWL Experience”. Wersja digipakowa jest poszerzona o 2 dodatkowe utwory: „Alone And Scared” i „Reach The Sun”. Na albumie znalazł się też jeden cover – antywojenny song Boba Dylana – „Masters of War”.
W lutym 2009 w Teatrze im. S. Wyspiańskiego w Katowicach zespół wystąpił jako główna gwiazda drugiego dnia ProgRock Festival.
Materiał z tego koncertu znalazł się na najnowszym koncertowym wydawnictwie zespołu – „The RPWL Live Experience”.
Poza muzyką na DVD można obejrzeć wywiady z Yogim Langiem i Kalle Wallnerem, wideoklip do „Breathe In, Breathe Out” oraz reportaż z trasy koncertowej z 2006 roku. W wersji limitowanej wydawnictwo dostępne jest w zestawie z dwiema płytami audio z zapisem koncertu.
W kwietniu zespół gościł na kolejnej trasie koncertowej po Polsce a we wrześniu wystąpił na specjalnych koncertach w hołdzie zmarłemu 15 września 2008 klawiszowcowi
Pink Floyd, Richardowi Wrightowi. Zespół zagrał utwory z repertuaru Pink Floyd z albumów „The Dark Side of The Moon”, „Animals”, „Wish You Were Here” oraz na bis kilka własnych.
Muzycy zespołu pracują również nad karierą solową.
Kalle Wallner założył zespół Blind Ego i wydał jak dotąd trzy albumy: w roku 2007 „Mirror”, w roku 2009 „Numb”, w którego nagraniu wziął udział Yogi Lang oraz Igor Cavalera, oraz w roku 2020 „Preaching to the Choir”.
Basista – Chris Postl założył swój zespół Parzivals Eye i 9 września 2009 wydał swoją solową płytę „Fragments” a 18 maja 2015 kolejną zatytułowaną „Defragments”.

</doc>
<doc id="708361" url="https://pl.wikipedia.org/wiki?curid=708361" title="Miasteczko Point Pleasant">
Miasteczko Point Pleasant

Miasteczko Point Pleasant (ang. "Point Pleasant") – serial emitowany przez stację FOX od 19 stycznia do 1 marca 2005 roku.
Polska premiera odbyła się 17 listopada 2006 roku w stacji TV4, później serial emitowany był na antenie Polsatu.
Zdjęcia do serialu były kręcone w Los Angeles (pilot) oraz San Diego w stanie Kalifornia.
Opis fabuły.
W zazwyczaj spokojnym nadmorskim miasteczku Point Pleasant od czasu pewnego gwałtownego sztormu zaczynają dziać się dziwne rzeczy. W czasie owej burzy miejscowy ratownik Jesse Parker ratuje z narażeniem życia piękną Christinę Nickson z odmętów oceanu. Jesse nie wie, że jego bohaterski wyczyn to początek piekła, które wkrótce rozpęta się w miasteczku.
Jesse przyprowadza Christinę do domu Doktora Bena Kramera i jego żony Meg, których izolująca się od otoczenia córka, Judy, z miejsca nabiera sympatii do gościa. Dla Kramerów, którzy mają za sobą ciężkie przeżycia (ich najmłodsza córka zmarła parę lat temu) Christina jest jak promyk słońca, który dawno nie gościł w ich domu. Dla Christiny z kolei, Point Pleasant to wytchnienie od reżimu nowojorskiej szkoły z internatem i okazja do wspomnień o dawno utraconej matce, która stąd właśnie pochodziła.
Lista odcinków.
Nakręcono 13 odcinków tego serialu, jednak z powodu niezadowalających wyników oglądalności jedynie 8 zostało wyświetlonych w telewizji FOX. Pozostałe epizody są dostępne na DVD.

</doc>
<doc id="708363" url="https://pl.wikipedia.org/wiki?curid=708363" title="Ashes (album Tristanii)">
Ashes (album Tristanii)

Ashes – czwarty studyjny album norweskiej grupy muzycznej Tristania. Wydany został 24 stycznia 2005 roku nakładem Steamhammer Records i SPV GmbH.

</doc>
<doc id="708364" url="https://pl.wikipedia.org/wiki?curid=708364" title="Melizanda">
Melizanda

Melizanda — imię żeńskie pochodzenia germańskiego, forma imienia Amalasunta. Najbardziej znaną postacią o tym imieniu jest Melizanda, królowa Jerozolimy, córka Baldwina II. Imię to znane jest również z dramatu Maeterlincka "Peleas i Melizanda", który stanowił inspirację m.in. dla Claude’a Debussy’ego oraz Arnolda Schönberga.

</doc>
<doc id="708372" url="https://pl.wikipedia.org/wiki?curid=708372" title="Biohazard (album)">
Biohazard (album)

Biohazard - płyta zespołu Biohazard wydana w 1990 roku przez wytwórnię Magnetic Air. Album sprzedał się w 40.000 egzemplarzy.
Lista utworów.
Wszystkie utwory stworzyli Evan Seinfeld i Billy Graziadei.

</doc>
<doc id="708374" url="https://pl.wikipedia.org/wiki?curid=708374" title="Mikołaj Kościelecki (wojewoda kaliski)">
Mikołaj Kościelecki (wojewoda kaliski)

Mikołaj Kościelecki herbu Ogończyk (ur. ok. 1485, zm. 1535) – 
wojewoda inowrocławski, wojewoda brzesko-kujawski, wojewoda kaliski. Pisał się ze Skępego. 
Rodzina.
Urodził się jako jedyny syn Jana Kościeleckiego (zm. 1498), wojewody inowrocławskiego i jego drugiej żony Katarzyny Odrowąż z Żurawicy, kasztelanki przemyskiej. Matka była córką Dobiesława Odrowąża z Żurawicy, kasztelana przemyskiego. Mikołaj miał siostrę Annę, która poślubiła Andrzeja Krotoskiego, wojewodę brzeskiego. Jego wybranką życia została Anna Łaska, córka Jarosława Łaskiego, wojewody łęczyckiego i sieradzkiego. Była ona wdową po Jakubie Glince, staroście płockim i wizneńskim. Urodziła 5 dzieci: 
Pełnione urzędy.
Po matce odziedziczył Żurawicę. Od 1509 pełnił obowiązki starosty dobrzyńskiego i wisznieńskiego. Poseł ziemi dobrzyńskiej na sejm piotrkowski 1511 roku. Od 1513 był starostą kowalskim. Starostwo brzeskie odkupił od Czernych. Od 1519 roku starosta bobrownicki. Urzędy senatorskie sprawował od 1511 roku jako kasztelan inowrocławski od 1511 do 1516, wojewoda inowrocławski od 1520, wojewoda brzesko-kujawski od 1523, wojewoda kaliski od 1525.

</doc>
<doc id="708376" url="https://pl.wikipedia.org/wiki?curid=708376" title="Kościuchnówka">
Kościuchnówka

Kościuchnówka (dawniej także "Kostiuchnówka"; ukr. Костюхнівка, "Kostiuchniwka") – wieś na Ukrainie, w obwodzie wołyńskim w rejonie maniewickim.
Historia.
Na przełomie XIX i XX wieku wieś, nazywana ówcześnie Kostiuchnówką, leżała w gminie Miedwieże, w powiecie łuckim. Wieś należała do Franciszka Roszkowskiego. Zamieszkiwało ją 709 mieszkańców. We wsi były 124 domy, cerkiew i dwa młyny.
W marcu 1916 w Kościuchnówce powstał utytułowany polski klub piłkarski – Legia Warszawa. W dniach 4–6 lipca 1916 roku pod Kościuchnówką Legiony Polskie prowadziły działania opóźniające przeciwko oddziałom rosyjskim. Działania te przeszły do historii Wojska Polskiego jako bitwa pod Kościuchnówką. 
Dziś w Kościuchnówce jest polski Cmentarz Legionowy, którym opiekują się m.in. harcerze z Chorągwi Łódzkiej ZHP (w ramach Harcerskiej Akcji Letniej „Kostiuchnówka”), którzy prowadzą także Centrum Dialogu Kostiuchnówka w odremontowanym budynku tzw. polskiej szkoły.
To stąd corocznie harcerze polscy biorą „Ogień Niepodległości”, który potem zabierają do Warszawy, aby w stolicy podczas uroczystości Święta Niepodległości złożyć go (w trakcie Salwy Honorowej) na Grobie Nieznanego Żołnierza.
Za wsią znajduje się "Polska Góra" usypana w latach 30. XX w. na cześć zwycięstwa Józefa Piłsudskiego. Na szczycie znajdowały się: muzeum i pamiątkowy kamień z napisem "Pan marszałek Józef Piłsudski".

</doc>
<doc id="708377" url="https://pl.wikipedia.org/wiki?curid=708377" title="Dyrekcja Kopalń i Hut Donnersmarcków w Świętochłowicach">
Dyrekcja Kopalń i Hut Donnersmarcków w Świętochłowicach

Dyrekcja Kopalń i Hut Donnersmarcków w Świętochłowicach – budynek z 1897 roku w Świętochłowicach-Centrum przy ulicy Katowickiej 30.
Historia.
Guido Henckel von Donnersmarck zdecydował o wyborze Świętochłowic na nową siedzibę administracyjną swoich przedsiębiorstw. Budynek został wzniesiony w 1897 roku; Generalna Dyrekcja Hut i Kopalń Księcia Donnersmarcka mieściła się w tymże obiekcie do 1945 roku. Obecnie gmach służy jako budynek mieszkalny.
Dawni pracownicy twierdzą, że z tego gmachu prowadziło przejście do uruchomionej w 1873 roku kopalni Deutschland, nazwanej tak na cześć zjednoczenia Niemiec, później przemianowanej na Polska. Przejście podobno było jeszcze drożne po II wojnie światowej, lecz późniejsze szkody górnicze spowodowały jego zamknięcie.
Gmach został wpisany do gminnej ewidencji zabytków Świętochłowic.

</doc>
<doc id="708379" url="https://pl.wikipedia.org/wiki?curid=708379" title="Vera Farmiga">
Vera Farmiga

Vera Ann Farmiga, (ur. 6 sierpnia 1973 w Passaic, New Jersey) – amerykańska aktorka pochodzenia ukraińskiego, nominowana w 2010 roku do Oscara za rolę drugoplanową w obrazie "W chmurach".
Życiorys.
Vera Ann Farmiga jest drugim z siedmiorga dzieci, urodziła się w Passaic County, w stanie New Jersey i dorastała w Clifton, New Jersey. Jest córką ukraińskich imigrantów, ojciec Mychajło jest analitykiem komputerowym, matka Liuba Farmiga – nauczycielką. Vera Farmiga dorastała w ukraińsko-amerykańskiej społeczności, do szóstego roku życia nie mówiła po angielsku. Uczęszczała do Ukraińskiej Szkoły Katolickiej w Newark, gdzie tańczyła w zespole ludowym. Jako dziewczyna przeszła z Ukraińskiego Kościoła Greckokatolickiego do kościoła zielonoświątkowego. W 1991 roku Farmiga ukończyła Hunterdon Central Regional High School. Początkowo chciała studiować optometrię, jednak ostatecznie rozpoczęła studia aktorskie na Syracuse University's School of Visual and Performing Arts.
Debiutowała w 1996 roku na Broadwayu jako dublerka w sztuce "Taking Sides". W tym samym roku zagrała rolę Mirandy w sztuce "The Tempest" wystawianej w American Conservatory Theater. Po debiucie teatralnym zagrała w australijskim serialu "Prawo miecza" u boku Heath Ledgera. Następnie kontynuowała karierę grając w filmach.
W 2000 roku wystąpiła w komedii romantycznej "Miłość w Nowym Jorku" u boku Richarda Gere'a i Winony Ryder. Cztery lata później za udział w niezależnym filmie "Aż do kości" otrzymuje nagrodę specjalną Jury Sundance Film Festival i nominację do Independent Spirit Awards. W tym samym roku występuje w filmie "Kandydat" u boku Meryl Streep i Denzela Washingtona. Przełomem w jej karierze okazał się występ w filmie Martina Scorsese "Infiltracja" w 2006 roku, obraz otrzymuje Oscara dla najlepszego filmu. W tym samym czasie Farmiga wzięła udział w filmie "Rozstania i powroty" wraz z Juliette Binoche i Judem Law. W 2008 roku zagrała w filmie "Chłopiec w pasiastej piżamie" u boku Davida Thewlisa. Za rolę w tym niezależnym dramacie Vera otrzymała nagrodę British Independent Film Award dla najlepszej aktorki.
W 2009 roku aktorka zagrała u boku George’a Clooneya i Anny Kendrick w obrazie "W chmurach" w reżyserii Jasona Reitmana. Za rolę Vera otrzymała nominację do Oscara, Złotego Globu i nagrody Gildii Aktorów Filmowych dla najlepszej aktorki drugoplanowej.
W latach 2013–2017 występowała w serialu "Bates Motel". Za rolę Normy Bates otrzymała nominację do nagrody Emmy w 2013, a w 2014 nagrodę Saturn.
Życie prywatne.
Od 2008 roku jest żoną Renne Hawkeya. Para ma dwoje dzieci: Finna (ur. 2009) i Gyttę Liubow (ur. 2010).

</doc>
<doc id="708382" url="https://pl.wikipedia.org/wiki?curid=708382" title="Korado Korlević">
Korado Korlević

Korado Korlević (ur. 19 września 1958 w Poreču) – chorwacki astronom, odkrywca dwóch komet oraz 1295 planetoid.
Praca naukowa.
Pracuje w Obserwatorium Višnjan w Chorwacji. W latach 1995–2001 odkrył 1295 planetoid (1163 samodzielnie oraz 132 wspólnie z innymi astronomami). Daje mo tu 21. miejsce na liście rekordzistów pod względem liczby odkrytych planetoid (7. wśród odkrywców indywidualnych). W 1999 roku odkrył dwie komety okresowe – 183P/Korlević-Jurić (wspólnie z Mario Juriciem) oraz 203P/Korlević.
Członek wielu organizacji, m.in. National Geographic Society, The Planetary Society, International Meteor Organization i Towarzystwa Astronomicznego Pacyfiku.
Upamiętnienie.
Na jego cześć jedną z planetoid nazwano (10201) Korado.

</doc>
<doc id="708386" url="https://pl.wikipedia.org/wiki?curid=708386" title="Wywar">
Wywar

Wywar – płyn otrzymany przez gotowanie w wodzie składników pochodzenia roślinnego lub zwierzęcego (mięso, kości). W kuchni wywary stosuje się głównie jako bazę do zup. Używa się wywarów mięsnych (z mięsa i kości z dodatkiem warzyw i przypraw), rybnych, warzywnych i grzybowych. 
W ziołolecznictwie wywar (zwany też odwarem lub, z łac., "decoctum") otrzymuje się przez gotowanie rozdrobnionego surowca zielarskiego

</doc>
<doc id="708387" url="https://pl.wikipedia.org/wiki?curid=708387" title="Primal Fear (album)">
Primal Fear (album)

Primal Fear – debiutancki album niemieckiej grupy heavymetalowej Primal Fear, wydany w lutym 1998. roku, nakładem wytwórni Nuclear Blast. Przez niektórych uważany za "album, który Judas Priest powinni byli nagrać zamiast Jugulatora".
Album zawiera cover Deep Purple "Speedking".

</doc>
<doc id="708391" url="https://pl.wikipedia.org/wiki?curid=708391" title="Koudougou">
Koudougou

Koudougou – trzecie pod względem wielkości miasto w Burkinie Faso. Jest stolicą prowincji Boulkiemdé, prefekturą departamentu o tej samej nazwie i stolicą Regionu Centralno-Zachodniego. Położone 100 km na zachód od stolicy kraju Wagadugu. Według spisu z 2019 roku liczy ponad 160,2 tys. mieszkańców. 
Dominującą grupą etniczną są Mossi. Przez miasto przebiega jedyna trasa kolejowa kraju, mieści się tu też kilka zakładów przemysłowych, między innymi fabryka mydła, zakłady wyrobu masła shea z owoców masłosza ("Vitellaria paradoxa") oraz zakłady tekstylne.
Istnienie Koudougou jako ośrodka miejskiego sięga końca XIX wieku wraz z pojawieniem się francuskich osadników i przymusową migracją ludności wiejskiej w celu zwiększenia liczby jego mieszkańców.
Raz w roku odbywa się tu festiwal muzyczny "Nuits atypiques de Koudougou".

</doc>
<doc id="708393" url="https://pl.wikipedia.org/wiki?curid=708393" title="Chleb powszedni">
Chleb powszedni

Chleb powszedni – debiutancki album studyjny polskiej grupy muzycznej ZIP Skład. Wydawnictwo ukazało się 6 września 1999 roku nakładem wytwórni muzycznej R.R.X.. Album został zrealizowany w składzie Pono, Koras, Fu, Sokół, Jędker, Felipe, Mieron i Jaźwa. Gościnnie w nagraniach wziął udział zespół Mor W.A., ówcześni członkowie składu Intoksynator - Bastek i Kliczu oraz Maniu. Materiał wyprodukowali członkowie ZIP Składu, a także Kliczu, Boese i DJ-a 600V. Scratche wykonali DJ Deszczu Strugi, Vienio pod pseudonimem DJ Variat oraz DJ 600V.
4 grudnia 2010 wytwórnia muzyczna Prosto wydała reedycję albumu. Zestaw, prócz kopii oryginalnego wydania z 1999 r., zawierał także drugą płytę z brzmieniem zremasterowanym przez DJ-a 600V i dodatkową piosenką pt. "Po drodze", nagraną w 2010 roku.
Pochodzący z albumu utwór pt. "Śródmieście Południowe" znalazł się na liście "120 najważniejszych polskich utworów hip-hopowych" według serwisu T-Mobile Music.
Lista utworów.
Opracowano na podstawie materiału źródłowego.

</doc>
<doc id="708395" url="https://pl.wikipedia.org/wiki?curid=708395" title="Przegub Birfielda">
Przegub Birfielda

Przegub Birfielda – przegub homokinetyczny, który charakteryzuje się specyficznym ukształtowaniem prowadnic, gdzie stosowanie elementów środkujących jest zbędne, ponieważ geometria prowadnic zapewnia samoczynne ustawienie się kul we właściwym położeniu. Przeguby te wykazują wiele zalet w porównaniu z innymi przegubami homokinetycznymi. Są one zwarte, odznaczają się dużą wytrzymałością oraz możliwością przenoszenia znacznych obciążeń dynamicznych. Maksymalny kąt odchylenia wałów przekracza 40°. Przeguby te znalazły zastosowanie w samochodach osobowych z przednim napędem.

</doc>
<doc id="708397" url="https://pl.wikipedia.org/wiki?curid=708397" title="Retycja">
Retycja

Retycja – imię żeńskie, żeński odpowiednik imienia Retyk, Retycjusz, oznaczające osobę wywodzącą się z plemienia Retów. Patronem tego imienia jest św. Retyk, biskup (zm. w 334 roku). 
Retycja imieniny obchodzi 15 maja.

</doc>
<doc id="708399" url="https://pl.wikipedia.org/wiki?curid=708399" title="Gorączka Lassa">
Gorączka Lassa

Gorączka Lassa – jest ostrą wirusową gorączką krwotoczną po raz pierwszy opisaną w 1969 w nigeryjskim mieście Lassa w dolinie rzeki Yedseram. Kliniczne przypadki występowania choroby znane już były znacznie wcześniej (ponad dekadę), lecz nie były skojarzone z patogenem wirusa.
Infekcja występuje powszechnie w państwach zachodniej Afryki, powodując wiele przypadków śmierci. Wybuch epidemii zaobserwowano w następujących państwach:
Jest bardzo prawdopodobne, że infekcje wśród ludzi istnieją także w:
Występuje duże prawdopodobieństwo przenoszenia poza tereny endemicznego występowania do takich krajów jak Stany Zjednoczone, Wielka Brytania, Holandia, Japonia, Izrael oraz innych.
Charakterystyka wirusa i zagrożenie epidemią.
Wirus należy do rodziny arenawirusów (Arenaviridae). Określono, że wirus jest pochodzenia odzwierzęcego i rozprzestrzenia się na ludzi poprzez gryzonie ("Praomys natalensis", dawniej "Mastomys natalensis", polska nazwa – mastomys, myszorówka natalska). Jest bardzo prawdopodobne, że zachorowalność podwyższa spożywanie tych zwierząt. Stanowią one przysmak ok. 90% ludzi w niektórych terenach Afryki równikowej. W przypadku szczurów ("Praomys natalensis") infekcja jest często bezobjawowa. Wirus występuje w ich odchodach (mocz i kał) i przenosi się różnymi drogami, także rozpraszając w powietrzu.
Rozprzestrzenianie się infekcji może być oszacowane z uwzględnieniem powszechności występowania przeciwciał w populacji ludzkiej:
Gorączka Lassa może być przenoszona bezpośrednio z człowieka na człowieka. Drogi rozprzestrzeniania są różne (poprzez krew, mocz, nasienie). Stwierdzono zarażenia u dzieci poprzez mleko matki. Do zakażenia może także dojść podczas lotu samolotem oraz w rejonach lotnisk.
Choroba ta powoduje mniejszą śmiertelność niż Ebola, choć charakteryzuje się podobnymi objawami. Z powodu szybkiej replikacji wirusa i występującego osłabienia, szanse na globalną epidemię są dość małe. Rozprzestrzenianie w inne regiony świata ograniczone jest także tym, że w krótkim czasie po zarażeniu pacjent jest zbyt słaby, aby wejść na pokład samolotu lub skorzystać z innych środków lokomocji.
Wirus powodujący gorączkę Lassa wśród ludzi pojawił się stosunkowo niedawno. Ze względu na występowanie w naturalnym środowisku (wśród gryzoni) jest on trudny do zniszczenia.
Objawy choroby.
Do infekcji u człowieka zwykle dochodzi w wyniku kontaktu z odchodami zwierząt poprzez układ oddechowy lub przewód pokarmowy. Najczęściej zakażenie przenoszone jest przez drobne cząsteczki stanowiące zawiesinę w powietrzu, w których zawarty jest wirus. Do infekcji może dojść także przez uszkodzoną skórę lub błonę śluzową, które są bezpośrednio wystawione na działanie zakażonego materiału. Migracja wirusa z człowieka na człowieka jest także możliwa, zwłaszcza w przypadku pracowników zajmujących się usuwaniem odpadów ze szpitali. Zarażenie drogą płciową (kontakt seksualny) zachodzi sporadycznie.
W 80% przypadków choroba jest bezobjawowa, w 20% pozostałych przypadków występują komplikacje. Szacuje się, że wirus jest odpowiedzialny za około 5000 zgonów rocznie. Zgony w szpitalu, niezależnie od regionu, stwierdza się w 10–16% przypadków.
Po okresie inkubacji od 6 do 21 dni choroba zaostrza się atakując wiele organów wewnętrznych. Objawy gorączki są różne, a można zaliczyć do nich, opuchliznę twarzy, zmęczenie mięśni, jak również zapalenie spojówek i krwawienie ze śluzówek. Następne objawy powstają w wyniku zaatakowania organów wewnętrznych:
Układ pokarmowy
Układ krążenia
Układ oddechowy
System nerwowy
Gorączka Lassa jest trudna do odróżnienia od innych wirusowych gorączek krwotocznych takich jak Ebola, Marburg lub od innych chorób powodujących gorączkę takich jak malaria.
Wirus jest obecny w kale i w moczu od 3 do 9 tygodni, a w nasieniu przez 3 miesiące.
Leczenie.
Wszystkie osoby podejrzane o zakażenie tą chorobą należy odizolować. Należy także zwrócić uwagę na odpowiedni sposób pozbycia się wszelkich odchodów.
Wczesne próby leczenia za pomocą rybawiryny (Ribavirin) zastosował Joe McCormick w 1979 roku. Po szczegółowych testach określono, że zastosowanie prawidłowej diagnozy prowadzi do sukcesu. Dodatkowo, rybawiryna jest prawie dwa razy skuteczniejsza, kiedy jest podawana dożylnie, niż drogą doustną. Lek ten oddziałuje na metabolizm wirusa powodując zatrzymanie jego replikacji. Środek ten jest stosunkowo niedrogi, lecz koszt jego jest i tak stosunkowo wysoki w rejonach świata dotkniętych ubóstwem. W celach leczenia stosuje się także leczenie surowicą ozdrowieńców, leczenie hipotermią itd.
Replikacja wirusa.
Replikacja wirusa zachodzi bardzo szybko.
Wirus Lassa infekuje prawie każdą tkankę ludzkiego ciała. Na początku błonę śluzową, jelita, płuca i układ moczowy, a następnie układ naczyniowy.
Testy laboratoryjne.
W celu rozpoznania choroby, oceny jej przebiegu i powikłań prowadzone są badania laboratoryjne w szerokim zakresie. Test ELISA dla antygenu i przeciwciał IgM charakteryzuje się 88% czułością i 90% swoistością na obecność infekcji. Inne badania laboratoryjne dla gorączki Lassa dotyczą:
Zapobieganie.
Kontrola populacji gryzoni jest w praktyce niemożliwa, tak jak i trzymanie ich z dala od domów i żywności oraz dbanie o faktyczną higienę osobistą ludności. Zaleca się natomiast stosowanie rękawiczek, masek, fartuchów i okularów ochronnych w przypadku kontaktu z zarażonym człowiekiem.
Nie ma obecnie szczepionki przeciwko tej chorobie choć prace nad nią nadal trwają. Wiadomo że wirus z Mozambiku jest zbliżony do wirusa gorączki Lassa, choć nie powoduje takiej śmiertelności. Uważa się jednak, że może być użyty w szczepionce przeciwko gorączce Lassa.
Naukowcy z USAMRIID (United States Army Medical Research Institute of Infectious Diseases), prowadzący badania nad sposobami ochrony przed wojną biologiczną zapowiadają pojawienie się już wkrótce szczepionki. Stworzono już replikacyjno-wydolną szczepionkę przeciwko wirusowi Lassa, bazującą na rekombinacji wirusa wywołującego zapalenie jamy ustnej wyrażającego nosiciela glikoproteidu wirusa Lassa. Po pierwszym zastrzyku domięśniowym u ssaków naczelnych nie stwierdzono śmiercionośnych przypadków, a także nie ujawniły się kliniczne objawy.
Rokowanie.
Około 15%–20% pacjentów umiera. Śmiertelność leczonej gorączki Lassa wynosi co prawda 1%, ale w przypadku wystąpienia epidemii sięga ona 50%. Dzięki leczeniu rybawiryną współczynnik śmiertelności stale spada.
Wirus gorączki Lassa jako broń biologiczna.
Wirus Lassa został sklasyfikowany przez CDC w kategorii A czynników broni biologicznej. Wirus ten potencjalnie może być wykorzystany jako broń biologiczna.

</doc>
<doc id="708400" url="https://pl.wikipedia.org/wiki?curid=708400" title="Dagö">
Dagö



</doc>
<doc id="708402" url="https://pl.wikipedia.org/wiki?curid=708402" title="Retyk">
Retyk

Retyk, Retycjusz — imię męskie pochodzenia łacińskiego, oznaczające osobę wywodzącą się z plemienia Retów. Patronem tego imienia jest św. Retyk, biskup (zm. w 334 roku). 
Retyk, Retycjusz imieniny obchodzi 15 maja.
Żeński odpowiednik: Retycja
Zobacz też.
Jerzy Joachim Retyk

</doc>
<doc id="708403" url="https://pl.wikipedia.org/wiki?curid=708403" title="Retycjusz">
Retycjusz



</doc>
<doc id="708404" url="https://pl.wikipedia.org/wiki?curid=708404" title="Eteromania">
Eteromania

Eteromania (narkomania eteryczna) – uzależnienie od wąchania lub picia eteru dietylowego, zwanego potocznie po prostu „eterem”.
Historia.
Spożywanie eteru w celach niemedycznych rozwinęło się w latach 90. XIX wieku w Stanach Zjednoczonych, Północnej Irlandii, Rosji, Francji, Norwegii. Również w Polsce w dwudziestoleciu międzywojennym narkomania eteryczna stanowiła istotny problem społeczny. Picie eteru oraz płynów pochodnych ("kropli Hoffmanna", "anodynki") było rozpowszechnione na masową skalę przede wszystkim na Górnym Śląsku. Według badań ankietowych przeprowadzonych w latach 30. XX wieku w niektórych śląskich wsiach eter piło nawet kilkadziesiąt procent uczniów szkół powszechnych. Nauczyciele relacjonowali, iż niejednokrotnie przychodziło im odsyłać do domu odurzone narkotykiem dzieci. Powszechne picie eteru przez górników doprowadziło do wydania zakazu dopuszczania do pracy w kopalni ludzi w stanie podniecenia eterowego (główną przyczyną była obawa wzniecenia pożaru). Lekarze zakładowi otrzymali nakaz drastycznego ograniczenia zakupu eteru i jego mieszanek do przyfabrycznych ambulatoriów. W walkę z piciem eteru był zaangażowany Kościół katolicki – nałóg był częstym tematem kazań. Zjawisko picia eteru występowało także na Suwalszczyźnie, Huculszczyźnie, Beskidach, Kujawach, Pomorzu i okolicach Częstochowy.
Eter pochodził głównie z przemytu z Niemiec. Przemycano go przez granicę polsko-niemiecką, czasem również z terenu Czechosłowacji. Lokalne władze szacowały skalę przemytu na tysiące kilogramów rocznie. Eter przenoszony był głównie przez mieszkańców rejonów przygranicznych. Do transportu przez „zieloną granicę” używano też specjalnie tresowanych psów. Zarówno ludzie, jak i psy, przenosili „towar” w wypukłych blaszankach o specjalnie wyprofilowanym kształcie, przylegających ściśle do ciała i przymocowanych doń rzemieniami, zwane w miejscowej gwarze przemytniczej "blachanami". Czasem posługiwano się skrytkami w samochodach, odnotowano też przypadki transportu kolejką linową, rozpiętą nad graniczną rzeką.
Eter rozwożono po wsiach furmankami, dystrybucją zajmowali się wędrowni handlarze, kataryniarze, żebracy. Na terenie poszczególnych wsi eter rozdzielany był detalicznie w umówionych lokalach, zwanych "kapliczkami". Były to zarazem miejsca sprzedaży, jak i spożywania eteru. Zdarzało się przy tym wiele nieszczęśliwych wypadków z powodu nieostrożnego obchodzenia się z ogniem.
Konsumpcja.
Konsumpcja eteru przybierała rozmaite formy, począwszy od picia w stanie czystym, z sięganiem od czasu do czasu po wodę, „na przepitkę”. Był to najbardziej skuteczny sposób, ale i dość niebezpieczny: eter jest bardzo lotny, a stan wrzenia osiąga już w temperaturze 35 stopni Celsjusza; w tej postaci gazowej powoduje czkawkę, a w skrajnych przypadkach może doprowadzić do pęknięcia ścianki żołądka. Eter rozcieńczano zwykle gotowaną wodą, z dodatkiem cukru, cynamonu albo miodu i goździków. Poszczególne „kapliczki” miały własne, pilnie strzeżone receptury na sporządzanie tych oszałamiających mikstur. Często, zwłaszcza w środowiskach robotniczych, wśród górników, pijano eter z kawą lub sokiem malinowym. Inne odnotowane sposoby konsumpcji to wdychanie oparów oraz wlewanie go do ucha.
Ustawodawstwo.
W 1923 Sejm RP zakazał sprzedaży eteru na cele konsumpcyjne, za naruszenie zakazu groziły pozbawienie wolności do 5 lat bądź wysoka grzywna lub obie kary. W 1928 eter został zakwalifikowany oficjalnie jako narkotyk – rozciągnięto na niego obowiązywanie ustawodawstwa antynarkotykowego. Wymienione surowe kary obowiązywały odtąd nie tylko za przemyt i handel eterem, ale także za jego posiadanie.
W drugiej połowie lat 30. problem eteromanii wzbudzał duże zainteresowanie mediów i instytucji państwowych. W maju 1936 z inicjatywy Polskiego Komitetu ds. Narkotyków i Zapobiegania Narkomanii, działającego przy Ministerstwie Pracy i Opieki Społecznej, zwołana została w Katowicach specjalna konferencja w sprawie eteromanii.
Wg art. 29 ustawy z 1951 za wyrób, przerób, wywóz za granicę, przywóz z zagranicy, przewóz, przechowanie lub wprowadzenie do obrotu środków odurzających bez zezwolenia lub wbrew jego warunkom groziły więzienie do lat 5 i grzywna łącznie, art. 5 zaliczał do takich środków eter etylowy i zawierające go mieszaniny. 
Objawy.
Pierwszym efektem odurzenia eterem jest stan ekscytacji, podniecenia, euforii, potem często przechodzi w fazę szału, następnie zamroczenia i snu z halucynacjami.
Przesądy.
W powszechnym przekonaniu ludności spożywanie eteru miało dobroczynne skutki. Twierdzono, że narkotyk miał być rzekomo uniwersalnym środkiem przeciwko wszelkim chorobom.

</doc>
<doc id="708406" url="https://pl.wikipedia.org/wiki?curid=708406" title="Wala Kuźmyna">
Wala Kuźmyna

Wala Kuźmyna (ukr. Валя Кузьмина) – wieś na Ukrainie, w obwodzie czerniowieckim, w rejonie hlibockim.
W 1497 roku w bitwie w bukowińskim lesie w okolicach miejscowości wycofujące się z Mołdawii wojska Jana Olbrachta doznały porażki w bitwie z wojskami wołoskimi Stefana Wielkiego.

</doc>
<doc id="708407" url="https://pl.wikipedia.org/wiki?curid=708407" title="Ubangi Północne">
Ubangi Północne

Ubangi Północne (fr. "Nord-Ubangi") - planowana prowincja w Demokratycznej Republice Konga, która ma powstać na mocy konstytucji przyjętej w 2006 roku; obecnie w granicach Prowincji Równikowej. Stolicą prowincji ma być Gbadolite.

</doc>
<doc id="708410" url="https://pl.wikipedia.org/wiki?curid=708410" title="Przegub Tracta">
Przegub Tracta

Przegub Tracta – przegub homokinetyczny, w którym zastosowano inne rozwiązanie warunku równobieżności wałów niż w innych przegubach kulowych. Składa się on z płaskich widełek połączonych dwoma pośrednimi ogniwami, sprzęgniętymi ze sobą za pomocą charakterystycznego występu i wcięcia. Taka konstrukcja umożliwia ustawienie się wałów pod kątem 50° w dowolnej płaszczyźnie. Powierzchniami współpracującymi są w tym przegubie dosyć duże powierzchnie płaskie, dzięki czemu naciski powierzchniowe są stosunkowo małe.

</doc>
<doc id="708412" url="https://pl.wikipedia.org/wiki?curid=708412" title="Mongala">
Mongala

Mongala - planowana prowincja w Demokratycznej Republice Konga, która ma powstać na mocy konstytucji przyjętej w 2006 roku; obecnie w granicach Prowincji Równikowej. Stolicą prowincji ma byćLisala.

</doc>
<doc id="708415" url="https://pl.wikipedia.org/wiki?curid=708415" title="Bad Boys Blue">
Bad Boys Blue

Bad Boys Blue – międzynarodowy zespół śpiewający muzykę pop i euro disco utworzony w Kolonii. W skład grupy wchodzili: Andrew Thomas, Trevor Taylor i John McInerney. Później także: Trevor Bannister, Kevin McCoy, Mo Russel, Rui Carlos Ferreira i Kenny "Krayzee" Lewis.
Nagrali wspólnie wiele hitów, jak: "You’re a Woman", "Pretty Young Girl", "I Wanna Hear Your Heartbeat" i "Come Back and Stay". 
Pierwotnie członków zespołu chciano znaleźć w Anglii. 
Historia zespołu.
W 1984 założyciele wytwórni Coconut Records, Tony Hendrik i Karin van Haaren, postanowili stworzyć muzyczny projekt.
W latach 2005–2009 istniał projekt pod nazwą The Real Bad Boys Blue, w którego skład wchodzili: Kevin McCoy, Andrew Thomas i Herb McCoy, którego w 2008 zastąpił Jerome Cummins. Był to projekt złożony wyłącznie z amerykańskich wykonawców. Później Herb McCoy utworzył solowy projekt istniejący do dziś będący kolejną wersją Bad Boys Blue. Z kolei grupa z Johnem McInerneyem w tym okresie występowała pod nazwą The Official Bad Boys Blue.
Od 2012 John McInerney na koncertach występuje razem ze swoją drugą żoną, Sylvią, oraz jej siostrą-bliźniaczką Edith Miracle, które występują na scenie od 2005. Obie wokalistki są Polkami.

</doc>
<doc id="708416" url="https://pl.wikipedia.org/wiki?curid=708416" title="Ubangi Południowe">
Ubangi Południowe

Ubangi Południowe (fr. "Sud-Ubangi") - planowana prowincja w Demokratycznej Republice Konga, która ma powstać na mocy konstytucji przyjętej w 2006 roku; obecnie w granicach Prowincji Równikowej. Stolicą prowincji ma być Gemena.

</doc>
<doc id="708417" url="https://pl.wikipedia.org/wiki?curid=708417" title="Mieczysław Kaplicki">
Mieczysław Kaplicki

Mieczysław Kaplicki właśc. Maurycy Kapellner (ur. 12 grudnia 1875 w Wietrzychowicach, zm. 7 sierpnia 1959 w Penrhos w Walii – lekarz dermatolog, działacz społeczny, prezydent Krakowa, podpułkownik lekarz Wojska Polskiego żydowskiego pochodzenia.
Życiorys.
Urodził się w rodzinie żydowskiej, był synem Jakuba Kapellnera, dzierżawcy majątków ziemskich. Gimnazjum ukończył w Tarnowie, studia medyczne rozpoczął w Krakowie na Uniwersytecie Jagiellońskim, w roku akademickim 1898–1899 studiował w Wiedniu, aby ostatecznie ukończyć studia w Krakowie na Wydziale Lekarskim UJ w 1901. W latach studiów wstąpił do radykalno-demokratycznej organizacji studenckiej „Zjednoczenie” zostając w czerwcu 1899 jej przewodniczącym. Od 1896 wraz z Zenonem Klemensiewiczem redagował pismo PPSD przeznaczone dla chłopów „Prawo Ludu”. W 1903 zaczął wykłady popularyzatorskie z zakresu medycyny na Uniwersytecie Ludowym im. Adama Mickiewicza, prowadząc równocześnie swoją praktykę lekarską.
W momencie wybuchu I wojny światowej znalazł się w Legionach Polskich jako kapitan–lekarz. W latach 1914–1916 służył w 5 pułku piechoty. Został awansowany do stopnia podpułkownika służby zdrowia Wojska Polskiego ze starszeństwem z dniem 1 czerwca 1919. W 1928 był zweryfikowany z 1 lokatą w Korpusie Oficerów Sanitarnych Lekarzy.
Po wojnie powrócił do wykonywania zawodu, pracował także dla Ubezpieczalni Społecznej, od 1919 był członkiem PPS, po przewrocie majowym 1926 wystąpił jednak z partii i już jako Kaplicki wspierał ugrupowania obozu sanacyjnego. W Krakowie zaangażował się w prace BBWR.
16 lutego 1933 Rada Miasta Krakowa powierzyła mu stanowisko prezydenta miasta, ponownie na podstawie nowej ustawy samorządowej został prezydentem Krakowa na kadencję 5-letnią w styczniu 1934. Członek Zarządu Okręgu Kraków Związku Legionistów Polskich w 1936 roku.
Kaplicki zreorganizował finanse miasta, prowadząc pomyślną politykę finansową ustępując ze stanowiska w 1939 tuż przed II wojną światową zostawiał Kraków z pokaźnymi kilkunastomilionowymi rezerwami finansowymi. Powołał do życia Oddział Zabudowy Miasta, który przygotował ogólny plan zabudowy z uwzględnieniem gmin podmiejskich. Opracowano całokształt potrzeb inwestycyjnych miasta na czas 6 lat (1937–1943). Był to pierwszy taki perspektywiczny plan rozwoju Krakowa. W 1934 otwarto nowa linię tramwajową do Cmentarza Rakowickiego. Wspierał budowę nowego gmachu dla Muzeum Narodowego, poparł pomysł postawienia pomnika Józefa Dietla.
W 1937 został wybrany wiceprezesem Związku Miast Małopolskich i pełnił tę funkcję do 1939.
W lutym 1939 Kaplicki objął stanowisko kierownictwo Jaworznickich Kopalni Węgla. W latach 1939–1941 znalazł się na terenie ZSRR w Kerminie na terenie Uzbekistanu. Wstąpił do 7 Dywizji Armii Polskiej gen. Andersa, służył jako lekarz w batalionie saperów. W 1942 znalazł się w Anglii, osiadł w Penrhos w Walii i tutaj pozostał do końca życia. Zmarł w polskim szpitalu, pochowany został na cmentarzu w Wrexham Denbighshire.

</doc>
<doc id="708422" url="https://pl.wikipedia.org/wiki?curid=708422" title="Joachim Fryderyk legnicko-brzeski">
Joachim Fryderyk legnicko-brzeski

Joachim Fryderyk (ur. 29 września 1550 w Brzegu (?), zm. 25 marca 1602 tamże) – książę brzeski z dynastii Piastów. Syn księcia brzeskiego Jerzego II i Barbary Hohenzollern, córki elektora brandenburskiego Joachima II Hektora. Ojciec księcia brzeskiego Jana Chrystiana i księcia legnickiego Jerzego Rudolfa.
Młodość.
Joachim Fryderyk – najstarszy syn Jerzego II i Barbary Hohenzollern – urodził się 29 września 1550 prawdopodobnie na zamku w Brzegu. Na chrzcie otrzymał imiona po dziadkach – elektorze brandenburskim Joachimie II Hektorze i księciu legnicko-brzeskim Fryderyku II. Za życia ojca nie pomagał mu w rządzeniu księstwem brzeskim. Za to przez siedem lat przebywał na dworze wuja, Jana Jerzego Hohenzollerna, od 1571 r. sprawującego funkcję elektora brandenburskiego. W jego zastępstwie w 1574 r. pojawił się na koronacji Henryka Walezego na króla Polski, zaś wraz z nim 27 października 1575 brał udział w koronacji Rudolfa II na króla rzymskiego.
Małżeństwo z Anną Marią.
19 maja 1577 w Brzegu Joachim Fryderyk pojął za żonę Annę Marię z dynastii askańskiej. Była ona córką księcia anhalckiego Joachima Ernesta i Agnieszki z hrabiów Barby. Posag panny młodej wynoszący 15 000 talarów został zabezpieczony na Wąsoszu.
Dzielnica Joachima Fryderyka.
7 maja 1586 zmarł jego ojciec, Jerzy II. Joachim Fryderyk wraz z młodszym bratem Janem Jerzym objęli rządy w księstwie brzeskim. Tymczasowo rezydowali w Oławie, ponieważ Brzeg jako wdowia oprawa przypadł ich matce, Barbarze. Kiedy 6 lipca 1592 zmarł Jan Jerzy, Joachim Fryderyk został samodzielnym władcą księstwa brzeskiego, z którego zostały wyłączone dwa główne miasta: Brzeg (wdowia oprawa Barbary, matki Joachima Fryderyka) i Oława (wdowia oprawa Anny, wdowy po Janie Jerzym). Jednakże 24 października 1594 Anna wyszła ponownie za mąż za księcia legnickiego Fryderyka IV, natomiast kilka tygodni później 2 stycznia 1595 zmarła Barbara. Tym samym obydwa miasta znów stały się częścią księstwa brzeskiego, którego Joachim Fryderyk został niepodzielnym panem.
Swoją dzielnicę powiększył o bogate w złoża metali szlachetnych miasta i okręgi Dzierżoniów i Srebrna Góra, które wykupił od administrujących księstwem ziębickim rodziny von Rosenberg. Natomiast w 1596 r. przyłączył do niej księstwo legnickie, odziedziczone po zmarłym bezpotomnie Fryderyku IV.
Rządy i funkcje.
Joachim Fryderyk był zręcznym gospodarzem. Zatwierdził dawne przywileje miast księstwa. Popierał rozwój rzemiosła. W Oławie otworzył mennicę, do której kruszce sprowadzano z kopalń z wykupionych okręgów Dzierżoniowa i Srebrnej Góry. Dbał o rozbudowę umocnień i fortyfikacji Brzegu. Ufundował także posagi dla niezamężnych córek Henryka XI.
Dzięki koligacjom rodzinnym i dobrym kontaktom z dworem praskim pełnił zaszczytne funkcje. Od 1585 r. piastował godność prepozyta zluteranizowanej kapituły magdeburskiej, a od 1588 r. także generała i dowódcy regularnych wojsk śląskich.
Śmierć i następstwa.
Joachim Fryderyk zmarł 25 marca 1602 w Brzegu. 7 maja tego roku został pochowany w tamtejszym kościele zamkowym pw. św. Jadwigi. Na mocy testamentu, który spisał 16 grudnia 1595 okręg Oławy przypadł jego żonie w dożywocie. Anna Maria zmarła 11 listopada 1605, a jej ciało spoczęło u boku męża.
Księstwo legnickie przypadło dwóm synom Joachima Fryderyka: Janowi Chrystianowi i Jerzemu Rudolfowi. Ponieważ obydwaj w chwili śmierci ojca byli niepełnoletni, rządy regencyjne w ich imieniu sprawowała najpierw matka, Anna Maria, a po jej śmierci książę oleśnicki Karol II.
Potomstwo.
Oprócz Jana Chrystiana i Jerzego Rudolfa Joachim Fryderyk pozostawił po sobie dwie córki: Barbarę Agnieszkę, wydaną za Jana Ulryka Schaffgotscha i Marię Zofię, która prawdopodobnie do końca życia pozostała w stanie panieńskim. Ze związku z Anną Marią przyszło na świat także dwoje dzieci zmarłych w dzieciństwie: pierworodny Jerzy Ernest i Anna Maria.

</doc>
<doc id="708423" url="https://pl.wikipedia.org/wiki?curid=708423" title="Corey Beaulieu">
Corey Beaulieu

Corey Beaulieu (ur. 22 listopada 1983 w Brunswick) – amerykański muzyk, kompozytor i gitarzysta. Beaulieu znany jest przede wszystkim z występów w formacji Trivium, w której jest członkiem od 2003 roku. Naukę gry na gitarze rozpoczął w wieku 14 lat. 

</doc>
<doc id="708424" url="https://pl.wikipedia.org/wiki?curid=708424" title="Powiat rokytniwski">
Powiat rokytniwski



</doc>
<doc id="708425" url="https://pl.wikipedia.org/wiki?curid=708425" title="Prowincja Równikowa (planowana)">
Prowincja Równikowa (planowana)

Prowincja Równikowa (fr. "Équateur", lingala: "Ekwatéli") - planowana prowincja w Demokratycznej Republice Konga, która miała powstać na mocy konstytucji przyjętej w 2006 roku. Stolicą prowincji ma być Mbandaka.

</doc>
<doc id="708426" url="https://pl.wikipedia.org/wiki?curid=708426" title="Ziemie rzadkie">
Ziemie rzadkie



</doc>
<doc id="708427" url="https://pl.wikipedia.org/wiki?curid=708427" title="Państwowa Rada Ochrony Przyrody">
Państwowa Rada Ochrony Przyrody

Państwowa Rada Ochrony Przyrody (PROP) – organ opiniodawczo - doradczy w zakresie ochrony przyrody, działający przy Ministrze Środowiska, ale doradzający na podstawie różnych ustaw także innym organom oraz mogący wyrażać opinie i stanowiska z własnej inicjatywy oraz na wniosek dowolnych podmiotów. Państwowa Rada Ochrony Przyrody okresowo ocenia stan ochrony przyrody w Polsce, opiniuje projekty aktów prawnych, projekty nowych obszarów chronionych, przedstawia wnioski w sprawach dotyczących ochronę przyrody. Zgodnie z ustawą z dnia 16 kwietnia 2004 r. o ochronie przyrody pełni także funkcję organu naukowego CITES. Państwowa Rada Ochrony Przyrody jest także członkiem Światowej Unii Ochrony Przyrody IUCN (jako organizacja pozarządowa).
Powołanie Rady.
Zgodnie z art. 96 ustawy o ochronie przyrody, skład Państwowej Rady Ochrony Przyrody ustala minister właściwy do spraw środowiska w liczbie od 20 do 40 członków spośród osób działających na rzecz ochrony przyrody przedstawicieli nauki, praktyki i organizacji ekologicznych. 
Komisje Rady.
Obecnie w ramach Rady działa 6 komisji problemowych:
Zakres działania.
Do zadań Państwowej Rady Ochrony Przyrody należy w szczególności:

</doc>
<doc id="708429" url="https://pl.wikipedia.org/wiki?curid=708429" title="Tshuapa">
Tshuapa

Tshuapa - planowana prowincja w Demokratycznej Republice Konga, która ma powstać na mocy konstytucji przyjętej w 2006 roku; obecnie w granicach Prowincji Równikowej. Stolicą prowincji ma być Boende.

</doc>
<doc id="708430" url="https://pl.wikipedia.org/wiki?curid=708430" title="Działalność usługowa">
Działalność usługowa

Działalność usługowa – działalność gospodarcza mająca na celu zaspokajanie bezpośrednich potrzeb ludzkich, ich rezultaty przeważnie nie przyjmują postaci rzeczowej, nie wiążą się bezpośrednio ze stwarzaniem nowych dóbr.
Do usług zalicza się czynności polegające na oddziaływaniu na przedmioty i obiekty. Są to:
Podział usług ze względu na przeznaczenie (odbiorcę) danej usługi jest następujący:
W ramach usług dla ludności można wymienić m.in. usługi dotyczące:
Działalność usługowa wymaga stawiania na pierwszym miejscu komfortu i wygody klientów niezależnie od rodzaju prowadzonej działalności. W przypadku prowadzenia działalności usługowej szczególnie ważna jest lokalizacja, plan funkcjonowania placówki i jakość świadczonych przez nią usług.

</doc>
<doc id="708431" url="https://pl.wikipedia.org/wiki?curid=708431" title="Nadwrażliwość zębiny">
Nadwrażliwość zębiny

Nadwrażliwość zębiny – dolegliwość stomatologiczna objawiająca się bólem zębów pod wpływem bodźców termicznych (niskiej lub wysokiej temperatury), czynników chemicznych (substancje o kwaśnym pH), bodźców osmotycznych (duże stężenie, np. cukru lub soli w jamie ustnej), urazów mechanicznych (np. używanie zbyt twardej szczoteczki, nadmierny nacisk na zęby w trakcie szczotkowania). Powodem nadwrażliwości odpowiedzialne są odsłonięte kanaliki zębinowe. Zębina w naturalny sposób chroniona jest przez szkliwo i dziąsło. Jeżeli ta naturalna ochrona zostanie uszkodzona, to kanaliki zostają odsłonięte i wystawione na działanie bodźców, które powodują ból. Nadwrażliwość dotyczy najczęściej powierzchni policzkowych w okolicy szyjki zęba przedtrzonowego i kła.
Leczenie nadwrażliwości zębiny: Użycie fluorkowego żelu do nakładania na zęby lub płukankę fluorkową. Profilaktyka past do zębów o niskiej zawartości składników ściernych.

</doc>
<doc id="708433" url="https://pl.wikipedia.org/wiki?curid=708433" title="Układ dziesiętny">
Układ dziesiętny



</doc>
<doc id="708434" url="https://pl.wikipedia.org/wiki?curid=708434" title="Tanganika (prowincja)">
Tanganika (prowincja)

Tanganika (fr. "Tanganyika") – planowana prowincja w Demokratycznej Republice Konga, która ma powstać na mocy konstytucji przyjętej w 2006 roku; obecnie w granicach prowincji Katanga. Stolicą prowincji ma być Kalemie.

</doc>
<doc id="708435" url="https://pl.wikipedia.org/wiki?curid=708435" title="Travis Smith (muzyk)">
Travis Smith (muzyk)

Travis Smith – (ur. 29 kwietnia 1982 w Bainbridge) – amerykański perkusista.
Życiorys.
Urodził się 29 kwietnia 1982 w Bainbridge.
W latach 2000–2010 był perkusistą zespołu Trivium. Występował również w zespole Petl. Obecnie mieszka w Orlando na Florydzie. Jego ulubione zespoły to: Metallica, Megadeth, Pantera, Alice in Chains, Soundgarden. Słucha również: Testamentu, Long Beach Dub All Stars, Audioslave, Snoop Dogga. W 2006 roku na "Metal Hammer Golden Gods Awards" został uznany najlepszym perkusistą roku.

</doc>
<doc id="708437" url="https://pl.wikipedia.org/wiki?curid=708437" title="Angélique Kidjo">
Angélique Kidjo

Angélique Kidjo, właśc. Angélique Kpasseloko Hinto Hounsinou Kandjo Manta Zogbin Kidjo (ur. 14 lipca 1960 w Kotonu) – benińska piosenkarka tworząca muzykę będącą połączeniem popu i tradycyjnych pieśni afrykańskich, ambasador dobrej woli UNICEF.
Życiorys.
W 1982 wyjechała do Paryża, gdzie występowała w chórkach. Do zespołu Pili Pili zaprosił ją pianista jazzowy – Jasper van ’t Hof i zaangażował jako wokalistkę. Na scenie występowała m.in. z Vernonem Reidem, Buddym Guyem. Wśród artystów, z którymi nagrywała lub koncertowała są Carlos Santana, Dave Matthews Band, Peter Gabriel, Bono, Herbie Hancock, Cassandra Wilson, Vernon Reid i Annie Lennox. Uważana za „Pierwszą divę Afryki”, chociaż mieszka w Nowym Jorku.
Uważa się, że Angélique Kidjo jest uosobieniem wszystkiego co najlepsze w muzyce i kulturze Afryki, jest bodaj najsłynniejszą muzyczną ambasadorką i ikoną współczesnej world music. Jej płyta ("Õÿö", 2010), została nominowana (2011) do nagrody Grammy w kategorii najlepszy album gatunku. Repertuar większości nagranych przez nią płyt tworzą utwory będące połączeniem popu i pieśni afrykańskich.
Artystka była jedną z głównych gwiazd ceremonii otwarcia piłkarskich mistrzostw świata w RPA w 2010. Angélique Kidjo od 2002 jest ambasadorem dobrej woli UNICEF i jedną z pierwszych gwiazd, której Marcus Miller zaproponował udział w widowisku „Marcus+”.
W sierpniu 2011 miała być gościem Marcusa Millera podczas koncertu „Solidarity of Art” w Gdańsku obok takich gwiazd jak Trilok Gurtu, Leszek Możdżer, Tomasz Stańko, Edmar Castaneda i orkiestry Sinfonia Varsovia.
W 1998 nagrała jedną z dwóch głównych piosenek do disneyowskiego filmu "Król Lew 2" – "We Are One". Za album "Djin Djin" Angélique Kidjo otrzymała w 2008 nagrodę Grammy.
Jest założycielką fundacji wspierającej edukację dziewcząt – The Batonga Foundation.

</doc>
<doc id="708438" url="https://pl.wikipedia.org/wiki?curid=708438" title="Equateur">
Equateur



</doc>
<doc id="708439" url="https://pl.wikipedia.org/wiki?curid=708439" title="Typ 69">
Typ 69

Typ 69 – chiński czołg podstawowy. Zmodernizowana wersja czołgu Typ 59.
Historia.
Pod koniec lat 50. ChRL otrzymała od ZSRR licencje na produkcje czołgu T-54. W następnych latach w Chinach powstawały kolejne wersje tego czołgu znane na świecie pod wspólną nazwą Typ 59.
W 1982 roku podczas defilady w Pekinie zaprezentowano nową wersję tego czołgu, która została oznaczona jako Typ 69. Czołgi tego typu są prawdopodobnie produkowane od przełomu lat 60. i 70. i są odpowiednikami radzieckich T-55. Na początku lat 80. Chińczycy za pośrednictwem Arabii Saudyjskiej, sprzedawali znaczne liczby czołgów typu 69 Irakijczykom, którzy uzupełniali straty ponoszone w wojnie z Iranem.

</doc>
<doc id="708442" url="https://pl.wikipedia.org/wiki?curid=708442" title="Wyższa Szkoła Przedsiębiorczości i Zarządzania">
Wyższa Szkoła Przedsiębiorczości i Zarządzania



</doc>
<doc id="708444" url="https://pl.wikipedia.org/wiki?curid=708444" title="Górne Lomami">
Górne Lomami

Górne Lomami (fr. "Haut-Lomami") – jedna z 26 prowincji w Demokratycznej Republice Konga.
Geografia.
Położenie.
Górne Lomami leży w południowo-wschodniej części Demokratycznej Republice Konga. Graniczy z czterema prowincjami: Górna Katanga, Tanganika, Lomami oraz Lualaba. Położona jest na średniej wysokości 887 m n.p.m. Na terenie prowincji znajdują się głównie sawanny. Na północy prowincji leży Rezerwat Przyrody Elephants De Kaniama. Znajduje się tam także jedno skupisko jezior, na którym powstał Park Narodowy Upemba. Największym jeziorem jest Upemba; oprócz niego znajdują się tam m.in. jezioro Kabwe, Kisale, czy Zimbabo. W obrębie prowincji znajduje się także Wyżyna Katanga oraz pojedyncze pasma górskie z niewysokimi szczytami, m.in. Mitumba, czy Kibara.
Najczęściej występujące tam minerały to beryle, kasyteryty oraz kolumbity.
Podział.
Górne Lomami podzielone jest na 6 terytoriów: Bukama, Kabongo, Kamina, Kaniama oraz Malemba-Nkulu oraz jedno miasto - Kamina.
Historia.
Od 1966 roku Górne Lomami było częścią prowincji Katanga. Powstało w 2015 roku na mocy konstytucji przyjętej w 2006 roku. Od początku istnienia prowincji do 8 listopada 2018 roku rządził nią Marcel Lenge, kiedy został zdymisjonowany, a jego stanowisko objął André Lubambu. Powodem odwołania Marcela Lenge było oskarżenie o nieprzedstawienie programu działań oraz udziału w zamachach na rezydencje urzędników przed zaczęciem głosowania. W kolejnych dniach ludność prowincji opowiedziała się za przywróceniem Marcela Lenge.
Na podstawie decyzji nr 54 ministra spraw zagranicznych Jacka Czaputowicza z dnia 23 lipca 2019 r. w Lubumbashi na terenie prowincji Górna Katanga powstał Konsulat Rzeczypospolitej Polskiej, który obejmuje prowincje Górna Katanga, Tanganika, Górne Lomami oraz Lualaba.
Demografia.
Populacja terenu prowincji Górne Lomami wzrosła od 1984 roku do 2015 roku ponad trzykrotnie. Według spisu z 1 lipca 1984 r. populacja wynosiła 891,021 osób, w 2010 roku 2,426,000, a 5 lat później (w 2015 roku) 2,957,000 osób.
Opieka zdrowotna.
Podobnie jak w całym kraju, prowincja Górne Lomami została podzielona na strefy (fr. "Zones de Santé", skrót "ZS"), które biorą pod opiekę od 100,000 do 150,000 osób. Oddziałuje tam 5 dużych stref, z których każda dzieli się na mniejsze strefy, których jest piętnaście. Każda strefa oprócz ZS Kaniama, która nie posiada żadnej opieki, ma przynajmniej 70 zakładów (szpitali i ośrodków zdrowia). W całej prowincji działa ponad trzysta zakładów opieki zdrowotnej.
Transport.
Trzy czwarte sieci drogowej na terenie prowincji ma zły stan, 21 procent ma stan średni, a jedyne 5 procent dróg posiada stan dobry do użytku. Oprócz tego w obrębie Górnego Lomami znajdują się pojedyncze linie kolejowe oraz lotniska.

</doc>
<doc id="708445" url="https://pl.wikipedia.org/wiki?curid=708445" title="Angelique Kidjo">
Angelique Kidjo



</doc>
<doc id="708446" url="https://pl.wikipedia.org/wiki?curid=708446" title="Lualaba (prowincja)">
Lualaba (prowincja)

Lualaba – planowana prowincja w Demokratycznej Republice Konga, która ma powstać na mocy konstytucji przyjętej w 2005 roku; obecnie w granicach prowincji Katanga. Stolicą prowincji ma być Kolwezi.

</doc>
<doc id="708449" url="https://pl.wikipedia.org/wiki?curid=708449" title="Paolo Gregoletto">
Paolo Gregoletto

Paolo Gregoletto (ur. 14 września 1985 w Miami) – basista amerykańskiej grupy muzycznej Trivium. Występował również w zespole Metal Militia. Mieszka w Pompano Beach na Florydzie.

</doc>
<doc id="708451" url="https://pl.wikipedia.org/wiki?curid=708451" title="Pokrowsk (Ukraina)">
Pokrowsk (Ukraina)

Pokrowsk () – miasto na Ukrainie, w obwodzie donieckim, w Donieckim Zagłębiu Węglowym. Do 12 maja 2016 roku nosiło nazwę Krasnoarmijśk (ukr. Красноармійськ).
Historia.
Miejscowość została założona w 1884 w Imperium Rosyjskim jak stacja kolejowa. W latach 80. XIX wieku wybudowano tu parowozownię. W maju 1920 zaczęła wychodzić lokalna gazeta. Prawa miejskie ma od 1938. Podczas II wojny światowej (od 19 października 1941 do 7 września 1943) było okupowane przez wojska niemieckie.
W 1952 istniało tu kilka przedsiębiorstw przemysłowych, kopalni węgla, jedna Stacja Maszynowo-Traktorowa, kino, 13 szkół, trzy kluby i biblioteki. W 1954 r. zbudowano , w 1957 r. – , w 1959 r. – , utworzono szkołę pedagogiczną, szkołę górniczą i oddział Donieckiego Instytutu Politechnicznego. W 1967 r. otwarto . W 1989 miasto liczyło 72,9 tys. mieszkańców. W lipcu 1995 r. Rząd Ukrainy zezwolił na sprzedaż .
3 października 2014 r. Ministerstwo Edukacji i Nauki Ukrainy zarządziło przeprowadzkę do Pokrowska mającego siedzibę w Doniecku Donieckiego Narodowego Uniwersytetu Technicznego. Jednak znaczna część studentów i nauczycieli pozostała w Doniecku i uniwersytet kontynuuje pracę w Doniecku
Transport.
W mieście znajduje się węzeł kolejowy.

</doc>
<doc id="708452" url="https://pl.wikipedia.org/wiki?curid=708452" title="Leon Potocki (1799–1864)">
Leon Potocki (1799–1864)

Leon ze Złotego Potoka Potocki herbu Złota Pilawa (pseud. Bonawentura z Kochanowa, ur. 14 lipca 1799 w Kochanowie, zm. 6 grudnia w 1864 w Rydze) – polski pisarz, pamiętnikarz, literat i powieściopisarz. Był synem Stanisława, generała w wojsku Królestwa Polskiego i chrześniakiem księcia Józefa Poniatowskiego. 
Za życia był popularny jako pamiętnikarz i twórca prac dotyczących historii obyczaju. Po śmierci został prawie zupełnie zapomniany. 
Odznaczony Orderem Świętego Stanisława II i III klasy w 1816 roku.
Życiorys.
W latach (prawdopodobnie) 1817–1820 studiował na Królewskim Uniwersytecie Warszawskim. Z tego okresu datują się dokonania literackie Potockiego. Bezpośrednio po ukończeniu studiów ożenił się z Barbarą Kossakowską i osiadł w majątku żony – Rudawie (k. Świsłoczy). W roku 1828 został szambelanem dworu Królestwa Polskiego. Uczestniczył w powstaniu listopadowym walcząc pod dowództwem generała Dembińskiego. Został członkiem rządu tymczasowego w powiecie poniewieżskim. Po porażce w październiku 1831 wyemigrował do Drezna. Na emigracji poznał m.in. Mickiewicza. W 1834 po ogłoszeniu amnestii wrócił do kraju. Wkrótce rozwiódł się z żoną i dwa lata spędził na dworach rodziny i przyjaciół na Litwie. W roku 1836 powrócił na stałe do Warszawy. Tutaj brał bardzo aktywny udział w życiu publicznym prowadząc działalność redaktorską, naukową i przede wszystkim pisarską.
Został pochowany na cmentarzu przy kościele św. Franciszka w Rydze.
Twórczość.
Potocki był jednym z założycieli „Biblioteki Warszawskiej”.

</doc>
<doc id="708454" url="https://pl.wikipedia.org/wiki?curid=708454" title="Krasnokamsk">
Krasnokamsk

Krasnokamsk () – miasto w Rosji, w Kraju Permskim, nad Kamą.
W 1929 zdecydowano o lokalizacji kombinatu celulozowo-papierniczego, w 1933 Krasnokamsk stał się osiedlem typu miejskiego. Prawa miejskie od 1938 r. Kombinat rozpoczął produkcję w 1936 i był największy w Europie.

</doc>
<doc id="708456" url="https://pl.wikipedia.org/wiki?curid=708456" title="Kościół Najświętszego Serca Jezusowego w Łodzi">
Kościół Najświętszego Serca Jezusowego w Łodzi

Kościół pw. Najświętszego Serca Jezusowego – katolicka świątynia parafialna na osiedlu Retkinia w Łodzi.
Kościół jest siedzibą parafii pw. Najświętszego Serca Jezusowego należącej do dekanatu Łódź-Retkinia-Ruda archidiecezji łódzkiej.
Historia.
Kościół NSJ to najstarszy kościół na tym osiedlu, zbudowany po tym, jak 18 maja 1910, po wieloletnich staraniach mieszkańców, biskup kujawsko-kaliski Stanisław Zdzitowiecki erygował parafię pw. Najświętszego Serca Jezusowego w ówczesnej podłódzkiej wsi Retkinia. Kościół ten zastąpił istniejącą od 1907 r. tymczasową, drewnianą kaplicę.
Kościół pierwotnie zbudowany był w stylu nawiązującym do neogotyckiego. Była to świątynia jednonawowa, murowana, zbudowana na rzucie w formie krzyża łacińskiego, którego poprzeczne ramiona zawierały kaplice boczne.
W latach 1977–1983, po zbudowaniu osiedla mieszkaniowego z wielkiej płyty i wynikającego z tego znacznego wzrostu liczby parafian, kościół został gruntownie rozbudowany, powiększając kilkakrotnie swą powierzchnię. W wyniku tej rozbudowy ze starej budowli pozostała jedynie dzwonnica i ściana frontowa. W połowie lat 80. także dzwonnica została częściowo przebudowana.
Kościół NSJ jest świątynią dwukondygnacyjną, pod główną salą kościoła, tzw. kościołem górnym znajduje się nieco mniejszy kościół dolny, w którym także odbywają się nabożeństwa. Kościół posiada konstrukcję nośną z żelbetu, natomiast ściany osłonowe są z cegły. Obiekt ma wachlarzowo rozwinięte okna. Autorem architektonicznego projektu rozbudowy był architekt Marian Sordyl.
Dwukondygnacyjność jako rozwiązanie architektoniczne, które zaproponowano w latach 70. wynikała z tego, iż nawet mimo rozbudowy świątynia, w której w każdą niedzielę odbywało się ok. 8 mszy, nie byłaby w stanie pomieścić w górnym kościele wszystkich wiernych z bardzo licznej parafii, obejmującej szybko rozwijające się osiedle oraz skupiska domów jednorodzinnych.
Mimo istnienia dwu kondygnacji liczba osób biorących udział w nabożeństwach, zwłaszcza w dni ważnych świąt kościelnych była tak duża, iż wierni musieli tłoczyć się, a także stać w przedsionkach kościoła, lub wręcz na schodach, jako że 1985 r. na terenie parafii Najświętszego Serca Jezusowego zamieszkiwało blisko 80 tysięcy mieszkańców. Sytuacja zaczęła się zmieniać w II poł. lat 80.
Już wkrótce po przebudowaniu budynku z terenu podległej parafii wyodrębniono kolejne jednostki organizacyjne: parafię pw. Chrystusa Króla (1982 r.), Najświętszej Eucharystii (1987), Wniebowstąpienia Pańskiego (1989) i św. Rodziny (1990 r.). Spowodowało to znaczące zmniejszenie liczby parafian kościoła, a także spadek uczestników mszy, gdyż nowo erygowane parafie w krótkim czasie otrzymały własne obiekty sakralne.
Rzeźby w Kościele.
W latach 1998–2000 artysta rzeźbiarz Wojciech Gryniewicz zaprojektował:
Kapłani.
W Kościele Najświętszego Serca Jezusowego w Łodzi pełnią posługę:

</doc>
<doc id="708460" url="https://pl.wikipedia.org/wiki?curid=708460" title="Górna Katanga">
Górna Katanga

Górna Katanga (fr. "Haut-Katanga") – planowana prowincja w Demokratycznej Republice Konga, która ma powstać na mocy konstytucji przyjętej w 2006 roku; obecnie w granicach prowincji Katanga. Stolicą prowincji ma być Lubumbashi.

</doc>
<doc id="708461" url="https://pl.wikipedia.org/wiki?curid=708461" title="Krasnoufimsk">
Krasnoufimsk

Krasnoufimsk (ros. Красноуфимск) – miasto w Rosji w obwodzie swierdłowskim na Uralu, nad Ufą.
Liczba mieszkańców w 2005 roku wynosiła ok. 43 tys.
W mieście rozwinął się przemysł spożywczy, materiałów budowlanych oraz drzewny.
W Krasnoufimsku pod koniec XIX wieku przebywali polscy zesłańcy w tym ks. Antoni Gucewicz.

</doc>
<doc id="708463" url="https://pl.wikipedia.org/wiki?curid=708463" title="Krasnoturjinsk">
Krasnoturjinsk

Krasnoturjinsk () – miasto w Rosji, w obwodzie swierdłowskim, na Uralu.
W mieście funkcjonują dwie linie tramwajowe.
W Krasnoturjinsku urodził się niemiecki hokeista rosyjskiego pochodzenia, Eduard Lewandowski.

</doc>
<doc id="708465" url="https://pl.wikipedia.org/wiki?curid=708465" title="Krasny Liman">
Krasny Liman



</doc>
<doc id="708466" url="https://pl.wikipedia.org/wiki?curid=708466" title="Chrustalnyj">
Chrustalnyj

Chrustalnyj (, do 1920 Krindaczewka, do 2016 Krasnyj Łucz) – miasto na Ukrainie w obwodzie ługańskim. Od 2014 roku znajduje się pod kontrolą samozwańczej Ługańskiej Republiki Ludowej.
Stacja kolejowa. Duży ośrodek eksploatacji węgla kamiennego w Donieckim Zagłębiu Węglowym. Ponadto rozwinięty przemysł maszynowy, materiałów budowlanych oraz drzewny.
Historia.
W latach 80. XIX wieku w okolicach dzisiejszego Chrustalnego odkryto bogate złoża antracytu. Oficjalne założenie miasta nastąpiło w 1895 roku.
W 1920 roku zaczęto wydawać gazetę.
W grudniu 1920 roku władza radziecka podjęła decyzję o zmianie nazwy miasta na Krasnyj Łucz.
Prawa miejskie posiada od 1926, w 1939 liczyło 50,8 tys. mieszkańców.
Od 18 lipca 1942 roku do 1 września 1943 roku miasto znajdowało się pod okupacją hitlerowską. Podczas okupacji w mieście powstały cztery obozy koncentracyjne dla ludności cywilnej.
W 1989 roku głównymi sektorami gospodarki były górnictwo węgla i przemysł maszynowy.
Do 1997 r. istniały tutaj dwie wyższe uczelnie (№ 17 i № 36). W maju 1997 r. wyższe uczelnie № 36 zostało zlikwidowano.
Do 12 maja 2016 roku nosiło nazwę "Krasnyj Łucz" (ukr. Красний Луч).

</doc>
<doc id="708467" url="https://pl.wikipedia.org/wiki?curid=708467" title="Trivium (EP)">
Trivium (EP)

Trivium – pierwszy minialbum amerykańskiej grupy muzycznej Trivium. Został wydany w styczniu 2003 roku.
Na płycie zarejestrowano siedem utworów trwających w sumie 35 minut i 19 sekund. Wszystkie piosenki to wersje demo.
Muzyka oraz teksty zostały napisane przez Matta Heafy'ego, który w chwili wydania tego albumu miał jedynie 17 lat.

</doc>
<doc id="708468" url="https://pl.wikipedia.org/wiki?curid=708468" title="Krasnyj Sulin">
Krasnyj Sulin

Krasnyj Sulin (ros. Красный Сулин) – miasto w Rosji, w obwodzie rostowskim, w Donieckim Zagłębiu Węglowym, nad rzeką Kundriuczją, prawym dopływem Dońca, siedziba administracyjna rejonu krasnosulinskiego. Liczba mieszkańców w 2014 roku wynosiła ok. 39,5 tys.
Do 1926 miejscowość nosiła nazwę Sulin. Od 1927 z prawami miejskimi.
W latach 1897–1905 i 1908–1911 mieszkał tu Stanisław Kosior.

</doc>
<doc id="708469" url="https://pl.wikipedia.org/wiki?curid=708469" title="Kazimierz Nowak (podróżnik)">
Kazimierz Nowak (podróżnik)

Kazimierz Nowak (ur. 11 stycznia 1897 w Stryju, zm. 13 października 1937 w Poznaniu) – polski podróżnik, korespondent i fotograf, cyklista, pionier polskiego reportażu, który w latach 1931–1936 przebył samotnie kontynent afrykański z północy na południe, a następnie z powrotem, pokonując około 40 tys. km rowerem, pieszo, konno, na wielbłądzie, czółnem oraz pociągiem.
Zarys biograficzny.
Urodzony w Stryju (obecnie w obwodzie lwowskim), po I wojnie światowej przeniósł się do Poznania, gdzie pracował jako reporter w poznańskiej prasie.
Już jako dziecko marzył, by poznać Afrykę. Jednym z celów podjęcia podróży przez Afrykę było utrzymanie rodziny z honorariów za relacje. Były one publikowane w prasie polskiej (w czasopismach takich, jak „Światowid”, „Na Szerokim Świecie”, „Naokoło świata”, „Ilustracja Polska” i „Przewodnik Katolicki”), a także francuskiej, włoskiej i brytyjskiej. W swoich listach i na zdjęciach z podróży do Afryki, obok osobistych przeżyć, uchwycił niezwykłą kulturę, bogactwo przyrody i życie duchowe kontynentu afrykańskiego. Wypowiadał się przeciw kolonializmowi.
Po powrocie, w listopadzie 1936 usiłował podjąć pracę we Francji jako fotoreporter, lecz bez skutku. Powróciwszy do kraju w grudniu 1936, wygłaszał odczyty na temat Afryki, które były bogato ilustrowane przezroczami.
Zmarł w niespełna rok po powrocie z podróży na zapalenie płuc, które mogło być rezultatem wycieńczenia organizmu spowodowanego trudami podróży, malarią i operacją chirurgiczną nogi. Został pochowany na cmentarzu Górczyńskim w Poznaniu.
Tam i z powrotem, czyli trasa podróży.
Nazwy miast, państw i posiadłości są tu podane w postaci, jakiej używano w czasie jego podróży:
Droga na południe:
"Start: listopad 1931" – Trypolis, Bengazi, Tobruk (Libia) → Kair (Egipt) → Chartum, Malakal (Sudan Anglo-Egipski) → Kongo Belgijskie → Elisabethville (Rodezja Północna) → Rodezja Południowa → Pretoria, Przylądek Igielny, "meta: maj 1934" (Związek Południowej Afryki)
Droga na północ:
"Start: maj 1934" – Przylądek Igielny, Kapsztad (Związek Południowej Afryki), Windhuk (Afryka Południowo-Zachodnia) → Angola → Leopoldville, Brazzaville (Kongo Belgijskie) → Fort Lamy (Francuska Afryka Równikowa) → Francuska Afryka Zachodnia → Algier, "meta: listopad 1936" (Algieria)
Bibliografia na temat podróżnika i jego dokonań.
Dotychczas ukazały się cztery opracowania poświęcone Kazimierzowi Nowakowi.
W 1962 wydano przygotowany przez jego córkę Elżbietę Nowak-Gliszewską album "Przez Czarny Ląd" (K. Nowak, E. Gliszewska, "Przez Czarny Ląd", Wiedza Powszechna, Warszawa 1962) zawierający 335 fotografii, wybranych spośród przeszło 2000, które wykonał Kazimierz Nowak. Elżbieta Nowak-Gliszewska pracowała również nad wydaniem korespondencji Nowaka w książce "Na przełaj przez Afrykę". Książki nie udało się wówczas opublikować.
Relacje prasowe zostały zebrane przez Łukasza Wierzbickiego i wydane w 2000 roku w książce "Rowerem i pieszo przez Czarny Ląd", którą Ryszard Kapuściński uznał za klasykę polskiego reportażu. Książka doczekała się wielu wydań w różnym formacie.
Pierwszy zagraniczny przekład książki "Rowerem i pieszo przez Czarny Ląd" wydano w 2014 roku na Węgrzech. Tłumaczenia dokonała Vera Wołosz.
"Polska Kazimierza Nowaka – przewodnik rowerzysty" autorstwa Jacka Łuczaka jest trzecią pozycją o Nowaku. Jest to pierwsza biograficzna książka o Kazimierzu Nowaku, napisana w formule przewodnika rowerowego. Autor koncentruje się na dziejach podróżnika w czasach poprzedzających jego podróż do Afryki w 1931.
"Kochana Maryś! Listy z Afryki" to zbiór listów K. Nowaka do żony Marii, pisanych podczas pięciu lat jego afrykańskiej wyprawy. Zbiór liczy łącznie 1242 listy, a pierwszy z czterech planowanych tomów ukazał się w grudniu 2014 r. (DM Sorus). Obejmuje on listy z okresu 4 listopada 1931 – 13 stycznia 1933. Drugi tom, obejmujący listy z okresu 13 I 1933 – 1 V 1934 ukazał się w grudniu 2015 roku (DM Sorus).
Tablice pamiątkowe.
25 listopada 2006 w holu Dworca Kolejowego Poznań Główny Ryszard Kapuściński odsłonił tablicę pamiątkową poświęconą Kazimierzowi Nowakowi. Obok tablicy informacyjnej zawisła mapa Afryki z zaznaczoną trasą podróży. Podczas ceremonii odsłonięcia tablicy Kapuściński powiedział:
13 października 2009 odsłonięto kolejną tablicę pamiątkową – na cmentarzu górczyńskim w Poznaniu.
24 sierpnia 2012 w Szczawnicy otwarty został Szlak Podróżników i Odkrywców, w jego skład wchodzi kamień z tablicą pamiątkową, poświęconą Kazimierzowi Nowakowi.
Rzeźba lodowa.
W ramach Międzynarodowego Festiwalu Rzeźby Lodowej w Poznaniu, w grudniu 2012 r. w pobliżu nowego budynku dworca kolejowego powstała rzeźba z lodu przedstawiająca Kazimierza Nowaka z rowerem. Jej autorzy, artyści rzeźbiarze Michał Mizuła z Polski oraz Samuel Girault z Francji (sponsorowani przez firmę TriGranit) uzyskali I miejsce w tym konkursie.
Afryka Kazika.
W 2008 roku ukazała się książka zatytułowana "Afryka Kazika" autorstwa Łukasza Wierzbickiego, w której przygody Kazimierza Nowaka przedstawiono w formie opowiadań przeznaczonych dla dzieci. W oparciu o treść książki powstał komiks oraz gra planszowa. 
Patronat.
Kazimierz Nowak jest patronem Gimnazjum nr 5 w Poznaniu na Osiedlu Pod Lipami oraz Szkoły Podstawowej w Dąbrówce w gminie Dopiewo.
Jego imieniem nazwano też skwer przy ul. Lodowej (blisko miejsca, gdzie mieszkał).

</doc>
<doc id="708472" url="https://pl.wikipedia.org/wiki?curid=708472" title="Tomasz Aleksander Potocki">
Tomasz Aleksander Potocki

Tomasz Aleksander Adam Antoni Potocki herbu Pilawa (ur. 3 maja 1809 w Warszawie, zm. 13 grudnia 1861 w Warszawie) – ziemianin, oficer, działacz społeczny, ekonomista, publicysta. Wnuk Aleksandra Potockiego, dziad Tomasza Ludwika Potockiego.
Życiorys.
Tomasz Potocki urodził się w Warszawie, w pałacu swojego dziadka Aleksandra Potockiego na Lesznie. Był najstarszym synem Michała Aleksandra Potockiego i Ludwiki z Ostrowskich herbu Rawicz, córki Tomasza Adama Ostrowskiego, właściciela m.in. dóbr ujezdzkich (m.in. Tomaszowa Mazowieckiego).
Posiadał majątki ziemskie: Moskorzew i Prażka (dziś Praszka). Brał udział w kampanii wojennej 1831 r., następnie poświęcił się gospodarstwu i pracy publicystycznej w Kongresówce. Ogłosił szereg prac, zwłaszcza w „Rocznikach Gospodarstwa Krajowego”. W Towarzystwie Rolniczym w Królestwie Polskim, reprezentował kierunek postępowy, głosząc konieczność uwłaszczenia włościan (czego jednak nie przeprowadził we własnych dobrach). Członek korespondent Galicyjskiego Towarzystwa Gospodarskiego (1846-1861).
Pisał pod pseudonimem Adama Krzyżtopora.
Autor prac „O urządzeniu stosunków rolniczych w Polsce” (1851) oraz „Poranki karlsbadzkie” (1858).
Autorem pierwszej biografii naukowej o Tomaszu Potockim jest łódzki historyk Jarosław Kita.

</doc>
<doc id="708474" url="https://pl.wikipedia.org/wiki?curid=708474" title="Ember to Inferno">
Ember to Inferno

Ember to Inferno – pierwszy album studyjny amerykańskiej grupy muzycznej Trivium. Został wydany 14 października 2003 roku przez niemiecką wytwórnię Lifeforce Records.
Na płycie zarejestrowano dwanaście utworów trwających w sumie 49 minut i 51 sekund.
Wokalista i gitarzysta Matt Heafy miał 17 lat, kiedy powstawał ten album.
Lista utworów.
Bonusowe utwory (reedycja).
Zmieniona wersja utworu "The Deceived" znalazła się na następnym albumie grupy, "Ascendancy"

</doc>
<doc id="708477" url="https://pl.wikipedia.org/wiki?curid=708477" title="Saskia Sassen">
Saskia Sassen

Saskia Sassen (ur. 5 stycznia 1949 w Hadze) – amerykańska socjolog i ekonomistka, analizująca globalizację i problemy międzynarodowej migracji ludności. 
Życiorys.
Profesor wydziału socjologii na Uniwersytecie Chicagowskim i w London School of Economics. Jest żoną socjologa Richarda Sennetta.
Sassen wprowadziła do nauk społecznych pojęcia takie jak "globalne miasto" i "obwody przetrwania". Zajmuje się m.in. badaniem towarzyszących globalizacji przemian w relacjach między płciami. Stawia tezę o globalizacji pracy opiekuńczej i towarzyszącej jej "feminizacji przetrwania" - sytuacji, w której ciężar troski o przetrwanie gospodarstw domowych w Trzecim Świecie przenosi się na kobiety, zmuszając je do międzynarodowych migracji w charakterze opiekunek do dzieci, gospodyń domowych i prostytutek.

</doc>
<doc id="708478" url="https://pl.wikipedia.org/wiki?curid=708478" title="Orgon (hipoteza)">
Orgon (hipoteza)

Orgon – termin pseudonaukowy opisywany jako ezoteryczna energia lub hipotetyczna uniwersalna siła życiowa. Pierwotnie zaproponowany w latach 30. przez Wilhelma Reicha, a po jego śmierci w 1957 r. rozwinięty przez ucznia Reicha, Charlesa Kelleya. Orgon pojmowano jako negentropijną zasadę wszechświata, twórczą substancję całej natury porównywalną z magnetyzmem zwierzęcym Franza Mesmera (1779), z siłą odyczną (1845) Carla Reichenbacha i z elan vital Henriego Bergsona (1907).
Hipoteza ta nie znalazła potwierdzenia naukowego.

</doc>
<doc id="708480" url="https://pl.wikipedia.org/wiki?curid=708480" title="The Crusade">
The Crusade

The Crusade – trzeci album studyjny amerykańskiej grupy muzycznej Trivium. Został wydany 10 października 2006 roku przez Roadrunner Records. W Wielkiej Brytanii miał premierę dzień wcześniej.
Nagrywanie płyty rozpoczęto 2 kwietnia 2006 roku. Album powstał w studiu Audiohammer w Sanford na Florydzie.
Producentem albumu został Jason Suecof. Miksowaniem zajął się Colin Richardson. Na krążku zarejestrowano niecałą godzinę muzyki zawartą w 13 utworach.
Album drastycznie różni się od poprzednich dokonań zespołu. Wokalista Matt Heafy zrezygnował w dużej mierze z growlu.
"The Crusade" to utwór w pełni instrumentalny.

</doc>
<doc id="708487" url="https://pl.wikipedia.org/wiki?curid=708487" title="Ambasador dobrej woli UNICEF">
Ambasador dobrej woli UNICEF

Ambasador dobrej woli UNICEF – honorowy tytuł organizacji Funduszu Narodów Zjednoczonych Pomocy Dzieciom (UNICEF).
Historia i cele organizacji.
Pierwszym ambasadorem dobrej woli był Danny Kaye, który uzyskał ten tytuł w 1954. Po nim tytuł ten zdobywali inni, działając jako międzynarodowi, regionalni czy też narodowi ambasadorzy. Celem programu jest pozyskanie sławnych osobistości dla promocji programów UNICEF, może to przybierać formę publicznych wystąpień, pokazywania się w rejonach zagrożonych głodem, wojną czy epidemią itp. celem zwrócenia uwagi opinii publicznej na tego typu problemy.

</doc>
<doc id="708488" url="https://pl.wikipedia.org/wiki?curid=708488" title="Stanisław Sławiński (pedagog)">
Stanisław Sławiński (pedagog)

Stanisław Sławiński (ur. 1948) – polski pedagog, doktor nauk humanistycznych, nauczyciel akademicki na Wydziale Nauk Pedagogicznych Uniwersytetu Kardynała Stefana Wyszyńskiego. W latach 2005–2007 podsekretarz stanu w Ministerstwie Edukacji Narodowej.
Życiorys.
Absolwent pedagogiki na Uniwersytecie Warszawskim (1974). Doktorat uzyskał na Wydziale Filozofii Chrześcijańskiej ATK w Warszawie (1990). Pracował jako nauczyciel. W latach 1991–1993 kierował przygotowaniami do reformy programów nauczania w MEN, następnie pracował w Instytucie Badań Edukacyjnych, kierował także Krajowym Ośrodkiem Rozwoju Programów Szkolnych. W 1998 był doradcą Ministra Edukacji Narodowej, a w latach 1999–2001 pełnił funkcję dyrektora Krajowego Ośrodka Rozwoju Programów Szkolnych. W latach 2001–2002 wykładał na Uniwersytecie Jagiellońskim. Od 2003 do 6 grudnia 2005 był zastępcą dyrektora Biura Edukacji w Urzędzie m.st. Warszawy. Od 6 grudnia 2005 do 6 maja 2006 oraz od 10 maja 2006 do 10 grudnia 2007 podsekretarz stanu w Ministerstwie Edukacji Narodowej. Od 2008 r. do 2013 był adiunktem na Wydziale Nauk Pedagogicznych na Uniwersytecie Kardynała Stefana Wyszyńskiego w Warszawie. W marcu 2008 został powołany do Rady Edukacji Narodowej (organu doradczego przy Ministerstwie Edukacji Narodowej).
W latach 1996–2003 pełnił funkcję zastępcy redaktora naczelnego „Dyrektora Szkoły”. Żonaty, ma trójkę dorosłych dzieci.
Publikacje.
Stanisław Sławiński jest autorem wielu referatów, artykułów i książek poświęconych zagadnieniom wychowania i edukacji. Jest zwolennikiem powrotu do wychowania w posłuszeństwie i rozróżnienia pomiędzy wychowywaniem do posłuszeństwa a wychowywaniem do uległości. Swoje poglądy na ten temat zawarł w książce „Spór o wychowanie w posłuszeństwie” (wyd. przez Agencje Wydawniczą TFD, 1991), która wywołała kontrowersje. Napisał również między innymi:

</doc>
<doc id="708494" url="https://pl.wikipedia.org/wiki?curid=708494" title="II liga polska na żużlu (2007)">
II liga polska na żużlu (2007)

Rozgrywki II ligi żużlowej w sezonie 2007.
Rozgrywki prowadzi Główna Komisja Sportu Żużlowego (GKSŻ) w imieniu Polskiego Związku Motorowego (PZM).
Zespoły.
Ostatecznie do rozgrywek nie przystąpiła Ukraina Równe (Ukraina).

</doc>
<doc id="708495" url="https://pl.wikipedia.org/wiki?curid=708495" title="I liga polska na żużlu (2007)">
I liga polska na żużlu (2007)

Rozgrywki I ligi żużowej w sezonie 2007 rozpoczęły się 9 kwietnia 2007, a zakończyły 30 września.
Rozgrywki prowadzi Główna Komisja Sportu Żużlowego (GKSŻ) w imieniu Polskiego Związku Motorowego (PZM).

</doc>
<doc id="708496" url="https://pl.wikipedia.org/wiki?curid=708496" title="Kościół katolicki obrządku etiopskiego">
Kościół katolicki obrządku etiopskiego

Kościół katolicki obrządku etiopskiego – Kościół metropolitalny "sui iuris", jeden z katolickich Kościołów wschodnich posługujący się obrządkiem aleksandryjskim w języku gyyz, działający na obszarze Etiopii. Niewielka wspólnota członków tego Kościoła mieszka w Trynidadzie i Tobago. Obok języka liturgicznego gyyz w kazaniach i dokumentach roboczych używa się amharskiego, a także tigrinia – tego ostatniego w regionie Tigraj.
Początki Kościoła w Etiopii.
Chrześcijaństwo w Etiopii mogło pojawić się już w za czasów Filipa Diakona, który nawrócił na chrześcijaństwo jednego z etiopskich dygnitarzy, o czym opowiadają "Dzieje Apostolskie". Tenże dygnitarz mógł już wprowadzić chrześcijaństwo do Etiopii. Zwyczaje, jakie zachowali monofizyccy chrześcijanie w Etiopii (np. obrzezanie) świadczą o tym, że chrześcijaństwo mogło tam dotrzeć już w tamtych czasach. Nie wiadomo jednak, dlaczego w Etiopii do IV wieku chrześcijaństwo zanikło.
Historia Kościoła w Etiopii jest związana z żywotem świętego Frumencjusza (zm. ok. 380), który doznaje czci we wszystkich obrządkach. Frumencjusz stał się pierwszym patriarchą Etiopii (ówczesnego państwa Aksum) i stworzył pierwsze struktury kościelne w tym kraju. Jako pierwszy z władców etiopskich cesarz Ezana przyjął z rąk św. Frumencjusza chrzest około 340 (do 340 dokumenty w Etiopii nosiły znamiona pogańskie). Kościół w Etiopii był podległy patriarchom Aleksandrii i to oni mianowali biskupów Etiopii. Kiedy w V wieku patriarchowie Aleksandrii (Dioskur I) wprowadzili monofizytyzm jako obowiązujący w Etiopii, również Kościół etiopski stał się kościołem monofizyckim.
Powrót Kościoła katolickiego do Etiopii.
Na soborze florenckim (1431–1445) Abisynia przystąpiła na krótko do unii z Kościołem katolickim. W 1555 pozyskano dla wiary katolickiej cesarza (etiop. "neguse negest" – król królów) Zara Dagaba, później także jego syna – Seltana Sagada. W roku 1626 ogłoszono katolicyzm religią państwową, co jednak wywołało sprzeciw koptów i cofnięto dekret. W latach 1633–1797 prześladowano Kościół katolicki w Etiopii. W 1839 ponownie w Etiopii mogli pojawić się misjonarze katoliccy. Stolica Apostolska erygowała w 1847 w Etiopii dwa wikariaty apostolskie – jeden zarządzany przez lazarystów, a drugi przez kapucynów. W roku 1971 roku było w Etiopii 180 000 katolików, a w Erytrei dwa razy więcej.
Organizacja.
Etiopskim Kościołem Katolickim zarządza metropolita Addis Abeby podległy papieżowi. Do roku 1998 arcybiskupem metropolitą Addis Abeby był kardynał Paulos Tzadua. Obecnie arcybiskupem metropolitą Addis Abeby jest Berhaneyesus Demerew Souraphiel. W skład katolickiego Kościoła etiopskiego do 2015 r. wchodziły archidiecezja Addis Abeby oraz diecezje etiopskie Adigracie i Emdeberze i erytrejskie w Asmarze, Barentu, Kerenie i Segheneyti. Biskupi Kościoła byli zrzeszeni w Konferencji Biskupów Etiopii i Erytrei, której przewodniczącym był metropolita Berhaneyesus Demerew Souraphiel. 19 stycznia 2015 r. papież Franciszek wydzielił z Kościoła katolickiego obrządku etiopskiego diecezje erytrejskie jako Kościół katolicki obrządku erytrejskiego. Tego dnia też utworzona została eparchia Bahyr Dar-Desje.

</doc>
<doc id="708500" url="https://pl.wikipedia.org/wiki?curid=708500" title="Janusz Gołda">
Janusz Gołda

Janusz Gołda (ur. 1948 w Jasionowie) – polski poeta, prozaik, publicysta.
Debiutował w 1970 w miesięczniku społeczno-kulturalnym "Profile" wydawanym w Rzeszowie. Jego wiersze, opowiadania drukowały ogólnopolskie pisma literackie, m.in. "Życie Literackie", "Tygodnik Kulturalny", "Radar", "Sycyna", "Nowa Okolica Poetów", "Poezja-dzisiaj", "Rita Baum ", "Akant", również prasa regionalna i lokalna. Laureat wielu konkursów literackich w poezji i w prozie. 
Współpracował z rzeszowską mutacją "Gazety Wyborczej", publikując na jej łamach kilkadziesiąt reportaży o tematyce społecznej i kulturalnej, wywiady i rozmowy ze znanymi postaciami ze świata kultury, nauki, polityki, artykuły krytyczne. Podobnie z "Gazetą Wiejską", pismem literackim "Sycyna", jak również gazetami regionalnymi i lokalnymi Podkarpacia.

</doc>
<doc id="708501" url="https://pl.wikipedia.org/wiki?curid=708501" title="Styl neogotycki">
Styl neogotycki



</doc>
<doc id="708511" url="https://pl.wikipedia.org/wiki?curid=708511" title="Józef Karol Potocki">
Józef Karol Potocki

Józef Karol Potocki herbu Szeliga (ps. Marian Bohusz, Kresowiec, ur. 16 listopada 1854 w Prużanie, zaginął około 1 lipca 1898 w Warszawie) – polski poeta, tłumacz, wydawca i publicysta.
Życiorys.
Syn Aleksandra Potockiego i Kasyldy z Jabłońskich, brat Antoniego, literata i krytyka, oraz Felicji żony Jana Ludwika Popławskiego. W latach 1876–1880 studiował na wydziale przyrodniczo-matematycznym na Uniwersytecie Warszawskim. Był członkiem Ligi Polskiej w 1887 roku. Jego artykuły publicystyczne i utwory poetyckie ukazywały się m.in. na łamach „Tygodnika Powszechnego”, „Wędrowca” i „Prawdy”. Był jednym ze współzałożycieli pisma „Głos”, był też jego redaktorem i wydawcą pisma „Walka”. W 1894 roku został przez władze rosyjskie aresztowany, a następnie zesłany do Odessy za udział w demonstracji patriotycznej. Z zesłania wrócił w 1897 roku.
Postać Potockiego utrwalił na kartach "Ludzi bezdomnych" Stefan Żeromski. Lata współpracy z czasopismem „Głos” (tam ukazywały się pierwsze opowiadania i nowele Żeromskiego) zaowocowały kontaktami ze znanymi społecznikami, ludźmi idei tego czasu. W pamiętniku Joasi pojawia się postać Mariana Bohusza.
Był autorem poezji (m.in. wiersza "Nowe hasło"), artykułów publicystycznych oraz rozpraw socjologicznych (m.in. opublikowanego pośmiertnie zbioru "Współzawodnictwo i współdziałanie"), tłumaczem (przełożył m.in. "Systemat filozofii syntetycznej" i "Zasady socjologii" Herberta Spencera oraz "Kształcenie woli" Julesa Payota).
Pseudonim literacki Józefa Potockiego upamiętniał zmarłą na zesłaniu narzeczoną Marię Bohuszewiczównę.

</doc>
<doc id="708514" url="https://pl.wikipedia.org/wiki?curid=708514" title="Étienne Balibar">
Étienne Balibar

Étienne Balibar (ur. 23 kwietnia 1942 w Avallon) - francuski filozof, marksista. Do roku 2002 profesor filozofii politycznej i moralnej na Uniwersytecie Paris X w Nanterre, aktualnie wykłada na Uniwersytecie Kalifornijskim w Irvine. Ojciec aktorki Jeanne Balibar.
Życiorys.
Studiował filozofię w paryskiej École normale supérieure. Uczeń i współpracownik Louisa Althussera, współautor "Czytania Kapitału" z 1965 roku. W latach 1961-1981 członek Francuskiej Partii Komunistycznej. Współzałożyciel Francuskiego Komitetu Solidarności z Uniwersytetem Bir Zajt w Palestynie oraz Prawa do Edukacji na Terytoriach Okupowanych.
Jako historyk filozofii Balibar jest wnikliwym interpretatorem twórczości m.in. Marksa, Spinozy, Foucaulta. Zajmuje się filozoficzną problematyką praw obywatelskich, granic i migracji. Do najszerzej cytowanych jego tekstów należy artykuł "Rasizm: jeszcze jeden uniwersalizm?" (z "Trwogi mas") dotyczący wzajemnych związków uniwersalizmu i rasizmu. Balibar argumentuje nie tylko, że rasizm posługuje się często uniwersalistycznym językiem, lecz także że jest wpisany w samą konstrukcję zachodniego (europejskiego) uniwersalizmu.

</doc>
<doc id="708519" url="https://pl.wikipedia.org/wiki?curid=708519" title="Deadmeat Disciples">
Deadmeat Disciples

Deadmeat Disciples – album death-thrashmetalowej grupy Deathchain, wydany nakładem Dynamic Arts Records. W Finlandii, rodzimym kraju zespołu, płyta ukazała się w październiku 2003, w pozostałych krajach Europy w styczniu 2004, a w Rosji we wrześniu 2004.
Lista utworów.
Czas całkowity – 32:50.

</doc>
<doc id="708520" url="https://pl.wikipedia.org/wiki?curid=708520" title="Iwona Zaborowska-Baer">
Iwona Zaborowska-Baer

Iwona Zaborowska-Baer (ur. 10 marca 1928 w Płocku, zm. 28 grudnia 2005 w Warszawie) – scenograf teatralny, malarka.
Ukończyła studia na Wydziale Plastyki Przestrzennej Państwowej Wyższej Szkoły Sztuk Plastycznych w Łodzi.
Jako scenograf zadebiutowała w 1954 w Teatrze Nowym w Łodzi. W latach 1971-1999 współpracowała m.in. z: Teatrem im. Siemaszkowej w Rzeszowie, Teatrem Powszechnym i Teatrem Muzycznym w Łodzi, Teatrem Ziemi Mazowieckiej, Teatrem Ochoty i Teatrem Polskim w Warszawie.
W roku 2000 odznaczona Krzyżem Kawalerskim Orderu Odrodzenia Polski.
Została pochowana na Cmentarzu Wojskowym na Powązkach w Warszawie (kwatera A 3 Tuje rz. 3 m. 10).
Życie prywatne.
Była żoną aktora Bogdana Baera, z którym miała dwie córki: etnografa, etnomuzyka i dziennikarkę - Jagnę Knittel i malarkę - Dorotę Baer. Jej rodzicami byli Wincenty Zaborowski (1883-1940) - filolog klasyczny aresztowany w ramach Akcji AB i zamordowany w Mauthausen i Czesława - harcerka, członkini Wojskowej Służby Kobiet AK.

</doc>
<doc id="708525" url="https://pl.wikipedia.org/wiki?curid=708525" title="Kościół św. Antoniego Padewskiego w Babsku">
Kościół św. Antoniego Padewskiego w Babsku

Kościół pw. św. Antoniego Padewskiego w Babsku – parafialna świątynia rzymskokatolicka w miejscowości Babsk, w gminie Biała Rawska, powiecie rawskim, w województwie łódzkim.
Historia.
Kościół zbudowany został w latach 1803-1809 z inicjatywy ówczesnego właściciela Babska – Józefa Okęckiego na miejscu drewnianego kościoła pw. św. Stanisława, pochodzącego z 1540 r., który w 1778 r. zawalił się ze starości. 
Kościół jest obiektem murowanym, jednonawowym, zbudowanym w stylu neoklasycystycznym. Zbudowany został prawdopodobnie według projektu architekta Piotra Aignera (1746–1841).
Opis zewnętrzny.
Kościół pw. św. Antoniego Padewskiego położony jest na wzgórzu górującym nad wsią, na zachodnim krańcu osady, około 300 metrów od drogi szybkiego ruchu E67. Kilkadziesiąt metrów od świątyni, po drugiej stronie szosy do Białej Rawskiej znajduje się cmentarz parafialny.
Kościół otoczony jest murem, w którym znajdują się 4 kapliczki. Prowadzi do niego wysadzana lipami aleja, obecnie stanowiąca część szosy do Białej Rawskiej. Obok świątyni znajdują się pochodzące z I poł. XIX w. murowane plebania i dzwonnica.
Wnętrze kościoła.
Wnętrze jest dość ciemne z powodu małych okien. Nawa kościoła zbudowana jest na planie prostokątnym, z węższym, kwadratowym prezbiterium. W kościele znajdują się trzy ołtarze oraz nietypowa ambona w kształcie łodzi z orłem na dziobie, a jak również XVIII-wieczny obraz Matki Boskiej Częstochowskiej z Dzieciątkiem w wielkim ołtarzu oraz organy, także pochodzące z XVIII wieku. Dwa boczne ołtarze w nawie poświęcone św. Antoniemu i św. Józefowi. Chór z organami wsparty na dwóch kolumnach kwadratowych. Stylowy konfesjonał z XIX w., chrzcielnica drewniana obita blachami, pod prezbiterium – groby fundatorów i ich rodzin. Nad wejściem do zakrystii wisi portret fundatora budowli – bp. Antoniego Okęckiego. Kościół posiada podłogę wykonaną z drewna modrzewiowego. Na ścianach znajdują się epitafia, tablice marmurowe w ozdobnych marmurowych ramach, poświęcone pamięci zmarłych dwóch rodzin: Okęckich i Węgrzeckich.
Zarówno sam kościół, jak i dzwonnica oraz plebania, a także otaczające ten zespół zabudowań murowane ogrodzenie wraz z kapliczkami wpisane są do rejestru zabytków.
Parafia św. Antoniego Padewskiego.
Parafia św. Antoniego Padewskiego należy do dekanatu Biała Rawska w diecezji łowickiej i obejmuje: Babsk, Franopol, Julianów Raducki, Raducz, Studzianek i Wólka Babska.

</doc>
<doc id="708526" url="https://pl.wikipedia.org/wiki?curid=708526" title="Elizabeth Mitchell">
Elizabeth Mitchell

Elizabeth Mitchell (ur. 27 marca 1970 w Los Angeles) – amerykańska aktorka.
Życiorys.
Niedługo po narodzinach Elizabeth jej rodzice przeprowadzili się do Dallas w Teksasie. Zostali właścicielami dużej posiadłości i prawnikami podatkowymi. W 1991 ukończyła Stephens College ze specjalnością sztuk pięknych. Znana między innymi z roli psycholog-lesbijki w serialu "Ostry dyżur", ponadto wystąpiła w serialu "Spin City" jako Nancy Wheeler oraz w "JAG – Wojskowe Biuro Śledcze", gdzie wcieliła się w postać porucznik Sandrę Gilbert. W 2006 zagrała w serialu "Zagubieni".
W latach 2004–2013 była żoną Chrisa Soldevilli. Czwartego września 2005 roku urodził się im syn Christopher Joseph Jr.

</doc>
<doc id="708527" url="https://pl.wikipedia.org/wiki?curid=708527" title="Parafia św. Antoniego Padewskiego w Babsku">
Parafia św. Antoniego Padewskiego w Babsku

Parafia pw. św. Antoniego Padewskiego w Babsku – parafia rzymskokatolicka z siedzibą w Babsku, w dekanacie Biała Rawska w diecezji łowickiej.
Zasięg parafii.
Do parafii należą wierni z miejscowości: Babsk, Franopol, Julianów Raducki, Raducz, Studzianek i Wólka Babska.
Historia.
Parafia w Babsku została erygowana ok. 1540 r.
Wtedy to postawiono pierwszą świątynię w Babsku – drewniany kościół pw. św. Stanisława. Budynek ten zawalił się w 1778 r., a w latach 1803–1809 w jej miejscu pobudowano istniejący do dziś kościół pw. św. Antoniego Padewskiego.
Kościół parafialny.
Kościół parafii św. Antoniego Padewskiego w Babsku jest obiektem murowanym, jednonawowym, zbudowanym w latach 1803–1809 w stylu neoklasycystycznym z inicjatywy ówczesnego właściciela Babska – Józefa Okęckiego.
W kościele znajdują się trzy ołtarze oraz nietypowa ambona w kształcie łodzi z orłem na dziobie, a jak również XVIII-wieczny obraz Matki Boskiej z Dzieciątkiem oraz organy, także pochodzące z XVIII wieku.
Zarówno sam kościół, jak i dzwonnica oraz plebania, a także otaczające ten zespół zabudowań murowane ogrodzenie wraz z kapliczkami wpisane są do rejestru zabytków.
Proboszczowie w Babsku.
Lista proboszczów umieszczona na marmurowej tablicy wewnątrz kościoła:

</doc>
<doc id="708534" url="https://pl.wikipedia.org/wiki?curid=708534" title="Guy Hamilton">
Guy Hamilton

Guy Hamilton (ur. 16 września 1922 w Paryżu, zm. 20 kwietnia 2016 na Majorce) – brytyjski reżyser filmowy.
Życiorys.
Urodził się w Paryżu, gdzie żyli jego (pochodzący z Wielkiej Brytanii) rodzice i gdzie mieszkał aż do pełnoletniości. W 1939 ukończył szkołę średnią, po czym zatrudnił się jako asystent Juliena Duviviera w Victorine Studios w Nicei. W czerwcu 1940 wyjechał do Wielkiej Brytanii, gdzie został powołany do służby w British Navy jako marynarz. Po wojnie pracował jako asystent Carola Reeda, a w 1952 zadebiutował jako samodzielny reżyser filmem "The Ringer". Wyreżyserował 22 filmy, w tym cztery o przygodach agenta 007. Z dużym uznaniem spotkał się zrealizowany przez Hamiltona w 1978 film wojenny "Komandosi z Navarony", będący kontynuacją "Dział Navarony" z 1961 (w reżyserii J. Lee Thompsona).

</doc>
<doc id="708538" url="https://pl.wikipedia.org/wiki?curid=708538" title="Iwakuni">
Iwakuni

 – miasto w Japonii, leżące na wybrzeżu wyspy Honsiu ("Honshū"), w prefekturze Yamaguchi, nad Morzem Wewnętrznym. 
Opis.
W mieście znajduje się znany most Kintai (jap." Kintai-kyō"), historyczny most drewniany, zbudowany w 1673 roku. Łączy on brzegi rzeki Nishiki pięcioma drewnianymi łukami. Znajduje się on u podnóża góry Yoko-yama, na której szczycie znajduje się zamek Iwakuni.
Park Kikkō, na którego terenie znajdują się most Kintai i zamek, jest jednym z najpopularniejszych rejonów turystycznych w Japonii, szczególnie w okresie kwitnienia wiśni (sakura) oraz jesiennej zmiany kolorów klonów japońskich (momiji). Park został uznany za skarb narodowy w 1922 roku.
Położenie.
Miasto leży na wschodzie prefektury na granicy z prefekturami: Shimane i Hiroshima. Graniczy z miastami:
Przemysł.
Miasto posiada przemysł chemiczny, włókienniczy, rafineryjny i papierniczy.
Znani ludzie urodzeni w mieście.
W mieście urodzili się:

</doc>
<doc id="708540" url="https://pl.wikipedia.org/wiki?curid=708540" title="Telewizja Polsat S.A.">
Telewizja Polsat S.A.



</doc>
<doc id="708541" url="https://pl.wikipedia.org/wiki?curid=708541" title="Przegląd Techniczny">
Przegląd Techniczny

Przegląd Techniczny ukazuje się od 1866. Jedno z najstarszych istniejących europejskich czasopism poświęconych tematyce ogólnotechnicznej. W 1975, po fuzji z magazynem "Innowacje", przyjął tytuł "Przegląd Techniczny Innowacje".

</doc>
<doc id="708548" url="https://pl.wikipedia.org/wiki?curid=708548" title="Accra Hearts of Oak SC">
Accra Hearts of Oak SC

Accra Hearts of Oak SC – ghański klub piłkarski grający obecnie w Ghana Telecom Premier League. Klub ma siedzibę w stolicy kraju, Akrze. Swoje mecze rozgrywa na stadionie Accra Sports Stadium, który może pomieścić 35.000 widzów.
Hearts jest jednym z najbardziej utytułowanych klubów w kraju i od 1956, czyli od czasu utworzenia ghańskiej ligi piłkarskiej, wywalczył 19 tytułów mistrza kraju. Największym rywalem zespołu Hearts jest Asante Kotoko z miasta Kumasi, który 20 razy był mistrzem Ghany.
Historia.
Klub powstał w 1911 roku i był drugą założoną po Invincibles drużyną w Akrze. Z obecnych klubów jest jednak najstarszym w całym kraju, gdyż Invincibles już nie istnieje. Przez dłuższy okres, zespół trenował Ackom Duncan, który został także pierwszym kapitanem w historii klubu. Inni członkowie klubu to J.T. Ankrah (ojciec znanego boksera Roya Ankraha) oraz C.B. Nettey, który z czasem został prezydentem Ghańskiej Federacji Piłkarskiej. Swój pierwszy mecz drużyna Hearts rozegrała 11 listopada 1911 przeciwko Invincibles.
Swój pierwszy ważny mecz Hearts wygrało w 1922 roku, gdy sir Gordon Guggisberg, gubernator Złotego Wybrzeża, założył Piłkarską Ligę Akry (Accra Football League). Z 12 sezonów Hearts wygrało 6. W 1956 roku Hearts przyłączyło się do nowo powstałej ghańskiej Ligi, w której gra do dziś.
Tragedia.
9 maja 2001 na stadionie Accra Sports Stadium doszło do największej tragedii na stadionie piłkarskim w historii Afryki, w meczu pomiędzy Hearts of Oak i Asante Kotoko. Wszystko zaczęło się wówczas, gdy fani Asante, niezadowoleni, że ich drużyna przegrywała 1:2, zaczęli wyrywać krzesełka i rzucać je na murawę stadionu. Policja użyła gazów łzawiących. Bramy stadionu były jednak zamknięte i kibice uciekając przed gazem, zaczęli taranować się nawzajem i stratować. Zginęło wówczas 126 osób.
Pieśń bitewna.
„Our Roots, Our Roots are Old. So be Quiet and Don’t be Silly. We are the Mighty Hearts of Oak...We Never Say Die!”
"Nasze korzenie, nasze korzenie są stare. Więc bądźcie cicho i nie bądźcie głupi. Jesteśmy Mocarnymi Sercami Dębu. Nigdy nie umrzemy!"

</doc>
<doc id="708568" url="https://pl.wikipedia.org/wiki?curid=708568" title="Bielsko-Biała Aleksandrowice">
Bielsko-Biała Aleksandrowice

Bielsko-Biała Aleksandrowice – przystanek osobowy w Bielsku-Białej, w województwie śląskim, w Polsce. Znajduje się na wysokości 349 m n.p.m.
Historia.
Przystanek został zbudowany na wniosek mieszkańców, którzy dojeżdżali koleją do pracy w Fabryce Samochodów Małolitrażowych i oddany do użytku 10 stycznia 1984 roku. Po zawieszeniu kursowania pociągów relacji Cieszyn - Bielsko Biała Główna w dniu 10 stycznia 2009 roku, przystanek został pozbawiony opieki.

</doc>
<doc id="708587" url="https://pl.wikipedia.org/wiki?curid=708587" title="Wannilowie">
Wannilowie



</doc>
<doc id="708588" url="https://pl.wikipedia.org/wiki?curid=708588" title="Kurt von Schuschnigg">
Kurt von Schuschnigg



</doc>
<doc id="708589" url="https://pl.wikipedia.org/wiki?curid=708589" title="Kościół Starokatolicki Mariawitów w Ameryce Północnej">
Kościół Starokatolicki Mariawitów w Ameryce Północnej

Kościół Starokatolicki Mariawitów w Ameryce Północnej () – jeden z niezależnych starokatolickich kościołów mariawickich, działający na terenie Stanów Zjednoczonych i Kanady. Według danych podawanych przez wspólnotę liczy ona 350 tys. wiernych. Zwierzchnikiem kościoła był do chwili śmierci abp Robert Ronald Jan Maria Zaborowski, a siedziba i centrum Kościoła znajdowały się w Wyandotte (Michigan). Kościół Starokatolicki Mariawitów w Ameryce Północnej jest od 1954 (po śmierci biskupa Romana M. Jakuba Próchniewskiego) niezależną wspólnotą religijną i nie jest oficjalnie częścią Kościoła Starokatolickiego Mariawitów.
Historia.
Kościół Starokatolicki Mariawitów w Polsce powstał w 1906 w wyniku rozłamu w polskim Kościele rzymskokatolickim, który nie zaakceptował "Dzieła Wielkiego Miłosierdzia" – objawień Marii Franciszki Kozłowskiej i opartej na tych objawieniach działalności Zgromadzenia Kapłanów Mariawitów. Idea mariawityzmu za sprawą polskich emigrantów przeszczepiona została za ocean, gdzie w 1930 powstał – z inicjatywy wiernych Polskiego Kościoła Katolickiego, którzy po śmierci biskupa Stefana Kamińskiego pozostawali bez stałego duszpasterstwa – Kościół Starokatolicki Mariawitów w Ameryce Północnej. Pierwszy biskup północnoamerykańskiej prowincji, Franciszek Maria Ignacy Boryszewski, święcenia kapłańskie otrzymał 27 grudnia 1925 z rąk abpa Starorzymskiego Kościoła Katolickiego: Karmela Henryka Carfory. Biskup Boryszewski sakrę biskupią otrzymał od biskupa Romana Marii Jakuba Próchniewskiego z Kościoła Starokatolickiego Mariawitów w Polsce, przy udziale arcybiskupów z Amerykańskiego Kościoła Katolickiego. Od 1976 do 2010 zwierzchnikiem wspólnoty był brat arcybiskup Robert Ronald Jan Maria Zaborowski.
Nauka Kościoła Starokatolickiego Mariawitów w Ameryce Północnej.
Kościół Starokatolicki Mariawitów w Ameryce Północnej opiera się na starodawnych, katolickich zasadach wiary i moralności. Zasady te zawarte są w księgach kanonicznych Pisma Świętego Starego i Nowego Testamentu oraz dogmatach i tradycji niepodzielonego Kościoła określone na pierwszych siedmiu soborach powszechnych. Opiera się również na Objawieniu o Bożym Miłosierdziu, otrzymanym przez Założycielkę mariawityzmu wskazującym, że ratunek dla pogrążonego w grzechach świata jest w Chrystusie obecnym w Przenajświętszym Sakramencie oraz we wzywaniu nieustającej pomocy Najświętszej Maryi Panny.
W Kościele Starokatolickim Mariawitów stosuje się ryt Mszy Trydenckiej.
Kościół uznaje siedem Sakramentów Świętych:

</doc>
<doc id="708593" url="https://pl.wikipedia.org/wiki?curid=708593" title="Koniec N">
Koniec N

Koniec N, koniec aminowy (żargonowo: N-koniec) – koniec polipeptydowego łańcucha zawierający grupę aminową ( lub ). Na drugim końcu łańcucha, nazywanym końcem C lub końcem karboksylowym, znajduje się grupa karboksylowa (). Wyróżnianie końców łańcucha polipeptydowego określa ich kierunek. Aminokwasy występujące w łańcuchu zwyczajowo numeruje się, zaczynając od końca aminowego.
Koniec N aminokwasów białka jest ważnym czynnikiem regulującym okres półtrwania (prawdopodobieństwo degradacji). Jest to tak zwana zasada końca N.
Każdy aminokwas jest kodowany przez kilka różnych kodonów na kwasie nukleinowym, przy czym niektóre kodony są preferowane i wykorzystywane często, natomiast inne rzadko. Te drugie są u większości organizmów używane częściej do kodowania aminokwasów na końcu N białka. Na przykładzie pałeczki okrężnicy wykazano, że zwiększa to ekspresję genów.

</doc>
<doc id="708594" url="https://pl.wikipedia.org/wiki?curid=708594" title="Twierdzenie Pappusa">
Twierdzenie Pappusa

Twierdzenie Pappusa – twierdzenie geometrii euklidesowej, nazwane od Pappusa z Aleksandrii. Występuje w kilku wersjach:
Postać afiniczna.
Płaszczyznę geometrii afinicznej, na której spełnione jest to twierdzenie nazywamy pappusową płaszczyzną afiniczną.
Twierdzenie to jest spełnione w szczególności dla płaszczyzny euklidesowej, jednak nie daje się wyprowadzić z oryginalnych postulatów geometrii euklidesowej, co jest dowodem niezupełności tej aksjomatyki.
Małe twierdzenie Pappusa.
Twierdzenie Pappusa gdzie formula_1 i formula_2 dodatkowo są równoległe.
Postać rzutowa.
Płaszczyznę geometrii rzutowej na której spełnione jest to twierdzenie nazywamy pappusową płaszczyzną rzutową.
W szczególności pappusowymi płaszczyznami rzutowymi są wszystkie płaszczyzny geometrii eliptycznej.
Płaszczyzny geometrii hiperbolicznej nie są nigdy pappusowymi płaszczyznami afinicznymi ani rzutowymi, możliwe jest jednak ich zanurzenie w pappusową płaszczyznę rzutową.

</doc>
<doc id="708599" url="https://pl.wikipedia.org/wiki?curid=708599" title="Michaela Conlin">
Michaela Conlin

Michaela Conlin (ur. 9 czerwca 1978 w Allentown) aktorka teatralna i telewizyjna. Występuje w serialu "Kości", w którym gra artystkę plastyka Angelę Montenegro rekonstruującą twarze ofiar.

</doc>
<doc id="708604" url="https://pl.wikipedia.org/wiki?curid=708604" title="Etienne Balibar">
Etienne Balibar



</doc>
<doc id="708610" url="https://pl.wikipedia.org/wiki?curid=708610" title="TVP3 Wrocław">
TVP3 Wrocław

TVP3 Wrocław (Telewizja Polska SA Oddział we Wrocławiu"," Telewizja Wrocław, dawniej Regionalna Piątka, TVP Wrocław) – oddział terenowy Telewizji Polskiej obejmujący zasięgiem województwo dolnośląskie z siedzibą we Wrocławiu. Kanał rozpoczął swoje odrębne nadawanie 24 czerwca 1992 roku. Sztandarowym programem TVP3 Wrocław jest serwis informacyjny "Fakty."
Kanał TVP3 Wrocław nadawany jest bezpłatnie w ramach ogólnopolskiego trzeciego multipleksu naziemnej telewizji cyfrowej (MUX 3). Dostępny jest również w sieciach kablowych oraz bezpłatnie w Internecie dzięki stronie internetowej TVP Stream i aplikacji TVP GO.
Kalendarium.
"Opracowano na podstawie materiału źródłowego".
Programy TVP3 Wrocław.
Ramówka obejmuje m.in. programy informacyjne z regionu, publicystyczne, przyrodnicze, reportaże, transmisje z mszy świętych, transmisje sportowe oraz relacje z koncertów, spektakli i wystaw.
Programy własne (stan na zimę 2022).
Programy informacyjne
Programy publicystyczne
Religia
Społeczeństwo
Kultura i sztuka
Programy rolnicze
"Opracowano na podstawie materiału źródłowego".
Programy nieemitowane w TVP3 Wrocław (niepełna lista).
Programy publicystyczne
Programy społeczne
Kultura i sztuka
Programy popularnonaukowe
Rozrywka
Programy rolnicze
Sport
Inne
Programy TVP3 Wrocław na antenach ogólnopolskich (niepełna lista).
Programy wyprodukowane dla TVP1
Programy wyprodukowane dla TVP2
Programy wyprodukowane dla TVP3/TVP Info
Programy wyprodukowane dla TVP Polonia
Nadajniki naziemne TVP3 Wrocław.
Nadajniki analogowe wyłączone w 2013.
"Opracowano na podstawie materiału źródłowego"
Nadajniki cyfrowe DVB-T MUX 3.
Wszystkie nadajniki są położone w województwie dolnośląskim. 28 marca 2022 roku ze względu na zmianę standardu nadawania na DVB-T2/HEVC w województwach lubuskim i dolnośląskim (nie dotyczyło to MUX 3 i MUX 8) oraz tzw. refarming, czyli zwolnienie kanałów telewizyjnych na potrzeby telefonii komórkowej, niektóre emisje przeniesiono na nowe częstotliwości, uruchomiono nowe albo zwiększono moc emisji z dotychczasowych nadajników.
Stacje doświetlające (TSR).
"Opracowano na podstawie materiałów źródłowych"

</doc>
<doc id="708615" url="https://pl.wikipedia.org/wiki?curid=708615" title="Ispringen">
Ispringen

Ispringen – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz. Leży ok. 4 km na północ od Pforzheim, przy autostradzie A8.

</doc>
<doc id="708616" url="https://pl.wikipedia.org/wiki?curid=708616" title="Wytrzymałość zmęczeniowa">
Wytrzymałość zmęczeniowa

Wytrzymałość zmęczeniowa, granica zmęczenia lub wytrzymałość trwała na zmęczenie to najwyższy poziom cyklicznego naprężenia, który nie powoduje zniszczenia próbek poddanych badaniu do umownej, granicznej liczby cykli. Na wykresie zmęczeniowym granica zmęczenia uwidacznia się w postaci części poziomej.
Jedynie materiały żelazne, stopy tytanu oraz czysty węgiel wykazują efekt granicy zmęczenia. Jednak w przypadku tych materiałów efekt ten może zostać zniwelowany przez działanie środowiska korozyjnego lub zmiennej amplitudy. Inne materiały nie wykazują efektu wytrzymałości trwałej.
W polskich normach granicę zmęczenia oznacza się literą Z.
Zależnie od rodzaju obciążenia dla którego wyznaczono wartość dodaje się odpowiednie indeksy:
Zależnie od rodzaju cyklu dla którego wyznaczono wartość dodaje się odpowiednie indeksy:
W Polsce granicę zmęczenia podaje się jako amplitudę naprężenia przy 107 cykli. W wielu normach europejskich można się spotkać z granicą zmęczenia podawaną w postaci zakresu naprężenia przy 2×106 cykli.

</doc>
<doc id="708617" url="https://pl.wikipedia.org/wiki?curid=708617" title="Kotuńka">
Kotuńka

Kotuńka – wybitna skała znajdująca się na środku nurtu Dunajca tuż przed wjazdem do Szczawnicy. Zbudowana z czorsztyńskiego wapienia skała jest dobrze widoczna z drogi i stanowi charakterystyczny element krajobrazu tej okolicy. Tuż powyżej niej wpada do Dunajca Grajcarek. Ponad Grajcarkiem znajduje się most, za którym zaczyna się Droga Pienińska prowadząca do przejścia granicznego.
Wokół Kotuńki nurt Dunajca jest wyjątkowo rwący i tworzą się zawirowania odbitej od niego wody. Wykorzystywane to jest przez kajakarzy górskich, którzy często tutaj trenują (po lewej stronie Kotuńki zawieszane są bramki). Jak z wieloma skałami pienińskimi, tak i z Kotuńką związana jest legenda. Według niej diabeł niósł ogromny głaz, który zamierzał zrzucić na Zamek Pieniński na Zamkowej Górze, w którym przed Tatarami ukrywała się święta Kinga. Jednak zamiar ten udaremnił mu kogut, który zapiał i cała moc diabelska opuściła go. Opuszczony przez diabła kamień wpadł do rzeki, nie czyniąc nikomu szkody. Jest to motyw często eksploatowany w licznych legendach.
Kotuńka ma wysokość 9,5 m, a jej wierzchołek jest na wysokości 438 m n.p.m. W latach 1875–1912 stała na niej rzeźba górala witającego gości przybywających do Szczawnicy, w 1997 roku ustawiono podobną rzeźbę (która czasami jest demontowana). Pochodzenie nazwy skały nie jest jasne. Jadwiga Łuszczewska w 1869 roku pisała, że: "zwana jest Kotunią, bo psotliwym ruchem wyglądając z wody, niby kot chytrze się czai..."

</doc>
<doc id="708618" url="https://pl.wikipedia.org/wiki?curid=708618" title="Koniec aminowy">
Koniec aminowy



</doc>
<doc id="708620" url="https://pl.wikipedia.org/wiki?curid=708620" title="Kämpfelbach">
Kämpfelbach

Kämpfelbach – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz, wchodzi w skład związku gmin Kämpfelbachtal. Leży ok. 6 km na północ od Pforzheim, przy drodze krajowej B10.

</doc>
<doc id="708621" url="https://pl.wikipedia.org/wiki?curid=708621" title="Kampfelbach">
Kampfelbach



</doc>
<doc id="708622" url="https://pl.wikipedia.org/wiki?curid=708622" title="Kaempfelbach">
Kaempfelbach



</doc>
<doc id="708626" url="https://pl.wikipedia.org/wiki?curid=708626" title="Paradoks hydrodynamiczny">
Paradoks hydrodynamiczny

Paradoks hydrodynamiczny – paradoks związany z dynamiką płynów. Jeżeli w naczyniu, przez którą przepływa płyn (ciecz lub gaz), występuje zwężenie, to (zgodnie z doświadczeniem i teorią) w zwężeniu ciśnienie statyczne jest niższe niż przed i za zwężeniem, co wydaje się niezgodne z intuicją.
Błąd w potocznym rozumowaniu polega na założeniu, że płyn w zwężeniu zmniejsza swoją objętość proporcjonalnie do zmiany przekroju rury i tym samym powinno wzrastać ciśnienie. Jest jednak inaczej. Ściśliwość w wypadku małych prędkości (w stosunku do prędkości dźwięku w ośrodku) prawie nie występuje (nawet dla gazów). Płyn „radzi sobie” ze zwężeniem zwiększając prędkość przepływu. Oznacza to, że elementy płynu w obszarze początku zwężenia przyspieszają, natomiast w obszarze końca zwężenia zwalniają. Zmiana prędkości możliwa jest tylko poprzez działanie sił wewnątrz płynu, które wywołuje właśnie zmiana ciśnienia (ściślej: gradient ciśnienia).
Upraszczając: zmniejszone ciśnienie w zwężce „zasysa” płyn sprzed zwężki przyspieszając go i „zasysa” go ponownie, kiedy opuszcza zwężkę spowalniając.
Precyzyjniej można opisać tę sytuację przy pomocy równania Bernoulliego.

</doc>
<doc id="708627" url="https://pl.wikipedia.org/wiki?curid=708627" title="Keltern">
Keltern

Keltern – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz. Leży ok. 10 km na zachód od Pforzheim.
Gmina Keltern powstała z połączenia wcześniejszych gmin: Dietlingen, Ellmendingen, Weiler, Niebelsbach oraz Dietenhausen, które wówczas stały się jej dzielnicami.

</doc>
<doc id="708628" url="https://pl.wikipedia.org/wiki?curid=708628" title="Niefern-Öschelbronn">
Niefern-Öschelbronn

Niefern-Öschelbronn – gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz. Leży nad rzeką Enz, ok. 10 km na wschód od Pforzheim, przy skrzyżowaniu autostrady A8 z drogą krajową B10.
Współpraca.
Miejscowości zaprzyjaźnione:

</doc>
<doc id="708631" url="https://pl.wikipedia.org/wiki?curid=708631" title="Niefern-Oeschelbronn">
Niefern-Oeschelbronn



</doc>
<doc id="708632" url="https://pl.wikipedia.org/wiki?curid=708632" title="Niefern-Oschelbronn">
Niefern-Oschelbronn



</doc>
<doc id="708634" url="https://pl.wikipedia.org/wiki?curid=708634" title="Remchingen">
Remchingen

Remchingen – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz. Leży ok. 12 km na północny zachód od Pforzheim, przy autostradzie A8 i drodze krajowej B10.

</doc>
<doc id="708635" url="https://pl.wikipedia.org/wiki?curid=708635" title="Droga ekspresowa H1 (Słowenia)">
Droga ekspresowa H1 (Słowenia)

Droga ekspresowa H1 () – dawne oznaczenie drogi kołowej w Słowenii o długości 241 km, biegnącej od tunelu drogowego pod Karawankami do granicy z Chorwacją.
W czasach Jugosławii była najważniejszą magistralą drogową Słowenii, stanowiąc część autostrady „Braterstwo i Jedność”. Do momentu wybudowania autostrady A2 posiadała kategorię drogi krajowej, łącząc Jesenice z Obrežjem w gminie Brežice. Wraz z oddawaniem do użytku kolejnych odcinków autostrady A2, fragmenty trasy H1 otrzymywały kategorię drogi regionalnej lub włączano je bezpośrednio w ciąg nowo budowanej autostrady.
Arteria była jednojezdniowa i nie posiadała pasa awaryjnego (jedynie krótki odcinek, pomiędzy Črnivecem a Podbrezjem spełniał wymogi drogi ekspresowej). W okresie wakacyjnym często występowały na niej zatory drogowe. Stanowiła również jedną z najniebezpieczniejszych dróg w Słowenii, szczególnie na odcinku Lublana – granica z Chorwacją. W latach 2004–2010 doszło na niej do 550 wypadków, w których zginęło 39 osób. 30 czerwca 2010 ostatni, 14,8-kilometrowy fragment H1 – pomiędzy Pluską (Trebnje) i Hrastjem – został zastąpiony przez ukończoną autostradę A2, wskutek czego magistrala oznaczona tym numerem przestała oficjalnie istnieć.

</doc>
<doc id="708636" url="https://pl.wikipedia.org/wiki?curid=708636" title="Overland Park">
Overland Park

Overland Park - miasto w Stanach Zjednoczonych, w stanie Kansas, w obszarze metropolitalnym Kansas City. Około 165,9 tys. mieszkańców. Miasto słynie z corocznych targów autografów, na które zjeżdżają się liczne gwiazdy świata show-biznesu jak również ich fani.
W tym mieście kręcono również zdjęcia do serialu Wszystkie wcielenia Tary.
W mieście rozwinął się przemysł elektroniczny oraz chemiczny.

</doc>
<doc id="708637" url="https://pl.wikipedia.org/wiki?curid=708637" title="Kansas City (Kansas)">
Kansas City (Kansas)

Kansas City – miasto w Stanach Zjednoczonych, w stanie Kansas, nad rzeką Missouri, w obszarze metropolitalnym Kansas City formalnie granicząc z miastem o tej samej nazwie leżącym w sąsiednim stanie Missouri. Około 153 tys. mieszkańców. Trzecie co do wielkości miasto stanu Kansas, będącę siedzibą hrabstwa Wyandotte. Jest częścią trójmiasta, obejmującego również Bonner Springs i Edwardsville. W mieście znajduje się park Kaw Point, który jest położony na skrzyżowaniu rzeki Missouri z rzeką Kansas. Kansas City założono w 1868 roku. W mieście rozwinął się przemysł spożywczy, chemiczny, papierniczy oraz samochodowy.

</doc>
<doc id="708639" url="https://pl.wikipedia.org/wiki?curid=708639" title="Wiesław Ociepka">
Wiesław Ociepka

Wiesław Ociepka (ur. 16 lutego 1922 w Sosnowcu, zm. 28 lutego 1973 w Mostach) – polski prawnik i polityk, działacz komunistyczny i sportowy, minister spraw wewnętrznych w latach 1971–1973, poseł na Sejm PRL VI kadencji.
Życiorys.
Syn Stanisława i Weroniki. Ukończył dwuletnią szkołę partyjną (1953–1955) oraz studia prawnicze na Uniwersytecie Warszawskim.
W czasie II wojny światowej został wywieziony do obozu pracy przymusowej, skąd zbiegł. Od 1945 należał do Polskiej Partii Robotniczej, a następnie do Polskiej Zjednoczonej Partii Robotniczej. W latach 1945–1948 był etatowym pracownikiem Związku Walki Młodych na szczeblu wojewódzkim i centralnym, zaś w 1950 zasiadał we władzach Związku Młodzieży Polskiej.
W 1955 był starszym instruktorem w Wydziale Organizacyjnym Komitetu Centralnego PZPR, a następnie, do 1960, sekretarzem organizacyjnym komitetu wojewódzkiego w Szczecinie. W kolejnych latach pracował w Wydziale Administracyjnym KC PZPR, gdzie pełnił funkcje zastępcy kierownika (1960–1971) i kierownika (1971). W 1964 został zastępcą członka Komitetu Centralnego. Od 22 grudnia 1971 był ministrem spraw wewnętrznych w rządach Piotra Jaroszewicza. W grudniu 1971 został również członkiem KC PZPR. Od marca 1972 był posłem na Sejm PRL VI kadencji. W latach 1960–1965 był wiceprezesem, a od 1965 do 1972 prezesem Polskiego Związku Piłki Nożnej.
W lutym 1973 pod Szczecinem, z powodu oblodzenia, rozbił się polski wojskowy samolot transportowy An-24. Leciały nim delegacje rządowe Polski i Czechosłowacji. Najwyższym rangą spośród 18 ofiar katastrofy był Wiesław Ociepka. Został pochowany na Cmentarzu Wojskowym na Powązkach w Warszawie (kwatera 29A-półkole II-1). W uroczystościach pogrzebowych wzięli udział m.in. Edward Gierek, Henryk Jabłoński i Piotr Jaroszewicz.
Był żonaty, żona Alicja Ociepka z domu Szamota (1918–2017). Miał dwóch synów.

</doc>
<doc id="708641" url="https://pl.wikipedia.org/wiki?curid=708641" title="Edson Arantes do Nascimento">
Edson Arantes do Nascimento



</doc>
<doc id="708642" url="https://pl.wikipedia.org/wiki?curid=708642" title="Kansas City (Missouri)">
Kansas City (Missouri)

Kansas City – miasto w Stanach Zjednoczonych, w stanie Missouri, nad rzeką Missouri. W 2019 roku liczy 495,3 tys. mieszkańców, oraz ponad 2,1 mln na obszarze metropolitalnym, który rozlewa się na stan Kansas i obejmuje miasto Kansas (w stanie Kansas).
Największe miasto w stanie Missouri. Obejmuje obszar ponad 826,1 km² (w tym 10,6 km² powierzchni wodnej). Kansas City zostało założone w 1838 roku w miejscu zbiegu rzek Missouri oraz Kansas a prawa miejskie otrzymało w 1850 roku. Jest siedzibą katolickiej diecezji Kansas City-St. Joseph, której biskupem jest Robert W. Finn.
Gospodarka.
W mieście rozwinął się przemysł spożywczy, samochodowy, lotniczy, maszynowy, chemiczny, poligraficzny, elektrotechniczny oraz odzieżowy.
Klimat.
Miasto leży w strefie klimatu umiarkowanego, ciepłego, subtropikalnego, bez pory suchej z gorącym latem, należącego według klasyfikacji Köppena do strefy "Cfa". Średnia temperatura roczna wynosi 12,6 °C, a opady 988,1 mm (w tym do 43,2 cm opadów śniegu). Średnia temperatura najcieplejszego miesiąca - sierpnia wynosi 25,7 °C, najzimniejszego - stycznia –1,8 °C. Miesiącem o najwyższych opadach jest maj ze średnią sumą opadów wynoszącą 132,1 mm a najniższe opady występują w styczniu i wynoszą 27,9 mm.
Demografia.
Ludność.
Według danych z 2019 roku 62,8% mieszkańców identyfikowało się jako biali (56,4% nie licząc Latynosów), 26,1% jako czarni lub Afroamerykanie, 4,4% było rasy mieszanej, 2,4% miało pochodzenie azjatyckie, 0,21% to rdzenni Amerykanie i 0,22% to byli Hawajczycy i mieszkańcy innych wysp Pacyfiku. Latynosi stanowili 11,2% ludności miasta.
Poza osobami pochodzenia afroamerykańskiego do największych grup należą osoby pochodzenia niemieckiego (13,8%), irlandzkiego (10,2%), meksykańskiego (7,7%), angielskiego (6,9%), „amerykańskiego” (3,8%), włoskiego (3,4%) i afrykańskiego lub arabskiego (3,2%).
Religia.
W 2010 roku największymi grupami religijnymi w aglomeracji Kansas City były:
Kansas City to międzynarodowa siedziba Kościoła Nazarejczyka.

</doc>
<doc id="708643" url="https://pl.wikipedia.org/wiki?curid=708643" title="Straubenhardt">
Straubenhardt

Straubenhardt – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz, wchodzi w skład związku gmin Neulingen. Leży w północnym Schwarzwaldzie, ok. 15 km na zachód od Pforzheim.

</doc>
<doc id="708645" url="https://pl.wikipedia.org/wiki?curid=708645" title="Lakewood (Kolorado)">
Lakewood (Kolorado)

Lakewood – miasto w Stanach Zjednoczonych, w stanie Kolorado. Według spisu z 2020 roku liczy 156 tys. mieszkańców, jest piątym co do wielkości miastem w stanie i głównym miastem obszaru metropolitalnego Denver. 
Dane ogólne.
Miasto regularnie zajmuje wysokie miejsce w rankingu najlepszych miejsc do życia ze względu na wyjątkowe opcje edukacyjne, w tym wysoko oceniany system szkół publicznych i "Red Rocks Community College". Otrzymuje również wysokie oceny za różnorodność popularnych udogodnień, w tym możliwości rekreacji na świeżym powietrzu, ale także bogatą scenę kulturalną. Lakewood ma ponad 7000 akrów parków, szlaków i otwartej przestrzeni – 35% całego obszaru lądowego.

</doc>
<doc id="708651" url="https://pl.wikipedia.org/wiki?curid=708651" title="Lakewood (New Jersey)">
Lakewood (New Jersey)

Lakewood – jednostka osadnicza w USA, w stanie New Jersey, na wybrzeżu Oceanu Atlantyckiego, nad rzeką South Branch Metedeconk (dopływ rzeki Metedeconk). Około 93 tys. mieszkańców (2010). Powierzchnia 65,1 km².
Lakewood jest miastem od 1892 roku. Na przełomie XIX/XX wieku znane było jako jeden z ośrodków zimowych w regionie Nowego Jorku. Jest to jeden z ośrodków ortodoksyjnego judaizmu, którego wyznawcy stanowią prawie połowę populacji miasta.

</doc>
<doc id="708653" url="https://pl.wikipedia.org/wiki?curid=708653" title="Jak być kochaną">
Jak być kochaną

Jak być kochaną – polski melodramat psychologiczny z 1962 roku w reżyserii Wojciecha Jerzego Hasa, oparty na opowiadaniu Kazimierza Brandysa pod tym samym tytułem. Tematem filmu są losy aktorki Felicji (Barbara Krafftówna), która wspomina czasy okupacji niemieckiej ziem polskich, kiedy musiała chronić przed schwytaniem aktora Wiktora Rawicza (Zbigniew Cybulski).
"Jak być kochaną" został dobrze przyjęty przez krytyków, a poświęcone filmowi analizy upatrywały w nim polemikę z mitem bohaterskim postaci Maćka Chełmickiego z "Popiołu i diamentu" (1958) Andrzeja Wajdy. "Jak być kochaną" zwyciężył na Międzynarodowym Festiwalu Filmowym w San Francisco, a na MFF w Bejrucie reżyser otrzymał nagrodę FIPRESCI.
Fabuła.
Felicja, znana aktorka prowadząca cykliczną audycję radiową "Obiady u państwa Konopków" leci samolotem do Paryża. W trakcie lotu wspomina czasy okupacji.
Akcja filmu cofa się do września 1939 roku, gdy Felicja – grająca Ofelię na próbie szekspirowskiego "Hamleta" – zakochuje się w odtwórcy tytułowej roli, Wiktorze Rawiczu. Na początku okupacji otrzymuje zadanie przechowania Rawicza w swoim pokoju, gdy pada na niego podejrzenie zamordowania volksdeutscha Petersa. Żeby mieć ukochanego przy sobie, Felicja gotowa jest wiele poświęcić. Ukrywając Rawicza, zostaje odurzona alkoholem i zbiorowo zgwałcona przez niemieckich żołnierzy.
Żeby przetrwać i zapewnić również Rawiczowi przetrwanie, Felicja zatrudnia się w niemieckim teatrze. Po wyzwoleniu Polski zostaje uznana za kolaborantkę i otrzymuje zakaz pracy w teatrze. Wiktor, nie odwzajemniwszy jej uczucia, odchodzi od niej i popada w alkoholizm. Felicja przyłapuje go w knajpie i przyprowadza do mieszkania, mówiąc mu, że zabity przezeń Peters był ponoć francuskim agentem. Wówczas Rawicz popełnia samobójstwo, wyskakując przez okno. Felicja, klęcząc nad ciałem Wiktora, nie potrafi ani zakrzyczeć, ani płakać. Później Felicja z trudem odnajduje własne miejsce w świecie, otrzymując propozycję udziału w audycji.
Pod koniec filmu, już we współczesności, Felicja przerywa wspomnienia swej nieszczęśliwej miłości. W myślach recytuje fragment nieznanego wiersza, puentując film słowami: „Bo w nas jest pustych równin okrucieństwo zimne, / Gdzie się kona z pragnienia u fałszywych źródeł”.
Obsada.
"Źródło: Filmpolski.pl"
Produkcja.
Opowiadanie Kazimierza Brandysa "Jak być kochaną" miało opinię niefilmowego, przede wszystkim ze względu na zawarty w nim monolog wewnętrzny. Wojciech Jerzy Has, przyszły reżyser adaptacji, był jednak pełen nadziei, że projekt filmu się uda. Zdaniem reżysera „można sfilmować każdy wartościowy utwór literacki pod warunkiem, iż znajdziemy do niego odpowiedni klucz formalny”. Ponadto Has uznawał pierwowzór literacki za dzieło „poświęcone cichemu bohaterowi ludzkiemu, a więc tym sprawom, które w rozmaitych utworach czy filmach zajmują na ogół niewiele miejsca”. O ile w opowiadaniu Brandysa retrospekcje pojawiały się w ramach strumienia świadomości, w interpretacji Hasa, jak zaznaczyła Iwona Grodź, „obie warstwy: współczesna (podróż samolotem) i wspomnieniowa (okupacyjna) – krzyżują się pozornie dość przypadkowo. W dalszych partiach filmu retrospekcje następują w porządku chronologicznym”.
Zdjęcia do "Jak być kochaną" wykonał Stefan Matyjaszkiewicz. Kolorystyka filmu opiera się na silnych kontrastach czerni i bieli, co upodabniało dzieło Hasa do utworów współtworzonych przez innego operatora filmowego, Jerzego Wójcika. Odtwórczynią głównej roli żeńskiej Has uczynił Barbarę Krafftównę, argumentując swoją decyzję jej „emocjonalnym i bezpośrednim” stylem gry. Jako plenery do filmu wykorzystano port lotniczy Okęcie w Warszawie, ulicę Śrutową we Wrocławiu oraz Plac Mariacki w Krakowie. Premiera "Jak być kochaną" odbyła się 11 stycznia 1963 roku.
Wydanie i rekonstrukcja cyfrowa.
W 2009 roku wydawnictwo Best Film opublikowało na płytach DVD cyfrową wersję "Jak być kochaną", zawierającą obsługę pięciokanałowego dźwięku Dolby Digital. Oprócz filmu na płytach zamieszczono archiwalny wywiad z reżyserem. W marcu 2014 roku, w ramach projektu KinoRP odbyła się premiera zrekonstruowanej cyfrowo wersji "Jak być kochaną", z udziałem odtwórczyni głównej roli, Barbary Krafftówny.
Odbiór.
Recepcja krytyczna.
"Jak być kochaną" odniósł sukces artystyczny. Jak pisał Andrzej Werner w podsumowaniu odbioru filmu, „publiczność zapełniała sale kinowe, krytyka – nie rozpieszczająca dotychczas autora – pisała superlatywy i to wprost jednogłośnie”. Podkreślano, że reżyser zerwał z zamiłowaniem do różnych ozdobników i przesadnego liryzmu. Mieczysław Walasek z pisma „Ekran” pisał, iż Has w "Jak być kochaną" opanowuje „skłonność do nadmiernego eksponowania fotogenii przedmiotów martwych, tworzenia zawiesistej, dusznej atmosfery przy pomocy rekwizytów, spełniających funkcje plastycznych wyznaczników intymnych, wyczuwanych niejako intuicyjnie związków między ludźmi. Te same efekty uzyskuje środkami bardziej oszczędnymi, mniej natrętnymi […]”. Konrad Eberhardt zauważał, że Has zdecydował się odbyć podróż do źródeł dzisiejszej osobowości bohaterki, umożliwiającą jej dojrzewanie wewnętrzne. Ewa Mazierska po latach komentowała, iż Has „dokonał tego, za co później chwalony był Rainer Werner Fassbinder – posłużył się melodramatem do dokonania narodowych rozrachunków, w tym wypadku – zmierzenia się z kwestią wojennego bohaterstwa”. Jan F. Lewandowski stwierdził, że "Jak być kochaną" to „dramat świetnie wyreżyserowany, znakomicie zagrany i po prostu wciągający”. Zdaniem Roberta Birkholca "Jak być kochaną „"należy do największych osiągnięć reżysera […] i bywa nazywane ostatnim arcydziełem polskiej szkoły filmowej”.
Również za granicą, na Międzynarodowym Festiwalu Filmowym w Cannes, dzieło Hasa spotkało się z pozytywnym odbiorem. Po latach Fred Camper z „Chicago Readera” twierdził, że „Zwarta kompozycja [dzieła] Hasa ukazuje klaustrofobię okupacji i podkreśla ideę filmu: w świecie ogarniętym niemiłosierną wojną nie ma dobrych wyborów”. Kristin M. Jones na łamach „The Wall Street Journal” pisała, że "Jak być kochaną" jest „niesamowitą historią traumy wojennej skrytej wśród zwykłych ludzi”. Jean-Paul Toroc w recenzji dla francuskiego „Positif” dowodził, że „Tam, gdzie Wajda szerokimi pociągnięciami pędzla kreśli wielki, dramatyczny fresk – Has operuje sugestią, cienką kreską; konstruuje on swoje opowiadanie od wewnątrz posługując się delikatnymi odcieniami, które są w stanie jednak oddać istotę sprawy z pozoru dotykając jej zaledwie. Rzadko udaje się widzieć film równie eliptyczny i dezorientujący widza…”
Analizy i interpretacje.
Według Małgorzaty Jakubowskiej "Jak być kochaną" jest „filmowym poematem o pamięci”, na które składają się naprzemiennie dwie warstwy czasowe. Jakubowska odczytała film Hasa jako zapowiedź idei obrazu-czasu Gilles’a Deleuze’a, gdzie nie akcja zewnętrzna, lecz rozgrywająca się w umyśle bohaterki, ma największe znaczenie. Akcja filmu opowiadana jest przez Felicję jednocześnie jako bohaterkę i obserwatorkę zdarzeń, na zasadzie monologu wewnętrznego. Jednocześnie najbardziej traumatycznych wydarzeń ze swej historii Felicja nie potrafi opowiedzieć; gwałt popełniony na niej w przeszłości poprzedzony jest przez zakneblowanie ust, a śmierć Wiktora odbiera bohaterce mowę. Jakubowska zauważyła, że – mimo strumienia świadomości bohaterki – "Jak być kochaną" zawiera klamrę narracyjną w postaci malowania ust, interpretowaną jako znak milczenia wobec wydarzeń przedstawionych na ekranie. Felicja równocześnie chce zdeprecjonować swoją nieszczęśliwą miłość do Wiktora, używając we wspomnieniach sarkastycznego i autoironicznego języka. Felicja zdaniem Jakubowskiej na tyle wstydzi się swojej przeszłości, że „ukrywa” swą twarz jako aktorka w słuchowisku. Śmierć Wiktora tak bardzo zniszczyła jej aspiracje, że „Felicja pozostanie odizolowana i zamknięta w swoim świecie, nikogo nie dopuści do kręgu własnych, autentycznych myśli, o nikim innym nie będzie marzyć”.
Film Hasa rozpatrywano przede wszystkim jako polemikę z romantycznym mitem ruchu oporu, przedstawionym na przykład w "Popiele i diamencie" Andrzeja Wajdy. Zdaniem Marcina Marona wyrazem demaskacji tego mitu była scena, w której Felicja natrafia na rozpijaczonego Rawicza, rozpowiadającego blagi na temat własnych rzekomych czynów bohaterskich. O ile towarzysząca tej scenie piosenka „Czerwone maki na Monte Cassino” w pierwowzorze Wajdy ustanawiała mit zbiorowy (dotyczy to zwłaszcza sceny z kieliszkami), u Hasa śpiewają ją pijani ludzie, a ikoniczna postać Maćka Chełmickiego z "Popiołu i diamentu" w "Jak być kochaną" zamieniła się we własną karykaturę. Co więcej, w przewrotny sposób zabity przez Wiktora Peters staje się „bohaterem” (jako „francuski agent”), podczas gdy Rawicz bohatera jedynie udaje – nie jest w stanie wyjść poza swoje kabotyństwo i sprostać tworzonej przez siebie legendzie. Agnieszka Morstin również dostrzegła w dziele Hasa krytykę etosu rycerskiego, z którego pozostały jedynie „pozory, plotki o rzekomej śmierci Rawicza i jego mitomańskie opowieści, które będzie rozpowszechniał na swój temat po wojnie, usiłując w ten sposób ocalić twarz. Prawda jest jednak po stronie tych, którzy milczą, zaś powinnością artysty jest ukazanie tej prawdy za pośrednictwem sztuki”. Tadeusz Lubelski akcentował, że prawdziwy dramat w filmie rozgrywa się „poza terenem «wielkiej historii». To kobieta […] jest podmiotem rzeczywistej tragedii niespełnionego losu”.
Tomasz Łysak odczytywał "Jak być kochaną" z perspektywy posttraumatycznej. Łysak twierdził, że ukryte znaczenie filmu polega na pochwale modernizacji, której warunkiem musi być „autoterapia urazów psychicznych”: „Skupianie się na przeszłości, wypieranie jej i rozdrapywanie ran doprowadziły Wiktora do samobójstwa. Przedstawiono go w złym świetle jako nie tylko niegodnego uczucia Felicji, ale także z powodu cierpienia psychicznego”. Łysak jednak twierdził, że filmowy Wiktor nie ma żadnego wsparcia psychicznego ze strony Felicji, która stworzyła jego wyidealizowany obraz, czemu nie może on sprostać. Trauma i samobójstwo Wiktora wynikają więc bardziej z wojennych przeżyć aniżeli jego negatywnych cech charakteru. Według Piotra Zwierzchowskiego, który analizował "Jak być kochaną" wraz z innym filmem Hasa pod tytułem "Szyfry" (1966), Has osadza pamięć i wojnę „w historii, ale poza Historią, w doświadczeniu narodowym, choć poza Polskością”. Pod tym względem "Jak być kochaną" był polemiczny wobec dorobku zarówno kina nowej pamięci (forsowanego przez komunistyczną władzę), jak i polskiej szkoły filmowej.
Spuścizna.
W 2011 roku portal Esensja umieścił "Jak być kochaną" na 25. miejscu na liście najlepszych filmów polskich wszech czasów. Urszula Lipińska pisała w uzasadnieniu: „Szlachetność aktorstwa Barbary Krafftówny ma w sobie przejmującą szczerość, po której nie widać tego niemal półwiecza, które dzieli dzień dzisiejszy od premiery filmu. Nie ma w polskim kinie bardziej spełnionego filmu o miłosnym niespełnieniu niż ten”. W analogicznym plebiscycie z 2015 roku zorganizowanym przez Muzeum Kinematografii w Łodzi "Jak być kochaną" znalazł się na 23. miejscu.
W 2019 roku Lena Frankiewicz wystawiła teatralną wersję "Jak być kochaną", również opartą na dramacie Kazimierza Brandysa. Sztuka Frankiewicz podzieliła krytyków, którzy chwalili brawurową choreografię Marty Ziółek i grę Gabrieli Muskały oraz Jana Frycza, natomiast zarzucali przedstawieniu „zatrzymywanie się w pół kroku” w swym przesłaniu. Echa "Jak być kochaną" wybrzmiewały w takich filmach polskich, jak "Róża" (2011) Wojciecha Smarzowskiego oraz "Ida" (2013) Pawła Pawlikowskiego.

</doc>
<doc id="708655" url="https://pl.wikipedia.org/wiki?curid=708655" title="Joliet (Illinois)">
Joliet (Illinois)

Joliet – miasto w Stanach Zjednoczonych, w stanie Illinois, w hrabstwie Will, nad rzeką Des Plaines, w obszarze metropolitalnym Chicago. Około 147,3 tys. mieszkańców.
W mieście rozwinął się przemysł samochodowy, metalowy, chemiczny, papierniczy, elektrotechniczny, spożywczy oraz rafineryjny.
W mieście Joliet znajduje się lotnisko Joliet

</doc>
<doc id="708658" url="https://pl.wikipedia.org/wiki?curid=708658" title="Autostrady i drogi ekspresowe w Słowenii">
Autostrady i drogi ekspresowe w Słowenii

Sieć autostrad i dróg ekspresowych w Słowenii składa się obecnie z pięciu autostrad (słoweń. Avtoceste") o łącznej długości 540,7 kilometrów oraz sześciu dróg ekspresowych (słoweń. Hitre ceste") o łącznej długości 70,2 kilometrów (stan na 31 grudnia 2018). Docelowo, łączna długość dwujezdniowych dróg ekspresowych wynosić ma 91,1 kilometrów.
Na słoweńskich autostradach obowiązuje ograniczenie prędkości do 130 km/h, a na drogach ekspresowych – do 100 km/h.
Wszystkie autostrady w Słowenii posiadają dwie odseparowane od siebie jezdnie, po dwa pasy ruchu i po jednym pasie awaryjnym na każdej jezdni. Słoweńskie drogi ekspresowe różnią się od tamtejszych autostrad brakiem pasa awaryjnego postoju. Zarówno autostrady, jak i drogi ekspresowe posiadają bezkolizyjne skrzyżowania w postaci węzłów drogowych.
29 grudnia 1972 otwarto pierwszy odcinek autostrady w obecnej Słowenii (wówczas Socjalistycznej Republice Słowenii), a był nim 30,1-kilometrowy fragment A1, pomiędzy węzłami Vrhnika i Postojna. Stanowił on ponad 15% – z liczącej 198,40 km – infrastruktury autostradowej w ówczesnej Jugosławii (zobacz: Autostrada Braterstwo i Jedność). W latach 1974–1991 wybudowano jeszcze 17 odcinków bezkolizyjnych dróg dwujezdniowych o łącznej długości 157,7 km (były to fragmenty obecnych: A1, A2, H2, H3, H4), dlatego z chwilą powstawania niepodległego państwa Słowenia posiadała 187,8 km dróg tego typu.
Zarządcą i operatorem wszystkich autostrad oraz dróg ekspresowych w Słowenii jest – utworzony 7 grudnia 1993 – DARS d.d. (słoweń. "Družba za avtoceste v Republiki Sloveniji"), który w 1994 rozpoczął projektowanie i budowę kolejnych odcinków bezkolizyjnych dróg dwujezdniowych.
Autostrady.
Planowana jest jeszcze budowa autostrady A6 relacji Postojna (A1) / Divača (A1) – granica z Chorwacją (Jelšane).
Drogi ekspresowe.
Do 30 czerwca 2010 formalnie funkcjonowała również droga ekspresowa H1 (tego dnia ostatni odcinek H1 z Trebnje do Hrastje został zastąpiony przez nowo otwarty fragment autostrady A2). Obecnie cały dawny ciąg H1 stanowi drogę regionalną.
Do 31 grudnia 2019 formalnie funkcjonowała również droga ekspresowa H2, która 1 stycznia 2020 została przeklasyfikowana, stając się częścią drogi regionalnej R2-430, liczącej od tego dnia 68 km.
Planowana jest jeszcze budowa pięciu innych dróg ekspresowych:
Opłaty.
DMC do 3,5 t.
Przejazd wszystkimi autostradami i drogami ekspresowymi jest płatny. Od 1 lipca 2008, w przypadku samochodów osobowych i małych ciężarówek (poniżej 3,5 t), opłata polega na wykupieniu winiety i naklejeniu jej na przednią szybę samochodu. Winiety te są zróżnicowane dla różnych typów pojazdów (tzw. klas), a ich cena zależy od okresu ważności. Klasę 1 stanowią motocykle. Klasa 2A to samochody osobowe, motocykle dwuśladowe oraz pojazdy kempingowe (kampery), o dopuszczalnej masie całkowitej (dmc) poniżej 3,5 tony i wysokości poniżej 1,3 metra. Wprowadzona 1 grudnia 2013 klasa 2B obejmuje pojazdy o wysokości powyżej 1,3 metra, których dopuszczalna masa całkowita jest niższa niż 3,5 tony. Winiety 2A oraz 2B uprawniają do ciągnięcia przyczepy (np. campingowej) o ile dmc całego zestawu nie przekracza 3,5 tony.
Od 2009 r. dla klasy 2A sprzedawane są następujące winiety (wszystkie ceny według stanu na 2021 r.): 7-dniowa (15 euro), miesięczna (30 euro) i roczna (110 euro). Przez pół roku 2008 dostępne były wyłącznie winiety półroczne (obecnie dostępne są wyłącznie dla motocykli) i roczne, co spotkało się ze sprzeciwem Unii Europejskiej.
Dodatkowo płatny jest przejazd jednojezdniowym Tunelem Karawanki (słoweń. Predor Karavanke), zlokalizowanym w ciągu autostrady A2 przy granicy z Austrią (kontynuacja A11 Karawanken Autobahn). Do czerwca 2025 r. planowane jest ukończenie równoległego tunelu z drugą jezdnią o długości 3,546 km (jego budowę rozpoczęto 18 września 2018).
DMC powyżej 3,5 t.
Do 31 marca 2018 opłaty od kierowców pojazdów o dmc powyżej 3,5 tony pobierane były przy użyciu kart DARS w punktach poboru opłat ABC, znajdujących się w ciągach autostrad lub stacjach poboru opłat na łącznicach zjazdowych z autostrad.
Od 1 kwietnia 2018 opłaty drogowe pobierane są poprzez elektroniczny "system DarsGo", obsługiwany przez DARS d.d. Wszystkie tego typu pojazdy muszą być zarejestrowane w systemie i wyposażone w urządzenie DarsGo (zostaje na nich zapisany numer rejestracyjny danego pojazdu oraz jego klasa emisji EURO). Urządzenia tego nie można przenosić z pojazdu do pojazdu. System DarsGo nalicza samodzielnie opłatę na podstawie przejechanego dystansu.
Podobnie, jak w przypadku pojazdów o dmc poniżej 3,5 tony, dodatkowo płatny jest przejazd Tunelem Karawanki.

</doc>
<doc id="708659" url="https://pl.wikipedia.org/wiki?curid=708659" title="XV Korpus Armijny (III Rzesza)">
XV Korpus Armijny (III Rzesza)

XV Korpus Armijny (Zmotoryzowany), Grupa Hoth, niem. "XV. Armeekorps (mot.)" – jeden z niemieckich korpusów armijnych. 
Utworzony w październiku 1938 roku w miejscowości Jena dla trzech dywizji lekkich. Korpus stworzony został z początkiem wojny, wziął udział w kampanii wrześniowej w składzie 10 Armii Dywizje korpusu walczyły m.in. z oddziałami Armii Prusy na przedpolach Kielc, i w bitwie pod Iłżą. Następnie korpus walczył pod Warszawą, a od grudnia 1939 na froncie zachodnim. W kampanii na zachodzie kolejno w składzie: 4 Armii, Grupy Kleist i 2 Armii. W maju tego roku występowała też jako Grupa Hoth. Walczyła pod Dunkierką, nad Sommą i Loarą. W listopadzie tego roku przekształcona w 3 Grupę Pancerną.
Skład.
Skład w czerwcu 1940

</doc>
<doc id="708661" url="https://pl.wikipedia.org/wiki?curid=708661" title="Mesquite (Teksas)">
Mesquite (Teksas)

Mesquite – miasto w Stanach Zjednoczonych, w stanie Teksas, w obszarze metropolitalnym Dallas–Fort Worth. Według spisu z 2020 roku liczy 150,1 tys. mieszkańców.
Miasto, w którym odbywa się "Mesquite Championship Rodeo", jest powszechnie znane jako „stolica rodeo w Teksasie”.

</doc>
<doc id="708667" url="https://pl.wikipedia.org/wiki?curid=708667" title="Irving (Teksas)">
Irving (Teksas)

Irving – miasto w Stanach Zjednoczonych, w stanie Teksas, w metropolii Dallas–Fort Worth. Według spisu z 2020 roku liczy 256,7 tys. mieszkańców i jest jedenastym co do wielkości miastem Teksasu. Mieści się w nim siedziba największego koncernu świata, firmy naftowo-gazowej: ExxonMobil.
W mieście rozwinął się przemysł elektroniczny, precyzyjny, spożywczy oraz chemiczny

</doc>
<doc id="708671" url="https://pl.wikipedia.org/wiki?curid=708671" title="Plano (Teksas)">
Plano (Teksas)

Plano – miasto w Stanach Zjednoczonych, w stanie Teksas, w obszarze metropolitalnym Dallas–Fort Worth. Według spisu w 2020 roku liczy 285,5 tys. mieszkańców i jest dziewiątym co do wielkości miastem Teksasu.
Miasto jest znane z tego że są w nim zlokalizowane siedziby wielu dużych korporacji. Są to między innymi takie nazwy firm jak: Toyota, Liberty Mutual, JPMorgan Chase, Intuit, Bank of America, Ericsson, McAfee, Frito-Lay, Pizza Hut, Hewlett Packard Enterprise, PepsiCo i FedEx Office.
Imigracja spowodowała, że Plano ma ósmy co do wielkości odsetek populacji azjatyckiej wśród amerykańskich miast. W latach 2000–2019, populacja azjatycko-amerykańska w Plano wzrosła blisko trzykrotnie z 22 594 do 63 686 osób.
Demografia.
Według danych z 2019 roku 64,1% mieszkańców stanowiła ludność biała (51,9% nie licząc Latynosów), 22,3% to Azjaci, 9,6% to Afroamerykanie, 2,6% miało rasę mieszaną, 0,2% to rdzenna ludność Ameryki i 0,15% to Hawajczycy i mieszkańcy innych wysp Pacyfiku. Latynosi stanowili 13,6% ludności miasta.
Do największych grup należą osoby pochodzenia hinduskiego (11,0%), meksykańskiego (9,5%), angielskiego (9,1%), afroamerykańskiego, niemieckiego (8,1%), „amerykańskiego” (7,5%), irlandzkiego (6,3%) i chińskiego (6,0%).
Gospodarka.
W mieście rozwinął się przemysł wysokich technologii, spożywczy oraz bawełniany.

</doc>
<doc id="708673" url="https://pl.wikipedia.org/wiki?curid=708673" title="Typ 80">
Typ 80

Typ 80 – chiński czołg podstawowy.
Historia.
Pod koniec lat 50. ChRL otrzymała od ZSRR licencje na produkcję czołgów T-54. W następnych latach w Chinach powstawały kolejne modyfikacje tego czołgu oznaczone jako Typ 59. Prawdopodobnie na przełomie lat 60. i 70. powstała modernizacja czołgu Typ 59 oznaczona jako Typ 69. Dzięki modernizacji wyposażenia elektronicznego dorównywała ona radzieckim T-55, ale do uzbrojenia armii chińskiej trafił w stosunkowo niewielkich liczbach, ponieważ uznano, że postęp w stosunku do starszej konstrukcji nie jest na tyle duży, aby opłacalne było zastąpienie starszych czołgów nowym typem.
W pierwszej połowie lat 80. ujawniono kolejny chiński czołg. Początkowo oznaczano go jako Typ 69-III, a od 1986 roku jako Typ 80. W stosunku do starszych czołgów ma poszerzony i wydłużony kadłub, całkowicie zmieniono także gąsienicowy układ jezdny. Znacznie bogatsze było także wyposażenie elektroniczne. Z czasem ujawniono także wersję Typ 80-II wyposażoną w nowy układ napędowy i jeszcze bardziej rozbudowane wyposażenie elektroniczne.
Opis.
Typ 80 jest czołgiem podstawowym II generacji. Załogę czołgu tworzy dowódca, działonowy, ładowniczy i mechanik-kierowca. Kierowca zajmuje miejsce w kadłubie, reszta załogi w wieży.
Kadłub Typ 80 wykonany poprzez spawanie walcowanych, płyt ze stali pancernej, z dodatkowymi wkładkami kompozytowymi. W przedniej części kadłuba znajdują się przedziały kierowania, środkowej przedział bojowy z wieżą, a w tylnej przedział napędowy.
W przedziale kierowania stanowiska ma mechanik-kierowca. Zajmuje on miejsce w pojeździe przez właz w stropie kadłuba. Teren przed wozem obserwuje on przez dwa peryskopy.
Wieża pancerna jest odlewana. Po jej prawej stronie znajduje się stanowisko działonowego (z przodu) i dowódcy, po lewej ładowniczego.
Dowódca wozu dysponuje przyrządem obserwacyjnym zamocowanym w wieżyczce dowódcy, dodatkowo może obserwować teren przez cztery peryskopy.
Działonowy wozu obsługuje system kierowania ogniem w którego skład wchodzi cyfrowy komputer balistyczny, dalmierz laserowy (w wozach Typ 80-II), oraz stabilizowany celownik. 
W wieży znajduje się zasadnicze uzbrojenie wozu: 105 mm armata czołgowa "Typ 83" kalibru 105 mm, produkowana na licencji austriackiej. Z armatą sprzężony jest karabin maszynowy kalibru 7,62 mm. Dodatkowo czołg wyposażony jest w przeciwlotniczy wkm kalibru 12,7 mm umocowany na włazie ładowniczego. 
Napęd Typ 80 stanowi 12-cylindrowy, czterosuwowy, wysokoprężny, chłodzony cieczą silnik "Typ 12150L-7BW".
Typ 80 posiada zawieszenie niezależne na wałkach skrętnych. Każde z 12 kół jezdnych jest połączone za pomocą wahacza z wałkiem skrętnym. Wahacze pierwszej, drugiej, piątej i szóstej pary kół współpracują z hydraulicznymi amortyzatorami. Napęd z silnika jest przekazywany na znajdujące się w tylnej części pojazdu koła napędowe. Z przodu pojazdu znajdują się koła napinające. Koła jezdne są kołami podwójnymi, z zewnętrznymi bandażami gumowymi. Górna część każdej gąsienicy spoczywa na trzech rolkach podtrzymujących.
Wozy Typ 80-II są pierwszymi czołgami chińskimi wyposażonymi w układ ochrony przed bronią masowego rażenia.

</doc>
<doc id="708674" url="https://pl.wikipedia.org/wiki?curid=708674" title="Fort Collins">
Fort Collins

 
Fort Collins – miasto w Stanach Zjednoczonych, w stanie Kolorado, nad rzeką Cache la Poudre. Znajduje się około 90 km na północ od Denver, u podnóża Gór Skalistych. Według spisu w 2020 roku liczy 169,8 tys. mieszkańców i jest czwartym co do wielkości miastem stanu Kolorado. Obszar metropolitalny Fort Collins obejmuje 362,5 tys. mieszkańców. 
Siedziba uniwersytetu stanowego Colorado State University.
W mieście rozwinął się przemysł cukrowniczy oraz chemiczny.

</doc>
<doc id="708679" url="https://pl.wikipedia.org/wiki?curid=708679" title="Imagizm">
Imagizm

Imagizm (imaginizm) – ruch poetycki w poezji angielskiej i amerykańskiej w latach 1910-1918. Kierunek ten przeciwstawiał się romantyzmowi oraz idealizmowi jak również kierunkom współczesnym. Najważniejszy dla imagistów był obraz poetycki – charakteryzujący się jasnością i dokładnością detali – opierający się na metaforze. Wielu twórców wzorowało się na dalekowschodniej poezji (japońskiej i chińskiej).
Najsłynniejsi przedstawiciele:
Na język polski wiersze i manifesty imagistów tłumaczyli głównie Leszek Engelking i Andrzej Szuba.
W literaturze polskiej wpływy imagistów i, pokrewnych im, imażynistów z rewolucyjnej Rosji można zauważyć w twórczości Józefa Czechowicza i Stanisława Piętaka.

</doc>
<doc id="708688" url="https://pl.wikipedia.org/wiki?curid=708688" title="Kryzys międzynarodowy">
Kryzys międzynarodowy

Kryzys międzynarodowy – stan destabilizacji i napięcia pomiędzy uczestnikami stosunków międzynarodowych, ze względu na starcie interesów będących racją stanu, wykraczające poza poziom akceptowalny przez nich w pokojowym współistnieniu.
Trudności w porozumiewaniu się stron z powodu wyczerpania dyplomatycznych rozwiązań mogą spowodować użycie sił i środków na rzecz interesu państwa. Kryzys może się przerodzić w konflikt międzynarodowy lub wojnę. Kryzys międzynarodowy poprzedza konflikt międzynarodowy lub stanowi jego pierwszą fazę.

</doc>
<doc id="708690" url="https://pl.wikipedia.org/wiki?curid=708690" title="Siddharta">
Siddharta

Siddharta – słoweński zespół grający rock. Powstał w 1995 r.
Historia zespołu.
Zespół odziedziczył swoją nazwę po książce Hermanna Hesse pt. "Siddhartha". Po raz pierwszy Siddharta grający w czteroosobowym składzie (Tomi Meglič, Primož Benko, Primož M., Boštjan Meglič), jeszcze jako amatorski zespół rockandrollowy, został przedstawiona publiczności 17 marca 1995 roku. Do sali prób Liceum Šentvid, gdzie odbył się ich pierwszy występ, przybyło 40 osób, które już na wstępie poczuły energię, jaka w przyszłości będzie towarzyszyła scenicznym popisom Siddharty.
Wkrótce zespół wypracował swoje własne brzmienie i wzbogacił je o saksofon, wtedy dołączył do nich Cene Resnik. Pod koniec 1996 roku ich 14 piosenek nagranych w wersji demo można było usłyszeć w lublańskim klubie K4. W 1997 r. Siddharta, obok wielu innych obiecujących zespołów, wzięła udział projekcie "Tivolski Pomp", uwieńczonym wydaniem składanki, na której znalazł się jej utwór "Lunanai". Wystąpiła także w telewizji, w "Pomp Show", emitowanym na antenie słoweńskiej telewizji publicznej. Wkrótce potem, w 1999 r. został wydany pierwszy debiutancki album "ID". Przy nagraniach Siddhartę wspierał muzyk studyjny Tomaž Okroglič Rous, który później na stałe dołączył do zespołu.

</doc>
<doc id="708698" url="https://pl.wikipedia.org/wiki?curid=708698" title="Marcin ze Sławska">
Marcin ze Sławska

Marcin ze Sławska Zaremba herbu Zaremba (zm. 1453) – kasztelan i wojewoda kaliski, opiekun (tutor) królestwa w 1434 roku.
Rodzina.
Był synem kasztelana gnieźnieńskiego i rogozińskiego Mikołaja z Królikowa Zaremba (zm. 1395) i Mścichny z Koźla (zm. 1398). Brat Janusza z Królikowa (zm. 1419), kasztelana gnieźnieńskiego. Poślubił przed 1414 Jachnę, która urodziła Szymona Zarembę ze Sławska, zwanego także Szymonem Rychwalskim. Drugą żoną kasztelana była Anna.
Pełnione urzędy.
W latach (1409-1415) podstoli poznański, następnie podkomorzy poznański (1419/1420-1425). Od 1426 kasztelan kaliski, od 1428 kasztelan poznański. W latach (1428-1430) starosta generalny Wielkopolski. wojewoda kaliski od 1436. Starosta Ujścia w latach 1430–1452-(1453).
Był uczestnikiem konfederacji Zbigniewa Oleśnickiego w 1438 roku.
Majątki ziemskie.
W bitwie pod Grunwaldem 15 lipca 1410 roku dowodził własną chorągwią.
Właściciel wielu dóbr ziemskich w województwie kaliskim, po 1430 rozwijał osadnictwo w starostwie ujskim, prawdopodobnie był założycielem miasta Piły (między 1437 a 1449).

</doc>
<doc id="708702" url="https://pl.wikipedia.org/wiki?curid=708702" title="Tetraacetyloetylenodiamina">
Tetraacetyloetylenodiamina

Tetraacetyloetylenodiamina (TAED) – organiczny związek chemiczny z grupy imidów; tetraacetylowa pochodna etylenodiaminy.
Związek ten jest wykorzystywany w środkach piorących i wybielaczach jako tzw. "aktywator wybielania". Nadtlenki (np. nadwęglan sodu, Na2CO3•1,5H2O2 i nadboran sodu, Na2H4B2O8) dodawane do środków piorących i wybielających oraz generowany przez nie nadtlenek wodoru nie działają wybielająco poniżej 60 °C. Nadtlenek wodoru reaguje z tetraacetyloetylenodiaminą wytwarzając kwas nadoctowy zdolny do działania jako wybielacz w niskich temperaturach:

</doc>
<doc id="708703" url="https://pl.wikipedia.org/wiki?curid=708703" title="Blaszka środkowa">
Blaszka środkowa

Blaszka środkowa – cienka warstwa nieplazmatycznej substancji międzykomórkowej zbudowanej z pektyn. Blaszka środkowa znajduje się pomiędzy pierwotnymi ścianami komórkowymi przylegających komórek roślinnych.
Powstawanie.
Blaszka środkowa zaczyna się tworzyć w telofazie jako przegroda pierwotna. W płaszczyźnie równikowej fragmoplastu pojawiają się drobne pęcherzyki, dostarczane przez aparaty Golgiego i retikulum endoplazmatyczne, zawierające polisacharydy, a zwłaszcza związki pektynowe. Pęcherzyki te łączą się ze sobą, najpierw w centralnej części dzielącej się komórki, a potem stopniowo w kierunku jej starych ścian. Zanim powstająca przegroda osiągnie te ściany, zaczyna się zestalać. Materiały budulcowe z aparatów Golgiego odkładają się po obu stronach przegrody pierwotnej i w konsekwencji (w cytokinezie) powstaje blaszka środkowa, na której protoplasty sąsiednich komórek zbudują z czasem ściany pierwotne. 
W obrębie znajdujących się w ścianie komórkowej jamek występuje blaszka środkowa i ściana pierwotna (brak ściany wtórnej), tworząc tzw. błonę zamykającą. Ma ona liczne otworki, przez które przechodzą plazmodesmy.
Rola.
Blaszkę środkową można traktować jako spoiwo występujące między pierwotnymi ścianami komórkowymi. Przez częściowe rozpuszczenie (macerację) blaszki środkowej (enzymatyczne) dochodzi do powstania przestworów międzykomórkowych w tkance (w okolicach naroży komórek), przez całkowite jej rozpuszczenie powstają zbiorniki wydzielnicze. 
Pektyna blaszki środkowej może być rozpuszczona przez gotowanie. Gotowane tkanki roślinne miękną (warzywa, owoce). Pektyna, która przeszła do roztworu po zagęszczeniu tworzy żel — powidła.

</doc>
<doc id="708710" url="https://pl.wikipedia.org/wiki?curid=708710" title="Podział administracyjny Gorzowa Wielkopolskiego">
Podział administracyjny Gorzowa Wielkopolskiego



</doc>
<doc id="708719" url="https://pl.wikipedia.org/wiki?curid=708719" title="Wałek skrętny">
Wałek skrętny



</doc>
<doc id="708721" url="https://pl.wikipedia.org/wiki?curid=708721" title="XVIII Korpus Górski (III Rzesza)">
XVIII Korpus Górski (III Rzesza)

XVIII Korpus Górski (XVIII. Gebirgskorps) – niemiecka jednostka wojskowa utworzona po Anschlussie Austrii, jako XVIII Korpus Armijny. Zmobilizowany na początku wojny. W październiku 1940 kwatermistrzostwo wraz z dużą częścią korpusu oddano XXXXIX Korpusowi. W czasie kampanii wrześniowej podporządkowany 14 Armii, walczył w Galicji i Lwowie. Wziął udział w kampanii we Francji, w listopadzie 1940 korpus przemianowano na XVIII Korpus Górski, w 1941 stacjonował na Bałkanach, od maja 1942 walczy w Laponii. Od lutego 1945 do końca roku toczył boje na terenie Prus Wschodnich, w składzie Grupy Armii Wisła. 

</doc>
<doc id="708729" url="https://pl.wikipedia.org/wiki?curid=708729" title="Jan Chrzciciel (obraz Leonarda da Vinci)">
Jan Chrzciciel (obraz Leonarda da Vinci)

Jan Chrzciciel (znany też pod nazwą Jan Baptysta) – obraz namalowany w latach 1513–1516 przez włoskiego artystę renesansowego, Leonarda da Vinci. Jest to jedyny zachowany obraz Leonarda z czasu, gdy przebywał w Rzymie. Przypuszczalnie jest także ostatnim samodzielnie wykonanym ręką mistrza.
Przygotowania.
Artysta, czyniąc przygotowania do stworzenia dzieła, wykonywał wiele szkiców. Jednym z zachowanych jest "Jan Chrzciciel w wieku młodzieńczym".
Technika.
Wiele spośród artystycznych osiągnięć Leonarda zostało wyrażone przy tworzeniu tego dzieła:
Wymowa dzieła.
Trudno z całą pewnością przekazać sens obrazu. Laska ze znakiem krzyża i szata ze skóry odpowiadają wprawdzie tradycyjnej ikonografii: biblijny Jan Chrzciciel jest przedstawiony jako prorok, który głosił słowa Boga na pustyni, żywił się szarańczą, a jego odzienie stanowiła skóra wielbłąda. Także gest wskazujący można interpretować na podstawie Biblii jako zapowiedź przyjścia Jezusa Chrystusa na świat. "Jan Chrzciciel" pędzla Leonardo zupełnie jednak nie pasuje do wizerunku chrześcijańskiego ascety. Jego uśmiech ma charakter lekko ironiczny, a nawet drwiący. Młodzieńczo piękne ciało Jana, częściowo tylko odziane, posiada w sobie bez wątpienia pierwiastek erotyczny, niektórzy historycy sztuki sugerują, że homoerotyczny, co nasunęło badaczom myśl, że obraz ten należy uważać za wizerunek Bachusa. Być może postać ta, której męskie rysy twarzy mieszają się z żeńskimi, personifikuje ideał piękna w ujęcia Leonarda. Jest także możliwe, że Jan odzwierciedla coś z zagadkowej osobowości artysty.
Historia.
Kiedy Leonardo opuścił w 1516 roku Rzym, zabrał ze sobą obraz do Francji i zachował go przy sobie aż do śmierci. Obecnie obraz znajduje się w muzeum Luwr (Paryż)
Dzięki zdjęciom rentgenowskim udało się ustalić, że jest to własnoręczne dzieło Leonarda. Charakterystyczna technika malowania nie wykazuje ani pojedynczych pociągnięć pędzla, ani rysunku wstępnego.

</doc>
<doc id="708739" url="https://pl.wikipedia.org/wiki?curid=708739" title="Deportacja">
Deportacja



</doc>
<doc id="708742" url="https://pl.wikipedia.org/wiki?curid=708742" title="Deportacja (prawo)">
Deportacja (prawo)

Deportacja – wydalenie cudzoziemca na podstawie decyzji administracyjnej. Z reguły wydalenie dotyczy cudzoziemców, którzy nielegalnie przebywają na terytorium określonego państwa, nielegalnie podejmują w nim zatrudnienie lub stanowią zagrożenie dla państwa. Deportacji (wydalenia) nie powinno się mylić z banicją (wygnaniem) lub ekstradycją (wydaniem).
Wydalanie cudzoziemców według prawa międzynarodowego.
Co do zasady każde państwo ma prawo określać warunki, na jakich cudzoziemcy mogą wjeżdżać i przebywać na jego terytorium. Jednak w pewnym zakresie kwestiami deportacji obcokrajowców zajmuje się także prawo międzynarodowe. Przykładowo, Protokół nr 4 do Europejskiej konwencji praw człowieka zakazuje zbiorowego wydalania cudzoziemców (sprawa deportacji każdej osoby powinna być rozpatrzona indywidualnie), zaś Protokół nr 7 do tej Konwencji przewiduje pewne gwarancje proceduralne wydalania cudzoziemców:
Powszechna deklaracja praw człowieka w artykule 9 głosi "Nikogo nie wolno samowolnie aresztować, zatrzymać lub wygnać z kraju".
Wydalanie cudzoziemców w Polsce.
W Polsce decyzje o zobowiązaniu cudzoziemca do powrotu (decyzję deportacyjną) podejmują organy wskazane w art. 310 Ustawy z 12 grudnia 2013 roku o cudzoziemcach (). W decyzji o zobowiązaniu cudzoziemca do powrotu określa się termin dobrowolnego powrotu, który wynosi od 15 do 30 dni, liczony od dnia doręczenia decyzji. W decyzji o zobowiązaniu cudzoziemca do powrotu orzeka się o zakazie ponownego wjazdu na terytorium Rzeczypospolitej Polskiej lub na terytorium Rzeczypospolitej Polskiej i innych państw obszaru Schengen oraz określa się okres tego zakazu. O wydaleniu orzeka również Szef Urzędu do Spraw Cudzoziemców w postępowaniach o nadanie statusu uchodźcy, w sytuacji, gdy w stosunku do cudzoziemca nie zachodzą przesłanki nadania statusu uchodźcy bądź udzielenia ochrony uzupełniającej lub zgody na pobyt tolerowany, a jednocześnie nie istnieją przesłanki negatywne orzeczenia o wydaleniu (np. związek małżeński cudzoziemca z obywatelem polskim). Decyzja o zobowiązaniu cudzoziemca do powrotu może zostać wykonana zarówno przez dobrowolny wyjazd cudzoziemca z terytorium RP, jak też przymusowo poprzez doprowadzenie do granicy. Doprowadzenie cudzoziemca do granicy wykonuje komendant oddziału Straży Granicznej lub komendant placówki Straży Granicznej właściwy ze względu na miejsce pobytu cudzoziemca.

</doc>
<doc id="708743" url="https://pl.wikipedia.org/wiki?curid=708743" title="Digital Power Line">
Digital Power Line

DPL () – technologia zapewniająca stałe połączenie i transmisję danych poprzez sieć elektroenergetyczną z szybkością ok. 1 Mb/s.
Technika dostępowa DPL różni się od systemów PLT zakresem wykorzystywanego pasma i udostępnianych prędkości transmisyjnych, a także sposobem dołączania urządzeń do sieci energetycznej. Podobnie do systemów PLT, technika DPL działa w obszarze energetycznej sieci rozdzielczej niskiego napięcia, jednak wykorzystuje pasmo powyżej 1 MHz i wymaga częstotliwościowej separacji segmentu transmisji danych od systemu energetycznego.

</doc>
<doc id="708751" url="https://pl.wikipedia.org/wiki?curid=708751" title="Stan wzbudzony">
Stan wzbudzony

Stan wzbudzony, stan wzbudzenia – stan związany układu kwantowomechanicznego mający większą energię niż stan podstawowy. W fizyce atomowej jest pojęciem odnoszącym się do atomów lub cząsteczek.
O ile w stanie podstawowym atomu elektrony zapełniają orbitale zgodnie z regułą Hunda, o tyle w stanie wzbudzonym mogą występować na przykład dwa orbitale z niesparowanymi elektronami.
W przypadku cząsteczek wyróżnia się między innymi stany wzbudzone:

</doc>
<doc id="708761" url="https://pl.wikipedia.org/wiki?curid=708761" title="Henryk z Rynarzewa">
Henryk z Rynarzewa

Henryk z Rynarzewa herbu Topór (zm. 1339/1340) – wojewoda kaliski od 1335, wcześniej kasztelan nakielski i gnieźnieński.
Pochodził z rodu Pałuków. W 1299 lokował Rynarzewo z przywileju Władysława Łokietka. Brał udział w wojnie z Krzyżakami w 1331. Zorganizował manewr obronny nad Jeziorem Zaniemyskim, co zmusiło Krzyżaków do odwrotu pod Gniezno. Uczestniczył w Bitwie pod Płowcami. Obecny przy królu Kazimierzu w 1337 podczas zjazdu w Inowrocławiu, gdy były prowadzone rokowania pomiędzy Kazimierzem Wielkim, królem Czech Janem Luksemburskim i wielkim mistrzem zakonu Dietrichem von Altenburg. 

</doc>
<doc id="708768" url="https://pl.wikipedia.org/wiki?curid=708768" title="Autobusy miejskie w Gdańsku">
Autobusy miejskie w Gdańsku

Organizatorem oraz zleceniodawcą przewozów autobusowych w Gdańsku jest Zarząd Transportu Miejskiego w Gdańsku. Na podstawie podpisanych porozumień międzygminnych organizuje on również przewozy na pojedynczych liniach autobusowych funkcjonujących na obszarze Sopotu, Pruszcza Gdańskiego, Gdyni oraz na obszarze gminy Pruszcz Gdański, Kolbudy i Żukowo.
Historia.
Pierwsze autobusy w Gdańsku pojawiły się 13.07.1912 na trasie Gdańsk – Stogi. W okresie Wolnego Miasta Gdańska autobusy pełniły znikomą rolę w życiu miasta, a obsługujące je przewoźnicy prywatni koncentrowali się na trasach podmiejskich, z głównym węzłem komunikacyjnym przy Targu Siennym, względnie ul. Szopy. Funkcjonowały wówczas linie na Stogi, do Sopotu, Sztutowa i Pruszcza Gdańskiego. Kres funkcjonowaniu tych linii przyniosła II wojna światowa.
W czerwcu 1945, po przejęciu władzy w mieście przez Polaków, korzystając z adaptowanych ciężarówek Dodge, a następnie odnalezionych w Sobieszewie autobusów Büssing, uruchomiono kilka nieregularnych linii łączących Gdańsk z Sopotem i Gdynią oraz z odległymi dzielnicami. Eksploatowano także zestawy złożone z ciągników marki Mercedes i Hanomag oraz naczep Bajadera, Colombina i Syrena. Po roku 1949 powstały linie na stary Chełm, na Suchanino i do Brętowa. Piętrowe autobusy Büssing D-38 obsługiwały miasto do końca lat 50. Po roku 1960, wraz z dostawami nowych jelczy, uruchomiono linie na Olszynkę, Przymorze i do Osowy. W 1970 powstały linie 117 i 143 łączące Oliwę z Sopotem. Funkcjonowały wówczas 22 linie dzienne ze 116 przystankami. W 1975 powstała nowa pętla przy ul. Jana z Kolna, która przetrwała do 31.08.2013; ponowne jej otwarcie nastąpiło w 2017 roku. W latach 70. przewozy autobusowe przewyższyły przewozy tramwajowe. W 1978 oddano do użytku zajezdnię autobusową przy ul. Hallera, a w 1988 na Kokoszkach, która funkcjonowała do 1998. W 1994 wprowadzono do eksploatacji pierwszy w Polsce autobus niskopodłogowy, a w 1997 pierwszy klimatyzowany autobus komunikacji miejskiej. 31 stycznia 2009 wycofano z ruchu ostatnie autobusy marki Ikarus. Współcześnie następuje reorganizacja linii autobusowych, polegająca na ich wycofywaniu z ciągów obsługiwanych przez nowe linie tramwajowe i uruchamianiu nowych połączeń w dzielnicach peryferyjnych (Sobieszewska Pastwa, Kukawka, Kokoszki, Wzgórze Mickiewicza).
W końcu 2017 władze Gdańska kosztem 17,9 mln zł zakupiły grunty o powierzchni 5 ha w rejonie ulic Warszawskiej, Jabłoniowej i al. Armii Krajowej na południu Gdańska, które przeznaczone zostaną na budowę nowej zajezdni autobusowej. Po jej powstaniu przewiduje się likwidację zajezdni przy al. Hallera.
W maju 2019 w Gdańsku pojawił się – co prawda poza siecią komunikacji miejskiej – pierwszy autobus o napędzie elektrycznym. Jest to pojazd marki Solaris Urbino 12 electric i jest on eksploatowany w gdańskim Porcie Lotniczym przez przedsiębiorstwo Welcome Airport Services. Z kolei we wrześniu 2019 na trasie wzdłuż ulicy Karwieńskiej (od ul. Spacerowej do ZOO) testowany był elektryczny autobus autonomiczny (bez kierowcy) EZ10 przedsiębiorstwa EasyMile na 9 osób, w którym kierowcę zastępują system GPS i czujniki. Przejazdy dla pasażerów, realizowane z częstotliwością 30 min., były bezpłatne, natomiast miasto za wynajem pojazdu zapłaciło 342 tys. zł netto (420,7 tys. brutto). W czasie testów pojazd przejechał 632 km, przewożąc 3325 pasażerów.
Między 7 października a 12 listopada 2021 (z wyłączeniem okresu Wszystkich Świętych), autobus bez kierowcy funkcjonował na terenie Cmentarza Łostowickiego. W ciągu 30 dni wykonał 450 kursów, przewiózł 2017 pasażerów i przejechał ponad 989 km, realizując trzy przejazdy na godzinę po trasie o długości 2,2 km, na której zlokalizowano cztery przystanki.
Sieć.
Sieć gdańskich autobusów składa się z następujących linii:
Sieć obejmuje teren miasta Gdańska, a także tereny linii wjeżdżających do Pruszcza Gdańskiego, gminy Pruszcz Gdański, Sopotu, Gdyni, gminy Kolbudy i Żukowa.
W 2020 r. długość linii autobusowych w sieci transportu publicznego organizowanego przez Zarząd Transportu Miejskiego w Gdańsku wyniosła 1070,6 km.
Linie nocne.
Wszystkie przystanki, z których korzystają linie nocne, mają status na żądanie. Wyjątkami są przystanki: "Dworzec Główny, Brama Wyżynna, Hucisko, Port Lotniczy, Firoga, Wrzeszcz PKP" oraz końcowe.
Linie tymczasowe i okolicznościowe.
Oznaczenie stref: Gdańsk, Pruszcz Gdański.
Linie pospieszne i specjalne.
Obecnie ZTM Gdańsk nie jest organizatorem żadnych linii pospiesznych i specjalnych. Jednakże zgodnie z obowiązującymi porozumieniami międzygminnymi, na terenie miasta w sezonie letnim funkcjonuje linia pospieszna G, organizowana przez Zarząd Komunikacji Miejskiej w Gdyni, w której na obszarze Gdańska można korzystać z emitowanych przez ZTM Gdańsk biletów ważnych na przejazdy liniami pospiesznymi, specjalnymi i nocnymi (nie kursowała w 2020 r. z powodu pandemii koronawirusa).
Operatorzy.
Operatorami przewozów autobusowych w sieci organizowanej przez ZTM w Gdańsku są:
Do grudnia 2017:
W 2020 r. udział dominującego miejskiego przewoźnika – Gdańskie Autobusy i Tramwaje – w realizacji pracy eksploatacyjnej (mierzonej w wozokilometrach) wynosił 83% sieci komunikacji autobusowej.
Ponadto pasażerów wożą przewoźnicy prywatni nie należący do sieci ZTM Gdańsk, obsługujący głównie okoliczne miejscowości, a także kilka linii rozwożących klientów centrów handlowych.
Komunikacja gminy Pruszcz Gdański, obsługiwana przez P.A. Gryf, nie należy do sieci ZTM Gdańsk.
Tabor kursujący w sieci ZTM Gdańsk.
Zgodnie z zawartymi umowami przewozowymi (2014), maksymalna liczba pojazdów będących równocześnie w ruchu to łącznie 226 autobusów należących do obu operatorów. Udział pojazdów niskopodłogowych wynosi 100%.
Według stanu na 1 stycznia 2018 średni wiek autobusów GAiT wynosił 13 lat, natomiast średni wiek pojazdów BP Tour wynosił 1 rok.
Praca przewozowa.
Liczba wozokilometrów wykonanych w sieci autobusowej ZKM w Gdańsku wzrosła z poziomu 17,176 mln w 2016 r. do poziomu 18,427 mln w 2020 r.
W latach 2016–2020 ilość zużytego paliwa w komunikacji autobusowej ZKM w Gdańsku wzrosła o 4%, z poziomu 7,169 mln litrów w 2016 r. do 7,198 mln litrów w 2020 r. przy wzroście o 7,28% wykonanych wozokilometrów.
Wskaźnik efektywności energetycznej w komunikacji autobusowej wzrósł z poziomu 244,48 wzkm/MWh w 2016 r. do poziomu 261,24 wozokm/MWh w 2020 r.
Szacuje się, że liczba pasażerów w miejskiej komunikacji autobusowej będzie stopniowo malała, osiągając w 2030 r. poziom 79,1 mln, tj. 92,7% liczby pasażerów z 2012 r. Będzie to wynikiem rozbudowy sieci tramwajowej i zastąpienia części tras linii autobusowych komunikacją szynową.

</doc>
<doc id="708773" url="https://pl.wikipedia.org/wiki?curid=708773" title="Mikroskopia fluorescencyjna kontrastu interferencyjnego">
Mikroskopia fluorescencyjna kontrastu interferencyjnego

Mikroskopia fluorescencyjna kontrastu interferencyjnego (ang. "Fluorescence interference contrast microscopy (FLIC)" – technika mikroskopii fluorescencyjnej pozwalająca na uzyskanie rozdzielczości na osi Z w skali nanometrowej.
Z FLIC mamy do czynienia, gdy oglądany pod mikroskopem obiekt fluorescencyjny znajduje się na powierzchni odbijającej światło (na przykład płytce krzemowej). Obiektyw, a zatem i układ analizujący, odbiera zarówno światło bezpośrednio emitowane przez próbkę, jak i światło, które próbka wyemitowała w kierunku powierzchni, od której uległo ono odbiciu. Zachodząca pomiędzy tymi falami świetlnymi interferencja prowadzi do podwójnej modulacji sin2 intensywności "I", sygnału obiektu fluoryzującego, w funkcji odległości "h" od powierzchni odbijającej. Pozwala to na uzyskanie nanometrowych rozdzielczości w osi pionowej obiektu i bardzo dokładne pomiary wysokości obiektu lub szczegółów jego powierzchni.
Mikroskopia FLIC znalazła zastosowanie do badania topografii powierzchni błon zawierających sondy fluorescencyjne, na przykład sztucznie tworzonych błon biologicznych czy też błon komórkowych żywych komórek wyposażonych we fluoroscencyjnie znakowane białka błonowe.

</doc>
<doc id="708781" url="https://pl.wikipedia.org/wiki?curid=708781" title="Lewis Gilbert">
Lewis Gilbert

Lewis Gilbert (ur. 6 marca 1920 w Londynie, zm. 23 lutego 2018 w Monako) – brytyjski reżyser, producent i scenarzysta. Aktor dziecięcy. Twórca 3 filmów o przygodach Jamesa Bonda.
Życiorys.
Po zakończeniu kariery jako dziecięcy aktor w filmach z lat 20. i 30., rozpoczął tworzenie filmów dokumentalnych dla Królewskich Sił Lotniczych podczas II wojny światowej. Popularność jako reżyser (lecz także scenarzysta i producent) zdobył serią udanych produkcji w latach 50. Nieraz były one oparte na faktach wojennych.
W 1966 wyreżyserował komedię "Alfie" z Michaelem Caine’em w roli głównej. Film zdobył 5 nominacji do Oscara, a sam Gilbert jako reżyser otrzymał nominację do Złotego Globu. W 2004 r. produkcja doczekała się remake’u z Jude’em Lawem.
Po początkowych odmowach Gilberta, Harry Saltzman i Albert R. Broccoli zdołali w 1967 namówić go do nakręcenia "Żyje się tylko dwa razy", piątego filmu z serii o Jamesie Bondzie. Gilbert powrócił do Bonda jeszcze dwukrotnie: w "Szpiegu, który mnie kochał" (1977) i "Moonrakerze" (1979).
Odznaczony Orderem Imperium Brytyjskiego III klasy (CBE).
Filmografia.
Jako reżyser:

</doc>
<doc id="708791" url="https://pl.wikipedia.org/wiki?curid=708791" title="Ouro-Nimini Tchagnirou">
Ouro-Nimini Tchagnirou

Ouro-Nimini Tchagnirou (ur. 31 grudnia 1974 w Sokodé) – togijski piłkarz występujący na pozycji bramkarza.
Kariera.
W 2001 roku Tchagnirou występował w klubie ze swojego rodzinnego kraju – AC Semassi Sokodě, a w 2003 roku przeszedł do malijskiego Cercle Bamako. Następnie grał w klubie z tego samego miasta – Stade Malien, z którym w 2005 roku zdobył mistrzostwo Mali. W 2006 roku odszedł do drużyny Djoliba AC, ale w 2007 roku wrócił do Stade Malien. W sezonach 2007 oraz 2009/2010 wywalczył z nim kolejne mistrzostwa Mali. W 2010 roku zakończył karierę.
W reprezentacji swojego kraju debiutował 20 sierpnia 2000 roku, a jego kraj mierzył się z Sierra Leone. Podczas Mundialu nie rozegrał żadnego spotkania.

</doc>
<doc id="708799" url="https://pl.wikipedia.org/wiki?curid=708799" title="Ostryga">
Ostryga



</doc>
<doc id="708801" url="https://pl.wikipedia.org/wiki?curid=708801" title="Receptor acetylocholinowy">
Receptor acetylocholinowy

Receptor acetylocholinowy ("AChR") – rodzaj receptora jonotropowego znajdującego się w błonie komórkowej. Zadaniem receptora jest przepuszczanie jonów sodu (Na+) i potasu (K+), zatem stanowi on rodzaj kanału jonowego.
Naturalnym agonistą tego receptora jest acetylocholina. Do agonistów egzogennych należą nikotyna i muskaryna, silne toksyczne już w miligramowych dawkach.

</doc>
<doc id="708808" url="https://pl.wikipedia.org/wiki?curid=708808" title="Moczydło (powiat bytowski)">
Moczydło (powiat bytowski)

Moczydło (niem. "Mudschiddel") – osada w Polsce położona w województwie pomorskim, w powiecie bytowskim, w gminie Trzebielino.
Miejscowość wchodzi w skład sołectwa Suchorze.
W latach 1975–1998 miejscowość administracyjnie należała do województwa słupskiego.

</doc>
<doc id="708816" url="https://pl.wikipedia.org/wiki?curid=708816" title="Comeback Kid">
Comeback Kid

Comeback Kid – kanadyjski zespół grający hardcore punk pochodzący z Winnipeg, Manitoba.
Historia.
Comeback Kid powstał latem 2000 roku. Po wydaniu demo w 2002 roku zainteresowało się nimi Facedown Records. Razem z tą wytwórnią nagrali swój debiutancki album Turn It Around. W 2004 roku zespół ruszył w trasę po Stanach. W listopadzie 2004 Comeback Kid znów weszli do studia, aby nagrać nowy album (Wake the Dead). Ukazał się on w lutym 2005 roku i został wydany przez Victory Records. Zespół promował nowy krążek w Australii, Japonii i USA i Kanadzie. W listopadzie zespół ruszył w swoją pierwszą trasę po Europie. W 2006 roku zespół opuścił Scott Wade. Funkcje wokalisty przejął gitarzysta Andrew Neufeld. 20 lutego 2007 roku ukazał się materiał zarejestrowany rok wcześniej w listopadzie. Album nosi tytuł Broadcasting... W Kanadzie rozprowadzany jest przez wytwórnię Smallman Records, a w innych częściach świata przez Victory Records. Zespół zapowiedział nową płytę, noszącą nazwę Symptoms + Cures, której premiera jest zapowiedziana na 31 sierpnia 2010r. W ramach trasy koncertowej Never Say Die 2010 Comeback Kid oddał koncert w Krakowie 14 listopada 2010.
4 marca 2014 nakładem Victory Records ukazał się piąty studyjny album zespołu zatytułowany "Die Knowing". Krążek promuje wideoklip do piosenki pt. "Should Know Better".

</doc>
<doc id="708822" url="https://pl.wikipedia.org/wiki?curid=708822" title="Kononowicz">
Kononowicz

Kononowicz (forma żeńska: Kononowicz/Kononowiczowa/Kononowiczówna; liczba mnoga: Kononowiczowie) – polskie nazwisko. Na początku XXI wieku w Polsce mieszkały 644 osoby je noszące. 
Rodzina szlachecka Kononowiczów pieczętuje się herbem Radwan.

</doc>
<doc id="708826" url="https://pl.wikipedia.org/wiki?curid=708826" title="Daré Nibombé">
Daré Nibombé

Dare Nibombé (ur. 16 czerwca 1980 w Lomé) – togijski piłkarz występujący na pozycji obrońcy.
Życiorys.
Nibombé swoją karierę zaczynał w Modèle Lomé. Następnie występował w innym togijskim klubie ASKO Kara, a w 2001 roku trafił do ghańskiego Liberty Professionals. Po grze w Ghanie został piłkarzem AS Douanes Lomé i grał tam w sezonie 2001/2002. Następnie przeniósł się do Belgii, do RAA Louviéroise, a w 2003 roku przeszedł do RAEC Mons, w którym spędził pięć sezonów. Latem 2008 został zawodnikiem rumuńskiego CS Otopeni, ale po pół roku odszedł do FC Timiszoara. W 2010 roku został piłkarzem azerskiego Bakı FK. Następnie grał w Arminii Bielefeld, a w 2011 roku przeszedł do RBD Borinage. W 2014 roku zakończył karierę.
W reprezentacji Togo debiutował 8 kwietnia 2000, podczas meczu z Gwineą. Na Mistrzostwach Świata w Niemczech był zawodnikiem pierwszej jedenastki, prowadzonej przez Otto Pfistera.

</doc>
<doc id="708829" url="https://pl.wikipedia.org/wiki?curid=708829" title="Uliszkowice">
Uliszkowice

Uliszkowice (kaszb. "Ulëszkòjce", niem. "Augustfelde") – osada w Polsce położona w województwie pomorskim, w powiecie bytowskim, w gminie Trzebielino.
Miejscowość przy drodze wojewódzkiej nr , wchodzi w skład sołectwa Suchorze.
W latach 1975–1998 miejscowość administracyjnie należała do województwa słupskiego.

</doc>
<doc id="708831" url="https://pl.wikipedia.org/wiki?curid=708831" title="Turn It Around">
Turn It Around

Turn It Around – debiutancki album studyjny hardcorowego zespołu Comeback Kid. Został wydany 4 marca 2003 roku przez Facedown Records. Materiał zarejestrowano w listopadzie 2002 roku. Całość trwa 27 minut i 57 sekund.

</doc>
<doc id="708833" url="https://pl.wikipedia.org/wiki?curid=708833" title="Walheim">
Walheim

Francja:
Niemcy:
Zobacz też:

</doc>
<doc id="708841" url="https://pl.wikipedia.org/wiki?curid=708841" title="Wake the Dead">
Wake the Dead

Wake the Dead – drugi studyjny album zespołu Comeback Kid wydany przez Victory Records 22 lutego 2005 roku. Materiał zarejestrowano w „Blasting Room” w Fort Collins w stanie Kolorado. Nad płytą pracowano tylko przez 13 dni października 2004 roku. Producentem albumu są Bill Stevenson i Jason Livermore. Masteringiem zajął się Alan Douches. Na krążku znajduje się 11 hardcorowych utworów. Tytułowy utwór „Wake the Dead” znalazł się w grze komputerowej Burnout Revenge.
Członkowie zespołu.
Kevin Call nie pracował nad albumem, zamiast niego na basie zagrał Andrew Neufield.

</doc>
<doc id="708842" url="https://pl.wikipedia.org/wiki?curid=708842" title="Ingersheim">
Ingersheim

Francja:
Niemcy:

</doc>
<doc id="708846" url="https://pl.wikipedia.org/wiki?curid=708846" title="Godło Iczkerii">
Godło Iczkerii



</doc>
<doc id="708847" url="https://pl.wikipedia.org/wiki?curid=708847" title="Dare Nibombe">
Dare Nibombe



</doc>
<doc id="708849" url="https://pl.wikipedia.org/wiki?curid=708849" title="Starkówko">
Starkówko

Starkówko (kaszb. "Starkówkò") – osada w Polsce położona w województwie pomorskim, w powiecie bytowskim, w gminie Trzebielino. 
Miejscowość wchodzi w skład sołectwa Starkowo.
W latach 1975–1998 miejscowość należała administracyjnie do województwa słupskiego.

</doc>
<doc id="708851" url="https://pl.wikipedia.org/wiki?curid=708851" title="Bryan Brown">
Bryan Brown

Bryan Brown (ur. 23 czerwca 1947 w Sydney) – australijski aktor filmowy.
Życiorys.
Syn pianistki Molly Brown i sprzedawcy, wychowywał się z młodszą siostrą Kristine w południowo-zachodnim Sydney, na przedmieściu Bankstown. Po ukończeniu szkoły pracował w AMP jako urzędnik ubezpieczeniowy. Brał jednak udział w klubowych przedstawieniach amatorskich na Boże Narodzenie i to obudziło w nim marzenie o prawdziwym aktorstwie. Porzucił biuro, występował w półamatorskich zespołach Theatre Genesian w Sydney, znajdującym się w Colleen Clifford, zagrał w produkcji "Jak człowiek dla każdego sezonu" ("A Man for All Seasons"), wreszcie w 1964 roku wyjechał do Anglii, gdzie w końcu otrzymał zwycięskie drobne role w Old Vic. Przez dwa i pół roku walczył z uporem o miejsce na scenie i w 1974 roku zaczął występować w repertuarze szekspirowskim w National Theatre of Britain.
Po powrocie do Australii dołączył do Queensland Theatre Company i otrzymał ekranową rolę w krótkometrażowym dramacie "Listy miłosne z Teralba Road" ("The Love Letters From Teralba Road", 1977). W ciągu dwóch następnych lat nie schodził z ekranu, zagrał w dziesięciu filmach. Na australijskim rynku wyrobił sobie nazwisko, była to jednak tylko sława lokalna. Przełom przyniosła mu rola porucznika Petera Handcocka w dramacie wojennym "Sprawa Moranta" ("Breaker Morant", 1980) rekonstruującym autentyczną sprawę sądu wojennego z okresu wojen burskich, która przyniosła mu nagrodę Australijskiego Instytutu Filmowego. Po udziale w filmie sensacyjnych – "Krwawe pieniądze" ("Blood Money", 1980), wzbudził zainteresowanie jako China Jackson w dramacie więziennym "Zamieszka" ("Stir", 1980) oraz serialu wojennym PBS "Miasteczko jak Alice Springs" ("A town like Alice", 1981) w roli Joego Harmana. W melodramacie "Zima naszych marzeń" ("Winter of Our Dreams", 1981) o miłości dwojga ludzi z różnych środowisk partnerował Judy Davis. Międzynarodową sławę zawdzięcza roli mistrza w strzyżeniu owiec Luke’a O’Neilla w miniserialu ABC "Ptaki ciernistych krzewów" ("The Thorn Birds", 1983), za którą był nominowany do nagrody Złotego Globu i Emmy.
Ex-The Beatles Paul McCartney ściągnął go do Londynu do swojego nostalgicznego dramatu muzycznego "Pozdrowienia dla Broad Street" ("Give My Regards to Broad Street", 1984). Największym powodzeniem cieszył się zwarty i dynamiczny thriller "F/X" (1986), gdzie demonstruje pomysłowość w roli specjalisty od kinowych efektów specjalnych, który o mało nie staje się ofiarą morderczego spisku. Zagrał potem w filmie "Tai-Pan" (1986) z Joan Chen, Kyrą Sedgwick i Janine Turner, komedii romantycznej "Koktajl" ("Cocktail", 1988) z Tomem Cruise’em i Elisabeth Shue, dramacie biograficznym "Goryle we mgle" ("Gorillas in the Mist", 1988) obok Sigourney Weaver oraz dramacie wojennym "W imię braterskiej krwi" ("Blood Oath", 1990) z udziałem Terry’ego O’Quinna, Russella Crowe’a i Jasona Donovana. W następnych latach pojawiał się głównie w produkcjach telewizyjnych, z reguły amerykańskich – dramacie Showtime "Devlin" (1992), historycznym "Wiek zdrady" ("Age of Treason", 1993) z Matthiasem Huesem, dramacie Showtime Nicolasa Roega "Masaż całego ciała" ("Full Body Massage", 1995) z Mimi Rogers, adaptacji powieści Juliusza Verne ABC "20 000 mil podmorskiej żeglugi" ("20,000 Leagues Under the Sea", 1997) u boku Michaela Caine'a, Patricka Dempseya i Mii Sary oraz przygodowym Hallmark "Podróż do wnętrza Ziemi" ("Journey to the Center of the Earth", 1999) obok Treata Williamsa i Jeremy’ego Londona. Za postać lokalnego gangstera w czarnej komedii "Dwie ręce" ("Two Hands", 1999) z Heathem Ledgerem otrzymał nagrodę Australijskiego Instytutu Filmowego dla najlepszego aktora drugoplanowego.
Rodzina.
16 kwietnia 1983 roku poślubił angielską aktorkę Rachel Ward, którą poznał na planie miniserialu ABC "Ptaki ciernistych krzewów" ("The Thorn Birds", 1983). Para zagrała razem w dramacie "Dobra żona" ("The Good Wife", 1987). Mają troje dzieci: dwie córki – Rosie (ur. 1984) i Matildę (ur. 1986) oraz syna Joego (ur. 1992).

</doc>
<doc id="708852" url="https://pl.wikipedia.org/wiki?curid=708852" title="Czykara dekańska">
Czykara dekańska

Czykara dekańska ("Tetracerus quadricornis") – gatunek azjatyckiego bawołu zamieszkującego Półwysep Indyjski. Jedyny przedstawiciel rodzaju czykara ("Tetracerus"). 
Długość ciała do 110 cm, w kłębie dochodzi do 65 cm, ogon krótki, do 15 cm. Łączna waga dochodząca do 20 kg.
Ubarwiona jest na brązowożółto, od spodu jaśniejszy, rogi tylko u samców. Występują zwykle dwie pary rogów, przednie są znacznie mniejsze.
Zamieszkuje lasy, jest roślinożerny, odżywia się najczęściej trawami. Tryb życia w parach, niekiedy samotnie.

</doc>
<doc id="708853" url="https://pl.wikipedia.org/wiki?curid=708853" title="Tetracerus quadricornis">
Tetracerus quadricornis



</doc>
<doc id="708854" url="https://pl.wikipedia.org/wiki?curid=708854" title="Tetracerus">
Tetracerus



</doc>
<doc id="708855" url="https://pl.wikipedia.org/wiki?curid=708855" title="Antylopa czteroroga">
Antylopa czteroroga



</doc>
<doc id="708861" url="https://pl.wikipedia.org/wiki?curid=708861" title="Nawigacja terrestryczna">
Nawigacja terrestryczna

Nawigacja terrestryczna (od łac. "terra" – ziemia) – dział nawigacji morskiej – prowadzona przy zachowaniu widoczności lądu – ustalanie miejsca, w którym znajduje się statek, przy wykorzystaniu lądowych znaków nawigacyjnych lub charakterystycznych elementów topograficznych (wyspy, przylądki, szczyty gór, latarni morskich lub w dzień kształtu ich wież lub innych charakterystycznych, widocznych z morza obiektów, oznaczonych na mapach morskich i opisanych w wydawnictwach nawigacyjnych (locjach), jak wieże kościołów, kominy itp.).
Rodzaje określanych pozycji.
Ze względu na dokładność rozróżniamy pozycje:
Podstawowe linie pozycyjne:
Określanie pozycji obserwowanej.
Z dwóch namiarów niejednoczesnych.
Metoda wykorzystywana jeśli obserwujemy tylko jeden obiekt, wykonuje się namiary w odstępie czasu pozwalającym na uzyskanie kąta pomiędzy namiarami w granicach 30°–150°. Po wykonaniu pierwszego namiaru mierzy się przebytą drogę do czasu wzięcia drugiego namiaru. Należy wykreślić oba namiary i odłożyć przebytą drogę w punkcie zliczenia (punkt, w którym bierzemy drugi namiar). Z punktu zliczenia wykreślamy linię równoległą do pierwszego namiaru, a przecięcie tej linii z linią drugiego namiaru daje nam pozycję obserwowaną (PO).
Z dwóch namiarów jednoczesnych.
Należy wykonać namiar na dwa różne obiekty, a następnie odłożyć namiary na mapie. Punkt przecięcia obydwu namiarów daje nam pozycję obserwowaną (PO).
Z namiaru i odległości.
Za pomocą sekstantu wyznacza się kąt pomiędzy podstawą obiektu namierzanego i jego najwyższym punktem. Znając wysokość obiektu (np. latarni morskiej), można obliczyć odległość od niej za pomocą następującego wzoru:
gdzie:
Jednocześnie za pomocą kompasu wyznacza się kąt pomiędzy północą a namierzanym obiektem.
W celu wyznaczenia pozycji na mapie, przez punkt, w którym znajduje się namierzany obiekt, rysujemy na mapie za pomocą kątomierza prostą pod wyznaczonym kątem w stosunku do kierunku północnego. Następnie w kierunku przeciwnym niż kierunek obserwacji odmierzamy w skali mapy wyznaczoną odległość. Tak wyznaczony punkt jest aktualną pozycją na mapie.
Z namiaru i głębokości.
Metoda polegająca na wykonaniu kilku sondowań (pomiarów głębokości) i namiaru na jeden obiekt. Na mapie należy sprawdzić przebieg izobat zmierzonych głębokości, a przecięcie z nimi wykonanego namiaru daje nam pozycję obserwowaną (PO).

</doc>
<doc id="708863" url="https://pl.wikipedia.org/wiki?curid=708863" title="Glewnik">
Glewnik

Glewnik (kaszb."Glèwnëk") – osada w Polsce położona w województwie pomorskim, w powiecie bytowskim, w gminie Trzebielino. 
Miejscowość wchodzi w skład sołectwa Dolno.
W latach 1975–1998 miejscowość należała administracyjnie do województwa słupskiego.

</doc>
<doc id="708870" url="https://pl.wikipedia.org/wiki?curid=708870" title="Myślimierz">
Myślimierz

Myślimierz (kaszb. "Mëslëmiérz", niem. "Friederikenhöhe") – wieś w Polsce położona w województwie pomorskim, w powiecie bytowskim, w gminie Trzebielino. 
Miejscowość wchodzi w skład sołectwa Objezierze.
W latach 1975–1998 miejscowość położona była w województwie słupskim.

</doc>
<doc id="708871" url="https://pl.wikipedia.org/wiki?curid=708871" title="Bovinae">
Bovinae



</doc>
<doc id="708877" url="https://pl.wikipedia.org/wiki?curid=708877" title="Piasa">
Piasa

Piasa - legendarne stworzenie, przedstawione w malowidle naskalnym przez Indian, na klifie przy brzegach Missisipi. Pierwotne miejsce malunku leżało w hrabstwie Jersey w stanie Illinois, niedaleko obecnego Elsah. 
Oryginalne malowidło już nie istnieje, jednakże bazując na XIX-wiecznych rycinach i litografiach zrekonstruowano je w Alton w stanie Illinois, na południowy zachód od pierwotnego położenia.
Fresk został utworzony na długo przed przybyciem do Ameryki Europejczyków. Być może przedstawia ukenę, lub znane w wielu indiańskich kulturach stworzenie mityczne - podwodną panterę.
Nazwa "piasa" pochodzi od "páyiihsa" (język Miami-Illinois), złośliwych gnomów, które rzekomo atakowały podróżnych. Nie jest możliwe wiązanie go z "ptak - ludożerca" czy też "ptak - zły duch", gdyż nie występują one w językach rdzennej ludności tego rejonu.
Dla kultury Zachodu malowidło odkrył w 1673 roku ojciec Jacques Marquette. Potwór przedstawiony na tym malowidle doczekał się artykułu prasowego w 1836 roku, autorem był John Russell. Artykuł nosił tytuł "Ptak pożerający człowieka" "("The Bird That Devours Men")". Russell twierdził, że owo stworzenie atakowało i pożerało ludzi w okolicznych indiańskich wioskach. Według tej wersji legendy, potwór został zabity przez miejscowego wodza indiańskiego, Ouatogę, przy użyciu planu, który przedstawił mu we śnie Wielki Duch. Wódz rozkazał najdzielniejszym wojownikom, by ukryli się nieopodal wejścia do jaskini potwora. Outoga następnie sam pokazał się potworowi, pełniąc rolę przynęty, by wywabić go z kryjówki. Gdy potwór sfruwał, by pochwycić wodza, wojownicy zasypali go gradem zatrutych strzał. Russell twierdzi, że malowidło powstało dla upamiętnienia tych wydarzeń.

</doc>
<doc id="708878" url="https://pl.wikipedia.org/wiki?curid=708878" title="Bo Bice">
Bo Bice

Harold Elwin "Bo" Bice, III (ur. 1 listopada 1975 r. w Huntsville (Alabama)) – amerykański piosenkarz i muzyk najlepiej znany z programu telewizyjnego "American Idol", w którego czwartej edycji z roku 2005 zajął 2. miejsce. W grudniu 2005 roku ukazała się jego pierwsza płyta zatytułowana "The Real Thing". Sprzedała się w USA w nakładzie przekraczającym 600 tys. egzemplarzy. Drugi album pod tytułem "See the Light" wydany został w październiku 2007 roku.
 

</doc>
<doc id="708879" url="https://pl.wikipedia.org/wiki?curid=708879" title="Jaws of Death">
Jaws of Death

Jaws of Death – drugi album niemieckiej heavymetalowej grupy Primal Fear, wydany w czerwcu 1999. roku, nakładem wytwórni Nuclear Blast. Wyprodukowany przez Mata Sinnera, zmiksowany w Morrissound Studios w USA i w House of Music Studios w Niemczech. Zawiera kower klasycznego utworu Rainbow - "Kill the King". Wydanie japońskie posiada dodatkowy utwór: "Horrorscope".

</doc>
<doc id="708880" url="https://pl.wikipedia.org/wiki?curid=708880" title="Owczary (powiat bytowski)">
Owczary (powiat bytowski)

Owczary (kaszb."Òwczôrë") – osada w Polsce położona w województwie pomorskim, w powiecie bytowskim, w gminie Trzebielino. 
Osada wchodzi w skład sołectwa Poborowo.
W latach 1975–1998 miejscowość administracyjnie należała do województwa słupskiego.

</doc>
<doc id="708881" url="https://pl.wikipedia.org/wiki?curid=708881" title="SORCE">
SORCE

Solar Radiation and Climate Experiment (SORCE) – eksperyment satelitarny do oceny całkowitego i widmowego rozkładu promieniowania słonecznego dochodzącego do atmosfery ziemskiej.
Satelita został wyniesiony na orbitę 25 stycznia 2003 i ma na pokładzie pięć instrumentów badawczych:
Koniec Misji.
NASA wycofała SORCE z eksploatacji 25 lutego 2020 roku, po 17 latach pracy (ponad trzykrotnie dłużej niż pierwotnie zakładany pięcioletni okres eksploatacji). Statek kosmiczny zmagał się z problemami degradacji baterii od 2011 roku, co uniemożliwiło SORCE prowadzenie pomiarów w pełnym wymiarze czasu. Zespoły naziemne przestawiły się na obserwacje tylko w ciągu dnia, skutecznie pozwalając SORCE działać bez sprawnej baterii poprzez swoje panele słoneczne.
NASA planowała utrzymać działanie SORCE do czasu, gdy będzie można opracować i wystrzelić jego zamiennik. Satelita Glory, który kontynuowałby obserwacje SORCE, został utracony w wyniku awarii startowej w 2011 roku. Zapasowy instrument irradiancji słonecznej, Total Solar Irradiance Calibration Transfer Experiment (TCTE), został wystrzelony w listopadzie 2013 roku na należącym do Sił Powietrznych Stanów Zjednoczonych STPSat-3, ale pełne zastąpienie SORCE nie zostało wystrzelone aż do grudnia 2017 roku, kiedy to Total and Spectral solar Irradiance Sensor (TSPS) został dostarczony na Międzynarodową Stację Kosmiczną (ISS).
Pozostawiony do dryfowania na orbicie, SORCE jest przewidywany do ponownego wejścia w atmosferę w 2032 roku, przy czym oczekuje się, że większość statku kosmicznego spłonie podczas ponownego wejścia.

</doc>
<doc id="708896" url="https://pl.wikipedia.org/wiki?curid=708896" title="Jan Ząbik">
Jan Ząbik

Jan Ząbik (ur. 1 stycznia 1946 ("de iure") w Kiełpiu) – polski żużlowiec i trener żużlowy.
Kariera zawodnicza.
Karierę jako żużlowiec rozpoczął w 1965 roku w Toruniu. Początkowo chciał zostać kolarzem. Po szkole zawodowej pracował w bydgoskim Elektromontażu. Stamtąd został oddelegowany do Torunia, na budowę Merinotexu. W tym mieście osiedlił się na stałe i tam miał pierwsze kontakty ze speedwayem. Podpatrywał mecze toruńskiego zespołu, treningi i wchodził do parkingu.
Zainteresował się nim Marian Rose. Ząbik przychodził na zajęcia w szkółce. Rose darzył go szczególnym zainteresowaniem i czuł materiał na dobrego zawodnika. Jako jedyny ze stu kandydatów dotrwał aż do egzaminu na licencję żużlową. Rose stopniowo wprowadził go do zespołu jako swojego partnera. Zadebiutował w Gnieźnie w 1966 roku. Początkowo czyścił samochód i motocykle, uczył się. Nie był talentem. Nie był zawodnikiem, który szybko mógł odnosić sukcesy. Był ambitny, dobrze się uczył, miał silną wolę. Uważano, że był jak wino czym starszy tym lepszy. Pierwszy sukces zanotował w 12 października 1969 roku w Lublinie, gdzie został młodzieżowym wicemistrzem Polski, ulegając tylko Zdzisławowi Dobruckiemu.
W 1974 roku po raz pierwszy zakwalifikował się do Indywidualnych Mistrzostw Polski. W sumie startował w czterech finałach. Najlepiej poszło mu w 1981 roku w Lesznie, zajął 7. miejsce. Dla Ząbika był to dobry sezon. Wywalczył wtedy też srebro z Wojciechem Żabiałowiczem w Mistrzostwach Polski Par Klubowych. Z nim stworzył bardzo dobry duet, który często wpływał na wyniki meczów ligowych.
Wcześniej w 1980 roku udał się na roczny staż do Anglii, gdzie jeździł u boku największych gwiazd żużla. W tym samym roku w wieku 34 lat wygrał Turnieju Bałtyku. W czterdzieste urodziny, w 1986 zakończył karierę.
Kariera trenerska.
Gdy kończył karierę był trenerem z ponad pięcioletnim stażem. Był pasjonatem szkolenia młodzieży. Szkolił także Anglików oraz Skandynawów. To on w latach 80 wybudował w Toruniu minitor. Właśnie na tym minitorze ścigali się 10-12 latkowie m.in. Tomasz Bajerski, Piotr Baron i inni zawodnicy z tego pokolenia. Ząbik w 1984 roku przeniósł się do Grudziądza, lecz spędził tam bardzo mało czasu w porównaniu do Torunia. Inne jego przygody to tylko krótkie "przystanki trenerskie" w Ostrowie Wielkopolskim i Wrocławiu. Wszędzie wyszkalał dobrych zawodników. Nazywano go ekspertem w pracy z młodzieżą. Po 10 latach przerwy powrócił do Torunia. W 2001 roku wywalczył z drużyną trzeci tytuł Drużynowego Mistrza Polski.
Życie prywatne.
Syn Jana Ząbika, Karol to również żużlowiec, który w 2006 zdobył tytuły indywidualnego i drużynowego mistrza świata w kategorii juniorów.

</doc>
<doc id="708900" url="https://pl.wikipedia.org/wiki?curid=708900" title="Paweł Jaracz">
Paweł Jaracz

Paweł Jaracz (ur. 22 lipca 1975 w Kożuchowie) – polski szachista, arcymistrz od 2000 roku.
Kariera szachowa.
Jest wielokrotnym medalistą mistrzostw Polski juniorów, w tym czterokrotnie złotym: w roku 1989 do lat 14 (w Piechowicach) i do lat 15 (w Żychlinie), w roku 1990 do lat 20 (w Nisku) oraz w roku 1993 do lat 18 (w Białej Podlaskiej). Wiele razy reprezentował Polskę na mistrzostwach Europy i świata w różnych kategoriach wiekowych, najlepsze rezultaty notując w latach 1988 (IV miejsce w Timișoarze w grupie do lat 14) oraz 1989 (VI miejsce w Portoryko, w tej samej kategorii wiekowej). Wielokrotnie startował w finałach mistrzostw Polski mężczyzn. Na swoim koncie posiada dwa medale: brązowy (Gdańsk 1994) oraz srebrny (Warszawa 2011). 
Spośród sukcesów w międzynarodowych turniejach wymienić należy zwycięstwa w Wiedniu (1996) oraz w Guben (w latach 2000 i 2001), jak również dzielone I m. w Böblingen (2002, wspólnie z Janem Gustafssonem i Rainerem Buhmannem) oraz w Benasque (2003, wspólnie z m.in. Olegiem Korniejewem i Antoaneta Stefanową), jak również II m. w Chemnitz (2006). W 2009 r. odniósł kolejny sukces, dzieląc II-IV m. (za Jurijem Wowkiem, wspólnie z Wjaczesławem Zacharcowem i Maratem Dżumajewem) w Cappelle-la-Grande, natomiast w 2010 r. zdobył w Arvier tytuł mistrza Unii Europejskiej.
Uznawany jest za specjalistę w grze błyskawicznej i szybkiej. Na swoim koncie posiada wiele sukcesów, m.in.: trzykrotne mistrzostwo Polski w szachach błyskawicznych (1996, 2003, 2014), dwukrotne mistrzostwo Polski w szachach szybkich (1994, 2015), dwukrotne zwycięstwa w Królewskim Gambicie Radomia (2001 i 2002), trzykrotny (w latach 2003–2005) awans do czołowej szesnastki corocznego, bardzo silnie obsadzonego memoriału Stanisława Gawlikowskiego w Warszawie (w tym IV miejsce w roku 2004), wielokrotne zwycięstwa w turniejach krajowych i zagranicznych (m.in. Świdnica, Wrocław, Polanica-Zdrój, Biel, Sztokholm, Drezno).
Najwyższy ranking w dotychczasowej karierze osiągnął 1 maja 2011 r., z wynikiem 2575 punktów zajmował wówczas 13. miejsce wśród polskich szachistów.
Życie prywatne.
Żona Pawła Jaracza, Barbara, posiada tytuł arcymistrzyni i należy do czołówki polskich szachistek.

</doc>
<doc id="708901" url="https://pl.wikipedia.org/wiki?curid=708901" title="Jean-Paul Abalo">
Jean-Paul Abalo

Jean-Paul Yaovi Abalo Dosseh (ur. 26 czerwca 1975 w Lomé) – togijski piłkarz, obrońca.
Kariera.
Były kapitan reprezentacji Togo. Pierwszym jego klubem w karierze piłkarskiej był OC Agaza, następnie wyjechał do Europy, do FCL Saint-Christophe Châteauroux. W 1995 roku przeniósł się do Amiens SC i tam spędził większą część swojej kariery. Grał tam 10 lat. W 2005 zmienił klub, na USL Dunkerque. Później występował w cypryjskim APOEL-u, gdzie jego trenerem był Jerzy Engel. Następnie, przez jeden sezon bronił barw greckiego Ethnikosu Pireus. Grał też w sudańskim Al-Merreikh oraz we francuskim amatorskim zespole FC Déols. W kadrze debiutował 4 października 1992, w meczu z Algierią. Brał udział w czterech turniejach o Puchar Narodów Afryki.

</doc>
<doc id="708909" url="https://pl.wikipedia.org/wiki?curid=708909" title="Syncerus">
Syncerus



</doc>
<doc id="708910" url="https://pl.wikipedia.org/wiki?curid=708910" title="Godło Księstwa Słupskiego">
Godło Księstwa Słupskiego



</doc>
<doc id="708912" url="https://pl.wikipedia.org/wiki?curid=708912" title="Myślozbrodnia">
Myślozbrodnia

Myślozbrodnia – przestępstwo w Oceanii, fikcyjnym państwie stworzonym przez George’a Orwella w powieści pt. "Rok 1984".
Słowo myślozbrodnia (zbrodniomyśl – ) pochodzi z nowomowy i jest efektem połączenia słów „myśli” i „zbrodnia”. W praktyce oznacza ono przestępstwo polegające na myśleniu wbrew linii propagowanej przez Partię oraz Wielkiego Brata. Myślozbrodnię wykrywa Policja Myśli, która pełni rolę tajnej służby. Człowiek ogłoszony przez Policję Myśli myślozbrodniarzem, zostaje poddany ewaporacji, tzn. wymazuje się jego wszystkie dane z ksiąg oraz zaciera się po nim wszelki ślad. Jest przetrzymywany w siedzibie Ministerstwa Miłości.
Ofiary myślozbrodni opisane w książce.
Głównego bohatera książki, Winstona Smitha, przyłapano na wyżej wymienionym przestępstwie. Jak możemy przeczytać, ów obywatel Oceanii po tym, jak uznano go za myślozbrodniarza, został porwany do siedziby Ministerstwa Miłości, gdzie nie poddano go procesowi ewaporacji, lecz „oczyszczono” z myśli, które Partia oficjalnie uznaje za sprzeczne z jej polityką. Najcięższą karą jest doprowadzenie więźnia do pokoju 101, w którym myślozbrodniarz zostaje skonfrontowany z tym, czego obawia się najbardziej. Po tym procesie jego poglądy są już zgodne z myślą Partii.
Metody zapobiegania myślozbrodni.
W Oceanii każdy obywatel wiedział, iż Partia opracowuje sposób, który ma całkowicie zlikwidować wszelkie możliwości popełnienia myślozbrodni. Tym sposobem była nowomowa, będąca oficjalnym językiem Oceanii. Mimo istnienia aż dziesięciu wydań „Słownika nowomowy”, do roku 2050 z nowomowy miały być usunięte wszelkie słowa, które mogły wyrażać wywrotowe poglądy. Człowiek nie mógłby wtedy popełnić myślozbrodni; dosłownie nie miałby słów do jego wyrażenia. Wtedy Partia rozprawiłaby się raz na zawsze z problemem myślozbrodniarzy. Do roku 2050 przynajmniej 5/6 słów ze starej angielszczyzny miało być usuniętych. Przykład: wyraz „dobry”. Ten wyraz akurat miał zostać w słowniku nowomowy i zastąpić wszystkie inne słowa o tym kontekście. Np. jeśli coś miałoby być złe, to byłoby „bezdobre”, coś bardzo dobre byłoby określane mianem „plusdobrego”, a coś wspaniałego byłoby „dwaplusdobre” i tak dalej.

</doc>
<doc id="708914" url="https://pl.wikipedia.org/wiki?curid=708914" title="Aktywny radiometr wnękowy">
Aktywny radiometr wnękowy

Aktywny radiometr wnękowy – radiometr służący do pomiaru całkowitego lub widmowego rozkładu promieniowania.
Aktywny radiometr wnękowy składa się z wnęki absorbującej dochodzące promieniowanie oraz połączonej cieplnie wnęki emitującej promieniowanie; dodatkowo wnęka emitująca może być podgrzewana elektrycznie. Cykl pracy radiometru składa się z dwóch faz. W fazie pomiaru na wnękę pomiarową pada promieniowanie słoneczne, podczas kalibracji przesłona zasłania Słońce. Na podstawie różnicy temperatur oraz ich zmian można określić moc wypromieniowaną przez wnęki oraz moc pochłanianego promieniowania w fazie pomiaru. 
Naukowcy zajmujący się irradiancją słońca używają obecnie (2006) pojęć pyrheliometr, aktywny radiometr wnękowy, oraz bolometr w sposób zamienny. Obecnie wszystkie satelitarne pomiary stałej słonecznej opierają się na technice aktywnego radiometru wnękowego. 
Istnieją jednak bolometry mierzące promieniowanie podczerwone, które oparte są na pasywnej metodzie pomiaru (zmiany oporności).

</doc>
<doc id="708918" url="https://pl.wikipedia.org/wiki?curid=708918" title="Być jak płynąca rzeka">
Być jak płynąca rzeka

Być jak płynąca rzeka. Myśli i impresje 1998-2005. (oryg. "Ser como el río que fluye. Relatos (1998-2005)") – książka Paula Coelho wydana w 2006. 
Jest to zbiór myśli, anegdot, impresji i felietonów z lat 1998-2005. Z portugalskiego przetłumaczyła go Zofia Stanisławska - Kocińska. Autor w tytule odwołuje się do wiersza Manoela Bandeiry, który mówi o tym, że powinniśmy jak rzeka być odbiciem dla otaczającego nas świata. Opisując przeżycia estetyczne zaobserwowane podczas licznych podróży oraz obserwacje ludzkiej natury, Coelho nawołuje do poznania swojego własnego wnętrza, do zdobywania "szczytów", innego spojrzenia na zwykłą codzienność i dostrzeżenie jej filozofii. 
Książka została przetłumaczona na 61 języków.

</doc>
<doc id="708919" url="https://pl.wikipedia.org/wiki?curid=708919" title="Ursus C-330M">
Ursus C-330M

Ursus C-330M – ciągnik rolniczy produkowany w latach 1986–1993, jako modernizacja modelu C-330, będącego następcą modelu C-328.
Historia modelu.
Doświadczenie zdobyte przy produkcji ciągników licencyjnych Massey Ferguson dało możliwość rozwoju krajowych ciągników, natomiast koszty produkcji i zachowanie jakości wymagały unifikacji produkcji części. Począwszy od roku 1986 zaczęto wprowadzać stopniowo większe zmiany w konstrukcji ciągnika, co doprowadziło do powstania Ursusa C-330M - modyfikacji Ursusa C-330.
Zasadniczo różnice polegają na zmianach w układzie napędowym. Dokonano modernizacji skrzyni biegów, tylnego mostu oraz zwolnic. Zmienione przełożenie zwolnic pozwala na szybszą o 8% jazdę. Zmiany miały na celu poprawienie wytrzymałości podzespołów, poprawieniu łożyskowań i uszczelnień. Skutkiem zmian było zastosowanie bębnów hamulcowych z innym mocowaniem. W rezultacie dokonywanie napraw układu hamulcowego jest bardziej uciążliwe. W skrzyni biegów występuje problem rozkręcania nakrętki koła zębatego wałka pośredniego.
W 1985 roku wprowadzono wysokie koło kierownicy, okrągły tłumik wydechu oraz nowy filtr powietrza, pochodzące z serii MF. Początkowo stosowano tłumik "krótki", a następnie w C-330M tłumik "długi" pochodzący od ciągnika C-360. 
Od 1.07.1986 roku rozpoczęto produkcję ciągników C-330M i C-335M.
W 1987 roku wprowadzono sprężarkę HS 24 oraz zmieniono sprzęgło (zmiana średnicy tarczy sprzęgła).
W 1988 roku zmodernizowano instalację elektryczną poprzez wprowadzenie instalacji z minusem na masie, elektroniczny przerywacz kierunkowskazów z kontrolką kierunkowskazów przyczepy i wyłącznikiem świateł awaryjnych (pochodzącymi z MF), blokadę rozrusznika przy włączonym reduktorze. Sygnał dźwiękowy przeniesiono na przednią maskę. Prądnicę i regulator napięcia dostosowano do zmienionej polaryzacji napięcia. Zmieniono kształt ręcznej dźwigni gazu.
W 1989 roku w silniku zmodyfikowano komorę spalania (zawory zrównane z głowicą, tłoki z płaskim denkiem), co miało na celu zmniejszenie zużycia paliwa. Wprowadzono zunifikowany zaczep transportowy pochodzący z serii MF. 
W 1990 roku złącza hydrauliki zewnętrznej przeniesiono na wewnętrzną stronę błotnika. Wprowadzono ręczną dźwignię hamulca postojowego pochodzącą od ciągnika MF.
W ostatnich rocznikach zmieniono kolor błotników i maski z żółtego na czerwony (jak w C-335). Dokonano także drobnych zmian konstrukcyjnych.

</doc>
<doc id="708922" url="https://pl.wikipedia.org/wiki?curid=708922" title="PRB-M35">
PRB-M35

PRB-M35 – belgijska fugasowa mina przeciwpiechotna.
Mina PRB-M35 składa się z korpusu z tworzywa sztucznego, materiału wybuchowego i zapalnika naciskowego. Masa zawartego w minie metalu jest zbliżona do 1 g co sprawia, że jest ona trudna do wykrycia przy pomocy wykrywaczy. Miny PRB-M35 działają poprawnie przy temperaturach otoczenia od -40 do +60 °C. Ustawianie ręczne, minę uzbraja się poprzez wkręcenie zapalnika i uzbraja poprzez wyciągnięcie zawleczki. Miny tego typu mogą być ustawiane gęsto ponieważ materiał wybuchowy którym są elaborowane charakteryzuje się wysoką stabilnością i ryzyko przenoszenia się eksplozji na kolejne miny jest minimalne.

</doc>
<doc id="708924" url="https://pl.wikipedia.org/wiki?curid=708924" title="Wół (rodzaj)">
Wół (rodzaj)

Wół ("Bubalus") – rodzaj ssaka z podrodziny bawołów (Bovinae) w obrębie rodziny wołowatych (Bovidae).
Zasięg występowania.
Rodzaj obejmuje gatunki występujące w Azji.
Morfologia.
Długość ciała 122–300 cm, długość ogona 60–100 cm, wysokość w kłębie 60–190 cm; długość rogów 14,6–51 cm; masa ciała 200–1200 kg.
Systematyka.
Podział systematyczny.
Niektóre ujęcia systematyczne dzielą anoa na formę nizinną "B. depressicornis" (anoa nizinny) i formę górską "B. quarlesi" (anoa górski), jednak ogromna zmienność leżąca u ich podstaw (np. wygląd zewnętrzny, anatomia, chromosomy, białka i DNA) uniemożliwiają ostateczną klasyfikację i dlatego zachodzi potrzeba dalszych badań nad statusem tego taksonu.
Arni azjatycki i wół domowy bywają zaliczane do odrębnych podgatunków nadrzędnego gatunku "Bubalus bubalis," jako kolejno "Bubalus bubalis arnee" i "Bubalus bubalis bubalis".
Do rodzaju należą następujące występujące współcześnie gatunki:
Opisano również gatunki wymarłe:

</doc>
<doc id="708925" url="https://pl.wikipedia.org/wiki?curid=708925" title="Brett Alderman">
Brett Alderman

Brett Alderman, (ur. 27 lutego 1979 w Toowoomba) – australijski siatkarz, występujący na pozycji przyjmującego. Jego atrybuty fizyczne to 191 cm i 90 kg. Zasięg w ataku Aldermana wynosi 345 cm, a zasięg w bloku 328 cm. W reprezentacji występuje z numerem 18. W reprezentacji Australii wystąpił 153 razy, wraz z reprezentacją na Mistrzostwach Świata 2002, IO 2004 w Atenach oraz na MŚ 2006 w Japonii.

</doc>
<doc id="708926" url="https://pl.wikipedia.org/wiki?curid=708926" title="Regio Plus">
Regio Plus



</doc>
<doc id="708927" url="https://pl.wikipedia.org/wiki?curid=708927" title="Pucnik">
Pucnik

Pucnik (dodatkowa nazwa w j. niem. Simsdorf) – przysiółek wsi Domecko w Polsce położona w województwie opolskim, w powiecie opolskim, w gminie Komprachcice stanowiący część wsi Domecko.

</doc>
<doc id="708933" url="https://pl.wikipedia.org/wiki?curid=708933" title="Wespazjan Lanckoroński">
Wespazjan Lanckoroński

Wespazjan Lanckoroński herbu Zadora (ur. 1612 w Krakowie, zm. 1677 we Lwowie) – biskup kamieniecki od 1670, sekretarz królewski.
Życiorys.
Od 1628 studiował na uniwersytecie jezuickim w Würzburgu. W 1630 wstąpił do nowicjatu jezuitów w prowincji Trewiru. W 1641 został profesorem egzegezy biblijnej w kolegium jezuickim w Krakowie. W 1642 zdymisjonowany z zakonu, został księdzem diecezjalnym. W 1645 został sekretarzem królewskim. W 1647 przebywał w Padwie. W 1659 mianowany kanonikiem i kustoszem sandomierskim. W tym też roku król Jan II Kazimierz mianował go swoim rezydentem w Wiedniu, skąd przesyłał swoje raporty i rozpowszechniał tam królewską gazetę "Merkuriusz Polski". W 1670 został biskupem kamienieckim. W 1672 brał udział w sześcioosobowej radzie wojennej w czasie obrony Kamieńca Podolskiego, choć formalnie do niej nie należał. 26 sierpnia w obliczu załamania nerwowego przeprowadził uchwałę ludności o poddaniu się Turkom. Elektor Jana III Sobieskiego z województwa podolskiego w 1674 roku, podpisał jego "pacta conventa".

</doc>
<doc id="708937" url="https://pl.wikipedia.org/wiki?curid=708937" title="Durza">
Durza



</doc>
<doc id="708938" url="https://pl.wikipedia.org/wiki?curid=708938" title="Assimiou Toure">
Assimiou Toure



</doc>
<doc id="708942" url="https://pl.wikipedia.org/wiki?curid=708942" title="Lotna (film)">
Lotna (film)

Lotna – polski barwny film wojenny z 1959 roku w reżyserii Andrzeja Wajdy. Adaptacja opowiadania "Lotna" autorstwa Wojciecha Żukrowskiego, wydanego w „Twórczości” (nr 2/1945), a następnie w zbiorze opowiadań "Z kraju milczenia" (1946). 
Akcja filmu rozgrywa się w czasie kampanii wrześniowej 1939 roku. Tytułowa "Lotna" jest imieniem konia towarzyszącego szwadronowi polskich ułanów.
O filmie.
Film przedstawia wojnę obronną Polski w 1939 r., przedstawiając refleksję m.in. nad etosem polskiego oręża. Wojsko jest ukazane jako dwa rozdzielne światy – szeregowych żołnierzy i oficerów. Szczególnie charakterystyczne dla wymowy filmu jest ukazanie jako symbolu – niemającego miejsca w rzeczywistości – ataku polskiej kawalerii na czołgi. Jest to autorski zabieg Wajdy - sceny takiej nie znajdziemy w obrazie literackim stworzonym przez Żukrowskiego. "Lotna" to nie tylko opowieść o wojnie, o klęsce 1939 roku, to także odzwierciedlenie różnych zachowań ludzkich w określonych sytuacjach, to fascynacja tytułową Lotną - pięknej urody klaczą, która swemu jeźdźcowi nie przynosi szczęścia. Przedstawiona historia odczytywana jest także jako metafora skutków romantycznego mitu przenikającego ówczesną kulturę, obwinianej o przyczynienie się do narodowej katastrofy związanej z II wojną światową i jednocześnie refleksja nad ich nieuniknionym odejściem wraz z nastaniem nowoczesności.
Ekranizacja "Lotnej" była jednocześnie jedną z pionierskich realizacji na kolorowej taśmie ORWO-kolor w Polsce - przy jej kręceniu zabrakło tego nośnika i kilka ostatnich sekwencji nakręcono w kolorach czarno-białych. Dziś oglądany film z monochromatyczną końcówką dodaje dramatyzmu wydarzeniom, które przedstawia. Według wspomnień córki Żukrowskiego, którą ten zabierał na plan zdjęciowy, podczas realizacji zdjęć jeden z pędzących koni zginął, nabiwszy się na wbitą w ziemię lancę.
W filmie wystąpił, jako jeden z odpoczywających w stajni żołnierzy, Wojciech Żukrowski wypowiadając jedną kwestię. Blizna przebiegająca mu ukośnie przez policzek jest śladem wcześniej odniesionych ran. W późniejszych filmach Andrzeja Wajdy, jeśli tylko to było możliwe, także pojawiali się autorzy ekranizowanej historii. Tak było w filmie "Panny z Wilka", gdzie w epizodycznej roli wystąpił Jarosław Iwaszkiewicz, przechadzając się po ogrodzie, oraz w "Kronice wypadków miłosnych", w której można było zobaczyć Tadeusza Konwickiego.
Kontrowersje.
Ukazana w filmie szarża polskiej kawalerii na niemieckie czołgi wzbudza kontrowersje ze względu na jej podobieństwo do tendencyjnych obrazów propagandy niemieckiej forsujących tezę o zacofaniu i niekompatybilności Polski z wymogami współczesnego świata. Podczas kampanii wrześniowej Polska wykorzystywała militarnie 11 brygad kawaleryjskich, które wyposażone były wówczas w nowoczesne karabiny przeciwpancerne „UR” oraz lekką artylerię np. armata przeciwpancerna Bofors 37 mm. Dzięki tej broni kawaleria nie miała potrzeby dokonywania samobójczych szarż na czołgi niemieckie. Konie służyły kawalerzystom jedynie do transportu i po dojechaniu na miejsce bitwy żołnierze walczyli spieszeni, jak piechota, wykorzystując przeciw czołgom posiadaną broń przeciwpancerną. Bezpośrednia szarża kawaleryjska była stosowana tylko wobec przemieszczającej się, nieokopanej i nieosłoniętej piechoty nieprzyjaciela (taktyka obejścia oddziałów nieprzyjaciela zamiast frontalnego ataku zastosowana była m.in. w bitwie pod Krojantami).
Jednakże "Lotna," będąc dziełem artystycznym, nie powinna być odbierana dosłownie, jako kronikarskie przedstawienie rzeczywistych wydarzeń wojennych kampanii wrześniowej 1939 r., czy bezrefleksyjne powielanie propagandy III Rzeszy. Głęboko symboliczna wymowa filmu wskazuje na metaforyczną rolę omawianej sceny kawaleryjskiej szarży na czołgi, jako zderzenia postaw romantycznych z twardymi i bezwzględnymi realiami materialistycznego postępu reprezentowanymi przez niemieckie czołgi. W tym sensie scena ta jest literackim rozrachunkiem, refleksją nad uwarunkowaniami historycznymi ówczesnych czasów i ich tragicznymi skutkami.
Sam tytułowy koń może być odbierany w tym kontekście jako symbol męskiego, romantycznego wzorca zachowań i aspiracji, opartych m.in. na reprodukcji postaw heroizmu i gloryfikacji ułańskiej fantazji, obowiązujących i promowanych pośród ówczesnych elit i przenoszących się także na pozostałe warstwy społeczne. Nie bez znaczenia wydaje się tutaj motyw, w którym tytułowa Lotna przechodzi do rąk rotmistrza z rąk umierającego, starego ziemianina, zaś później w ręce kolejnych oficerów, aż do pochodzącego z ludu żołnierza, za którego sprawą koń musi zostać ostatecznie uśmiercony. Tytułowa klacz może być wobec tego także odczytywana jako symbol ożywczego ducha narodu, lub nawet samej przedwojennej Polski.
Zdjęcia.
Film kręcono na terenie województwa mazowieckiego i łódzkiego w następujących lokacjach: 

</doc>
<doc id="708944" url="https://pl.wikipedia.org/wiki?curid=708944" title="Przeładowanie operatorów">
Przeładowanie operatorów



</doc>
<doc id="708948" url="https://pl.wikipedia.org/wiki?curid=708948" title="Markus Näslund">
Markus Näslund

Markus Näslund (ur. 30 lipca 1973 w Örnsköldsvik) – szwedzki hokeista, reprezentant Szwecji, olimpijczyk.
Kariera.
Wychowanek klubu Järveds IF.
Uczestniczył w turniejach mistrzostw świata w 1993, 1996, 1999, 2002, Pucharu Świata 1996, 2004 oraz zimowych igrzysk olimpijskich 2002.
W marcu 2010 roku zakończył karierę zawodniczą. W tym czasie został menedżerem generalnym w klubie MODO.
Inne informacje.
W 1995 roku pojawił się w jednej ze scen filmu "Nagła śmierć" (wraz z nim Kanadyjczyk Luc Robitaille).

</doc>
<doc id="708949" url="https://pl.wikipedia.org/wiki?curid=708949" title="Triumfatorki wielkoszlemowych turniejów juniorskich w grze pojedynczej">
Triumfatorki wielkoszlemowych turniejów juniorskich w grze pojedynczej



</doc>
<doc id="708954" url="https://pl.wikipedia.org/wiki?curid=708954" title="Bydło (rodzaj)">
Bydło (rodzaj)

Bydło, bizon ("Bos") – rodzaj ssaka z podrodziny bawołów (Bovinae) w obrębie rodziny wołowatych (Bovidae). 
Zasięg występowania.
Rodzaj obejmuje gatunki występujące w Eurazji i Ameryce Północnej.
Charakterystyka.
Długość ciała 190–380 cm, długość ogona 30–110 cm, wysokość w kłębie 137–220 cm; długość rogów 18–90 cm; masa ciała 300–1000 kg; samce są większe i cięższe od samic (dotyczy gatunków występujących na wolności). Gatunki z tego rodzaju to duże, ciężkie zwierzęta o długim ogonie zakończonym pękiem włosów. Pochodzą z południowej Azji. Mają duże znaczenie w gospodarce człowieka.
Systematyka.
Podział systematyczny.
Do rodzaju należą następujące występujące współcześnie gatunki:
Niektóre systemy klasyfikują zebu indyjskie ("Bos indicus)," bydło domowe ("Bos taurus)" i tura leśnego ("Bos" "primigenius)," za podgatunki nadrzędnego gatunku "Bos taurus," jako "Bos taurus indicus," "Bos taurus taurus" i "Bos taurus primigenius".
Jak zwyczajny ("Bos grunniens)" bywa określany jako jeden gatunek z dwoma podgatunkami - jak udomowiony ("Bos grunniens grunniens)" i jak dziki ("Bos grunniens mutus)".
Niektóre ujęcia systematyczne wyróżniają też rodzaj "Bison" (bizon) z dwoma gatunkami: "B. bison" i "B. bonasus" jednak analizy filogenetyczne wykazują, że "Bison" jest zagnieżdżony w rodzaju "Bos" i dlatego "Bos" bez "Bison" nie jest monofiletyczny.
Uproszczony kladogram i introgresja genetyczna współcześnie żyjących gatunków z rodzaju "Bos" za Wu i współpracownikami (2018):
Uproszczony fragment kladogramu za Calamarim (2021) w oparciu o DNA, DNA antyczne i szczątki subfosylne:
Opisano również szereg gatunków wymarłych w czasach prehistorycznych:

</doc>
<doc id="708955" url="https://pl.wikipedia.org/wiki?curid=708955" title="Bos frontalis">
Bos frontalis



</doc>
<doc id="708956" url="https://pl.wikipedia.org/wiki?curid=708956" title="Bos grunniens">
Bos grunniens



</doc>
<doc id="708957" url="https://pl.wikipedia.org/wiki?curid=708957" title="Bos javanicus">
Bos javanicus



</doc>
<doc id="708961" url="https://pl.wikipedia.org/wiki?curid=708961" title="Godło Dagestanu">
Godło Dagestanu

Godło Dagestanu przedstawia stylizowany wizerunek złotego orła z rozpostartymi skrzydłami, a nad nim słońce. Orzeł jest tradycyjnym symbolem szlachetności, odwagi, mądrości i wiary. Pod orłem znajduje się stylizowany wizerunek fal (symbolizujących Morze Kaspijskie) umieszczonych na tle szczytów górskich (oznaczających Kaukaz). Tło godła ma kolor biały. Poza barwą złotą (która jest kolorem większości elementów godła) i białą, u dołu godła znajduje się elementy w kolorach flagi Dagestanu: niebieskim, czerwonym i zielonym oraz nazwa kraju w języku rosyjskim. 
Godło w tej formie zostało przyjęte 20 października 1994 r.

</doc>
<doc id="708969" url="https://pl.wikipedia.org/wiki?curid=708969" title="Brad Friedel">
Brad Friedel

Bradley Howard „Brad” Friedel (ur. 18 maja 1971 w Lakewood) – były amerykański piłkarz występujący na pozycji bramkarza. Były reprezentant kraju.
Dzieciństwo.
Urodził się 18 maja 1971 w Lakewood jako syn Susan.
Uczęszczał do Bay High School, gdzie grał w koszykówkę, piłkę nożną i tenisa. W 1989 został wybrany najlepszym sportowcem swojej szkoły.
Kariera klubowa.
Początki.
Friedel studiował na University of California (UCLA), gdzie w latach 1990–1994 grał w szkolnym zespole piłkarskim. W 1990 wraz ze swoją drużyną zdobył mistrzostwo National Collegiate Athletic Association. W UCLA rozegrał 61 spotkań. W 1992 otrzymał Hermann Trophy – nagrodę przyznawaną najlepszemu zawodnikowi rozgrywek collegowych.
W grudniu 1992 pojechał na testy do Nottingham Forest porzucając tym samym studia. Otrzymał propozycję transferu do tego zespołu. Kwota transferu miała wynieść 300 tysięcy funtów, a Friedel miał otrzymać połowę tej kwoty. Po miesiąciu nie dostał jednak pozwolenia na pracę i powrócił do Stanów Zjednoczonych.
W 1994 Friedel miał trafić za 600 tysięcy funtów do Newcastle United, jednak ponownie nie otrzymał pozwolenia na pracę. Newcastle złożyło odwołanie od tej decyzji, ale nie zostało ono rozpatrzone pozytywnie.
W 1995 rozpoczął występy w Brøndby IF. W lecie zaoferowano mu kontrakt z Sunderlandem, ale Friedel nie otrzymał pozwolenia na pracę. Po 10 występach dla Brøndby, we wrześniu 1995 przeszedł do Galatasaray SK, gdzie grał przez 10 miesięcy.
Po występach w Turcji powrócił do Stanów Zjednoczonych, gdzie rozpoczął występy w Columbus Crew. Rok później otrzymał tytuł MLS Goalkeeper of the Year przyznawany najlepszemu bramkarzowi ligi Major League Soccer. W ciągu dwóch sezonów w tym zespole rozegrał 38 meczów.
Liverpool.
19 grudnia 1997 trafił do Liverpoolu za milion funtów mimo problemów z otrzymaniem pozwolenia na pracę. W klubie tym zadebiutował 28 lutego następnego roku w meczu z Aston Villą. Przez większość sezonu 1997/1998 był podstawowym bramkarzem zespołu. Pomógł Liverpoolowi w awansie do Pucharu UEFA. Sezon 1998/1999 również rozpoczął jako podstawowy zawodnik, ale później stracił miejsce w składzie.
Blackburn Rovers.
3 listopada 2000 na zasadzie wolnego transferu przeszedł do Blackburn Rovers.
W zespole tym zadebiutował 18 listopada 2000 w wygranym 1:0 meczu ligowym z Wolverhampton Wanderers. W pierwszym sezonie rozegrał 45 meczów, w tym 36 w lidze. W kwietniu 2003 został wybrany do najlepszej jedenastki Premier League sezonu 2002/2003 według PFA. W ciągu kolejnych lat nie stracił miejsca w podstawowym składzie Blackburn Rovers i w zespole tym rozegrał do 2008 roku 287 ligowych meczów.
Aston Villa.
26 lipca 2008 podpisał trzyletni kontrakt z Aston Villą. Kwota transferu nie została ujawniona, ale media spekulowały, że mogła ona wynieść od 2 do 2,5 miliona funtów.
W klubie tym zadebiutował 14 sierpnia w wygranym 4:1 wyjazdowym meczu Pucharu UEFA z Hafnarfjarðar. 17 sierpnia w wygranym 4:2 spotkaniu Premier League z Manchesterem City po raz pierwszy zagrał dla Aston Villi w meczu ligowym.
Tottenham Hotspur.
W czerwcu 2011 podpisał dwuletni kontrakt z Tottenhamem. Pod koniec sezonu 2014/15 Friedel zakończył karierę.
Kariera reprezentacyjna.
Friedel zagrał we wszystkich meczach eliminacyjnych do Letnich Igrzyskach Olimpijskich 1992, a w turnieju głównym również wystąpił we wszystkich trzech spotkaniach. Stany Zjednoczone zajęły trzecie miejsce w grupie i odpadły z turnieju.
W dorosłej reprezentacji zadebiutował 3 września 1992 w meczu z Kanadą.
W 1994 został powołany na mistrzostwa świata w Stanach Zjednoczonych, gdzie był rezerwowym dla Tony'ego Meola'i i nie zagrał w żadnym z czterech spotkań reprezentacji. Stany Zjednoczone zakończyły turniej po porażce 0:1 z Brazylią w 1/8 finału.
Friedel znalazł się także w składzie na mistrzostwa świata w 1998. Był tam rezerwowym dla Kaseya Kellera, ale zagrał w ostatnim meczu grupowym z Jugosławią (przegrana 0:1). Stany Zjednoczone zajęły ostatnie, czwarte miejsce w grupie F i nie awansowały do fazy pucharowej.
7 lutego 2005 zakończył karierę reprezentacyjną. W reprezentacji narodowej wystąpił 82 razy.
Życie prywatne.
Friedel jest żonaty z Tracy, z którą ma córkę Isabellę.

</doc>
<doc id="708976" url="https://pl.wikipedia.org/wiki?curid=708976" title="Robert Arthur Talbot Gascoyne-Cecil, 3. markiz Salisbury">
Robert Arthur Talbot Gascoyne-Cecil, 3. markiz Salisbury



</doc>
<doc id="708979" url="https://pl.wikipedia.org/wiki?curid=708979" title="Han Jingdi">
Han Jingdi

Han Jingdi (漢景帝, ur. 188, zm. 141 p.n.e.) – cesarz Chin dynastii Han. Syn cesarza Wen Di i cesarzowej Dou.
Kontynuował politykę wewnętrzną swego ojca polegającą na łagodzeniu prawa: zmniejszył liczbę biczów wymierzanych skazańcom i kontynuował pomoc państwa dla najbiedniejszych.
Okres jego panowania i jego ojca jest określany jako "panowanie Wena i Jinga" i uznawany za jeden ze złotych okresów w historii Chin. Jednakże podczas panowanie Jingdi pojawiły się pierwsze zwiastuny nadejścia bardziej niespokojnych czasów – wybuchło "powstanie siedmiu królestw" jako protest książąt przed postępującą centralizacją państwa. Powstanie zostało stłumione dzięki geniuszowi militarnemu generała Zhou Yafu, który następnie w wyniku intryg został aresztowany przez cesarza i popełnił samobójstwo w więzieniu. Incydent ten stanowi ciemną kartę w życiu cesarza Jingdi.
Jego konkubinami były: Li (zm. 150 p.n.e.), matka książąt Rong, De i E; Cheng, matka książąt Yu, Fei i Duan; Jia, matka książąt Pengzu and Sheng; Tang, matka księcia Fa; Wang, matka książąt Yue, Ji, Cheng i Shun.
Dzieci:
Następcą Jingdi został jego syn książę Che.

</doc>
<doc id="708981" url="https://pl.wikipedia.org/wiki?curid=708981" title="Redaktor Szwędak">
Redaktor Szwędak

Redaktor Szwędak - cykl satyrycznych komiksów Ryszarda Dąbrowskiego.

</doc>
<doc id="708988" url="https://pl.wikipedia.org/wiki?curid=708988" title="Wójcik (ptak)">
Wójcik (ptak)

Wójcik, wójcik zielony, świstunka zielona, świstunka zielonawa ("Seicercus trochiloides") – gatunek niewielkiego ptaka wędrownego z rodziny świstunek (Phylloscopidae), wcześniej zaliczany do pokrzewkowatych (Sylviidae). Występuje od środkowej i północno-wschodniej Europy po środkową Syberię, środkową Azję, Himalaje i dalej po środkowe Chiny. Przeloty w V i VIII, zimuje w południowej i południowo-wschodniej Azji. Nie jest zagrożony. W Polsce skrajnie nielicznie lęgowy w północno-wschodniej części kraju, w pozostałych częściach może być spotykany podczas przelotów.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1837 roku Carl Jakob Sundevall. Autor nadał mu nazwę "Acanthiza trochiloides", a jako miejsce typowe wskazał Kalkutę w Indiach. Autorzy "Kompletnej listy ptaków świata" umieszczają ten gatunek w rodzaju "Seicercus", ale częściej jest on zaliczany do "Phylloscopus". 
Takson ten bywał łączony w jeden gatunek ze świstunką kaukaską ("S. nitidus"), często także ze świstunką amurską ("S. plumbeitarsus"), ale rozdzielono je w oparciu o badania mitochondrialnego DNA. Obecnie wyróżnia się zwykle cztery podgatunki "S. trochiloides":
Ewolucja.
Na podstawie obserwacji populacji wójcika w Azji udokumentowano proces specjacji allopatrycznej. Dwie populacje wójcika w centralnej Syberii nie krzyżują się, połączone są jednak wąskim pasem mieszańców wokół Wyżyny Tybetańskiej. Tworzą więc tzw. gatunek pierścieniowy.
Środowisko.
Wójciki gniazdują w nizinnych i górskich lasach mieszanych z udziałem brzóz i drzew iglastych, ponadto w lasach z bukami ("Fagus"), klonami ("Acer") i lipami ("Tilia") poprzeplatanych brzozami i sosnami ("Pinus"). Ponadto występują w parkach, ogrodach, nadrzecznych zaroślach i bagnistych lasach z wierzbami ("Salix") i topolami ("Populus").
Pożywienie.
Drobne bezkręgowce, ale i niewielka ilość owoców bzu ("Sambucus") i nasion.
Lęgi.
Sezon lęgowy trwa od maja do środka sierpnia.
Status i ochrona.
IUCN uznaje wójcika za gatunek najmniejszej troski (LC, "Least Concern"). BirdLife International w 2015 roku szacowało liczebność populacji europejskiej na 28,9–39,4 milionów dorosłych osobników. Trend liczebności populacji uznawany jest za wzrostowy ze względu na ekspansję gatunku na zachód.
Na terenie Polski gatunek ten jest objęty ścisłą ochroną gatunkową. Liczebność populacji lęgowej na terenie kraju w latach 2013–2018 szacowano na 0–300 par. Na "Czerwonej liście ptaków Polski" został sklasyfikowany jako gatunek niedostatecznie rozpoznany (DD, "Data Deficient"), gdyż mimo dużej liczby rejestrowanych śpiewających samców, nieznany (ale prawdopodobnie bardzo niski) jest udział ptaków przystępujących do lęgów.

</doc>
<doc id="708991" url="https://pl.wikipedia.org/wiki?curid=708991" title="Ekspansja">
Ekspansja

Ekspansja – proces termodynamiczny, polegający na zwiększaniu objętości układu z wykonywaniem przez układ pracy. Rezultatem adiabatycznej ekspansji gazu jest obniżenie się jego temperatury. Procesem odwrotnym do ekspansji jest kompresja.
Ekspansja w technice.
Zjawisko ekspansji związane jest z wykonywaniem pracy lub zwiększeniem energii kinetycznej przepływającego gazu. W silnikach spalinowych tłokowych ekspansja i rozprężanie zachodzą podczas suwu pracy. W turbinach ekspansja zachodzi w sposób ciągły i może przebiegać zarówno w wieńcu kierowniczym, jak i w wieńcu wirnikowym. Od stopnia reakcyjności turbiny zależy, jak duży spadek entalpii związany z ekspansją następuje w kierownicach, a jaki w wirniku. Jeśli reakcyjność jest równa zeru (turbina akcyjna), to ekspansja przebiega tylko w kierownicy. W turbinie wielostopniowej ekspansja czynnika następuje przy przechodzeniu przez każdy stopień.
Ekspansja a rozprężanie.
Pojęć "ekspansji" i "kompresji" nie należy mylić z pojęciami "rozprężania", które charakteryzuje spadek ciśnienia termodynamicznego, "dp" &lt; 0 i pojęciem "sprężania", przy którym "dp" &gt; 0.
Podczas ekspansji, "dV" &gt; 0, praca bezwzględna ma znak dodatni, "dL" &gt; 0, tzn. praca jest wykonywana przez czynnik termodynamiczny. Natomiast przy kompresji, "dV" &lt; 0, praca "dL" &lt; 0, tzn. zmniejszenie objętości wymaga wkładu pracy z zewnątrz.

</doc>
<doc id="708997" url="https://pl.wikipedia.org/wiki?curid=708997" title="Włodzimierz Kuryłowicz">
Włodzimierz Kuryłowicz

Włodzimierz Kuryłowicz (ur. 26 września 1910 we Lwowie, zm. 21 lutego 1991 w Warszawie) – polski mikrobiolog, profesor zwyczajny w Państwowym Zakładzie Higieny w Warszawie, członek PAU i PAN.
Życiorys.
Urodził się 26 września 1910 we Lwowie. Był młodszym bratem Jerzego Kuryłowicza – językoznawcy. Studiował na Uniwersytecie Jana Kazimierza (UJK), gdzie w 1936 uzyskał dyplom lekarza, w 1938 stopień doktora medycyny a w 1939 doktora habilitowanego. W latach 1939–41 pracował w katedrze mikrobiologii Instytutu Medycznego w UJK. Brał udział w działaniach niwelujących epidemię czerwonki bakteryjnej na terenie kresów południowo-wschodnich. W 1955 uzyskał stopień naukowy profesora. Był autorem ponad 270 prac naukowych. Zainicjował w Polsce produkcję antybiotyków.
Był dyrektorem Państwowego Zakładu Higieny, wiceprezydentem Międzynarodowej Unii Towarzystw Mikrobiologów, członkiem rzeczywistym Polskiej Akademii Nauk (od 1971), członkiem korespondentem Polskiej Akademii Umiejętności, członkiem zagranicznym: Brazylijskiej Akademii Medycznej, Akademii Nauk Medycznych ZSRR, Królewskiej Akademii Nauk Medycznych Belgii. Był doktorem honoris causa dziewięciu uczelni zagranicznych i kilku krajowych. Zmarł 21 lutego 1991 w Warszawie, pochowany na Cmentarzu Wojskowym na Powązkach (kw. A II, rząd 6, grób 25).
Odznaczenia i nagrody.
Odznaczenia państwowe
Inne

</doc>
<doc id="708998" url="https://pl.wikipedia.org/wiki?curid=708998" title="Terapeuta">
Terapeuta

Terapeuta to osoba, która specjalizuje się w określonym rodzaju terapii, najczęściej w psychoterapii. Można się też spotkać z definicją która określa terapeutę jako "specjalistę w dziedzinie terapii, znawca metod terapii". Terapeuta stosując odpowiednie metody, testy oraz angażując pacjenta/klienta w rozwiązywanie określonych zadań i wykonywanie odpowiednich czynności wpływają na zmianę postępowania lub zmianę zachowania swojego pacjenta/klienta. Najczęściej terapeutami są psycholodzy, lekarze, fizjoterapeuci, psychopedagodzy oraz pracownicy socjalni. W Polsce dość liczną grupę stanowią terapeuci zajęciowi, którzy poprzez organizację odpowiednich zajęć manualnych swoich podopiecznych wpływają na poprawę ich samopoczucia lub zachowania. 
Terapeuci najchętniej wykorzystywani są przy wspomagającym leczeniu chorób psychiatrycznych, depresji, choroby alkoholowej, narkomanii, zaburzeń u dzieci i młodzieży (ADHD, zespół Downa, itp.) oraz w leczeniu traumy. Coraz powszechniej ich praca znajduje zastosowanie w pracy z dziećmi agresywnymi oraz z zaburzeniami zachowania. Można też wyróżnić różnego rodzaju terapie rodzinne, np. w podejściu systemowym.

</doc>
<doc id="708999" url="https://pl.wikipedia.org/wiki?curid=708999" title="Godło Adygei">
Godło Adygei

Godło Adygei ma formę okrągłą. W centralnej części, na niebieskim tle znajduje się na nim wizerunek jeźdźca skaczącego na ognistym rumaku nad szczytami gór. Jest nim Sausryk - bohater wspólnego dla wielu narodów Kaukazu "Eposu o Nartach". Jeździec trzyma w ręku pochodnię, którą zabrał bogom i ma dać ludziom. Nad jeźdźcem znajduje się 12 złotych gwiazd, symbolizujących liczbę plemion, walczących w XIX w. o niezależność.
W dolnej części godła znajdują się: tradycyjny stół, a na nim chleb i sól, a poniżej, w półkolu otaczającym godło: liście dębu i klonu, kłosy pszenicy i kolby kukurydzy.
W górnej części godła, półokręgiem przebiega napis cyrylicą z nazwą kraju w językach adygejskim: "Адыгэ Республик" i rosyjskim: "Республика Адыгея". Pomiędzy nimi znajduje się złota gwiazda.
Godło w tej formie zostało przyjęte przez Radę Najwyższą Republiki Adygei 24 marca 1992 r. Jego autorem jest Doblet Muchadżeriewicz Mierietuchow.
Ten sam jeździec, bohater "Eposu o Nartach" jest także centralnym elementem godła separatystycznej gruzińskiej republiki Abchazji.

</doc>
<doc id="709001" url="https://pl.wikipedia.org/wiki?curid=709001" title="7 Dywizja Górska (III Rzesza)">
7 Dywizja Górska (III Rzesza)

7 Dywizja Górska (Dywizja Bergschuh) – dywizja górska Wehrmachtu utworzona w listopadzie 1941 roku na poligonie w Grafenwöhr z przekształcenia 99 Dywizji Lekkiej. Od lutego 1942 roku przebywała w Laponii, gdzie była podporządkowana początkowo fińskiemu III Korpusowi, następnie XVIII Korpusowi Górskiemu. Od 1945 roku na terenie Norwegii, w okolicach Oslo dostała się do niewoli brytyjskiej. 

</doc>
<doc id="709002" url="https://pl.wikipedia.org/wiki?curid=709002" title="Leopold Trepper">
Leopold Trepper

Leopold Trepper, Jean Gilbert, pseud. "Wielki Szef" (ur. 23 lutego 1904 w Nowym Targu, zm. 19 stycznia 1982 w Jerozolimie) – agent wywiadu wojskowego Związku Radzieckiego (działający głównie w czasie II wojny światowej), organizator i szef siatki agenturalnej znanej jako Czerwona Orkiestra.
Życiorys.
Urodził się w rodzinie żydowskiej, gdy miał trzynaście lat zmarł mu ojciec na atak serca. To spowodowało, że musiał przerwać naukę w szkole i zacząć pracować na utrzymanie rodziny. Pracował w różnych kopalniach na terenie Galicji. W 1923 roku został przywódcą strajku w Dąbrowie. Po stłumieniu strajku przez polską policję i wojsko, został skazany na 8 miesięcy więzienia. Po zwolnieniu, został umieszczony na tzw. "czarnej liście" i nie mógł dostać żadnej pracy. Tego samego roku, zwrócił się o pomoc do "Hashomer Hacair" (Młody Strażnik), natomiast z pomocą organizacji "Hechaluc" (Pionier) opuścił Polskę i udał się do Palestyny, już jako członek syjonistyczno-socjalistycznego ruchu Hashomer Hacair. Na miejscu znalazł pracę na plantacji, ale czując się wykorzystywanym i nienależycie wynagradzanym przez właściciela doszedł do wniosku, że powinien walczyć o równość społeczną i wstąpił do Komunistycznej Partii Palestyny. Pracę na plantacji podsumował następująco: "Mieszkaliśmy w namiotach. Pracowaliśmy od świtu do zmroku, stojąc po kolana w błocie. W nocy nie mogliśmy spać atakowani przez tysiące moskitów. Codziennie trzech lub czterech z nas zapadało na malarię".
W związki małżeńskim z Lubą Brojde (Żydówką urodzoną w Drohobyczu) urodził mu się syn Michel.
Po aresztowaniu za działalność wywrotową, w 1930 roku został deportowany do Francji. W Marsylii zetknął się z radziecką siatką wywiadowczą. Dla której pracował przez kolejne trzy lata. Dla wywiadu radzieckiego był bardzo cennym nabytkiem, ponieważ był zażartym komunistą znającym wiele języków w tym francuski i niemiecki. W 1933 roku francuska policja wpadła na trop tej siatki, Trepper musiał uciekać do Berlina, skąd z pomocą ambasady ZSRR przedostał się do Moskwy. Później dołączyła do niego żona wraz z synem.
W 1936 roku został wysłany do Paryża – już jako agent Głównego Zarządu Wywiadowczego – z zadaniem ustalenia kto, jak i dlaczego przed trzema laty wsypał jego kompanów z komunistycznej siatki wywiadowczej. Sprawność, z jaką wykonał swoje zadanie, zwróciła na niego uwagę szefów wywiadu wojskowego, którzy w 1937 roku wysłali go ponownie do Paryża, w celu zbudowania siatki wywiadowczej, która miała obejmować zasięgiem państwa Europy Zachodniej.
Po kilkumiesięcznych przygotowaniach, wiosną 1938 roku, posługując się kanadyjskim paszportem, wyruszył w drogę przez Finlandię i Szwecję z zamiarem dotarcia do Belgii. Mając do dyspozycji 10 000 dolarów kanadyjskich, otworzył firmę, która była przykrywką dla działalności wywiadowczej.
W sierpniu 1940 roku, po klęsce Francji otworzył podobną firmę „Simexco” w Paryżu, której celem było m.in. zbieranie informacji na temat niemieckich przygotowań do wojny z ZSRR. Udało mu się zwerbować Annę Margaret Hoffmann-Schiltz, pracownicę sekretariatu niemieckiego ambasadora Ottona Abetza.
W lutym 1941 roku Trepper uzyskał informacje od zagorzałego antyhitlerowca, oficera Luftwaffe Harro Schulze-Boysena, że atak Niemiec na ZSRR nastąpi 15 maja 1941. Z taką informacją udał się do Vichy na spotkanie z attaché wojskowym generałem Iwanem Susłoparowem, aby ostrzec o planach niemieckich. Do planowego ataku na dzień 15 maja nie doszło z uwagi na zaangażowanie wojsk niemieckich na Bałkanach (kampania bałkańska). Ponownie spotkali się 21 czerwca, na dzień przed faktycznym atakiem na ZSRR.
14 grudnia 1941 roku o mały włos nie wpadł podczas obławy przeprowadzonej przez żołnierzy Abwehry w brukselskiej dzielnicy Etterbeek – w jednym z mieszkań przy Rue des Atrébates pracowali radiotelegrafiści siatki (od czerwca do grudnia 1941 roku wysłali ponad 1000 meldunków). Gdy nad ranem, nieświadomy nocnej akcji Abwehry, przybył do mieszkania nie okazał zdenerwowania, został przez nich wylegitymowany i wypuszczony wolno.
Wpadł pod koniec 1942 roku w wyniku zdrady swojego zastępcy (agent o ps. „Mały Szef”). Został złapany przez agentów Gestapo podczas rutynowej wizyty u dentysty dr. Maleplate. Trepper zgodził się współpracować z Niemcami, jego zeznania pozwoliły na zlikwidowanie całej siatki „Czerwonej Orkiestry” do końca 1942 roku. Chętnie podawał nazwiska współpracowników, adresy, punkty kontaktowe i fikcyjne firmy. Niewykluczone, że w ten sposób realizował wcześniej przygotowany i zatwierdzony plan w Moskwie; podjąć współpracę z Niemcami, zdradzić tych najmniej ważnych, a ocalić najważniejszych agentów.
W końcu lutego 1943 roku umieszczono go w domu na przedmieściach Paryża, gdyż był jeszcze przydatny Niemcom w ich grze z Rosjanami. Udało mu się przekonać gestapowców, że powinien odwiedzić te miejsca w Paryżu i Brukseli, z których nadawał meldunki, gdyż w przeciwnym wypadku Rosjanie zorientowaliby się, że jemu coś się przytrafiło i cała ta gra dezinformacji spaliłaby na panewce. Do ochrony przydzielono mu tylko jednego gestapowca, w dodatku nałogowego alkoholika, Willy’ego Berga.
13 sierpnia 1943 roku podczas podróży do Paryża Trepper, wykorzystując stan psycho-fizyczny Berga (który leczył kaca), wszedł do apteki i tylnym wyjściem uciekł gestapowcowi.
Trepper powrócił do Moskwy w styczniu 1945. Został jednak aresztowany z rozkazu Stalina i był więziony do 1955 r. Po wyjściu z więzienia przeprowadził się do Polski, gdzie mieszkała jego żona i trzej synowie. Został przewodniczącym Towarzystwa Społeczno-Kulturalnego Żydów. Po wojnie sześciodniowej i antyżydowskiej kampanii roku 1968, w czasie której napisał list protestacyjny do Władysława Gomułki, bezskutecznie starał się o zgodę na emigrację do Izraela. Pozwolenie otrzymał dopiero na skutek międzynarodowych protestów i wyjechał w 1973. Wkrótce potem opublikował na Zachodzie autobiografię "The Great Game" ("Wielka gra").

</doc>
<doc id="709004" url="https://pl.wikipedia.org/wiki?curid=709004" title="Dialekt dorycki">
Dialekt dorycki

Dialekt dorycki – jeden z głównych dialektów klasycznego języka greckiego, rozpadający się na kilka odmian, rozpowszechniony w okresie klasycznym na obszarze południowego i zachodniego Peloponezu (w Lakonii, Mesenii, Argolidzie i Koryncie), na wyspach Dodekanezu, niektórych wyspach południowych Cyklad (m.in. na Santorynie) i na Krecie, a także w części archipelagu Wysp Jońskich i Epiru. Dialekt dorycki blisko spokrewniony jest z dialektami północno-zachodnimi, używanymi w Achai i Elidzie oraz na północ od Zatoki Korynckiej – m.in. w Etolii, Akarnanii, Fokidzie i Lokrydzie. Wraz z nimi tworzy zespół zachodni dialektów klasycznej greki. Dialekty północno-zachodnie różnią się od odmian dialektu doryckiego dwoma cechami: końcówką celownika liczby mnogiej rzeczowników III deklinacji - (-"ois") zamiast doryckiego - (-"si") oraz użyciem zaimka ("en") z biernikiem w znaczeniu „do”, zamiast doryckiego ("eis"). Część specjalistów uważa dialekty północno-zachodnie za odmianę dialektów doryckich.
W klasycznej literaturze greckiej dialekt dorycki stosowany był często jako wyróżnik formalny gatunku literackiego przez autorów liryki chóralnej i bukoliki, w dialekcie doryckim wypowiadali się więc m.in. Pindar i Teokryt.
Bezpośrednim kontynuatorem dialektu doryckiego z Lakonii jest współczesny język cakoński. Za kontynuatora dialektu doryckiego uważa się również język griko (pozostałość po koloniach greckich na Półwyspie Apenińskim).
Cechy charakterystyczne.
Do cech charakterystycznych dialektu doryckiego, odróżniających go od dialektu attyckiego zaliczają się:

</doc>
<doc id="709006" url="https://pl.wikipedia.org/wiki?curid=709006" title="She Hate Me">
She Hate Me



</doc>
<doc id="709008" url="https://pl.wikipedia.org/wiki?curid=709008" title="Andrzej Machnik">
Andrzej Machnik

Andrzej Machnik, pseud. Młody (ur. 14 lipca 1953 w Gliwicach) – polski taternik i himalaista związany z gliwickim Klubem Wysokogórskim.
Osiągnięcia.
Wspinał się na wielu trudnych drogach w Tatrach:
Jego autorstwa są także przejścia zimowe na ścianach Gerlachu, Ganku, Rumanowego Szczytu, Kazalnicy Mięguszowieckiej i Jaworowej Grani.
Machnik wspinał się też w Kaukazie (1974, 1976) i Alpach (1978, 1983) oraz w górach najwyższych, m.in.:
Autor licznych książek o tematyce górskiej i artykułów m.in. w „Taterniku”.

</doc>
<doc id="709011" url="https://pl.wikipedia.org/wiki?curid=709011" title="Wykiwani">
Wykiwani

Wykiwani (tytuł oryg. "Bamboozled") – amerykańska satyra filmowa z 2000 roku w reżyserii Spike’a Lee.
Nagrody i nominacje.
Za swój film Spike Lee był nominowany w 2001 roku do Złotego Niedźwiedzia.

</doc>
<doc id="709012" url="https://pl.wikipedia.org/wiki?curid=709012" title="Tenacious D">
Tenacious D

Tenacious D (znani jako „The D”) – amerykański zespół rockowy, założony przez muzyków/aktorów Kyle’a Gassa i Jacka Blacka. Ich styl łączy rock z innymi stylami muzycznymi takimi jak folk metal, comedy rock i country rock. Są znani z ich rytmicznego klasycznego rocka i wulgarnej komedii. Zespół zdobył pierwszy rozgłos w roku 1999 kiedy zagrali w serialu pod tytułem "Tenacious D" w HBO, w którym Jack Black i Kyle Gass próbowali stworzyć "The D" (The Greatest Band in the World).
Historia.
Początki.
Jack Black spotkał 24-letniego Kyle’a Gassa, kiedy miał 16 lat w Los Angeles w roku 1986, kiedy byli członkami grupy teatralnej „The Actors' Gang”. Black i Gass nie mogli siebie znieść, ale z biegiem czasu rozpracowali swoje różnice. Później Gass nauczył Blacka gry na gitarze i założyli zespół. Od kiedy obydwaj potrafili śpiewać i grać na gitarze, Black stał się głównym wokalistą a Gass głównym gitarzystą. Nazwa zespołu jest zaczerpnięta ze słów komentatora sportowego Marva Alberta, „tenacious d.”, czyli „zacięta o.” (obrona), termin określający agresywne krycie w koszykówce.
Seriale telewizyjne (1997–2000).
W 1997 HBO wypuściło dwa epizody Tenacious D w telewizji. Następne 4 epizody nie były publikowane aż do 1999 roku. Program był o trudnych początkach zespołu starającego się wejść na rynek muzyczny. Sześć odcinków zawierało utwory, które później zostały nagrane ponownie, stając się częścią pierwszego albumu, a także utwory, które nie zostały opublikowane do dzisiejszego dnia. Nazwy poszczególnych odcinków: "The Search for Inspirado", "Angel in Disguise", "Death of the Dream", "The Greatest Song in the World", "The Fan" i "Road Gig".
Pierwszy album (2001–2003).
Tenacious D wydało "Tenacious D" (#38 w Wielkiej Brytanii), w 2001. Do pierwszego albumu poprosili o pomoc głównego wokalistę zespołu Foo Fighters – Dave’a Grohla do gry na perkusji, klawiszowca Page’a McConnella z Phish, gitarzystę Warrena Fitzgeralda z The Vandals, i basistę Steve’a McDonalda. The Dust Brothers wyprodukowali album. Większość utworów bazuje na mało popularnym serialu emitowanym w telewizji HBO.
Kilka utworów z tego albumu jest skitami, w których Jack i Kyle przechodzą pewnego rodzaju kreatywny proces albo przedstawiają argumenty, które prowadzą do następnej piosenki. Większość skitów zostało zaczerpniętych z ich show, zawierają więc unikatowy absurdalny humor.
Pierwszym singlem z tego albumu był „Wonderboy”, który stał się popularny w rockowych stacjach radiowych, zaś drugim była reklamująca zespół piosenka „Tribute”, stanowiąca hołd dla „najlepszej piosenki na świecie”.
Dwa następne single zostały wypuszczone w późniejszym okresie; jeden do utworu „Dio”, który był swoistym pokłonem dla Ronniego Jamesa Dio. W utworze zawarta była prośba zwrócona w kierunku Dio, aby przestał grać rocka i pozwolił zająć jego miejsce na szczycie. Dio bardzo polubił piosenkę i pozwolił zagrać Blackowi i Gassowi w jego teledysku „Push”. Ostatnim singlem było „Fuck Her Gently”, którego teledysk był w całości animowany przez Spümcø ze studia "Ren and Stimpy".
W 2003, wydali DVD zatytułowaną "The Complete Masterworks", która zawierała całą serię ich serialu TV, krótkie filmiki i koncert na żywo z londyńskiego Brixton Academy (nagrany 3 listopada 2002).
Film i drugi album (2004–2006).
W czerwcu 2004 roku, zespół zaczął pracować nad filmem pod tytułem "Tenacious D in: The Pick of Destiny". Nagrywanie filmu zaczęło się w kwietniu 2005. Reżyserem jest Liam Lynch, który był także reżyserem teledysku „Tribute”. W maju 2005 rozpoczął nagrywać utwory do ścieżki dźwiękowej do filmu, która była zarazem drugim albumem zespołu. Film pokazuje fikcyjne początki zespołu i ich wspinanie się na szczyt. Premiera odbyła się 22 listopada 2006. Ścieżka dźwiękowa została wydana 14 listopada. Na płycie gościnnie wystąpili Ronnie James Dio oraz Meat Loaf, obaj w utworze „Kickapoo”. Meat Loaf wcielił się w ojca młodego Jacka Blacka, Dio zaś w siebie samego. W filmie wystąpił również Dave Grohl, grając rolę diabła.
Rize of the Fenix (2012).
Kolejny album Tenacious D – Rize of the Fenix ukazał się 15 maja 2012 roku, jednak już przed premierą został opublikowany w całości na oficjalnej stronie zespołu. W nagraniu po raz kolejny pomógł Dave Grohl z Foo Fighters (perkusja), a także John Spiker (gitara basowa, klawisze) i John Konesky (gitara elektryczna).
Pozostałe informacje.
Filmy.
Pierwsze pojawienie się Blacka i Gassa grających razem odbyło się w filmie "Bio-Dome" (1996), następnie razem pojawili się w "Telemaniak" (1996), "Saving Silverman" oraz "Shallow Hal", obu wypuszczonych w 2001. W filmie "Bongwater" (1997) Jack Black odgrywał postać Devlina, grającego "Jesus Ranch", który został później wykorzystany do jednego odcinka serialu "Tenacious D". W 2005 roku zagrali w filmie "Tenacious D: The Pick of Destiny", a w 2009 zagrali razem w komedii "Rok pierwszy" ("Year One"), w której jednak Gass gra tylko epizodyczną rolę.
Inne zespoły.
Kyle Gass gra na gitarze i jest wokalistą zespołu "Trainwreck", w którym występuje pod pseudonimem „Klip Calhoun”. Członkiem tego zespołu jest także JR Reed (Lee), którego można było zobaczyć w jednym z odcinków serialu "Tenacious D". Reed tworzy pod pseudonimem „Darryl Donald”.
Duet Black i Gass pojawia się również w teledyskach innych zespołów muzycznych, takich jak: „Push” zespołu Dio oraz „Learn to Fly” i „Low” zespołu Foo Fighters.

</doc>
<doc id="709014" url="https://pl.wikipedia.org/wiki?curid=709014" title="Phylloscopus trochiloides">
Phylloscopus trochiloides



</doc>
<doc id="709016" url="https://pl.wikipedia.org/wiki?curid=709016" title="George Everest">
George Everest

Sir George Everest (ur. 4 lipca 1790 w Gwernvale Manor, zm. 1 grudnia 1866 w Greenwich) – walijski pułkownik, geodeta i geograf oraz główny geodeta Indii w latach 1830–1843.
Urodził się w Gwernvale Manor koło Crickhowell w Powys w Walii. Został ochrzczony w kościele St Alfege w Greenwich 27 stycznia 1791 roku. W 1806 roku przybył do Indii w ramach służby wojskowej. 
W 1818 roku został asystentem płk. Williama Lambtona w projekcie mierniczym Great Trigonometrical Survey w Indiach, a po jego śmieci w 1823 roku objął jego stanowisko. W latach 1830–1843 był głównym geodetą. 
Zmarł w Greenwich 1 grudnia 1866 roku. Został pochowany w kościele św. Andrzeja w Hove koło Brighton. 
Jego nazwiskiem (Mount Everest) nazwano najwyższy szczyt świata, Szczyt XV.
Wymowa nazwiska.
Wymowa nazwiska George'a Everesta jest niejednoznaczna i istnieją cztery wersje wymowy: najczęściej stosowana [], brytyjska [], amerykańska [] oraz spolszczona []

</doc>
<doc id="709018" url="https://pl.wikipedia.org/wiki?curid=709018" title="Certyfikaty (koty)">
Certyfikaty (koty)

Certyfikat na wystawie może otrzymać kot, który uzyskał najwyższą notę oraz spełnia minimalne wymogi punktowe otrzymania danego certyfikatu.
Certyfikat otrzymuje się w klasie niższej na klasę wyższą. Np. kot, który w klasie Championów otrzymał najwyższą notę oraz co najmniej 93 pkt., może otrzymać Certyfikat na Inter Championa.
Analogicznie certyfikaty przyznawane są w klasie kastratów:
Nazwy certyfikatów pochodzą z języka francuskiego:

</doc>
<doc id="709019" url="https://pl.wikipedia.org/wiki?curid=709019" title="Robert Gascoyne-Cecil (7. markiz Salisbury)">
Robert Gascoyne-Cecil (7. markiz Salisbury)

Robert Michael James Gascoyne-Cecil (ur. 30 września 1946), brytyjski arystokrata i polityk, najstarszy syn Roberta Gascoyne-Cecila, 6. markiza Salisbury, i Marjorie Wyndham-Quin, córki kapitana Valentine'a Wyndham-Quina. W latach 1972-2003 był tytułowany wicehrabią Cranborne.
Kariera polityczna.
Wykształcenie odebrał w Eton College i w Christ Church na Uniwersytecie w Oksfordzie. Później został bankierem, by w końcu rozpocząć pracę w swych rodowych posiadłościach. W 1976 r. został nieoczekiwanie kandydatem Partii Konserwatywnej w wyborach w okręgu South Dorset (liczne tamtejsze ziemie należały do jego rodziny), pomimo tego, że jako kontrkandydatów miał wielu byłych parlamentarzystów. W 1978 r. wypowiedział się konferencji Partii Konserwatywnej przeciwko nałożeniu sankcji na Rodezję. Wygrał w swoim okręgu wybory powszechne 1979 r. i zasiadł w Izbie Gmin, kontynuując polityczne tradycje rodzinne. W swojej pierwszej mowie wezwał premiera Rodezji Iana Smith do ustąpienia na rzecz Abela Muzorewy.
Zyskał sobie opinię polityka o poglądach prawicowych, szczególnie w sprawach dotyczących Kościoła Anglikańskiego. Był jednym z autorów pamfletu opublikowanego w 1981 r., w którym twierdzono, że walka z bezrobociem powinna być bardziej priorytetowa niż walka z inflacją. Interesował się sprawami Irlandii Północnej i sprzeciwiał się decentralizacyjnej polityce ministra ds. Irlandii Północnej w rządzie Margaret Thatcher, Jimowi Priorowi.
Lord Cranborne był również znany ze swoich antykomunistycznych działań, polegających na popieraniu walczących z wojskami radzieckimi Afgańczyków oraz wysyłaniu paczek żywnościowych do Polski. Sprzeciwiał się też jakimkolwiek próbom ingerencji władz Republiki Irlandzkiej w sprawy wewnętrzne północnych hrabstw, protestując przeciwko angielsko-irlandzkiemu porozumieniu z 1985 r. Ten protest przyczynił się do jego odejścia z Izby Gmin, co nastąpiło w 1987 r.
Z tego okresu Cranborne wyniósł przyjaźń jednego z konserwatywnych polityków, Johna Majora, od 1990 r. premiera Wielkiej Brytanii. Po wyborach 1992 r. Major użył rzadko stosowanej procedury "writ of acceleration", która umożliwiała przyznanie synowi żyjącego para miejsca w Izbie Lordów, poprzez przyznanie mu jednego z dodatkowych tytułów ojcowskich. Cranborne otrzymał tytuł barona Cecil of Essendon, ale pozostał znany pod swoim poprzednim tytułem.
Przez dwa lata był wiceministrem obrony, by w 1994 r. zostać przewodniczącym Izby Lordów oraz Lordem Tajnej Pieczęci. Zaliczany był do najwierniejszych zwolenników Majora. W 1995 r., kiedy premier zrezygnował z ubiegania się o reelekcję na stanowisko lidera konserwatystów, lord Cranborne i tak poprowadził (z sukcesem) jego kampanię wyborczą.
Po zwycięstwie laburzystów w wyborach 1997 r., Cranborne uczestniczył w pracach nad reformą izby wyższej parlamentu, która weszła w życie w 1999 r. Jak wszyscy byli przewodniczący izby, Cranborne otrzymał, aby pozostać w izbie, tytuł dożywotniego para jako baron Gascoyne-Cecil. 1 listopada 2001 r. wycofał się z aktywnych działań w Izbie Lordów. Nie zmieniło się to w 2003 r., kiedy to po śmierci swojego ojca został kolejnym markizem Salisbury.
Rodzina.
7 stycznia 1970 r. poślubił Hannah Ann Stirling (ur. 29 maja 1944), córkę podpułkownika Williama Stirlinga i Susan Bligh, córki podpułkownika Noela Bligha. Małżeństwo to nie spotkało się z przychylnością jego rodziny, głównie dlatego, że panna młoda była katoliczką. Małżonkowie mają razem dwóch synów i trzy córki:
Lord Salisbury mieszkał w Cranborne Manor w Dorset. Jego obecną rezydencją jest Hatfield House. Odziedziczył spore posiadłości ziemskie w hrabstwach Dorset i Hertfordshire oraz nieruchomości w Londynie. Na liście najbogatszy magazynu "Sunday Times" w 2005 r. zajął 192 miejsce z majątkiem ocenianym na 250 milionów funtów.

</doc>
<doc id="709020" url="https://pl.wikipedia.org/wiki?curid=709020" title="Godło Kabardo-Bałkarii">
Godło Kabardo-Bałkarii

Godło Kabardyno-Bałkarii zostało przyjęte przez parlament Republiki Kabardyno-Bałkarii 4 sierpnia 1994 r. 
Przedstawia ono wizerunek złotego orła z głową obróconą w prawo, na tarczy barwy czerwonej. Na piersi orła znajduje się tarcza przedzielona na pół, a w jej górnej części przedstawiony jest złoty wizerunek góry Elbrus na tle niebieskiego nieba, zaś w dolnej - złota roślina (трехлистник) na zielonym tle. 

</doc>
<doc id="709022" url="https://pl.wikipedia.org/wiki?curid=709022" title="Świstunka zielonawa">
Świstunka zielonawa



</doc>
<doc id="709023" url="https://pl.wikipedia.org/wiki?curid=709023" title="Nigel Balchin">
Nigel Balchin

Nigel Balchin (ur. 3 grudnia 1908 w Wiltshire, zm. 17 maja 1970) – angielski pisarz i scenarzysta.
Ukończył Dauntsey's School, potem Peterhouse na Uniwersytecie Cambridge. Następnie pracował dla Narodowego Instytutu Psychologii Gospodarczej (ang. National Institute of Industrial Psychology). W 1933 roku ożenił się z Elizabeth Walsh, córką pisarza Douglasa Walsha.
Z początku publikował na łamach magazynu "Punch", posługując się pseudonimem Mark Spade. W późniejszym okresie zajął się powieściopisarstwem. Podczas II wojny światowej najpierw pracował jako urzędnik, potem doradca naukowy.
Jego małżeństwo rozpadło się, a jego żona wyszła powtórnie za mąż za artystę Michaela Ayrtona. Balchin ożenił się ponownie w 1953 roku z Yovanką Tomich. Jego powieści cieszyły się przez pewien czas wielką popularnością. Akcja książki "Darkness Falls From the Air" (ang. ciemność wyłania się z powietrza) toczy się w trakcie bombardowania Londynu i została napisana gdy ono jeszcze trwało. Powieść "The Small Back Room" doczekała się wersji filmowej. "A Way Through the Wood" została zaadaptowana do sztuki teatralnej "Waiting for Gillian", a w 2005 roku nakręcono na jej podstawie film "Separate Lies". Jako scenarzysta Balchin pracował m.in. nad "Kleopatrą".

</doc>
<doc id="709024" url="https://pl.wikipedia.org/wiki?curid=709024" title="Robert Michael James Gascoyne-Cecil, 7. markiz Salisbury">
Robert Michael James Gascoyne-Cecil, 7. markiz Salisbury



</doc>
<doc id="709027" url="https://pl.wikipedia.org/wiki?curid=709027" title="Atlanta Thrashers">
Atlanta Thrashers

Atlanta Thrashers – amerykański klub hokeja na lodzie z siedzibą w Atlancie działający w latach 1999–2011, grający w NHL w dywizji Południowo-Wschodniej, konferencji wschodniej.
Historia.
Klub został założony w 1999 roku. Nazwa "Thrashers" oznacza w języku polskim „Przedrzeźniacze”. (Przedrzeźniacz rudy jest jednym z oficjalnych symboli stanu Georgia.)
W trwającej dwanaście sezonów historii klub nie zdobył Pucharu Stanleya. największym sukcesem drużyny było mistrzostwo dywizji w sezonie 2006/2007. Był to zarazem jedyny sezon, w którym zespół awansował do fazy play-off, odpadł jednak w pierwszej rundzie, przegrywając wszystkie spotkania.
Zespół posiadał afiliacje w postaci klubów farmerskich w niższych ligach. Tę funkcję pełniły Chicago Wolves w lidze AHL i Gwinnett Gladiators w rozgrywkach ECHL.
W maju 2011 poinformowano, że klub został odkupiony przez kanadyjskiego inwestora i zmieni swoją siedzibę na kanadyjskie miasto Winnipeg. W czerwcu 2011 władze NHL zatwierdziły przeniesienie klubu z Atlanty do Winnipeg. W lidze nowy klub będzie występować pod oryginalną nazwą Winnipeg Jets.
Zawodnicy.
Zdobywcy nagród NHL.
Calder Memorial Trophy - Dany Heatley: 2002
Maurice 'Rocket' Richard Trophy - Ilja Kowalczuk: 2004
Kapitanowie zespołu.
Od początku istnienia klubu, "Trashers" miał 8 kapitanów. Większość z nich było na tym stanowisku jeden sezon. Jedynie Shawn McEachern i Scott Mellanby byli kapitanami przez dwa sezony.
Pozostali kapitanowie: Kelly Buchberger, Steve Staios, Ray Ferraro, Bobby Holik, Ilja Kowalczuk, Andrew Ladd.
Najlepsi zawodnicy sezonu zasadniczego.
Najbardziej utytułowanym graczem "Drozdów" był Ilja Kowalczuk, który rozegrał 594 mecze w ciągu ośmiu sezonów i zdobył 615 punktów. Wśród dziesięciu najskuteczniejszych zawodników drużyny, pięciu to reprezentanci Kanady, ponadto znajdują się również dwóch Rosjan oraz po jednym Czechu, Słowaku i Szwedzie.
"POZ=Pozycja, M=Mecze, B=Bramki, A=Asysty, PKT=Punkty, P/M=Średnia liczba punktów na mecz"
Zastrzeżone numery.
Oficjalnie żaden z numerów zawodników "Thrashers" nie został zastrzeżony. Jedynie numer 37 od chwili śmierci Dan Snyder nie był używany przez zespół. Ponadto zastrzeżony został przez ligę NHL numer 99 w którym grał Wayne Gretzky.

</doc>
<doc id="709029" url="https://pl.wikipedia.org/wiki?curid=709029" title="Klasy wystawowe (koty)">
Klasy wystawowe (koty)



</doc>
<doc id="709032" url="https://pl.wikipedia.org/wiki?curid=709032" title="Maraton Wyszehradzki">
Maraton Wyszehradzki

Visegrad Maraton ("Maraton Wyszehradzki") – bieg maratoński organizowany corocznie od 2006 roku przez UKS Ryter z Rytra. 
Trasa przebiega przez przełęcz Vabec na Słowacji oraz Beskid Sądecki, z metą znajdującą się w Rytrze u podnóża pasma Radziejowej. Ze względu na różnice wzniesień Maraton Wyszehradzki można zaliczyć do najtrudniejszych maratonów organizowanych w Europie.
Trasa posiada atest Polskiego Związku Lekkiej Atletyki (PZLA).

</doc>
<doc id="709033" url="https://pl.wikipedia.org/wiki?curid=709033" title="Nowa Wieś (powiat sztumski)">
Nowa Wieś (powiat sztumski)

Nowa Wieś (dawniej: niem. "Neudorf") – wieś w Polsce położona w województwie pomorskim, w powiecie sztumskim, w gminie Sztum przy drodze krajowej nr 55.
Wieś królewska położona była w II połowie XVI wieku w województwie malborskim. W latach 1975–1998 miejscowość administracyjnie należała do województwa elbląskiego.
Części wsi.
W skład Nowej Wsi wchodzi również nieoficjalny (brak SIMC) przysiółek Nowiny
Historia.
W pobliżu wsi zachowały się fragmenty wałów i fosy grodziska kultury łużyckiej. Wieś po raz pierwszy wymieniona jest w 1295, ponownie wzmiankowana w 1317. W 1326 urząd sołecki otrzymał Konrad Von Vrankenham od komtura dzierzgońskiego Lutera Von Braushweig. W 1565 wieś posiadała 51 włok ziemi, 2 młyny i zamieszkiwało ją 18 gburów. W czasie spisu w 1910, za Polską opowiedziało się 434 mieszkańców wsi, a za Niemcami 125. W 1918 została uruchomiona biblioteka, którą prowadził Lisiecki, a następnie Konrad Smoliński i Maria Wabesiakówna. Na krótko w 1920 została otwarta ochronka, a w 1930 szkoła Polska. W latach 1930–1945 Niemcy usunęli z nazwy przymiotnik "Kóniglich" / (królewski) wskazujący na wcześniejsze związki wsi z Koroną Polską.

</doc>
<doc id="709042" url="https://pl.wikipedia.org/wiki?curid=709042" title="Oczy szeroko zamknięte">
Oczy szeroko zamknięte

Oczy szeroko zamknięte (ang. "Eyes Wide Shut") – thriller erotyczny z 1999 roku w reżyserii Stanleya Kubricka. Film nakręcono na podstawie powieści Arthura Schnitzlera.
Zarys fabularny.
Bill Harford (Tom Cruise) jest lekarzem, a jego żona Alice (Nicole Kidman) prowadzi galerię. Wraz z córeczką zajmują apartament na Manhattanie. Są zamożni i obracają się wśród bardzo wpływowych ludzi. W ich długoletnie, spokojne małżeństwo zaczyna wkradać się nuda. Pewnego dnia na przyjęciu William zaczyna zdawać sobie sprawę ze swych fascynacji erotycznych. Niezaspokojone fantazje seksualne sprawiają, że małżonkowie coraz bardziej oddalają się od siebie. Poszukiwanie erotycznego spełnienia o mało nie doprowadza do tragedii.
Obsada.
i inni

</doc>
<doc id="709043" url="https://pl.wikipedia.org/wiki?curid=709043" title="Anseryna">
Anseryna

Anseryna ("β-alanylo--(N-metylo)histydyna") – organiczny związek chemiczny, metylowa pochodna karnozyny, dipeptyd składający się z reszty β-alaniny i -("N"-metylo)histydyny. .

</doc>
<doc id="709045" url="https://pl.wikipedia.org/wiki?curid=709045" title="RUP">
RUP



</doc>
<doc id="709046" url="https://pl.wikipedia.org/wiki?curid=709046" title="11 Dywizjon Artylerii Konnej (II RP)">
11 Dywizjon Artylerii Konnej (II RP)

11 Dywizjon Artylerii Konnej (11 dak) – oddział artylerii konnej Wojska Polskiego w II Rzeczypospolitej.
Sformowania w 1924 jednostka podporządkowana została dowódcy artylerii konnej 3 Dywizji Kawalerii. W marcu 1929, po likwidacji 3 DK, dywizjon wszedł w skład Brygady Kawalerii „Toruń”. W 1934 BK „Toruń” przemianowana została na Brygadę Kawalerii „Bydgoszcz”, a 1 kwietnia 1937 na Pomorską Brygadę Kawalerii.
Minister spraw wojskowych rozkazem B. Og. Org. 403 Tjn. Org. II, ogłoszonym 18 maja 1929, przydzielił dywizjon pod względem wyszkolenia z 7 do 8 Grupy Artylerii.
Formowanie i zmiany organizacyjne.
Dywizjon został sformowany w maju 1924, w garnizonie Bydgoszcz, w południowej części koszar imienia Bartosza Głowackiego przy ulicy Gdańskiej 147. W skład pododdziału włączone zostały dwie istniejące już baterie, a mianowicie: 3/4 dak i 3/7 dak. Pierwsza z wymienionych przybyła do Bydgoszczy 8 czerwca 1924 i przemianowana została na 1/11 dak, natomiast druga z wymienionych przybyła do nowego garnizonu 1 czerwca 1924 i przemianowana została na 2/11 dak. Drużyna dowódcy dywizjonu i drużyna łączności powstała z żołnierzy wydzielonych ze wszystkich pułków artylerii Okręgu Korpusu Nr VIII.
W 1937 do 11 dak przydzielona została trzecia bateria w garnizonie Grudziądz. W tym samym roku w skład dywizjonu włączona została 2/10 dak i przemianowana na 4/11 dak. W listopadzie 1937 4. bateria została podporządkowana komendantowi Szkoły Podchorążych dla Podoficerów w Bydgoszczy na zasadach ustalonych rozkazem MSWojsk. Dep. Art. L. 1281/Tj. Org. Og. 37.
11 dak w kampanii wrześniowej.
Mobilizacja.
11 dywizjon artylerii konnej został zmobilizowany w ramach mobilizacji alarmowej w grupie żółtej w dniu 24 sierpnia 1939 w czasie od A+18, do A+30 w garnizonach Bydgoszcz i Grudziądz. Dodatkowo w czasie A+24 została zmobilizowana drużyna parkowa uzbrojenia nr 841. 25 sierpnia dywizjon osiągnął gotowość bojową w składzie czterech baterii. Wszedł w skład Pomorskiej Brygady Kawalerii. Brygada weszła w skład Armii „Pomorze” z zadaniem osłony północnego skrzydła armii. W dniach 26 i 27 sierpnia dywizjon pomaszerował do rejonu koncentracji w rejonie Czerska. Częściowo z dowództwa Pomorskiej BK została zorganizowana Grupa Osłonowa „Czersk” pod dowództwem gen. bryg. Stanisława Grzmota-Skotnickiego. Podległym pod GO „Czersk” było, dowództwo Zgrupowania „Chojnice” przeznaczone do osłony jej zachodniego skrzydła.
W skład Zgrupowania „Chojnice” wszedł 18 pułk ułanów, do którego wsparcia została przydzielona 2 bateria. Do osłony z kierunku północnego wyznaczono Oddział Wydzielony „Kościerzyna”, w składzie którego znalazła się 3 bateria . Dywizjon pozostał w składzie 1 i 4 baterii w rejonie Bursy, Lubnia wraz z częścią brygady jako odwód. Baterie 2 i 3 działać miały jako artyleria bezpośredniego wsparcia, natomiast 1 i 4 baterie, znajdować się miały w odwodzie GO „Czersk”, z zadaniem wsparcia natarcia. Działać więc miały jako artyleria wsparcia ogólnego. 31 sierpnia bateria 2/11 dak zajęła stanowiska ogniowe i punkty obserwacyjne na odcinku 18 puł. zajmującego pozycje obronne na rubieży Szenfeld, Angowice, Nowy Dwór. Bateria 3/11 dak zajęła stanowiska ogniowe w okolicach Kościerzyny z zadaniem wsparcia 84 batalionu piechoty i innych pododdziałów.
Działania bojowe 11 dak.
Walki na Pomorzu
1 września jako pierwsza do walki przystąpiła bateria 2/11 dak, o godz. 5.45 lkm baterii zestrzelił niemiecki samolot obserwacyjny. O godz. 9.00 pomimo zalegającej jeszcze mgły bateria osłoniła salwą artyleryjską, odskok szwadronu 2/18 puł. z Angowic. Następnie o godz. 11.00 zmieniła stanowiska ogniowe na rejon Racławki, Sternowo, skąd o godz. 12.00 rozpoczęła ostrzał dwóch niemieckich batalionów piechoty z 20 Dywizji Piechoty Zmotoryzowanej rozwijających się do natarcia na pozycje 18 puł. Dodatkowo ostrzelała rejon koncentracji niemieckiego 20 dywizjonu rozpoznawczego w folwarku Silno, wyrzucając go z niego. W ciągu 40 minut bateria wystrzeliła 360 pocisków, doprowadziło to do przegrzania luf armat i uszkodzenia jednej z nich. Pod osłoną ostrzału baterii ułani pomorscy wycofali się na kolejne stanowiska obronne. Następnie na rozkaz płk. Kazimierza Mastalerza 2/11 dak wspierała obronę na linii Sternowo-Lotyń. Na drodze Nowa Cerkiew-Jeziorki, oprócz 81 kompanii czołgów TK, niemiecką kolumnę ostrzelała bateria 2/11 dak zadając jej dalsze straty. Ponadto artylerzyści konni rozpoznali niemiecki punkt obserwacyjny artylerii, skąd kierowano ogniem dwóch dywizjonów 20 pułku artylerii zmotoryzowanej, a następnie ostrzelano go raniąc i zabijając jego obsługę oraz wyłączając artylerię niemiecką do końca dnia. W dalszych walkach wycofała się z częścią 18 puł. na skraj lasu Jakubowo, gdzie zajęła stanowiska i wspierała szwadrony 3 i 4, 18 puł. w walce obronnej z niemiecką piechotą zmotoryzowaną. Po czym w godzinach wieczornych wycofała się za rzekę Brdę, koło Rytla, a następnie na Łęk. Bateria 3/11 dak w osłonie plutonu I/1/16 pułku ułanów ubezpieczała na zachodnim przedpolu Kościerzyny załadunek do wagonów kolejowych piechoty z Oddziału Wydzielonego „Kościerzyna”, które miały odjechać do Wierzchucina. Odjazd 84 batalionu piechoty opóźnił się do godzin nocnych, 3/11 dak podjęła nocny marsz, wraz z plutonem ułanów i plutonem Straży Granicznej z Lipusza. Marsz odbył się wzdłuż toru kolejowego Kościerzyna-Wierzchucin. 11 dak (dowództwo, 1 i 4 baterie) w godzinach popołudniowych bez styczności z nieprzyjacielem przemieściły się na linię Zalesie, Cekcyn, Kruszka, gdzie miała przebiegać linia obrony. Od godzin wieczornych 1 września dywizjon rozpoczął walki odwrotowe oraz długi wyczerpujący marsz.
2 września bateria 2/11 dak została przydzielona do piechoty Zgrupowania „Chojnice” pod dowództwem płk. dypl. Kazimierza Tadeusza Majewskiego. Wraz z nim nocą 2/3 września pomaszerowała przez Bory Tucholskie w kierunku Świecia. Bateria 3/11 dak po krótkim postoju w Czersku, podjęła marsz za macierzystym dywizjonem zatłoczonymi drogami polnymi osiągając o świcie 3 września miejscowość Gacno. 11 dak wraz z 8 pułkiem strzelców konnych, pododdziałami brygadowymi i dowództwem Pomorskiej BK podjął marsz zgodnie z rozkazem w kierunku przedmościa w Bydgoszczy. Maszerujące baterie były ciągle atakowane przez lotnictwo oraz musiały być przygotowane na odparcie niespodziewanego ataku czołgów.
3 września ok. godz. 5.00 bateria 2/11 dak dojechała do Bramki, gdzie dołączyła do jadącego w kierunku Bukowca 16 puł. Po obsadzeniu przez ułanów wielkopolskich Bukowca i toru linii kolejowej, pojawiły się niemieckie czołgi. 2/11 dak natychmiast rozwinęła się, przy przejeździe kolejowym i ostrzałem na wprost stoczyła walkę z niemiecką bronią pancerną, unieruchamiając 8 czołgów. Do godz. 12.00 prowadziła ogień do niemieckiej piechoty i czołgów. Wobec silnych ataków lotnictwa niemieckiego bateria wycofała się w ślad za 16 puł. do pobliskiego lasu. Podjęła marsz w kierunku południowym, była atakowana przez lotnictwo, toczyła potyczki z niemieckimi patrolami pancernymi i zmotoryzowanymi. W trakcie tych potyczek i ataków o godz. 17.00 utraciła większość posiadanych koni. Kpt. Jan Pasturczak podjął decyzję o zniszczeniu armat i innego sprzętu, a żołnierzom wydał rozkaz przebijania się przez otaczające oddziały niemieckie w kierunku południowym lub ku Wiśle do walczących jeszcze oddziałów WP. Bateria 3/11 dak po dojechaniu do Gacna Wielkiego, podjęła kierunek dalszego marszu Osie, Drzycim, gdzie zatrzymano się na postój. Po zebraniu informacji o obecności w pobliżu niemieckich pododdziałów pancernych, podjęto dalszy marsz. W rejonie Gródka Pomorskiego kpt. Stanisław Sierakowski podporządkował się z baterią, tworzącemu zgrupowanie bojowe płk. dypl. Mikołajowi Alikowowi. Natomiast 11 dywizjon przemieszczał się wraz ze zgrupowaniem Pomorskiej BK w kierunku Poledna. W straży przedniej szła bateria 4/11 dak. Przed Polednem 4 bateria rozwinęła się i podjęła z odkrytych stanowisk ogniowych walkę z niemieckimi czołgami, wsparła ją bateria 1/11 dak. Ogniem na wprost powstrzymywano niemieckie oddziały przed próbami ataku. Pomorska BK obeszła pole walki i zatrzymała się na postój w Mariankach. 11 dak poniósł straty osobowe i w koniach utracono jeden jaszcz. Dalszy marsz odbywał się przez Gruczno, Luszkowo, Topolno, w walce o każdą miejscowość lub w jej pobliżu dywizjon prowadził ostrzał ogniem na wprost, głównie do niemieckich czołgów i samochodów pancernych ze składu niemieckiej 3 Dywizji Pancernej. Pod Topolnem dywizjon stoczył szczególnie ciężki bój. 1/11 dak ogniem na wprost wspierała 8 pułk strzelców konnych w natarciu, 4/11 dak maszerująca w ariergardzie kolumny brygady, została ostrzelana przez niemiecką baterię artylerii. 4 bateria rozwinęła się na stanowiska ogniowe i ostrzałem na wprost zwalczała niemiecką baterię. 4/11 dak wyeliminowała niemiecką baterię. Podczas przebijania się przez Topolno 1 bateria utraciła tabor, a 4 bateria 1 armatę. 11 dak utracił też wielu żołnierzy i poniósł straty w zaprzęgach. W godzinach popołudniowych 11 dak dotarł na przedmoście bydgoskie i zajął stanowiska przy stacji kolejowej Łęgnowo, gdzie prowadził walki z dywersantami niemieckimi.
4 września od godzin porannych bateria 3/11 dak, wraz z baterią 2/9 pułku artylerii lekkiej i działonem haubic baterii 7/9 pal wspierał natarcie piechoty i kawalerii zgrupowania płk. dypl. Mikołaja Alikowa na Grupę. Pierwszy bój 3/11 dak stoczyła pod Jeżewem wspierając spieszony szwadron 18 puł., ostrzeliwując ogniem na wprost czołgi niemieckie, które zostały zmuszone do wycofania się. Cały 4 września 3 bateria prowadziła ostrzał pozycji niemieckich na terenie poligonu Grupa i w miejscowości Grupa. 5 września z powodzeniem 3/11 dak udzielała wsparcia natarciu zgrupowania płk. Alikowa, które opanowało Grupę i przyczółek mostowy przy wysadzonym moście do Grudziądza. Niemieckie przeciwnatarcie wyrzuciło oddziały zgrupowania z Grupy i przyczółka mostowego do lasów na północny zachód od Grupy. Z baterii poległo 3 oficerów i wielu kanonierów, unieruchomiono kilkanaście czołgów niemieckich. 6 września prowadzono dalsze walki w lasach w pobliżu Grupy, aż do wystrzelania całej posiadanej amunicji. W nocy 6/7 września kpt. Stanisław Sierakowski rozkazał zniszczyć pozostałe 3 armaty, baterię rozwiązał, żołnierz w grupkach mieli się przebijać za Wisłę, konie rozpuszczono. Większość żołnierzy dostała się do niemieckiej niewoli.
Po reorganizacji Pomorskiej Brygady Kawalerii w rejonie Torunia w zgrupowanie pułkowe pod nazwą: „Pułk Zbiorowy Pomorskiej Brygady Kawalerii”, w jego skład wszedł 11 dywizjon artylerii konnej. W dalszym ciągu do pułku, jak i dywizjonu napływali pojedynczy żołnierze jak i grupy żołnierzy, którym udało się przebić z „kotła pomorskiego” do linii polskich. W trakcie przegrupowania się dywizjonu 6-9 września w kierunku Łęczycy, do dywizjonu dołączył dowódca plutonu 2 baterii ppor. Benedykt Datka, z pchor. Andrzejem Karnowskim i kompletnym działonem (armata 75 mm wz.1902/26), który uzupełnił 4 baterię.
Udział bitwie nad Bzurą
8 września 11 dak wraz z pułkiem zbiorowym Pomorskiej BK został włączony w skład utworzonej Grupy Operacyjnej Kawalerii gen. Stanisława Grzmota-Skotnickiego.
9 września dywizjon przybył w rejon na północ od Dąbia nad Nerem. 10 września 11 dak udzielił wsparcia natarciu pułku zbiorowego, 4/11 dak na Wartkowice, a 1/11 dak na Parzęczew i walce pod wzgórzem Bibianów. 11 września pułk pomorskiej kawalerii nacierał ze wsparciem baterii 1/11 dak poprzez wsie Ignacew, Rozlazły, Chociszew, Orla, wychodząc na południowe skrzydło niemieckiej obrony Ozorkowa. 1 bateria wraz z pomorskimi kawalerzystami przekroczyła tor kolejowy Zgierz-Łęczyca. Ogniem na wprost odparła dwa kontrataki niemieckiej piechoty. 12 września dalsze natarcie prowadziła Podolska Brygada Kawalerii. Natomiast kawaleria pomorska wraz z 11 dak broniła Parzęczewa, obie baterie ogniem na wprost ostrzeliwały niemiecką piechotę, a następnie odparły natarcie niemieckich czołgów. 12 września celem skoordynowania działań artyleryjskich ppłk Władysław Szwed dowodził zgrupowaniem artylerii konnej składającego się z 11 dak i 6 dywizjonu artylerii konnej. 13 września pułk zbiorowy wraz z 11 dak bronił Parzęczewa i osłaniał odejście Podolskiej BK i innych oddziałów przez Łęczycę za Bzurę. W Parzęczewie stoczono ciężką walkę, gdzie dywizjon unieruchomił i zniszczył kilka czołgów niemieckich. W następnych dniach baterie dywizjonu wspierały oddział Straży Granicznej w rejonie Łęczycy. W rejonie Krzyżanowa 11 dak powstrzymał próbę forsowania rzeki Ochni przez oddziały niemieckie oraz zwalczał niemiecką broń pancerną atakującą Luszyn. Uzupełniono amunicję z pociągu pancernego na stacji Żychlin.
Ok. 16 września bateria 4/11 dak zlikwidowała niemiecki punkt obserwacyjny na jednym ze wzgórz. 17 września 11 dak był intensywnie bombardowany na swoich stanowiskach obronnych. Nocą 17/18 września wykonał marsz po trasie Osmolin, Krzyżyk Chróśliński, Zalesie, Brzozów Stary do lasów Budy Stare. 18 września w południe podjęto marsz ku Bzurze pod Brochowem. W trakcie marszu baterie zmuszane były do zajmowania odkrytych stanowisk ogniowych i ogniem na wprost ustawicznie otwierały drogę dla kolumny marszowej dywizjonu i kawalerii pomorskiej. Rosły straty osobowe, koni i w sprzęcie. 18 września po południu pozostałość 11 dak wspólnie z zebranymi oddziałami, broniła się przed rzeką Bzurą wysuwając armaty do pierwszej linii obrony. Niemieckie oddziały czołgów i piechoty przy silnym wsparciu artylerii uderzyły na stanowiska obronne. W obronie wystrzelono większość posiadanej amunicji, zniszczonych zostało większość armat, poległo i zostało rannych wielu żołnierzy. Większość koni została wybita lub rozbiegła się. Ostatnie dwie armaty wyciągnięto na drogę celem wykonania dalszego marszu, wówczas artyleria niemiecka wykonała atak ogniowy, niszcząc te dwie armaty i zaprzęgi. Podejścia do Bzury były pod ciągłym ostrzałem niemieckiej artylerii i atakowane przez samoloty niemieckie. Ppłk Władysław Szwed podzielił pozostałości dywizjonu na małe grupy i rozkazał wraz z pozostałościami kawalerii pomorskiej przebić się do Puszczy Kampinoskiej. W nocy 18/19 września pozostałości 11 dak przeprawiły się przez Bzurę pod Witkowicami i w trzech grupach podjęły marsz przez puszczę. 21 września grupa 1 baterii przedzierając się przez jeden z duktów leśnych w pobliżu Zaborowa stoczyła walkę z oddziałem niemieckim, poległ kpt. Brunon Guttenberger. Druga grupa złożona z żołnierzy 4 baterii dotarła do Palmir, a 23 września do Burakowa, podczas natarcia na linię niemiecką poległ kpt. Janusz Muszyński. Trzecia grupa konna z ppłk Władysławem Szwedem w trakcie potyczek wykruszyła się i również dostała się do niewoli przy wale wiślanym. Niewielu żołnierzy przedostało się do Warszawy większość poległa lub dostała się do niewoli w Puszczy Kampinoskiej i na samych przedmieściach Warszawy.
W walkach od 1 do 23 września poległo 11 oficerów, 27 podoficerów i około 230 kanonierów.
Oddział Zbierania Nadwyżek 11 dak.
Po zmobilizowaniu przewidzianych planem pododdziałów 11 dywizjonu artylerii lekkiej, w koszarach w Bydgoszczy i Grudziądzu pozostała grupa oficerów, podchorążych, podoficerów oraz kanonierów stanowiącą nadwyżki osobowe. 27 sierpnia zebrany oddział nadwyżek wyruszył transportem kolejowym do siedziby Ośrodka Zapasowego Artylerii Konnej nr 1 w Mińsku Mazowieckim. OZN 11 dak dowodził kpt. Jan Borowski, w jego skład weszło 6 oficerów, podoficerowie zawodowi i rezerwy, podchorążowie oraz kanonierzy powołani z rezerwy. Ponadto w transporcie wywieziono nadwyżki koni, broni strzeleckiej, umundurowania i wyposażenia. 3 września w OZAK nr 1 w Mińsku sformowano ochotniczą baterię artylerii konnej, której oficerowie i kanonierzy wywodzili się głównie z 11 dak pod dowództwem kpt. Stanisława Kozika. Bateria ta udała się do Warszawy i w magazynach 1 dak pobrała 6 armat 75 mm wz. 1902/26, jaszcze, amunicję, kbk i hełmy. Od 5 września bateria weszła w skład załogi Warszawy i prowadziła walki w jej obronie, aż do dnia kapitulacji. Nosiła nazwy: 5 baterii 1 dak, 5 baterii 11 dak i baterii artylerii konnej „Obrony Warszawy”.
Symbole dywizjonu.
19 czerwca 1938, w Toruniu, Marszałek Polski Edward Śmigły-Rydz wręczył jednostce sztandar ufundowany przez społeczeństwo Pomorza. Nadanie sztandaru i zatwierdzenie jego wzoru ujęte zostało w Dzienniku Rozkazów MSWojsk. z 1937 nr 18, poz. 240. Sztandar został wykonany zgodnie z wzorem określonym w rozporządzeniu Prezydenta Rzeczypospolitej z 13 grudnia 1927 o godłach i barwach państwowych oraz o oznakach, chorągwiach i pieczęciach. Na środku krzyża, w wieńcu laurowym, widniał napis HONOR I OJCZYZNA. Na prawej stronie płata także znajdował się amarantowy krzyż, w środku którego wyhaftowano orła w wieńcu laurowym. Na białych polach, pomiędzy ramionami krzyża, znajdowały się cyfry 11 w wieńcach laurowych.
Od 20 maja 1922 oficerom i żołnierzom mogły być nadawane odznaki pamiątkowe artylerii konnej, wspólne dla wszystkich dywizjonów. Odznaka miała kształt krzyża maltańskiego o ramionach pokrytych emalią białą z pozłacanymi datami 1809 i 1918. Na środek krzyża nałożony został orzeł srebrny, oksydowany, w koronie pozłacanej, trzymający w szponach pozłacane, skrzyżowane lufy armatnie z gorejącą bombą. Pod lufami proporczyk emaliowany artylerii konnej, czarno-amarantowy (od 1926 czarno-szkarłatny).
Kadra dywizjonu.
Kawalerowie Virtuti Militari.
Żołnierze 3 baterii 4 dak odznaczeni Krzyżem Srebrnym Orderu Virtuti Militari

</doc>
<doc id="709047" url="https://pl.wikipedia.org/wiki?curid=709047" title="Karnozyna">
Karnozyna

Karnozyna – organiczny związek chemiczny, dipeptyd złożony z β-alaniny i histydyny. Występuje głównie w mięśniach.

</doc>
<doc id="709049" url="https://pl.wikipedia.org/wiki?curid=709049" title="Belval-sous-Chatillon">
Belval-sous-Chatillon



</doc>
<doc id="709052" url="https://pl.wikipedia.org/wiki?curid=709052" title="Belveze">
Belveze



</doc>
<doc id="709053" url="https://pl.wikipedia.org/wiki?curid=709053" title="Belveze-du-Razes">
Belveze-du-Razes



</doc>
<doc id="709055" url="https://pl.wikipedia.org/wiki?curid=709055" title="Znaki korekty">
Znaki korekty



</doc>
<doc id="709056" url="https://pl.wikipedia.org/wiki?curid=709056" title="Belvedere-Campomoro">
Belvedere-Campomoro



</doc>
<doc id="709057" url="https://pl.wikipedia.org/wiki?curid=709057" title="Beney-en-Woevre">
Beney-en-Woevre



</doc>
<doc id="709058" url="https://pl.wikipedia.org/wiki?curid=709058" title="Β-Alanina">
Β-Alanina

β-Alanina, kwas 3-aminopropionowy – organiczny związek chemiczny z grupy aminokwasów, izomer konstytucyjny α-alaniny, podstawowego aminokwasu białkowego. Należy do tzw. β-aminokwasów, w których grupa aminowa znajduje się przy węglu β w stosunku do grupy karboksylowej.
Biochemia.
β-Alanina jest składnikiem dwupeptydu karnozyny (β-alanylo--histydyny), której biosynteza uzależniona jest od dostępności β-alaniny jako substratu. Karnozyna buforuje spadek pH związany m.in. z powstawaniem kwasu mlekowego w mięśniach w trakcie wysiłku. Z tego względu przyjmowanie β-alaniny zmniejsza zmęczenie fizyczne. Stwierdzono także zwiększenie wielkości całkowitej wykonanej pracy przy maksymalnej mocy (wysiłku) – o 13% po 4 tygodniach suplementacji i o 16% po 10 tygodniach. Poza tym β-alanina jest składnikiem innych biologicznie czynnych związków, np. kwasu pantotenowego, peptydów: baleniny (β-alanylo-1-metylo--histydyna) i anseryny (β-alanylo-3-metylo--histydyna). Z tego powodu jest składnikiem odżywek i stacków kreatynowych.
β-Alanina powstaje w wątrobie w wyniku degradacji uracylu.

</doc>
<doc id="709060" url="https://pl.wikipedia.org/wiki?curid=709060" title="Benoitville">
Benoitville



</doc>
<doc id="709061" url="https://pl.wikipedia.org/wiki?curid=709061" title="Tadeusz Skwirzyński">
Tadeusz Skwirzyński

Tadeusz Michał Skwirzyński (ur. 29 września 1923 w Iwoniczu, zm. 24 marca 1995 w Warszawie) – polski polityk, minister leśnictwa i przemysłu drzewnego (1973–1981), poseł na Sejm PRL VI i VII kadencji.
Życiorys.
Syn Władysława i Władysławy. Podczas okupacji żołnierz Batalionów Chłopskich. Od 1944 do 1945 uczył w gimnazjum w Iwoniczu. W 1948 przystąpił do Stronnictwa Ludowego, a w 1949 wraz z nim do Zjednoczonego Stronnictwa Ludowego. Także w 1949 ukończył prawo na Uniwersytecie Warszawskim. W latach 1948–1953 był kierownikiem działu w Zarządzie Głównym Centrali Rolniczych Spółdzielni „Samopomoc Chłopska”, a następnie (do 1957) pracował w Centralnym Zarządzie Zakładów Zbożowych „PZZ”. Od 1958 do 1967 był dyrektorem Zjednoczenia Przemysłu Paszowego „Bacutil”.
W latach 1967–1969 był podsekretarzem stanu w resorcie przemysłu spożywczego i skupu, a od 1969 do 1971 zastępcą przewodniczącego Komisji Planowania przy Radzie Ministrów. W latach 1969–1984 zasiadał w Naczelnym Komitecie ZSL i jednocześnie w Komisji Planów Gospodarczych NK. Od 1971 do 1973 przewodniczący prezydium Wojewódzkiej Rady Narodowej w Bydgoszczy. W latach 1972–1980 pełnił mandat posła na Sejm PRL VI i VII kadencji. Od 22 listopada 1973 do 12 lutego 1981 był ministrem leśnictwa i przemysłu drzewnego w rządach Piotra Jaroszewicza, Piotra Jaroszewicza i Edwarda Babiucha oraz Edwarda Babiucha, Józefa Pińkowskiego i Wojciecha Jaruzelskiego. Od 21 stycznia 1976 do 14 grudnia 1980 był członkiem prezydium NK ZSL.
Pochowany na Powązkach Wojskowych (kwatera A3 tuje-2-31).

</doc>
<doc id="709063" url="https://pl.wikipedia.org/wiki?curid=709063" title="Złącze m-s">
Złącze m-s

Złącze m-s (metal-półprzewodnik) - złącze metalu z półprzewodnikiem powstałe poprzez pokrycie metalem płytki z półprzewodnika.
Złącze m-s może mieć jedną z 2 charakterystyk prądowo - napięciowych:
rodzaj charakterystyki jest zależny od relacji pracy wyjścia elektronu z metalu do półprzewodnika i na odwrót, oraz od koncentracji stanów powierzchniowych półprzewodnika.
Uproszczony model złącza m-s.
Jeśli praca wyjścia elektronu z metalu - Wm, jest mniejsza od pracy wyjścia elektronu z półprzewodnika typu „n”, to mamy do czynienia z charakterystyka omową złącza - 
elektrony przechodzą z metalu do półprzewodnika, powodując efekt większego domieszkowania na złączu co powoduje zagięcie pasm „w dół” - (porównaj model pasmowy półprzewodnika) przeważa rezystancja półprzewodnika nad rezystancją złącza. W przeciwnym wypadku mamy do czynienia z charakterystyką nieliniową złącza, w którym elektrony przepływają do metalu, tworząc w półprzewodniku obszar zubożony, powodujący większą rezystancję złącza.
dla półprzewodnika typu „p” sytuacja jest odwrotna:
Gdzie W to praca wyjścia elektronu, Wm z metalu, Ws z półprzewodnika (z ang. semiconductor).

</doc>
<doc id="709064" url="https://pl.wikipedia.org/wiki?curid=709064" title="Benate">
Benate



</doc>
<doc id="709067" url="https://pl.wikipedia.org/wiki?curid=709067" title="Bercheres-Saint-Germain">
Bercheres-Saint-Germain



</doc>
<doc id="709068" url="https://pl.wikipedia.org/wiki?curid=709068" title="Bercheres-les-Pierres">
Bercheres-les-Pierres



</doc>
<doc id="709069" url="https://pl.wikipedia.org/wiki?curid=709069" title="Bercheres-sur-Vesgre">
Bercheres-sur-Vesgre



</doc>
<doc id="709070" url="https://pl.wikipedia.org/wiki?curid=709070" title="Bergeres">
Bergeres



</doc>
<doc id="709072" url="https://pl.wikipedia.org/wiki?curid=709072" title="Bergeres-les-Vertus">
Bergeres-les-Vertus



</doc>
<doc id="709073" url="https://pl.wikipedia.org/wiki?curid=709073" title="Bergeres-sous-Montmirail">
Bergeres-sous-Montmirail



</doc>
<doc id="709075" url="https://pl.wikipedia.org/wiki?curid=709075" title="Berliere">
Berliere



</doc>
<doc id="709077" url="https://pl.wikipedia.org/wiki?curid=709077" title="Bermericourt">
Bermericourt



</doc>
<doc id="709079" url="https://pl.wikipedia.org/wiki?curid=709079" title="Bernardiere">
Bernardiere



</doc>
<doc id="709083" url="https://pl.wikipedia.org/wiki?curid=709083" title="Bernieres">
Bernieres



</doc>
<doc id="709085" url="https://pl.wikipedia.org/wiki?curid=709085" title="Bernieres-d'Ailly">
Bernieres-d'Ailly



</doc>
<doc id="709086" url="https://pl.wikipedia.org/wiki?curid=709086" title="Bernieres-le-Patry">
Bernieres-le-Patry



</doc>
<doc id="709087" url="https://pl.wikipedia.org/wiki?curid=709087" title="Bernieres-sur-Mer">
Bernieres-sur-Mer



</doc>
<doc id="709088" url="https://pl.wikipedia.org/wiki?curid=709088" title="Bernieres-sur-Seine">
Bernieres-sur-Seine



</doc>
<doc id="709089" url="https://pl.wikipedia.org/wiki?curid=709089" title="Berny-Riviere">
Berny-Riviere



</doc>
<doc id="709090" url="https://pl.wikipedia.org/wiki?curid=709090" title="Bernatre">
Bernatre



</doc>
<doc id="709091" url="https://pl.wikipedia.org/wiki?curid=709091" title="Bernede">
Bernede



</doc>
<doc id="709093" url="https://pl.wikipedia.org/wiki?curid=709093" title="Urszula Trawińska-Moroz">
Urszula Trawińska-Moroz

Urszula Trawińska-Moroz (ur. 4 października 1937 w Gnieźnie) – polska śpiewaczka operowa (sopran koloraturowy), reżyser, dyrektor teatru.
Śpiewaczka (sopran koloraturowy), pedagog, reżyser, dyrektor teatru. Początkowo uczyła się gry na fortepianie. W 1952 rozpoczęła naukę śpiewu, którą w 1957-1958 kontynuowała w PWSM w Poznaniu, a następnie w klasie śpiewu Ady Sari w PWSM w Warszawie. W 1961 ukończyła studia z wyróżnieniem. Była członkiem PZPR. W 1969 uczestniczyła w kursie u Giny Signa w Wenecji. W latach 1962-1965 solistka Opery Objazdowej w Warszawie (debiutowała partią Mimi w „Cyganerii” G. Pucciniego), w latach 1965-1987 w Teatrze Wielkim w Warszawie. W latach 1987-1989 dyrektor naczelna i artystyczna Opery i Operetki w Szczecinie (reż. „Straszny dwór” S. Moniuszki i „Marsz, marsz Polonia” W. Panka, śpiewała m.in. partię Violetty w „Traviacie” G. Verdiego i Maricy w „Hrabinie Maricy” E. Kalmana). W 1988-1991 dyrektor naczelna i artystyczna Operetki Warszawskiej (reż. m.in. „Błękitną maskę” F. Raymonda, śpiewała m.in. partię Hanny Glawari w „Wesołej wdówce” F. Lehara). Od 1978 wykładowca (od 1987 prof.) śpiewu solowego w AM w Warszawie. Występowała na wielu scenach operowych i estradach w kraju i za granicą m.in. w Wielkiej Brytanii, Francji, Włoszech, Jugosławii, Hiszpanii, Rumunii, w 1976-1977 współpracowała z Operą w Monachium. Od 1991 prowadzi prywatny objazdowy Polski Teatr Muzyczny. Utrzymywała w repertuarze 27 partii operowych, 10 oratoriów i kantat, ok. 200 pieśni różnych kompozytorów. Nagrywała dla Polskiego Radia, występowała w programach i filmach TV, wydała kilka płyt w „Polskich Nagraniach” m.in. „Pastorałki”, „Orfeusz” Glucka, „Urszula Trawińska-Moroz - sopran”. Laureatka międzynarodowych konkursów wokalnych im. G. Enescu, Bukareszt 1961 i „Bel Canto”, Liège 1963. Wydała wspomnienia „Dobre duchy z zamku Ravenswood”.
W latach 70. zasiadała w Radzie Narodowej m. st. Warszawy.
26 maja 2009 z rąk sekretarza stanu w MKiDN Piotra Żuchowskiego odebrała Srebrny Medal „Zasłużony Kulturze Gloria Artis”. W czasach PRL była odznaczona m.in.: Krzyżem Kawalerskim Orderu Odrodzenia Polski, Złotym Krzyżem Zasługi i odznaką Zasłużony Działacz Kultury.

</doc>
<doc id="709094" url="https://pl.wikipedia.org/wiki?curid=709094" title="Bernecourt">
Bernecourt



</doc>
<doc id="709096" url="https://pl.wikipedia.org/wiki?curid=709096" title="I liga argentyńska w piłce nożnej (1983)">
I liga argentyńska w piłce nożnej (1983)

W sezonie 1983 rozegrano dwa turnieje mistrzowskie – ogólnokrajowy Campeonato Nacional i stołeczny Campeonato Metropolitano.
Mistrzem Argentyny Campeonato Nacional w sezonie 1983 został Estudiantes La Plata, a wicemistrzem Argentyny Nacional został klub Independiente.
Mistrzem Argentyny Metropolitano w sezonie 1983 został klub Independiente, natomiast wicemistrzem Argentyny Metropolitano – San Lorenzo de Almagro.
Do Copa Libertadores 1984 zakwalifikowały się dwa kluby:
Campeonato Nacional 1983.
W Campeonato Nacional wzięły udział 32 kluby – 19 klubów biorących udział w mistrzostwach Metropolitano oraz 13 klubów z prowincji. Prowincjonalna trzynastka została wyłoniona podczas rozgrywek klasyfikacyjnych klubów które wygrały swoje ligi prowincjonalne w roku 1982. W sezonie 1983 w mistrzostwach Nacional wzięły udział następujące kluby z regionu stołecznego (Metropolitano): Argentinos Juniors, Boca Juniors, Estudiantes La Plata, Ferro Carril Oeste, CA Huracán, Independiente, Instituto Córdoba, Newell’s Old Boys, Nueva Chicago Buenos Aires, CA Platense, Racing Club de Avellaneda, Racing Córdoba, River Plate, Rosario Central, San Lorenzo de Almagro, Talleres Córdoba, CA Temperley, Unión Santa Fe, CA Vélez Sarsfield
Do pierwszej ligi mistrzostw Nacional w sezonie 1983 zakwalifikowały się następujące kluby z prowincji: Atlético Santa Rosa, Altos Hornos Zapla Palpalá, Andino La Rioja, Atlético Concepción Banda del Río Salí, Chaco For Ever Resistencia, Estudiantes Río Cuarto, Gimnasia y Esgrima Mendoza, Juventud Antoniana Salta, Kimberley Mar del Plata, Loma Negra Olavarría, Renato Cesarini Rosario, San Martín Tucumán,
Unión San Vicente Córdoba
Runda wstępna.
Z grup do rundy wstępnej awansowały po 3 kluby z każdej grupy. W rundzie wstępnej zmierzyli się wicemistrzowie grup według systemu A – B, C – D, E – F oraz G – H, a zwycięzcy grup grali z drużynami, które zajęły w grupach trzecie miejsca.
1/8 finału.
Obok dwunastu zwycięzców dwumeczy z rundy wstępnej do 1/8 finału awansowały: CA Platense, Racing Club de Avellaneda, Argentinos Juniors, CA Vélez Sarsfield
Finał.
Mistrzem Argentyny turnieju Nacional w roku 1983 został klub Estudiantes La Plata, natomiast wicemistrzem Argentyny turnieju Nacional został Independiente. Jako mistrz Argentyny turnieju Nacional klub Estudiantes La Plata zapewnił sobie udział w Copa Libertadores 1984.
Campeonato Metropolitano 1983.
Mistrzem Argentyny Metropolitano w sezonie 1983 został klub Independiente, natomiast wicemistrzem Argentyny Metropolitano – San Lorenzo de Almagro.
Tabela spadkowa zadecydowała o tym, które kluby spadną do drugiej ligi (Primera B Mertopolitano). Do drugiej ligi spadły dwa kluby – przedostatni w tabeli spadkowej Nueva Chicago Buenos Aires oraz ostatni w tabeli spadkowej klub Racing Club de Avellaneda. Na ich miejsce awansowały dwa kluby z drugiej ligi – Chacarita Juniors oraz Atlanta Buenos Aires.
Tabela spadkowa Metropolitano 1983.
Pierwszy raz w historii futbolu argentyńskiego pojawiła się tzw. tabela uśredniająca, której celem było wyłonienie klubów mających spaść do drugiej ligi. Prawdopodobnie inspiracją dla tego pomysłu był sensacyjny spadek z pierwszej ligi klubu San Lorenzo de Almagro w roku 1981. Tabela ta miała zapobiec przypadkowym rozstrzygnięciom. O kolejności drużyn decydować miała średnia liczba punktów w przeliczeniu na jeden sezon. Pod uwagę brane miały być trzy ostatnie sezony, a tylko w 1983 roku konstruowano tabelę jedynie na podstawie dwóch sezonów, gdyż w 1981 roku w lidze grało 18 klubów, a w 1982 i 1983 – 19 klubów.

</doc>
<doc id="709097" url="https://pl.wikipedia.org/wiki?curid=709097" title="Jacques Clément">
Jacques Clément

Jacques Clément OP (ur. 1567 w Serbonnes, zm. 1 sierpnia 1589 w Saint-Cloud) – francuski duchowny katolicki, dominikanin, morderca króla Henryka III Walezego.
Życiorys.
Clément urodził się w mieście Serbonnes, obecnie znajdującym się w departamencie Yonne w prowincji Burgundia, tam też wstąpił do zakonu dominikanów. We Francji trwała wówczas wojna domowa pomiędzy katolikami a protestantami, toteż młody, żarliwy duchowny rychło stał się zwolennikiem Ligi Katolickiej, założonej przez ród Gwizjuszy w 1576 do walki z hugenotami, dowodzonymi przez Henryka IV, króla Nawarry, a wspieranej przez Hiszpanię i Państwo Kościelne. Wykazywał głęboki religijny fanatyzm i nawoływał do eksterminacji heretyków.
Wówczas również Clément powziął zamiar zamordowania króla Henryka III, który poczynił wobec hugenotów pewne ustępstwa i ściągnął na siebie papieską ekskomunikę. Jego pomysł zyskał poparcie niektórych spośród przywódców Ligi. Młody zakonnik pewny był nagrody doczesnej, gdyby jego plan się powiódł, lub też nagrody w wieczności, gdyby zawiódł.
Zamach.
Otrzymawszy listy dla króla, opuścił Paryż 31 lipca 1589 i udał się do Saint-Cloud, do głównej siedziby Henryka Walezego, który oblegał wówczas Paryż. Następnego dnia został przyjęty w obecności króla i oddając powierzone sobie listy oznajmił, iż ma ponadto do przekazania ważne i poufne wiadomości. Wówczas to obecni słudzy i gwardziści odstąpili od znajdującego się w szalecie Henryka i kiedy ten czytał dostarczone mu pisma, Clément ugodził go sztyletem. Umierający władca wykrzyknąć miał "Zabił mnie! Zabijcie go!" Mordercę zlinczowali na miejscu strażnicy. Henryk III zmarł rankiem następnego dnia w wyniku odniesionych ran. Ciało Jacques’a Clémenta zostało później poćwiartowane i spalone.
Mimo iż czyn duchownego oceniany był różnie zarówno w Paryżu jak i wśród członków Ligi Katolickiej, to jednak Clément uznany został za męczennika, a jego czyn wychwalany był przez papieża Sykstusa V, rozważano nawet jego kanonizację.

</doc>
<doc id="709098" url="https://pl.wikipedia.org/wiki?curid=709098" title="Bersee">
Bersee



</doc>
<doc id="709099" url="https://pl.wikipedia.org/wiki?curid=709099" title="Berteaucourt-les-Thennes">
Berteaucourt-les-Thennes



</doc>
<doc id="709101" url="https://pl.wikipedia.org/wiki?curid=709101" title="Bertholene">
Bertholene



</doc>
<doc id="709103" url="https://pl.wikipedia.org/wiki?curid=709103" title="Berzeme">
Berzeme



</doc>
<doc id="709104" url="https://pl.wikipedia.org/wiki?curid=709104" title="Bobrek trójlistkowy">
Bobrek trójlistkowy

Bobrek trójlistkowy, b. trójlistny ("Menyanthes trifoliata" L.) – gatunek rośliny z monotypowego rodzaju bobrek "Menyanthes" L. należącego do rodziny bobrkowatych. Jest szeroko rozprzestrzeniony na półkuli północnej – występuje w strefie umiarkowanej i sięgając na północy do strefy podbiegunowej w Europie, Azji i Ameryce Północnej. Na południu rośnie na obszarach górskich w Maroku, na Kaukazie, w Azji Środkowej. W Polsce obecny jest w niemal całym kraju, lokalnie bardzo rozproszony lub go brak (np. w północnej części województwa mazowieckiego i na Żuławach).
Biologia i ekologia.
Bylina, geofit, hydrofit. Kwitnie od czerwca do września.
Rośnie na torfowiskach i mokrych łąkach, na bagnach i w rowach, a w górach na młakach. Można go spotkać również w zaroślach z wierzbą rokitą i w olsach. W Polsce występuje dość często. W górach sięga po regiel dolny. Najwyższe jej stanowiska znajdują się w Gorcach. W klasyfikacji zbiorowisk roślinnych gatunek charakterystyczny dla klasy (Cl.) "Scheuchzerio-Caricetea nigrae", All. "Caricion lasiocarpae". Liczba chromosomów 2n= 54.
Systematyka.
Jeden z pięciu rodzajów z rodziny bobrkowatych ("Menyanthaceae") z rzędu astrowców ("Asterales").
Gromada okrytonasienne "Magnoliophyta" Cronquist, podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa astrowe "Asteridae" Takht., nadrząd "Campanulanae" Takht. ex Reveal, rząd bobrkowce "Menyanthales" T. Yamaz. ex Takht., rodzina bobrkowate "Menyanthaceae" (Dumort.) Dumort., podrodzina "Menyanthoideae" Burnett, plemię "Menyantheae" Dumort., rodzaj bobrek "Menyanthes" L..
Zagrożenia i ochrona.
W Polsce od 2001 roku podlega ochronie częściowej, obecnie na podstawie Rozporządzenia Ministra Środowiska z dnia 9 października 2014 r. w sprawie ochrony gatunkowej roślin. Nie jest zagrożony wyginięciem, jednak wiele jego stanowisk zanikło w wyniku osuszania terenu. Rośnie na terenach objętych różnymi formami ochrony, w tym w parkach narodowych: białowieskim, bieszczadzkim, pienińskim, tatrzańskim i wielkopolskim.
Zastosowanie.
Surowcem lekarskim bobrka są liście "Folium Menyanthidis" (zawartość: gorycze, glikozydy, garbniki oraz składniki mineralne, głównie jod, żelazo i mangan). Ma właściwości wzmacniające, oczyszczające i przeciwzapalne. Przeciwdziała zaparciom, wzdęciom, działa żółciopędnie. Wchodzi w skład preparatów stosowanych w leczeniu anemii, braku apetytu, niestrawności, migren oraz przy osłabieniu ogólnym organizmu. Pobudza przywspółczulny układ nerwowy, spowalnia współczulny układ nerwowy. Wzmacnia działanie gruczołów wydzielania wewnętrznego. Stosowany także przeciw dermatozie, gorączce naprzemiennej, krzywicy, szkorbucie, reumatyzmie, nieregularnej menstruacji i pasożytach jelitowych. Posiada właściwości przeciwnowotworowe.

</doc>
<doc id="709106" url="https://pl.wikipedia.org/wiki?curid=709106" title="Berze-la-Ville">
Berze-la-Ville



</doc>
<doc id="709107" url="https://pl.wikipedia.org/wiki?curid=709107" title="Smrek (Góry Izerskie)">
Smrek (Góry Izerskie)

Smrek (1123 i 1124 m n.p.m.; , ) – szczyt na zachodnim krańcu Wysokiego Grzbietu Gór Izerskich. Ma dwa wierzchołki oddzielone ledwo zauważalną przełączką. Jest najwyższym szczytem czeskiej części Gór Izerskich.
Wierzchołek 1123 m n.p.m. leży na granicy polsko-czeskiej, w jego pobliżu do 21 grudnia 2007 roku działało turystyczne przejście graniczne Smrk – Stóg Izerski.
Budowa geologiczna.
Cały masyw zbudowany jest ze skał metamorficznych – gnejsów, należących do bloku karkonosko-izerskiego, a ściślej jego północno-zachodniej części – metamorfiku izerskiego. Na północnych zboczach, prawie u podnóża występuje pas łupków łyszczykowych o przebiegu wschód-zachód, a w jego obrębie znajdowały się kopalnie cyny.
Wieża widokowa.
Wierzchołek 1124 m n.p.m. ("smrk" po czesku świerk) leży po stronie czeskiej. W pobliżu szczytu stoi 20-metrowa, zbudowana w latach 2001–2003 (w miejsce starej z 1892) wieża widokowa, z której przy dobrej widoczności roztacza się rozległa panorama Gór Łużyckich i czeskiej części Gór Izerskich (na południu i zachodzie), Pogórza Izerskiego (na północy), polskiej części Gór Izerskich i Karkonoszy (na wschodzie).
Pomnik.
Na Smreku stoi pomnik Theodora Körnera z 1909 roku, upamiętniający pobyt niemieckiego poety na szczycie w 1809 roku.
Szlaki turystyczne.
Przez szczyt przebiegają następujące szlaki:

</doc>
<doc id="709108" url="https://pl.wikipedia.org/wiki?curid=709108" title="Berze-le-Chatel">
Berze-le-Chatel



</doc>
<doc id="709109" url="https://pl.wikipedia.org/wiki?curid=709109" title="Jacques Clement">
Jacques Clement



</doc>
<doc id="709110" url="https://pl.wikipedia.org/wiki?curid=709110" title="Besme">
Besme



</doc>
<doc id="709111" url="https://pl.wikipedia.org/wiki?curid=709111" title="Wiktor Sielanko">
Wiktor Sielanko

Wiktor Sielanko (ur. 3 stycznia 1935 w Wilnie) – polski inżynier łączności i polityk, w 1980 minister.
Życiorys.
Syn Stanisława i Genowefy. W 1957 ukończył studia na Wydziale Łączności Politechniki Wrocławskiej, w 1970 uzyskał stopień doktora nauk technicznych. W latach 1956–1971 pracował w Przemysłowym Instytucie Elektroniki Oddział Wrocław (w stopniu docenta), następnie do 1972 był zastępcą kierownika oddziału ds. naukowo-badawczych w Ośrodku Badawczo-Rozwojowym Elektroniki Próżniowej we Wrocławiu. W latach 60. brał udział w opracowywaniu niskoszumnych lamp mikrofalowych z falą bieżącą (LFB). Od 1972 do 1978 pracował w Zjednoczeniu Przemysłu Elektronicznego „Unitra”, gdzie był dyrektorem naukowym, ds. badawczo-rozwojowych, oraz dyrektorem rozwoju i inwestycji. Po czym do 1980 był dyrektorem generalnym był w latach 1978-80 w Zjednoczeniu Unitra-Elektron.
W okresie 1980–1990 był prezesem zarządu centralnego Związku Spółdzielczości Pracy, w 1980 piastował urząd ministra w rządzie Edwarda Babiucha i Józefa Pińkowskiego. Członek Rady Krajowej Patriotycznego Ruchu Odrodzenia Narodowego w 1983. W latach 1986–1989 był członkiem Ogólnopolskiego Komitetu Grunwaldzkiego.
Pracował w Instytucie Tele- i Radiotechnicznym (2007–2009). Specjalista w zakresie technologii spawania wiązką elektronową.

</doc>
<doc id="709117" url="https://pl.wikipedia.org/wiki?curid=709117" title="Lista ważona">
Lista ważona

Lista ważona to uniwersalna metoda zapisu, analizy i wizualizacji właściwości zbioru danych pozwalającą opisać i przedstawić w łatwo przyswajalnej formie (np. graficznej) nawet dość abstrakcyjne właściwości tego zbioru i wielu poszczególnych elementów z których się składa.
Praktyczne zastosowania listy ważonej spotyka się np. w analizie zawartości dokumentów, w prezentacji wyników wyszukiwania w internecie, w zadawaniu złożonych zapytań do systemu bibliotecznego, czy graficznej prezentacji wagi zadań do wykonania.
Definicja.
Lista ważona pozwala zapisać współzależności elementów zbioru. Może służyć też do prezentacji mierzalnych (ilościowych) metadanych poszczególnych elementów zbioru w celu zilustrowania właściwości tego zbioru i poszczególnych jego elementów. Lista ważona może być jednowymiarowa albo wielowymiarowa.
Tworzenie listy ważonej.
Listę ważoną uzyskuje się przypisując do każdego z elementów zbioru wagi (współczynniki). W przypadku zastosowania listy ważonej do wizualizacji właściwości zbioru, poszczególne wagi odpowiadają wartości metadanych każdego elementu. W przypadku wyszukiwania, czy analizy zawartości dokumentów wagi określają istotność danego elementu dla całego zapytania.
Wagi zwykle są normalizowane (standaryzowane) do określonego przedziału wynikającego np. z możliwości urządzenia lub medium wykorzystywanego do prezentacji (np. dostępna liczba kolorów, wielkość fontów, rozdzielczość ekranu lub obszaru prezentacji).
Wizualizacja listy ważonej.
W zastosowaniach prezentacyjnych elementy listy ważonej prezentowane są zwykle w określonym porządku wynikającym z wartości metadanych albo własności samych elementów (np. dla listy słów w porządku chronologicznym albo alfabetycznym) i w określonym układzie (np. jeden albo więcej elementów w wierszu).
Wizualizacja wag poszczególnych metadanych każdego elementu polega na odwzorowaniu ich za pomocą np. koloru, wielkości, kształtu i innych możliwości prezentacyjnych wykorzystywanego urządzenia lub medium. Elementy listy mogą być również opisane dodatkowymi znacznikami i opisami związanymi np. ze zmianami wartości metadanej albo samą jej wartością.
Metadane niemierzalne (jakościowe) albo mające postać macierzy mogą być przekształcane odpowiednio do postaci mierzalnej albo zagregowanej wartości wyrażonej liczbą rzeczywistą, całkowitą, albo naturalną.
Przykłady.
Firma 37signals.com w swojej aplikacji "Ta-da List", służącej do notowania zadań do realizacji, prezentuje listę, a w każdym jej wierszu grupę zadań. Liczba zadań w każdej grupie jest zilustrowana kropką, której wielkość jest wprost proporcjonalna do tej liczby. W tym przypadku elementami zbioru są grupy zadań, a metadanymi liczba zadań przypisana do poszczególnych grup.
Coraz częściej spotykanym przykładem wizualizacji listy ważonej jest chmura znaczników, która w najprostszej, jednowymiarowej formie jest prezentacją rozkładu liczby wystąpień słowa (tagu, znacznika) w badanej populacji stron internetowych. W tym przypadku elementami listy są słowa, a metadaną każdego słowa jest liczba jego wystąpień w ramach strony internetowej. Chmurę znaczników tego rodzaju spopularyzował serwis Flickr.
Przykładem wizualizacji listy ważonej dwuwymiarowej jest chmura znaczników wizualizująca oprócz rozkładu liczby wystąpień słowa także rozkład innych metadanych np. ostatniej daty publikacji artykułu z danym słowem. Przykłady takich chmur znaczników można znaleźć w serwisie Trendomierz.pl, który poza wartościami dwóch metadanych wizualizuje także dla niektórych słów trend zmian liczby wystąpień danego słowa (wzrost lub spadek wystąpień).
Innym ciekawym przykładem jest wyszukiwanie dokumentów najlepiej dopasowanych do zapytania zapisanego w formie listy ważonej składającej się ze słów, którym przypisano wagi w postaci liczb rzeczywistych z przedziału od -1 do +1. Waga ujemna oznacza, że szukany dokument nie powinien zawierać danego słowa, a waga dodatnia że powinien je zawierać. Odmianę tego rodzaju wyszukiwania wykorzystującego listę ważoną opatentowała firma IBM (United States Patent 7117434).
Inspiracja.
Lista ważona w swojej uniwersalnej postaci jest zainspirowana wykorzystaniem średniej ważonej i szeregu rozdzielczego. Korzystając ze średniej ważonej zauważono, że wprawdzie pozwala ona obiektywnie porównywać zbiory danych, lecz ze względu na duży stopień agregacji końcowego wyniku nie nadaje się do prezentacji i analizy współoddziaływań poszczególnych parametrów. Doprowadziło to do konkluzji, że aby zapobiec stratom informacji należy przedstawiać poszczególne wyniki cząstkowe dla każdego parametru. Taką metodę prezentacji zaproponowano między innymi w 1972 roku w amerykańskim Battelle Memorial Institute dla prezentacji i oceny oddziaływania rozmaitych czynników na środowisko naturalne w różnych lokalizacjach geograficznych.

</doc>
<doc id="709135" url="https://pl.wikipedia.org/wiki?curid=709135" title="Błękitny karzeł">
Błękitny karzeł

Błękitny karzeł – hipotetyczna gwiazda powstała z czerwonego karła, kiedy ten wyczerpie większość paliwa wodorowego. Tą ścieżką ewolucji może podążyć tylko część czerwonych karłów, o mniejszej masie nie osiągną wystarczająco dużej temperatury, a o większej przekształcą się w olbrzymy.
Czerwone karły.
Czerwone karły mogą żyć nawet biliony lat (np. przewidywany czas życia czerwonego karła o masie 0,08 masy Słońca wynosi 12 bilionów lat), czyli wielokrotnie dłużej niż wynosi wiek Wszechświata, szacowany obecnie na ok. 13,82 mld lat. Żaden błękitny karzeł nie mógł więc jeszcze powstać. Tak długa żywotność czerwonych karłów wynika z powolnego tempa fuzji jądrowej i konwekcji plazmy w znacznej części, a nawet w całej ich objętości. Ruch konwekcyjny plazmy powoduje, że hel nie odkłada się w jądrze, dzięki czemu czerwony karzeł może „spalić” praktycznie cały wodór.
Masa a ewolucja.
Szybkość fuzji wodoru, a tym samym i jasność, rośnie z wiekiem czerwonego karła, zwiększenie jasności może nastąpić przez zwiększenie promienia lub temperatury powierzchni. Temperatura powierzchni zależy głównie od składu chemicznego powierzchni gwiazdy, zastąpienie wodoru helem podnosi temperaturę, w pewnym stopniu temperatura powierzchniowa gwiazdy zależy od przyspieszenia grawitacyjnego w fotosferze. Całkowicie konwektywny karzeł o małej masie (&lt;0,10 ) zużyje wodór, przekształcając się w helowego białego karła; jego temperatura efektywna nigdy nie przekroczy ~6000 K, temperatury, jaką ma obecnie powierzchnia Słońca (żółty karzeł). Czerwone karły o masie ~0,2-0,25 M☉ i większych podążą według modeli jeszcze inną ścieżką ewolucyjną: wzrost temperatury jądra, zmniejszy wypływ helu do powierzchni, co nie zwiększy przeźroczystości warstw zewnętrznych i wymusi zwiększenie promienia do ponad 1 i przekształcenie się w olbrzyma (przypuszczalnie żółtego). Jeśli wzrost temperatury powierzchni będzie wystarczający do wypromieniowania energii, gwiazda nie stanie się olbrzymem, ale błękitnym karłem. Taką ścieżką ewolucji podąży czerwony karzeł o masie rzędu 0,15 M☉: na kilka miliardów lat osiągnie bardzo wysoką temperaturę i jasność ~0,1-0,3 , przekształcając się w błękitnego karła, zanim stanie się białym karłem. Jest to możliwe, gdy przeźroczystość zewnętrznych warstw gwiazdy nie zmniejsza się ze wzrostem ich temperatury. Ostatecznie, po wyczerpaniu całego zapasu wodoru błękitny karzeł stanie się helowym białym karłem.

</doc>
<doc id="709136" url="https://pl.wikipedia.org/wiki?curid=709136" title="Eupraksja">
Eupraksja

Eupraksja (ur. 1071, zm. 20 lipca 1109 w Ławrze Peczerskiej) – księżniczka kijowska, córka Wsiewołoda I i jego drugiej żony - Anny (córki chana Kipczaków). Była wnuczką księcia Jarosława I Mądrego.
Jej pierwszym mężem był Henryk Długi, margrabia Marchii Północnej. Nie mieli razem dzieci, a gdy Henryk zmarł w 1087 Eupraksja zamieszkała w klasztorze w Quedlinburgu. Tam spotkała cesarza Henryka IV (11 listopada 1050 - 7 sierpnia 1106), syna cesarza Henryka III i Agnieszki z Poitou, córki księcia Akwitanii Wilhelma V Wielkiego. Cesarz był pod wielkim wrażeniem urody kijowskiej księżniczki. Po śmierci swojej pierwszej żony, Berty Sabaudzkiej, pod koniec 1087, poślubił Eupraksję w Kolonii (1089). Po koronacji przyjęła imię Adelajda (niem. Adelheid).
Według kronikarzy Henryk znalazł się pod wpływami gnostyckiej sekty nikolaitów. W swoim pałacu Henryk miał organizować orgie, do udziału w których zmuszał żonę. Raz miał nawet zaoferować ją swojemu synowi, Konradowi. Ten odmówił, a później zbuntował się przeciw ojcu. Podczas kampanii we Włoszech Henryk wziął Eupraksję ze sobą i umieścił ją pod strażą w Weronie. Cesarzowa uciekła w 1093 i znalazła schronienie w Canossie, na dworze Matyldy toskańskiej, jednej z przeciwniczek Henryka, sojuszniczki papieża Urbana II.
Dzięki namowom papieża Eupraksja wystąpiła w 1095 na synodzie w Piacenzy. Tam ze szczegółami przedstawiła przed zebranymi współżycie intymne ze swoim mężem. Oskarżyła Henryka o przetrzymywanie jej wbrew jej woli, zmuszanie jej do uczestniczenia w orgiach oraz i odprawianie „czarnych mszy” na jej nagim ciele.
Po tych wydarzeniach Eupraksja udała się na Węgry, gdzie przebywała do 1099 Później wróciła na Ruś. W 1106 wstąpiła do klasztoru. Zmarła w Ławrze Peczerskiej w 1109.

</doc>
<doc id="709139" url="https://pl.wikipedia.org/wiki?curid=709139" title="Wiśniowiec">
Wiśniowiec

Wiśniowiec (ukr. Вишнівець) – osiedle typu miejskiego leżące w obwodzie tarnopolskim Ukrainy, w rejonie krzemienieckim, dawna siedziba magnaterii polskiej.
Miasta partnerskie.
 Kowary
Historia.
Pierwsze wzmianki o osadzie pochodzą z roku 1395, ale pod nazwą Wiśniowiec miejscowość wymieniona została po raz pierwszy w połowie XV wieku. Wiśniowiec od początku swego istnienia aż do ostatniego rozbioru wchodził w skład Polski i był częścią województwa wołyńskiego.
28 kwietnia 1512 wojsko polsko-litewskie w bitwie pod Wiśniowcem zadało armii tatarskiej jedną z największych klęsk na ziemiach Rzeczypospolitej.
W 1645 roku z fundacji Jeremiego Korybuta Wiśniowieckiego rozpoczęto w Wiśniowcu budowę kościoła karmelitów bosych, w którym zgodnie z testamentem z 1651 roku miał być po śmierci pochowany fundator.
Podczas powstania Chmielnickiego jesienią 1655 roku miejscowi prawosławni wraz z Kozakami dokonali rzezi Polaków i zakonników z klasztoru karmelitów. Zamordowano wtedy z dużym okrucieństwem przełożonego klasztoru ojca Hilarego Herburta. W 1675 roku miasteczko i kościół zostały zniszczone przez Turków, a ludność wymordowana, w tym męczeńską śmiercią przełożony klasztoru ojciec Emanuel. W celu przyspieszenia odbudowy, w 1677 roku król Jan III Sobieski udzielił przywileju miastu zwalniającego je na 12 lat od podatków państwowych, poza cłami. W 1720 roku rozpoczęto budować nowy kościół karmelitów bosych pw. św. Michała Archanioła, który biskup łucki Franciszek Antoni Kobielski konsekrował 22 sierpnia 1740 roku.
Do roku 1744 miejscowość wchodziła w skład posiadłości Wiśniowieckich, a po śmierci hetmana wielkiego litewskiego Michała Serwacego Wiśniowieckiego przeszła w ręce rodu Mniszchów, a po nich w połowie XIX wieku Platerów.
W 1781 roku zamek, kościół i klasztor w Wiśniowcu zwiedził król Stanisław August Poniatowski.
Od 1795 do traktatu ryskiego w 1921 Wiśniowiec należał do państwa rosyjskiego, następnie do 1939 znów do Polski (województwo wołyńskie, powiat krzemieniecki). Miejscowość była siedzibą gminy Wiśniowiec.
W wyniku agresji radzieckiej 17 września 1939 roku miasto dostało się pod okupację ZSRR, w 1941–1944 było pod okupacją niemiecką.
W latach 1941–1942 Niemcy dokonali eksterminacji Żydów, którzy stanowili wówczas większość mieszkańców miasta. Największa egzekucja odbyła się w dniach 11–12 sierpnia 1942, gdy SD przy współudziale niemieckiej żandarmerii i ukraińskiej policji rozstrzelało 2669 osób.
Podczas rzezi wołyńskiej w 1943 r. Wiśniowiec obsadzony załogą niemiecko-węgierską stanowił dla ludności polskiej z okolicznych wsi miejsce schronienia przed atakami Ukraińskiej Powstańczej Armii. Polacy chronili się głównie w klasztorze karmelitów bosych i w kościele. 21 lutego 1944 do klasztoru wtargnął oddział UPA i zamordował ok. 300 cywili, głównie kobiet i dzieci. W tym samym czasie w Wiśniowcu Starym zabito 138 Polaków.
W 1944 r. nastąpiła ponowna okupacja radziecka. W 1945 Wiśniowiec ostatecznie znalazł się w Ukraińskiej SRR.
W 1989 liczyło 4001 mieszkańców.
Od upadku ZSRR w roku 1991 miasto należy do Ukrainy.
W 2013 liczyło 3389 mieszkańców.
Pomimo licznych działań wojennych prowadzonych na tych terenach w ciągu ostatnich 300 lat zachowały się w Wiśniowcu liczne zabytki, z których największym jest pałac Wiśniowieckich.
W kulturze.
W Trylogii Sienkiewicza wojska księcia Jeremiego Wiśniowieckiego, opuszczając Łubnie, odsyłają dwór księżnej Gryzeldy, jego żony, do Wiśniowca w celu ochrony przed rebelią Chmielnickiego.
Sport.
2 lipca 2017 odbyło się uroczyste otwarcie rekonstruowanego piłkarsko-lekkoatletycznego stadionu w Wiśniowcu.

</doc>
<doc id="709142" url="https://pl.wikipedia.org/wiki?curid=709142" title="Litewski Związek Narciarski">
Litewski Związek Narciarski

Litewski Związek Narciarski – litewskie stowarzyszenie kultury fizycznej pełniące rolę litewskiej federacji narodowej w biegach narciarskich, kombinacji norweskiej, narciarstwie alpejskim, narciarstwie dowolnym oraz skokach narciarskich.
Związek jest członkiem Międzynarodowej Federacji Narciarskiej (FIS). Do jego celów statutowych związku należy promowanie, organizowanie i rozwój narciarstwa na Litwie m.in. poprzez szkolenia zawodników i instruktorów i organizację zawodów. Siedziba Związku znajduje się w Wilnie.

</doc>
<doc id="709148" url="https://pl.wikipedia.org/wiki?curid=709148" title="Włodzimierz Lejczak">
Włodzimierz Lejczak

Włodzimierz Jacenty Lejczak (ur. 15 czerwca 1924 w Krakowie, zm. 31 lipca 2004) – polski inżynier górnik i polityk, minister przemysłu ciężkiego (1970–1976) i minister górnictwa (1977–1980). Budowniczy Polski Ludowej.
Życiorys.
Syn Tadeusza i Elżbiety. W 1949 otrzymał tytuł magistra inżyniera górnika w Akademii Górniczo-Hutniczej w Krakowie. W latach 1948–1960 pracował w kopalniach Miechowice, Rokitnica i Mikulczyce, w ostatniej jako naczelny inżynier i dyrektor. Od 1965 do 1968 wiceprezes Wyższego Urzędu Górniczego w Katowicach, a w latach 1976–1977 prezes WUG i pełnomocnik rządu ds. szkód górniczych (pełnomocnikiem był również w okresie 1967–1968).
Od 1955 należał do Polskiej Zjednoczonej Partii Robotniczej. Przewodniczył zespołowi komitetu miejskiego partii w Zabrzu, od 1971 do 1975 i od lutego do grudnia 1980 wchodził w skład Komitetu Centralnego PZPR (w 1980 jako zastępca członka). Należał od 1975 do 1980 do Centralnej Komisji Rewizyjnej KC PZPR. 7 stycznia 1981 wydalony z partii.
Od 1968 był związany z resortem przemysłu ciężkiego, a od 23 grudnia 1970 do 27 marca 1976 był ministrem tegoż resortu w rządzie Piotra Jaroszewicza i kolejnym pod jego przewodnictwem. Od 31 marca 1977 do 8 października 1980 był ministrem górnictwa w rządach Piotra Jaroszewicza i Edwarda Babiucha oraz Edwarda Babiucha i Józefa Pińkowskiego.
Jeden z sygnatariuszy porozumień jastrzębskich.
Pochowany na Cmentarzu Rakowickim (XIIA/1/5).

</doc>
<doc id="709153" url="https://pl.wikipedia.org/wiki?curid=709153" title="Wywiad z wampirem (film)">
Wywiad z wampirem (film)

Wywiad z wampirem (tytuł oryg. "Interview with the Vampire") – film fabularny produkcji amerykańskiej w reżyserii Neila Jordana, powstały w 1994 roku na podstawie powieści Anne Rice pt. "Wywiad z wampirem". W filmie tym w rolach głównych wystąpili Brad Pitt i Tom Cruise.
Bezpośrednią kontynuacją "Wywiadu z wampirem" jest film "Królowa potępionych" z 2002 roku, ze Stuartem Townsendem w roli Lestata.
Historia ekranizacji.
Prawa autorskie do ekranizacji powieści Anne Rice "Wywiad z wampirem", przeszły długą drogę: od wytwórni Paramount Pictures, Lorimar i Warner Bros. – by trafić w końcu do Geffen Pictures.
11 listopada 1994 roku odbyła się światowa premiera filmu, a 31 grudnia 1994 roku, film trafił na ekrany kin w Polsce.
Jak do tej pory jest to jedyna ekranizacja powieści, zbliżona do literackiego pierwowzoru. Autorka scenariusza w roli Lestata widziała przede wszystkim Rutgera Hauera, którego zobaczyła w wersji filmowej serialu "". W czasie kręcenia filmu wytwórnia filmowa była nawet pikietowana przez wielbicieli książki, którzy próbowali Tomowi Cruise’owi uniemożliwić grę w filmie. Fani widzieli w roli Lestata brytyjskiego aktora Juliana Sandsa. Po obejrzeniu zdjęć z planu z Tomem Cruise nie miała jednak dalszych obiekcji.
Fabuła.
Louis de Pointe du Lac (Brad Pitt), dwustuletni wampir, spotyka się z dziennikarzem Malloyem (Christian Slater), aby opowiedzieć mu historię swojego życia (i życia po śmierci). Louis opowiada jak żyjąc w kolonialnej Luizjanie staje się towarzyszem Lestata (Tom Cruise) – wampira o francuskim pochodzeniu. Niewolnicy odkrywają demoniczną naturę ich „pana” i zmuszają obu do ucieczki. Louis nie mogący zaakceptować natury mordercy, prowokuje Lestata do stworzenia mu towarzyszki. Dołącza do nich osierocona Claudia – dziecko, które przemienił Lestat. Odtąd stanowią rodzinę. Claudia z nienawiści do Lestata, za to iż uwięził ją na całą wieczność w ciele dziecka – usiłuje go unicestwić. Uciekają wraz z Louisem do Europy, szukając sobie podobnych. Trafiają do paryskiego Teatru wampirów, gdzie jak mówi Louis: „Wampiry udają ludzi, którzy udają wampiry”. Za zabicie Lestata Claudia zostaje skazana na śmierć w promieniach słońca, a Louis zamurowany na zawsze w podziemnej krypcie. Dzięki zafascynowanemu nim Armandowi – najstarszemu z obecnych tam wampirów – udaje mu się uwolnić i dokonać zemsty na katach Claudii. Podpala cały Teatr i unicestwia żyjące tam wampiry. Po latach spotyka Lestata, bojącego się zmian jakie nastąpiły we współczesnym świecie... Spotkanie działa na Lestata na tyle inspirująco, że budzi się w nim chęć „życia”. Wampir Lestat śledzi Malloya, po czym wypija jego krew i staje się znowu młody i silny.
Interpretacja filmu.
"Wywiad z wampirem" nie jest typowym horrorem, ani kontynuacją mitycznego tematu. "To są dzieje serc ludzkich, wyolbrzymione, przebrane w podwójny kostium wampiryczny oraz inwersyjny. Ten film, który z taką śmiałością sięga w zakątki duszy ludzkiej, bardzo rzadko, prawie nigdy w ten sposób nie pokazywane w kinie, jednocześnie przynosi refleksję na tematy społeczne, bo główny wampir został jeszcze w XVIII wieku."
Według jednej z interpretacji treści filmu, temat wampirów został również wykorzystany, aby w gruncie rzeczy przedstawić parę homoseksualną. Lestat zamienia młodego człowieka, Louisa w wampira, ponieważ chce go zachować, jako kogoś bliskiego, na wieczność. Obaj bezustannie walczą ze sobą o przewagę uczuciową. W tej rywalizacji Lestat posuwa się nawet do tego, by kochankowi podarować wampirze dziecko, aby niejako związać ich, jako rodzinę. W USA pojawiały się również dalej idące interpretacje, które wiązały filmowy wampiryzm z epidemią AIDS, rozprzestrzenianą przez zarażenie krwią.
Nagrody.
BAFTA:
MTV Movie Awards:
Oskary:
Saturn Awards:
Złote Globy:
Złote Maliny:

</doc>
<doc id="709165" url="https://pl.wikipedia.org/wiki?curid=709165" title="Centrosaurus">
Centrosaurus



</doc>
<doc id="709169" url="https://pl.wikipedia.org/wiki?curid=709169" title="Styracosaurus">
Styracosaurus



</doc>
<doc id="709174" url="https://pl.wikipedia.org/wiki?curid=709174" title="Samuel Pierpont Langley">
Samuel Pierpont Langley

Samuel Pierpont Langley (ur. 22 sierpnia 1834, Roxbury, Massachusetts, zm. 27 lutego 1906, Aiken, Karolina Południowa) – amerykański fizyk, astronom oraz pionier w dziedzinie aeronautyki.
Życiorys.
Jego główną pasję naukową stanowiła aktywność słoneczna i jej wpływ na pogodę. W 1878 roku wynalazł bolometr usprawniający pomiary energii przenoszonej przez promieniowanie słoneczne i jest autorem metody Langleya umożliwiającej określenie pochłaniania atmosfery, a tym samym określenie stałej słonecznej.
Podczas pobytu w Allegheny przeprowadzał ważne eksperymenty związane z siłami: nośną i oporu w lotnictwie w zależności od prędkości. Bazując na tych doświadczeniach, wyjaśnił na czym polega szybowanie ptaków oraz lot ślizgowy (bez poruszania skrzydłami). W 1896 roku został konstruktorem maszyn latających. Samoloty były bezzałogowe, miały dwie pary skrzydeł o rozpiętości 4,3 m, ważyły 11,8 kg; napędzały je silniki parowe. Samolot Langleya uniósł się w powietrze za pomocą katapulty i rozbił się w Potomaku 8 grudnia 1903 roku (9 dni przed udanym lotem braci Wright w pobliżu Kitty Hawk).
W latach 1887–1906 był sekretarzem Smithsonian Institution. W 1890 założył Smithsonian Astrophysical Observatory.
Nagrody i upamiętnienie.
W 1886 został pierwszym laureatem Medalu Henry’ego Drapera. W tym samym roku przyznano mu Medal Rumforda. W 1898 roku otrzymał nagrodę Prix Jules-Janssen.
Jego imieniem nazwano pierwszy amerykański lotniskowiec USS Langley (CV-1) oddany do użytku w 1920 roku, a także górę Mount Langley będącą wybitnym szczytem w górach Sierra Nevada.
Jego imię nosi też planetoida (3866) Langley i krater na Księżycu.

</doc>
<doc id="709175" url="https://pl.wikipedia.org/wiki?curid=709175" title="Rów Timorski">
Rów Timorski

Rów Timorski – rów oceaniczny znajdujący się na morzu Timor o głębokości 3310 m. Temperatura wód powierzchniowych wynosi 23-29 °C. Zasolenie waha się w granicach 34,5-34,7‰.

</doc>
<doc id="709176" url="https://pl.wikipedia.org/wiki?curid=709176" title="Laryngały">
Laryngały



</doc>
<doc id="709177" url="https://pl.wikipedia.org/wiki?curid=709177" title="Sparta Praha">
Sparta Praha



</doc>
<doc id="709178" url="https://pl.wikipedia.org/wiki?curid=709178" title="Slavia Praha">
Slavia Praha



</doc>
<doc id="709180" url="https://pl.wikipedia.org/wiki?curid=709180" title="Plzen">
Plzen



</doc>
<doc id="709181" url="https://pl.wikipedia.org/wiki?curid=709181" title="Timoteos (rzeźbiarz)">
Timoteos (rzeźbiarz)

Timoteos, Τιμόθεος (IV wiek p.n.e.) – rzeźbiarz grecki, pochodzący najprawdopodobniej z Epidauros. 
Działał w pierwszej połowie IV stulecia. Znany jako jeden z czterech rzeźbiarzy pracujących przy ozdobieniu Mauzoleum w Halikarnasie, według Pliniusza odpowiedzialny był za południową stronę monumentu. W Trojzenie był twórcą posągów Asklepiosa i Artemidy (zdobiącego później w Rzymie świątynię Apollina na Palatynie). Z licznych inskrypcji wiadomo, że pracował przy rzeźbiarskim dekorowaniu sanktuarium Asklepiosa w Epidauros, gdzie wykonać miał metopy i akroteriony (m.in. z postaciami dwóch nereid i Nike). Ponadto przypisywane jest mu autorstwo rzeźby "Leda z łabędziem" (zachowanej w wielu kopiach) oraz tzw. Afrodyty Uzbrojonej (z muzeum w Atenach). 

</doc>
<doc id="709182" url="https://pl.wikipedia.org/wiki?curid=709182" title="Parowy">
Parowy

Parowy (dawniej: niem. "Heinen") – kolonia w Polsce położona w województwie pomorskim, w powiecie sztumskim, w gminie Sztum przy drodze wojewódzkiej nr 607.
W latach 1975–1998 miejscowość administracyjnie należała do województwa elbląskiego.

</doc>
<doc id="709183" url="https://pl.wikipedia.org/wiki?curid=709183" title="Zdzisław Piernik">
Zdzisław Piernik

Zdzisław Piernik (ur. 10 listopada 1937 w Płowcach) – polski tubista-wirtuoz.
Życiorys.
Zdzisław Piernik ukończył studia w warszawskiej PWSM w klasie Juliusza Pietrachowicza. Po otrzymaniu nagrody w 1970 na Ogólnopolskim Festiwalu Młodych Muzyków w Gdańsku rozpoczął swoją karierę jako solista. Wkrótce potem odniósł wiele sukcesów na recitalach w kraju i za granicą, m.in. na festiwalach i kursach wakacyjnych w Bayreuth, Witten, Darmstat, Bourges, Sztokholmie, Los Angeles.
Jako pierwszy tubista w Polsce do swej gry na tubie wprowadził frullato, flażolety, glissanda, wielodźwięki i tzw. dźwięki czyszczące. Rozpoczął także eksperymenty sonorystyczne z tubą preparowaną. Jest on pomysłodawcą oryginalnej preparacji tuby. Polega ona na dołączeniu w miejsce krąglików dźwięczników od trąbki, skrzydłówki i puzonu. Zabieg ten czyni z tuby instrument posiadający cztery różne barwy. Używając oprócz tego do grania ustników od saksofonu i fagotu oraz tłumików można wydobyć z tuby dźwięki dalekie od jej naturalnej barwy.
Zdzisław Piernik jest interpretatorem muzyki współczesnej. Ściśle współpracował z wieloma kompozytorami demonstrując im możliwości tuby naturalnej i preparowanej. Swoje dzieła dedykowali mu między innymi , Zbigniew Bargielski, Andrzej Bieżan, Marian Borkowski, Andrzej Dobrowolski, Roman Haubenstock-Ramati, Wojciech Kilar, Krzysztof Knittel, Andrzej Krzanowski, Krzysztof Penderecki, Bogusław Schaeffer, Elżbieta Sikora, Witold Szalonek. Jego koncerty, nagrania i audycje dla Polskiego Radia i telewizji popularyzowały grę na tubie.
Zdzisław Piernik nadal koncertuje.

</doc>
<doc id="709191" url="https://pl.wikipedia.org/wiki?curid=709191" title="Diecezja chełmska (unicka)">
Diecezja chełmska (unicka)

Chełmska diecezja unicka – dawna diecezja unicka, istniejąca w latach 1596–1875, z siedzibą w Chełmie.
Na synodzie w Brześciu w roku 1595, biskupi metropolii kijowskiej uchwalili tzw. „"Artykuły do zjednoczenia z Kościołem rzymskim"”. W roku 1596 na ponownym synodzie w Brześciu, część biskupów prawosławnych, w tym biskup chełmski, uznało zwierzchność Rzymu. Dzięki temu biskupi mogli min. zachować wysoką pozycję oraz korzystać z przywilejów, które nie objęłyby ich jako hierarchów prawosławnych.
Część duchownych i wyznawców prawosławia na terenie diecezji chełmskiej nie uznała unii i próbowała zorganizować na nowo prawosławną hierarchię. W 1621 roku patriarcha jerozolimski Teofanes III konsekrował prawosławnego biskupa chełmskiego, Paisjusza. W 1650 roku, na mocy ugody zborowskiej z Bohdanem Chmielnickim, król Jan Kazimierz przekazał diecezję prawosławnym, a w 1651 ponownie uznał prawa unitów. Konflikty z prawosławnymi mieszczanami chełmskimi zdarzały się jeszcze do roku 1678. Prawosławne bractwo lubelskie przystąpiło do unii w roku 1695, a bractwo zamojskie – w roku 1706.
Chełmska diecezja unicka została zlikwidowana przez władze carskie w 1875, jako ostatnia unicka diecezja na terenie Królestwa Polskiego.
Katalog biskupów.
Biskupi pomocniczy

</doc>
<doc id="709195" url="https://pl.wikipedia.org/wiki?curid=709195" title="Czip">
Czip



</doc>
<doc id="709198" url="https://pl.wikipedia.org/wiki?curid=709198" title="Paweł Dytko">
Paweł Dytko

Paweł Dytko (ur. 3 maja 1977 w Nysie) – polski kierowca rajdowy.
W 1997 roku wystartował, z kuzynem Tomaszem Dytko jako pilotem, w Mistrzostwach Polski samochodem Ford Escort Cosworth.
Wygrał dwukrotnie (w 2003 i 2006) Mistrzostwa Polski w Samochodowych Wyścigach Górskich, w 2006 był trzeci w Rajdzie Polskim.
Żonaty, córka Hania.

</doc>
<doc id="709201" url="https://pl.wikipedia.org/wiki?curid=709201" title="Traveling Wilburys">
Traveling Wilburys

Traveling Wilburys – zespół rockowy założony w Los Angeles w 1988 roku przez George’a Harrisona, będący jedną z najpopularniejszych supergrup.
W skład zespołu, oprócz Harrisona, wchodzili: Bob Dylan, Roy Orbison, Tom Petty oraz Jeff Lynne. Muzykami sesyjnymi byli: Dhani Harrison, Jim Keltner, Gary Moore, Jim Horn, Ray Cooper oraz Ian Wallace.
Początkowo Harrison zaprosił swoich przyjaciół, aby w domowym studiu nagraniowym Dylana spotkać się w celu nagrania strony B singla „This Is Love”, promującego album "Cloud Nine". W ten sposób powstał utwór „Handle with Care”. Ponieważ bardzo dobrze im się ze sobą pracowało, zdecydowali się nagrać cały album. Spotkało się to z oczywistym zainteresowaniem wytwórni płytowej. Muzycy przenieśli się do domowego studia Dave’a Stewarta i – ponieważ Dylan musiał niedługo wyruszyć w trasę koncertową – postanowili komponować i nagrywać jedną piosenkę dziennie. Ostateczny kształt piosenkom nadano w domowym studiu Harrisona w Anglii. W październiku 1988 roku ukazał się album "Traveling Wilburys Vol. 1", wyróżniony następnie nagrodą Grammy. 6 grudnia 1988 roku, tuż przed wylotem na plan teledysku Traveling Wilburys, na zawał serca umarł Roy Orbison. Po jego śmierci, w 1990 roku, zespół nagrał drugi album, zatytułowany przewrotnie "Traveling Wilburys Vol. 3".
Najważniejszymi utworami zespołu są dwie kompozycje Harrisona: „Handle With Care” oraz „End of the Line”. Członkowie zespołu to znający się przez wiele lat przyjaciele. Harrison był członkiem The Beatles, a na początku swojej kariery koncertował z Orbisonem; był też jednym z najlepszych przyjaciół Dylana. Lynne natomiast to wielki fan The Beatles. Poza tym Petty wiele koncertował z Dylanem, a Lynne współpracował przy wielu innych projektach członków zespołu, w owym czasie m.in. "Cloud Nine" Harrisona, "Mystery Girl" Orbisona, a przede wszystkim "Full Moon Fever" Petty’ego, często określanej mianem Traveling Wilburys Vol. 2, jako że grali tam gościnnie wszyscy członkowie zespołu, jedynie prócz Dylana. 
W listopadzie 2001 roku, z powodu nowotworu płuc, zmarł Harrison. Na koncercie poświęconym pamięci Harrisona, "Concert for George", Tom Petty, Jeff Lynne oraz syn George’a, Dhani, zaśpiewali piosenkę zespołu Traveling Wilburys – „Handle with Care”, co było pierwszym publicznym wykonaniem tego utworu. 
2 października 2017 roku z powodu rozległego zawału serca zmarł Tom Petty.

</doc>
<doc id="709203" url="https://pl.wikipedia.org/wiki?curid=709203" title="Ślepy podpis">
Ślepy podpis



</doc>
<doc id="709204" url="https://pl.wikipedia.org/wiki?curid=709204" title="Blejk">
Blejk



</doc>
<doc id="709205" url="https://pl.wikipedia.org/wiki?curid=709205" title="CA Central Córdoba (Santiago del Estero)">
CA Central Córdoba (Santiago del Estero)

Club Atlético Central Córdoba − argentyński klub piłkarski z siedzibą w mieście Santiago del Estero, stolicy prowincji Santiago del Estero.
Historia.
Klub założony został 3 czerwca 1919 roku i gra obecnie w czwartej lidze argentyńskiej Torneo Argentino B.

</doc>
<doc id="709207" url="https://pl.wikipedia.org/wiki?curid=709207" title="Club Atlético Central Córdoba de Santiago del Estero">
Club Atlético Central Córdoba de Santiago del Estero



</doc>
<doc id="709208" url="https://pl.wikipedia.org/wiki?curid=709208" title="USS South Dakota (BB-49)">
USS South Dakota (BB-49)

USS South Dakota (BB-49) był pancernikiem typu "South Dakota" (był okrętem prototypowym). Był drugim okrętem noszącym nazwę pochodzącą od stanu Dakota Południowa. Jego stępka została położona 15 marca 1920 w New York Navy Yard. Budowa została wstrzymana 8 lutego 1922 (w tym momencie okręt był zbudowany w 38,5 procentach), a anulowana 17 sierpnia 1923 zgodnie z uzgodnieniami traktatu waszyngtońskiego. Został skreślony z rejestru floty 10 listopada 1923. Jego nieukończony kadłub został sprzedany Steel Scrap Corporation z Filadelfii 10 października 1923 na złom. Złomowanie zostało ukończone 15 listopada 1923.

</doc>
<doc id="709209" url="https://pl.wikipedia.org/wiki?curid=709209" title="Morzewiec">
Morzewiec

Morzewiec – wieś w Polsce położona w województwie kujawsko-pomorskim, w powiecie bydgoskim, w gminie Koronowo.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według danych Urzędu Gminy Koronowo (XII 2015 r.) miejscowość liczyła 168 mieszkańców.

</doc>
<doc id="709210" url="https://pl.wikipedia.org/wiki?curid=709210" title="Zarządzanie wymaganiami">
Zarządzanie wymaganiami

Zarządzanie wymaganiami – dziedzina zajmująca się działaniami mającymi na celu przełożenie potrzeb lub oczekiwań użytkowników w stosunku do konstruowanej, fizycznej realizacji produktu końcowego. Pojęcie zarządzania wymaganiami w szerokim kontekście odnosi się do metod specyfikowania użytecznych cech wszelkiego rodzaju produktów (np. umów handlowych, budowli, cech urządzeń itp.).
Pojęcie zarządzania wymaganiami w inżynierii oprogramowania stanowi proces zbierania i analizowania różnych wymagań. Wymagania te mogą pochodzić od różnych podmiotów, zainteresowanych powstaniem lub modyfikacją określonego produktu (mogą to być użytkownicy, klienci, zarząd firmy). Ze względu na kontekst danego wymagania, możemy określić je jako wymaganie użytkownika, biznesowe, funkcjonalne, techniczne czy procesu wytwarzania.
Wytwarzanym produktem może być zwykła aplikacja, system świadczący jakieś usługi lub nawet serwer aplikacji czy witryna internetowa.
Podczas zbierania wymagań dotyczących produktu należy odpowiednio rozdzielić je pomiędzy dostępne klasy. Dobrze zaprojektowane systemy gromadzą wymagania w każdej z tych pięciu grup, nie powodując zbyt jednoznacznego nastawienia na jedną z nich.
W zarządzaniu wymaganiami może być zastosowany osobny język do projektowania graficznego SysML, bazujący na standardach UML.
Etapy wytwarzania oprogramowania.
Realizacja zadań związanych z zarządzaniem wymaganiami w dużej mierze zależy od etapu, w jakim jest realizacja projektu. Można wyróżnić pięć podstawowych faz jego powstawania, w których zarządzanie wymaganiami ma znaczenie.
Etap rozpoznawania ("investigation").
Na tym etapie są gromadzone wymagania od przewidywanych docelowych użytkowników systemu (wymagania użytkownika), określa się problemy, jakie ma rozwikłać dany produkt (wymagania biznesowe) oraz pobiera się wymagania od zespołu wytwarzania (wymagania techniczne). To tutaj określa się cele produktu, narzędzia i ogólne zarysy, możliwości i ograniczenia realizacji. Na podstawie tych zebranych wymagań jesteśmy w stanie stworzyć zarys systemu, jaki chcemy stworzyć. Dzięki temu możemy przystąpić do ustalania wymagań funkcjonalnych.
Na tym wstępnym etapie należy się liczyć z tym, iż nie da się zdefiniować wszystkich możliwych wymagań. Zebrane wymagania z pewnością ulegną zmianom, będącym skutkiem podejmowanych działań wewnątrz projektu lub wpływów zewnętrznych.
Po wykonaniu analizy wymagań, powinien powstać dokument gromadzący wymagania (nazywany "specyfikacją wymagań"), który będzie zaakceptowany przez wszystkich członków zespołu projektowego (również klientów). Ów dokument ma stanowić element, który będzie zapobiegał nieprzewidzianym i dziwacznym zmianom. W miarę rozwoju projektu często pojawiają się nowe super-pomysły, które tworzą całą serię kolejnych wymagań. Stworzenie takiego dokumentu będzie pozwalało na utrzymanie projektu przy początkowych założeniach i realizowanie wcześniej zaplanowanej wizji. Nie zamyka on oczywiście przed dodaniem nowych wymagań, jednak ogranicza możliwość niekontrolowanego życia projektu.
Sposoby gromadzenia wymagań są różne. W najprostszym wykonaniu może to być zwykły dokument, do którego dopisujemy lub usuwamy wymaganie. W bardziej złożonych narzędziach stosuje się bazy danych, gromadzące wymagania i pozwalające na generowanie dokumentu wymagań. Równocześnie zapewniają możliwość śledzenia zmian czynionych na wymaganiach lub tworzenia dowiązań, określających zależności pomiędzy innymi wymaganiami lub przypadki użycia.
Analiza wykonalności ("feasibility").
Na tym etapie następuje najczęściej oszacowanie kosztów zrealizowania zaplanowanych wymagań, ustalenie kosztów istnienia obecnego oprogramowania oraz kosztów ich wadliwego funkcjonowania, które ma poprawić nowy produkt. Równocześnie należy oszacować dostępny budżet na realizację produktu oraz zasoby ludzkie. Ważne jest podjęcie próby oszacowania zwrotu jaki uzyska się po wprowadzeniu produktu na rynek.
Należy zadać sobie pytanie, czy posiadamy odpowiednich ludzi do zrealizowania zadań, związanych z projektem, jakie są koszty ich przeszkolenia, jakie narzędzie musimy im zagwarantować, by stworzyć odpowiednie środowisko pracy. Najlepszym rozwiązaniem, jest zapewnienie zespołowi wykonawczemu jak najlepszego stanowiska, aby zaoszczędzić czas ich pracy – zarówno pod względem posiadanego sprzętu, jak i oprogramowania.
Kluczowym aspektem, jaki trzeba rozpatrzyć, jest zadanie sobie pytania, na jakim stanowisku będzie pracował projektowany system – czy będzie konieczne postawienie serwera, zorganizowania systemu hostingowego?
Ten etap również może generować nowe wymagania, dotyczące sprzętu lub oprogramowania jaki należy zakupić dla środowiska wytwórczego lub dla przyszłego systemu, jaki ma być stworzony. Mogą to być także wymagania co do ludzi, jacy mają uczestniczyć w realizacji projektu.
Dokumentem finalnym, jaki powinien zostać przedstawiony z tego etapu, powinien być budżet projektu oraz plan rozkładu kosztów w czasie trwania projektu. Dokument pozwala na podjęcie decyzji, czy projekt warto realizować, czy stać nas na realizację wszystkich z nakreślonych wymagań.
Projektowanie ("design").
Kiedy stwierdzimy, że znane są nam koszty powstania projektu i przewidziane są zyski, jakie uzyskamy, można przystąpić do etapu projektowania. Na tym etapie, podstawowym zadaniem związanym z zarządzaniem wymaganiami jest utrzymywanie powstającego projektu w zgodności z granicami, jakie zostały narzucone w wymaganiach.
Należy jednak zachować pewną elastyczność. Podczas prac projektowych może się okazać, że inne rozwiązanie jest wydajniejsze, tańsze lub lepsze. Zawsze można spróbować delikatnie zreorganizować wymagania i dostosować je do potrzeb czy zewnętrznego rynku. Jednak w najczęstszych przypadkach taki krok podejmuje się rzadko i utworzona lista wymagań powinna pozostać w formie niezmienionej. Projektanci na podstawie tego dokumentu przygotowują projekt systemu.
Konstrukcja i testowanie ("construction and test").
Podstawową czynnością, wykonywaną na tym etapie w ramach zarządzania wymaganiami jest upewnienie się, że prace nad projektem zamykają się w przewidzianym kosztorysie, a powstający produkt realizuje wytyczne, ujęte w wymaganiach. Ważnymi punktami tego etapu jest tworzenie prototypowych szkieletów i testów, które będą pozwalały na szacowanie zgodności z wymaganiami i postępów prac. Dla aplikacji klienckich można stworzyć wstępny graficzny interfejs użytkownika, które będzie podlegał testowaniu, a dla którego realizacja ciała będzie wypełniana z czasem. Pozwala to na usprawnienie powstawania samego projektu.
Wypuszczenie produktu ("release").
Jest to etap, który tak naprawdę nie oznacza końca zarządzania wymaganiami. Podczas pracy nad projektem mogą się pojawić nowe, dodatkowe koncepcje, lub wizja postaci produktu może ulec zmianie. Po dobrnięciu do tego etapu wykonuje się całą pracę od nowa, aby uzyskać nowy, lepszy i sprawniejszy produkt.

</doc>
<doc id="709211" url="https://pl.wikipedia.org/wiki?curid=709211" title="Kruszynek-Kolonia">
Kruszynek-Kolonia

Kruszynek-Kolonia – wieś w Polsce położona w województwie kujawsko-pomorskim, w powiecie aleksandrowskim, w gminie Koneck.
W latach 1975–1998 miejscowość należała administracyjnie do województwa włocławskiego.
Wieś sołecka – zobacz jednostki pomocnicze gminy Koneck w BIP.

</doc>
<doc id="709212" url="https://pl.wikipedia.org/wiki?curid=709212" title="OpenUP/Basic">
OpenUP/Basic



</doc>
<doc id="709218" url="https://pl.wikipedia.org/wiki?curid=709218" title="CA Güemes">
CA Güemes

Club Atlético Güemes − argentyński klub piłkarski z siedzibą w mieście Santiago del Estero, stolicy prowincji Santiago del Estero.
Historia.
Klub założony został 12 października 1932 roku i gra obecnie w prowincjonalnej lidze Liga Santiagueña de Fútbol.

</doc>
<doc id="709219" url="https://pl.wikipedia.org/wiki?curid=709219" title="Club Atlético Güemes">
Club Atlético Güemes



</doc>
<doc id="709220" url="https://pl.wikipedia.org/wiki?curid=709220" title="Budownictwo megalityczne">
Budownictwo megalityczne



</doc>
<doc id="709221" url="https://pl.wikipedia.org/wiki?curid=709221" title="Mała Wieś (powiat radomszczański)">
Mała Wieś (powiat radomszczański)

Mała Wieś – wieś w Polsce położona w województwie łódzkim, w powiecie radomszczańskim, w gminie Żytno.
W latach 1975–1998 miejscowość administracyjnie należała do województwa częstochowskiego.
3 września 1939 załoga niemieckiego czołgu ostrzelała uciekających do lasu mieszkańców wsi. Zginęły dwie osoby Józef (l. 40) i Zofia (l.70) Buc.

</doc>
<doc id="709222" url="https://pl.wikipedia.org/wiki?curid=709222" title="Ideogram (architektura)">
Ideogram (architektura)

Ideogram – syntetyczny znak graficzny, zapis łączący koncepcję kształtu i idei, odgrywa istotną rolę w konkretyzowaniu i przekazywaniu znaczeń zawartych w dziele architektonicznym. Jest sam w sobie symbolem, skrótem myślowym podstawionym w miejsce skomplikowanej całości. 
Zapisem koncepcji przestrzennych w postaci skrótowych znaków graficznych posługują się wszyscy architekci. Badanie ideogramów zrealizowanych budowli pogłębia percepcję odbiorców - ułatwia odczytanie i interpretację znaczeń w nich zawartych, zbliża do poznania istoty dzieła, ułatwia poruszanie się w przestrzeni, wpływa na pełniejsze wykorzystanie wpisanych w dany obiekt funkcji. Stanowi zatem istotny i skuteczny instrument w procesie komunikacji pomiędzy twórcą a odbiorcą.
Ideogram może odnosić się do różnych elementów dzieła architektonicznego, zarówno w zakresie jego struktury przestrzennej, jak i warstwy znaczeniowej. 
W pierwszym przypadku związany jest najczęściej z planem budynku lub wzajemnych zależności kilku budynków (tu najczęściej architekci posługują się rzutami), ale bywa też, że taki ideogram odnosi się do jego koncepcji bryłowej, elewacji czy przekroju. W drugim przypadku ideogram odnosi się do idei symbolicznej budynku, do zawartych w jego architekturze różnorodnych metafor.
Przykład.
Ideogram DG Bank w Berlinie ukazuje wyraziste przeciwstawienie formy zewnętrznej budynku z ukształtowaniem wewnętrznego atrium. Fantazyjne atrium jest jakby morfologiczna formą wtłoczoną w regularny i monumentalny kubik. Ideogram jest jednocześnie zobrazowaniem kształtu rzutu i przekroju budynku.

</doc>
<doc id="709223" url="https://pl.wikipedia.org/wiki?curid=709223" title="Teropod">
Teropod



</doc>
<doc id="709225" url="https://pl.wikipedia.org/wiki?curid=709225" title="Prokatedra">
Prokatedra

Prokatedra, kościół prokatedralny – kościół tymczasowo pełniący funkcję katedry.
Prokatedra jest ustanawiana, gdy właściwy kościół katedralny nie może pełnić swoich funkcji lub jest w budowie. Prokatedrą ustanawia się również świątynię, którą w przyszłości może zostać katedrą lub konkatedrą (na przykład prokatedra ustanowiona jako siedziba administratora apostolskiego).

</doc>
<doc id="709226" url="https://pl.wikipedia.org/wiki?curid=709226" title="99 bottles of beer">
99 bottles of beer



</doc>
<doc id="709228" url="https://pl.wikipedia.org/wiki?curid=709228" title="Santa Rosa (La Pampa)">
Santa Rosa (La Pampa)

Santa Rosa jest argentyńskim miastem leżącym w prowincji La Pampa.
W roku 2001 miasto liczyło 94340 mieszkańców, a z okolicami 102610 mieszkańców.
Miasto założone zostało w roku 1892 przez Tomása Masona.

</doc>
<doc id="709233" url="https://pl.wikipedia.org/wiki?curid=709233" title="Historia Lisey">
Historia Lisey

Historia Lisey (ang. "Lisey's Story") – powieść Stephena Kinga opublikowana w Polsce przez wydawnictwo Prószyński i S-ka 24 października 2006 roku, równolegle z jej premierą światową. 
Podczas wywiadu przeprowadzanego przez społeczność serwisu reddit Stephen King nazwał "Historię Lisey" swoją ulubioną powieścią.
Akcja powieści rozgrywa się w stanie Maine.

</doc>
<doc id="709237" url="https://pl.wikipedia.org/wiki?curid=709237" title="Morawa (prawy dopływ Dunaju)">
Morawa (prawy dopływ Dunaju)

Morawa, Wielka Morawa (serb.-chorw. Велика Морава, "Velika Morava", łac. "Margus") – rzeka w środkowej Serbii, prawy dopływ Dunaju. Długość – 185 km (493 km od źródeł Morawy Zachodniej), powierzchnia zlewni – 6126 km² (37 444 km² razem z Morawą Zachodnią i Południową), średni roczny przepływ u ujścia – 255 m³/s.
Morawa powstaje z połączenia dwóch dużych rzek: Morawy Zachodniej i Morawy Południowej koło miasta Stalać w środkowej Serbii. Stamtąd płynie na północ mocno meandrując. Dolina Morawy oddziela Góry Wschodnioserbskie na wschodzie od Gór Dynarskich na zachodzie. W połowie długości Morawa przełamuje się przez Wąwóz Bagrdański ("Bagrdanska klisura"). Uchodzi do Dunaju między wsiami Kulič i Dubravica. Przed ujściem oddziela się od niej zachodnie ramię Jezava (47 km długości), które uchodzi do Dunaju w Smederevie. Szerokość koryta rzeki wynosi 80 do 200 m, głębokość sięga 10 m. W wyniku powodzi rzeka często zmieniała bieg, pozostawiając bezodpływowe martwe ramiona – "moravište". Morawa przyjmuje wiele krótkich dopływów, z których najdłuższe to Jasenica (L, 79 km), Resava (P, 65 km), Lugomir (L, 57 km), Resavica (P, 51 km), Ralja (wpada do Jezavy, 51 km).
Stopień zmeandrowania Morawy był jednym z najwyższych w Europie. Od jej początku do ujścia w linii prostej jest tylko 118 km, jednak nurt rzeki liczył aż 245 km. Wszystkie trzy Morawy uległy znacznemu skróceniu w wyniku sztucznego prostowania, jednak do dziś system rzeczny trzech Moraw pozostaje najdłuższy na Półwyspie Bałkańskim – ponad 550 km (Morawa z Morawą Zachodnią i jej najdłuższym dopływem Ibarem). Połączone zlewnie Morawy, Morawy Zachodniej i Południowej liczą obejmują 42,38% obszaru Serbii oraz niewielki obszar Bułgarii i skrawek Macedonii.
Morawa stanowi najważniejszą oś osadniczą i komunikacyjną środkowej Serbii. Wzdłuż całej jej doliny biegną autostrada i linia kolejowa łączące dwa największe miasta kraju – Belgrad i Nisz, stanowiące część połączenia komunikacyjnego Zachodniej Europy z Bliskim Wschodem. Dolina Morawy – Pomoravlje – stanowi najbardziej urodzajny i najgęściej zaludniony teren tego państwa. Była to także kolebka nowożytnej serbskiej państwowości. Jednakże, ze względu na częste powodzie i zmienność biegu rzeki, osiedla ludzkie sytuowały się w pewnym oddaleniu od niej. Tak są położone Paraćin, Jagodina, Batočina, Lapovo, Svilajnac, Velika Plana, Požarevac i Smederevo. Tylko Ćuprija leży na samym brzegu Morawy.
Powodzie w basenie Morawy są obecnie regularne i obfite. Basen ten obejmuje przeważnie tereny górskie, a jeszcze w czasach historycznych był niemal w całości zalesiony. Po wycięciu lasów wahania poziomu wody Moraw i ich dopływów oraz erozja ich koryt nabrały katastrofalnego rozmiaru. Wiele rzek, niosących w ciągu roku bardzo niewiele wody, wylewa podczas wiosennych deszczów, a wyże te kumulują się w powodzie na głównych rzekach. Oprócz tego górskie rzeki, szczególnie Morawa Południowa, niezwykle szybko niszczą swoje koryta, znosząc masy osadów do Morawy, co prowadzi do jej spłycenia i wyniesienia łożyska rzeki ponad dno doliny.
W 1966 w basenie trzech Moraw rozpoczęto wielkie prace melioracyjne, zmierzające do zapobieżenia powodziom i do ponownego umożliwienia żeglugi na całej Morawie – od ujścia do początku (niegdyś rzeka ta była żeglowna na około 3/4 długości – do miasta Ćuprija). Zalesiono spore tereny, zbudowano kilkanaście zbiorników retencyjnych i wyprostowano rzeki poprzez przekopanie meandrów – Morawę z 245 do 185 km (planowano do 152 km). Prace zostały przerwane pod koniec lat 80. XX wieku wskutek wewnętrznego kryzysu Jugosławii. Powodzie pozostały częste mimo intensywnego pogłębiania Morawy, zaś żeglowny odcinek rzeki to 3 km u ujścia.
W 285 r. n.e. nad rzeką (noszącą wtedy rzymską nazwę Margus) miała miejsce bitwa w dolinie rzeki Morawy, w której starły się armie cesarzy Karinusa i Dioklecjana.

</doc>
<doc id="709262" url="https://pl.wikipedia.org/wiki?curid=709262" title="Nera">
Nera

 

</doc>
<doc id="709264" url="https://pl.wikipedia.org/wiki?curid=709264" title="Enns">
Enns

 
Austria:
Osoby:
Zobacz też:

</doc>
<doc id="709265" url="https://pl.wikipedia.org/wiki?curid=709265" title="Wit">
Wit

Osoby o tym nazwisku:

</doc>
<doc id="709266" url="https://pl.wikipedia.org/wiki?curid=709266" title="Łubianka (Moskwa)">
Łubianka (Moskwa)

Łubianka () – budynek należący do organów bezpieczeństwa państwowego ZSRR i Rosji na placu Łubiańskim w Moskwie. W latach 1919–1992 służył jako główna siedziba organów bezpieczeństwa państwowego ZSRR (kolejno Czeki, OGPU, NKWD, MWD i KGB), obecnie wchodzi w skład kompleksu budynków Federalnej Służby Bezpieczeństwa.
Pod koniec XIX wieku na początku ulicy Bolszaja Łubianka na zlecenie towarzystwa ubezpieczeniowego „Rossija” wybudowano kompleks budynków pod wynajem mieszkań. Prace nadzorowali architekci Nikołaj Proskurnin, Aleksandr Iwanow i Wiktor Wieliczkin. Po rewolucji październikowej budynki przejęła Czeka. W latach 1932–1933 architekci Arkady Langman i Iwan Biezrukow ukończyli budynek od strony ulicy Furkasowskiej dla coraz bardziej rozrastającego się aparatu służb specjalnych. W latach 1944–1948 architekt Aleksiej Szczusiew rozpoczął całkowitą przebudowę Łubianki w celu poszerzenia i scalenia rozproszonych budynków jedną fasadą. Przebudował on lewą stronę kompleksu, ale symetryczny wygląd budowla uzyskała dopiero w latach 80. XX wieku pod kierunkiem architekta Gleba Makariewicza.
Historia.
Geneza.
W XVIII wieku duży majątek naprzeciwko placu Łubiańskiego należał do gruzińskich książąt Dadiani. Według planu z 1772 roku w głębi działki znajdował się obszerny, murowany, jednopiętrowy dwór. Budynek łączył w sobie formy barokowe i klasycystyczne. Na granicy posiadłości znajdowały się budynki mieszącego różnego rodzaju sklepy. Kompleks został uszkodzony podczas wielkiego pożaru Moskwy w 1812 roku, a hodowca Fiodor Mosołow kupił za niewielką kwotę wypalone budynki na aukcji. Posiadał on dużą kolekcję obrazów Petera Rubensa, Antonio Correggio, Rembrandta, Antoona van Dycka, Diego Velázqueza i innych. Według dramatopisarza Stiepana Żychariewa Mosołow umieścił swoją kolekcję w przejętym majątku moskiewskim.
Po śmierci właściciela w 1840 roku majątek na Łubiance odziedziczyła wdowa, a w 1857 roku jego siostrzeniec Siemion Mosołow. W murach domu założył on prywatną galerię, w której umieścił kolekcję grafik i obrazów. Po śmierci Mosołowa w 1880 roku kolekcję i majątek odziedziczył jego syn Nikołaj. W tym okresie na działce znajdowało się kilka budynków zajmowanych przez umeblowane pokoje, sklep spożywczy, warszawskie towarzystwo ubezpieczeniowe, studio fotograficzne Friedricha Moebiusa oraz karczmę. Publicysta Władimir Giljarowski w swojej książce „Moskwa i moskwicze” tak opisuje budynek mieszkalny: 
Dom towarzystwa ubezpieczeniowego „Rossija”.
W kwietniu 1894 roku majątek Nikołaja Mosołowa o łącznej powierzchni ponad tysiąca sążni kwadratowych kupiło towarzystwo ubezpieczeniowe „Rossija” za 475 tys. rubli. Według magazynu „Zodczij” zarząd biura wraz z francuskim międzynarodowym towarzystwem wagonów sypialnych i dużymi europejskimi sieciami hotelowymi zamierzał na tym terenie wybudować hotel. Założono, że kompleks będzie konkurował z położonym nieopodal ekskluzywnym hotelem „National”. Prace miał nadzorować architekt J. Szedan. Równolegle jednak towarzystwo ubezpieczeniowe zorganizowało w Moskwie otwarty konkurs na projekt hotelu, w którym wzięli udział m.in. A.W. Iwanow, P.K. Bergstresser, A.A. Gimpel, N.M. Proskurnin i inni. Zarząd towarzystwa ubezpieczeniowego preferował połączenie pomysłów Bergstrassera, Gimpela i Proskurnina. Ale w tym samym okresie, podczas negocjacji ze stroną francuską, podjęli oni ostateczną decyzję o powierzeniu opracowania projektu Szedanowi. W Moskwie prace nadzorować miał Aleksandr Iwanow z udziałem Nikołaja Proskurnina.
Wkrótce po wzniesieniu nowego domu stosunki pomiędzy partnerami rosyjskimi i francuskimi pogorszyły się, dlatego kierownictwo towarzystwa ubezpieczeniowego „Rossija” powierzyło pracę rosyjskim architektom Proskurninowi, Iwanowowi i Wieliczkinowi. Jednocześnie część wzniesionych już ścian trzeba było rozebrać, a resztę zaadaptować pod nowy projekt: zamiast hotelu postanowiono wybudować trzypiętrowy apartamentowiec w stylu eklektycznym. Prace budowlane zakończono w 1898 roku (według innych źródeł – w 1900). Od strony placu fasadę ozdobiono napisem: „Towarzystwo ubezpieczeniowe Rossija”. Dach ozdobiono wieżyczkami, a na jednej z nich zainstalowano masywny zegar. Po obu stronach znalazły się płaskorzeźby kobiet nazwane „Sprawiedliwość” i „Pocieszenie”.
Pierwsze piętra zajmowała księgarnia Naumowa, szwalnia Popowa i inne sklepy, górne przeznaczone były na mieszkania pod wynajem. W sumie było tam 51 umeblowanych mieszkań, przeznaczonych dla zamożnych gości; koszt wynajmu mógł sięgać nawet czterech tysięcy ówczesnych rubli rocznie. Całkowity roczny dochód firmy z tytułu wynajmu przekraczał 160 tys. rubli. W różnych okresach w murach domu mieszkali pianista Konstantin Igumnow i genetyk Władimir Efroimson, mieściło się tam nawet żeńskie gimnazjum pod kierownictwem N.E. Szpissa.
W 1902 roku na prawo od kamienicy po drugiej stronie ulicy Małaja Łubianka wybudowano czterokondygnacyjny budynek według projektu architekta Aleksandra Iwanowa, w parze do gmachu towarzystwa ubezpieczeniowego „Rossija”. Mieściło się w nim biuro firmy transportowej „Kaukaz i Merkury”. Na dziedzińcu znajdował się osobny budynek, w którym mieścił się Hotel Imperial.
Gmach organów bezpieczeństwa państwowego.
Dekretem Rady Komisarzy Ludowych z 1918 roku zlikwidowano prywatne organizacje ubezpieczeniowe, a ich nieruchomości i majątek znacjonalizowano. W maju 1919 roku budynek przeszedł pod jurysdykcję Moskiewskiej Rady Związków Zawodowych. Jednak kilka dni później zarządzenie to zostało anulowane, a po eksmisji ostatnich lokatorów dom został zajęty przez Wydział Specjalny moskiewskiej Czeki. W ciągu kilku miesięcy do lokalu przeniósł się cały centralny aparat Czeka pod kierownictwem Feliksa Dzierżyńskiego. W 1920 roku wolnostojący budynek na dziedzińcu zamieniono na więzienie wewnętrzne. Cały kompleks podlegał bezpośredniej jurysdykcji łubiańskiego gospodarstwa mieszkaniowego, które do 1921 roku posiadało ponad sto domów.
Następnie organy bezpieczeństwa państwowego były wielokrotnie przekształcane i przemianowywane: od 1921 roku OGPU, które w 1934 roku weszło w skład NKWD. W budynku mieściły się także siedziby NKGB i MGB w okresie istnienia odrębnych wydziałów bezpieczeństwa państwowego. W 1946 roku NKWD zostało przekształcone w Ministerstwo Spraw Wewnętrznych, na podstawie którego od 1954 roku funkcjonowało KGB. Po rozpadzie ZSRR w budynku przy placu Łubiańskim mieściła się kwatera główna rosyjskich służb specjalnych, które również kilkakrotnie zmieniały swoje oficjalne nazwy. Od 1996 roku kompleks zajmuje FSB.
Aparat bezpieczeństwa państwowego stale się rozrastał. Tak jak w 1928 roku w urzędzie pracowało ok. 2,5 tys. osób, tak do stycznia 1940 roku personel liczył już 32 tys. Wraz ze wzrostem liczby pracowników konieczna była rozbudowa lokalu. W latach 1932–1933 za dawnym budynkiem towarzystwa ubezpieczeniowego architekci Arkady Langman i Iwan Biezrukow wznieśli dodatkowy budynek w stylu konstruktywistycznym. Miał on kształt litery „Ш”, a jego zaokrąglone rogi wychodziły na ulice Bolszaja i Małaja Łubianka. Od strony ulicy Furkasowskiej główna fasada została ozdobiona rustyką i pokryta czarnym labradorem, nad wejściem umieszczono godło ZSRR. Współcześni zwracali uwagę na wady architektoniczne budynku: naruszenie integralności zespołu i brak jednolitego stylu. Parter nowo wybudowanego domu był połączony z dawnym kompleksem towarzystwa ubezpieczeniowego „Rossija”. Pomieszczenia zajmowały wydziały zagraniczne, transportu, księgowości i statystyki, główny oddział straży granicznej, archiwum, biblioteka i inne służby. Zgodnie z nową numeracją nowo wybudowany budynek otrzymał numer 4, a ponieważ wcześniej rozebrane budynki miały numery 6 i 10, nie były już one więcej wymieniane na ulicy Bolszaja Łubianka. W tym samym okresie na budynek więzienia wewnętrznego podniesiono o cztery kolejne piętra.
W 1939 roku architektowi Aleksiejowi Szczusiewowi zlecono rekonstrukcję starych budynków. Początkowo projekt miał być budynkiem pięciokondygnacyjnym, bogato zdobionym w górnej części. Jednak później plany zostały ograniczone. Szkic zatwierdził ludowy komisarz spraw wewnętrznych Ławrientij Beria w 1940 roku, ale z powodu wybuchu wojny z Niemcami prace budowlane zostały przełożone. 20 października 1941 roku w Moskwie wprowadzono stan oblężenia. W tym okresie większość aparatu bezpieczeństwa państwowego została ewakuowana do Kujbyszewa, ale w mieście pozostali ci enkawudziści, którym powierzono zadanie ochrony porządku publicznego w stolicy. 22 października otrzymali także zadanie walki z wrogiem w granicach miasta, jeśli ten zdoła się przebić. Również do Kujbyszewa postanowiono wywieźć część więźniów osobnymi wagonami. Zgodnie z „planem moskiewskim” NKWD kompleks na Łubiance był zaminowany i miał zostać wysadzony w przypadku upadku miasta. Miny usunięto dopiero w 1942 roku.
Odbudowa kompleksu pod kierownictwem Szczusiewa mogła rozpocząć się w 1944 roku. Architekt zaproponował przerwanie Małej Łubianki, aby połączyć oba budynki w jeden i zbudować drugi dziedziniec. Dolną kondygnację budynku ozdobiono szarym granitem, górne kondygnacje o prostej strukturze architektonicznej pokryto beżowo-różową gładzią szpachlową. Pasowała ona do koloru pilastrów wykonanych z tufu z gruzińskiego Bolnisi. Kompozycja architektoniczna otrzymała pozytywne recenzje od współczesnych jej krytyków. Niektórzy badacze wskazują na podobieństwo projektu do Palazzo della Cancelleria w Rzymie. Samemu Szczusiewowi przypisuje się następujące oświadczenie dotyczące projektu domu: „Poprosili mnie, abym zbudował salę tortur, więc wybudowałem dla nich weselsze więzienie”.
Do 1948 roku zrekonstruowano tylko prawą stronę kompleksu, zachowując projekt tylnej elewacji. Wzniesiono również centralny sektor domu, ozdobiony loggią nad wejściem głównym. Fasada główna została ozdobiona zegarem wyjętym z rozgrabionego luterańskiego kościoła Piotra i Pawła przy ulicy Starosadskiej. Po lewej stronie przylegał do domu stary budynek towarzystwa ubezpieczeniowego, do którego dobudowano dwa piętra, ale z zachowaniem oryginalnego stylu. Budynki połączyła jedna fasada dopiero w latach 1983–1985 na mocy dekretu sekretarza generalnego Jurija Andropowa. W tym samym czasie, pod kierownictwem architekta Gleba Makariewicza, całkowicie przebudowano dawny dom towarzystwa ubezpieczeniowego.
Równolegle z odbudową starego kompleksu w latach 1979–1982, po przeciwnej stronie Bolszoj Łubianki, grupa architektów pod kierownictwem Makariewicza wzniosła nowy budynek, do którego przeniosło się kierownictwo KGB. Jednak stary kompleks nadal służył jako siedziba służb administracyjnych organów bezpieczeństwa państwowego. Obecnie dom należy do Federalnej Służby Bezpieczeństwa.
Więzienie wewnętrzne.
Budowa i wspomnienia więźniów.
Od 1920 roku na terenie kompleksu funkcjonowało więzienie wewnętrzne, które dekadę później znacznie rozbudował architekt Arkady Langman. W jego celach przetrzymywano „najważniejszych kontrrewolucjonistów i szpiegów w czasie, gdy prowadzone było śledztwo w ich sprawie lub gdy z oczywistych powodów konieczne było całkowite odcięcie aresztowanego od świata zewnętrznego, aby ukryć jego miejsce pobytu”. Przypuszczalnie pierwszymi więźniami Łubianki były dzieci właściciela ziemskiego Nikołaja Lenina: Siergiej i Olga. W 1923 roku w budynku na Łubiance przetrzymywany był patriarcha Tichon. W różnych okresach więziono tam radzieckich polityków Nikołaja Bucharina i Lwa Kamieniewa, aktora Wsiewołoda Meyerholda, dowódców wojskowych Michaiła Tuchaczewskiego, Wasilija Blüchera i Aleksandra Kutiepowa, konstruktora lotniczego Andrieja Tupolewa, węgierskiego rewolucjonistę Bélę Kuna, przywódcę Polskiego Państwa Podziemnego Leopolda Okulickiego, pisarzy oraz poetów Osipa Mandelsztama i Aleksandra Sołżenicyna oraz wiele innych osobistości życia publicznego i kulturalnego zarówno z ZSRR, jak i spoza jego granic.
W 1936 roku w więzieniu znajdowało się 118 cel, z czego 94 były izolatkami. Łącznie w kompleksie przebywało jednorazowo do 350 więźniów. W budynku znajdowała się również kuchnia, prysznic, pomieszczenie do przeprowadzania dezynfekcji, magazyny odzieżowe i spożywcze oraz biblioteka. Jednocześnie celowo pomieszano numerację pomieszczeń, aby osadzeni nie mogli ustalić lokalizacji swojej celi. Większość pokoi miała „siedem stopni długości i trzy stopnie szerokości”. Według niektórych doniesień wewnętrzne ściany zostały wydrążone, aby wyeliminować możliwość podsłuchu. Wielu badaczy uważa jednak, że podczas jednej z rekonstrukcji budowniczowie pomylili specjalne gipsowe kratki wentylacyjne z pustkami, które zainstalował architekt Langman, próbując rozwiązać problem słabości kanałów wentylacyjnych. Na dachu urządzono zamkniętą promenadę, na którą wjeżdżały windy towarowe i prowadziły osobne schody. Na korytarzach funkcjonował specjalny system eskortowania więźniów, który wykluczał przypadkowe mijanie się osadzonych.
Porządek i atmosferę więzienia na Łubiance opisuje wiele książek. Odniesienia do niej znajdują się w powieściach historycznych "Życie i los", "Archipelag GUŁag", "Krąg pierwszy" i wielu innych. Ponadto istnieje wiele wspomnień byłych aresztowanych o ich uwięzieniu w murach Łubianki: 
Na plenum KC WKP(b) w 1937 roku komisarz Generalny Bezpieczeństwa Państwowego Nikołaj Jeżow podkreślił potrzebę „delikatnej pracy poszukiwawczej”, na spotkaniu wyrażono również pomysły dotyczące wzmocnienia „walki klas”. W związku z tym wzrosła liczba osób represjonowanych. Według spisów tylko w 1937 roku na Łubiance uwięziono 2857 osób, z których 24 zwolniono. Większość aresztowanych po przesłuchaniach przewieziono do więzień Butyrki lub Lefortowo
Zgodnie z instrukcjami wielu historyków i wspomnieniami więźniów, kierownictwo więzienia wewnętrznego aktywnie wykorzystywało system tortur psychicznych podczas przesłuchań. W ten sposób nieustanne dochodzenia były rozłożone na kilka dni. Jednak dla poszczególnych więźniów przyjęto różne podejścia. Nikołajowi Bucharinowi pozwolono kontynuować pracę, a po osadzeniu w więzieniu wewnętrznym napisał cztery rękopisy. Przebywający na Łubiance konstruktor lotniczy Nikołaj Polikarpow opracował tam projekt pierwszego, radzieckiego jednopłatowego myśliwca I-16. Zamknięty reżim placówki stał się przyczyną powstania przypuszczeń o istnieniu pod domem dziesięciopiętrowych piwnic, w których rozstrzeliwano więźniów i palono ich ciała w krematorium. Informacje o kondygnacjach podziemnych i krematorium nie zostały jednak nigdy potwierdzone. Więzienie zostało pierwotnie założone jako areszt śledczy, skąd więźniowie byli przewożeni zgodnie z treścią ich wyroku. Jednak niektórzy więźniowie potwierdzili, że faktycznie ludzie byli rozstrzeliwani w piwnicach. W całej historii Łubianki z więzienia wewnętrznego nie uciekł ani jeden aresztowany.
Zamknięcie więzienia.
Po śmierci Józefa Stalina masowe aresztowania ustały, a do połowy lat 50. na Łubiance działało już tylko 66 cel. Na rozkaz szefa KGB Władimira Siemiczastnego więzienie wewnętrzne zlikwidowano w 1961 roku. Jego ostatnim więźniem był amerykański pilot Gary Powers, oskarżony o szpiegostwo po zestrzeleniu jego samolotu nad ZSRR. Istnieją dowody wskazujące na to, że więzienie zamknięto "de facto" cztery lata wcześniej, a Powers był przetrzymywany w jednej z zachowanych cel tylko w oczekiwaniu na spotkanie z ambasadorem USA. Większość cel w więzieniu wewnętrznym została zamieniona na biura i jadalnię. W sześciu zachowanych salach urządzono wystawę muzealną, którą można obejrzeć jedynie posiadając uprawnienia dostępu do tajnych dokumentów.
Współczesność.
W 2008 roku skrzydło domu od strony ulicy Miaśnickiej otrzymało status zabytku dziedzictwa kulturowego. W 2011 roku przeszło ono przebudowę. W tym okresie pojawiły się informacje o instalacji lądowiska dla helikopterów na dachu Łubianki. Według szefa Rosochrankultury Wiktora Pietrakowa takowe istnieje jednak od dawna. Chociaż dach budynku nie był objęty ochroną, przedstawiciele Moskiewskiej Agencji Dziedzictwa Miejskiego stwierdzili, że projekt nie został zatwierdzony, a odbudowę przeprowadzono bez odpowiedniej dokumentacji. Szczegóły renowacji elewacji, które miały miejsce w latach 2013–2014, nie zostały ujawnione ze względu na tajny status obiektu.
Dzięki działaniom agencji rządowych pracujących w budynku toponim „Łubianka” stał się powszechnie znany. W różnym czasie pojawiały się różne związki frazeologiczne związane z tym budynkiem. W 2015 roku przed otwarciem wyremontowanego domu handlowego Świat Dziecka, który znajduje się naprzeciwko, ukazała się reklama z napisem: „Kochasz dziecko? Zabierz je na Łubiankę”. Wywołała ona bardzo negatywne reakcje w społeczeństwie. W pobliżu murów budynku FSB i znajdującego się w pobliżu pomnika Kamienia Sołowieckiego często odbywają się wiece i pikiety. Na przykład w październiku 2018 roku miały tam miejsce samotne wiece poparcia dla więźniów politycznych z organizacji „Nowa Wielkość” i „Sieć”. W listopadzie 2016 roku artysta Piotr Pawlenski przeprowadził happening, w czasie którego podpalił główne wejście do budynku w proteście „przeciw ciągłemu terrorowi”. Został ukarany grzywną za zniszczenie zabytku dziedzictwa kulturowego, chociaż później okazało się, że oryginalne drzwi zostały dawno temu usunięte, a obecne były współczesną kopią.
Pomniki i upamiętnienia.
W 1958 roku przed budynkiem stanął pomnik Feliksa Dzierżyńskiego, zaprojektowany przez rzeźbiarza Jewgienija Wuczeticza. Podczas puczu sierpniowego w 1991 roku, na polecenie Rady Miejskiej Moskwy, pomnik został rozebrany, gromadząc dużą liczbę widzów. Rzeźba została przeniesiona do Parku Muzeonów, w późniejszym czasie pojawiały się liczne propozycje powrotu pomnika na plac Łubiański.
Po śmierci przewodniczącego KGB Jurija Andropowa na ścianie domu, w którym pracował, zainstalowano tablicę pamiątkową. Została ona usunięta podczas puczu sierpniowego, ale w 1999 roku powróciła na swoje pierwotne miejsce.
Od strony ulicy Miaśnickiej, na ścianie domu znajduje się tablica pamiątkowa poświęcona architektowi Szczusiewowi.
Upamiętnienie polskich ofiar.
Martyrologia Polaków osadzanych, więzionych i mordowanych przez NKWD w gmachu na Łubiance została po 1990 roku upamiętniona na Grobie Nieznanego Żołnierza w Warszawie napisem na jednej z tablic: ŁUBIANKA – BUTYRKI 1939 – 1945.

</doc>
<doc id="709272" url="https://pl.wikipedia.org/wiki?curid=709272" title="Podoliniec">
Podoliniec

Podoliniec (słow. "Podolínec", węg. "Podolin", niem. "Pudlein") – miasto we wschodniej Słowacji, na Spiszu, w kraju preszowskim, w powiecie Lubowla. Znajduje się nad lewym brzegiem Popradu, u podnóży Magury Spiskiej.
Dzieje.
Podoliniec pierwotnie należał do Polski i znajdował się w granicach ziemi sądeckiej, później (na kilkadziesiąt lat, do roku 1412) włączony został do Węgier. Pierwsza pisemna wzmianka o Podolińcu pochodzi z roku 1235, zawiera ją skarga biskupa krakowskiego na duchownych węgierskich, którzy bezprawnie zaczęli pobierać dziesięcinę z miejscowego kościoła, który wraz z okolicą znajdował się wówczas jeszcze w granicach diecezji krakowskiej. W 1244 książę krakowsko-sandomierski Bolesław Wstydliwy udzielił prawo lokacji Podolińca krakowskiemu rycerzowi Henrykowi. W 1292 miejscowość otrzymała prawa miejskie. Podoliniec uzyskał prawo składu w 1292 roku.
Później, w połowie XIV wieku miejscowość dostała się we władanie Węgier. W 1412 roku Zygmunt Luksemburski nadał jej prawa wolnego miasta królewskiego. W tym samym roku Podoliniec wraz sąsiednimi miastami Lubowlą i Gniazdami oraz 13 innymi miastami spiskimi wszedł w skład tzw. zastawu spiskiego przekazanego Polsce. Do 1769 r. znajdował się w granicach Polski, później został zajęty przez Austriaków i włączony do Węgier.
Znajdowało się tu słynne kolegium pijarskie przy klasztorze pijarów ufundowanym przez starostę spiskiego i wojewodę krakowskiego Stanisława Lubomirskiego. Jednym z najbardziej znanych wychowanków był Stanisław Konarski, który w 1715 wstąpił do zakonu pijarów i rozpoczął nowicjat w Podolińcu, gdzie zajmował się naukami humanistycznymi, był nauczycielem składni i poezji.
Rozwój gospodarczy w XIX wieku w małym stopniu dotarł do Podolińca. W 1893 r. poprowadzono przez miasto linię kolejową z Popradu do Pławca, powstało też kilka, ale niewielkich zakładów przemysłowych. Po upadku Austro-Węgier, w 1918 r. miasto z okolicą zostały zajęte przez wojsko polskie, powstały tu nawet przejściowo placówki władzy polskiej. Później, ze względu na zapowiadany plebiscyt, strona polska wycofała się z tego terenu. Ostatecznie do plebiscytu nie doszło i w 1920 r. Podoliniec znalazł się oficjalnie w granicach Czechosłowacji.
W XIX w. Podoliniec był zamieszkany przez wielokulturową społeczność – wśród mieszczaństwa liczni byli zwłaszcza Niemcy, co związane było z falą osadnictwa niemieckiego w końcu XVIII w. W 1921 stanowili oni ponad połowę mieszkańców, a aż do końca II wojny światowej ich liczba oscylowała od 26% do 31% ogólnej ilości mieszkańców miasta. Urzędnicy oraz arystokracja, jak wszędzie na Spiszu, przeważnie byli Węgrami. Po II wojnie światowej Niemców spiskich wysiedlono, natomiast nieliczni Węgrzy wyjechali do kraju.
Demografia.
Na koniec 2015 miasto liczyło 3178 mieszkańców w tym 1588 kobiet i 1590 mężczyzn. 94,7% mieszkańców stanowili Słowacy, potem 4% Romowie i dalej Czesi, Polacy, Ukraińcy.

</doc>
<doc id="709292" url="https://pl.wikipedia.org/wiki?curid=709292" title="Beňadikovce">
Beňadikovce

Beňadikovce () – słowacka wieś gminna (obec) w powiecie Svidník w kraju preszowskim.
Pierwsza pisemna wzmianka o Beňadikovcach pochodzi z 1414 roku. Do 1899 miejscowość nosiła nazwę Benedikócz. Według spisu ludności z 21 maja 2011 roku, miejscowość zamieszkiwało 230 osób. Powierzchnia miejscowości wynosi 12,56 km².
Starostą miejscowości jest Ladislav Džogan. Kod pocztowy do miejscowości to 090 42, numer kierunkowy to 0 54, a NUTS 527131.

</doc>
<doc id="709293" url="https://pl.wikipedia.org/wiki?curid=709293" title="Benedekvágása">
Benedekvágása



</doc>
<doc id="709294" url="https://pl.wikipedia.org/wiki?curid=709294" title="Benedikócz">
Benedikócz



</doc>
<doc id="709297" url="https://pl.wikipedia.org/wiki?curid=709297" title="Czechy (powiat średzki)">
Czechy (powiat średzki)

Czechy – wieś w południowo-zachodniej Polsce, położona w województwie dolnośląskim, w powiecie średzkim, w gminie Kostomłoty.
W latach 1975–1998 miejscowość należała administracyjnie do województwa wrocławskiego.
Nazwa.
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Cethii".
Nazwę "Czechy" wprowadzono urzędowo rozporządzeniem w 1948 roku, zastępując poprzednią niemiecką nazwę "Erlenhain".

</doc>
<doc id="709300" url="https://pl.wikipedia.org/wiki?curid=709300" title="Mieczysław Chwojnik">
Mieczysław Chwojnik

Mieczysław Chwojnik, po zmianie obywatelstwa Menachem Oren (ur. 1901, zm. 1962 w Tel Awiwie) – polski szachista, medalista olimpijski, reprezentant Izraela od zakończenia II wojny światowej.
Życiorys.
Z zawodu był matematykiem. W latach 20. należał do czołówki szachistów krakowskich, m.in. trzykrotnie (w latach 1919, 1925 i 1926) zdobywając tytuł mistrza miasta. Dwukrotnie (w latach 1926 i 1927) wystąpił w finałach mistrzostw Polski w szachach. W 1928 r. reprezentował Polskę na szachowej olimpiadzie w Hadze (na IV szachownicy), zdobywając wraz z drużyną brązowy medal. W 1929 r. zdobył, w barwach miasta Kraków, brązowy medal drużynowych mistrzostw Polski. 
W czasie II wojny światowej wyjechał do Palestyny, a po jej zakończeniu przeniósł się do Izraela i zmienił nazwisko na Menachem Oren. W barwach tego kraju jeszcze trzykrotnie (w latach 1952, 1954 i 1956) wystąpił na olimpiadach. Łącznie rozegrał 44 olimpijskie partie, w których zdobył 26 punktów.
Według retrospektywnego systemu Chessmetrics, najwyżej sklasyfikowany był w październiku 1954 r., zajmował wówczas 74. miejsce na świecie.

</doc>
<doc id="709305" url="https://pl.wikipedia.org/wiki?curid=709305" title="Mastercard">
Mastercard

Mastercard Inc. – spółka i organizacja członkowska zrzeszająca ponad 25 000 instytucji finansowych wydających karty płatnicze sygnowane marką i logo Mastercard, Maestro oraz Cirrus.
Organizację założyło kilka banków amerykańskich (United California Bank, Wells Fargo, Crocker National Bank, Bank of California), jako konkurencję dla podobnej organizacji BankAmericard (założonej przez Bank of America, przekształconej później w Visę).
W 2002 roku w wyniku połączenia MasterCard International z europejską organizacją wydającą karty płatnicze – Europay International (poprzednio Eurocard International) powstała organizacja pod nazwą MasterCard Worldwide.
Dla użytkowników wybranych kart z logo Mastercard organizacja udostępnia program lojalnościowy Bezcenne Chwile (znany także jako Priceless Specials).
Przed wejściem na giełdę (2006) organizacja miała formę prawną spółdzielni zrzeszającej banki, obecnie jest spółką publiczną.

</doc>
<doc id="709310" url="https://pl.wikipedia.org/wiki?curid=709310" title="Pieczenga">
Pieczenga

Pieczenga (fiń. "Petsamo", ros. "Пече́нга", pn.-lap. "Beahcán"; skolt "Peäccam") − osiedle typu miejskiego w obwodzie murmańskim, w północno-zachodniej części Rosji nad rzeką Pieczenga w pobliżu (ok. 5 km) jej ujścia do południowego krańca fiordu o tej samej nazwie (odnogi Morza Barentsa).
Początki osady sięgają XVI stulecia, region ten od najdawniejszych czasów zamieszkiwany był przez Lapończyków Skolt. Rejon Pieczengi został przyłączony do Rosji w roku 1533, w którym też ufundowano tam klasztor. Na mocy traktatu w Tartu w roku 1920 Rosja Radziecka odstąpiła rejon Pieczengi niepodległej Finlandii. W roku 1924 odkryto w tym rejonie duże zasoby niklu i miedzi (zob. Nikiel). Finlandia powierzyła ich eksploatację od roku 1934 przedsiębiorstwom angielskim, kanadyjskim i francuskim. Na początku 1940 roku, podczas wojny zimowej, Armia Czerwona zajęła ten rejon, ale na mocy traktatu moskiewskiego z 12 marca tego samego roku zwróciła go Finlandii z wyjątkiem Półwyspu Rybackiego. Po zajęciu Norwegii przez Niemcy ówczesne Petsamo stało się ważnym węzłem zaopatrzenia Wehrmachtu i bazą Luftwaffe (głównie Jagdgeschwader 5). Stąd Luftwaffe, Wehrmacht i oddziały fińskie wielokrotnie przeprowadzały ataki na Murmańsk i magistralę murmańską. Na mocy rozejmu moskiewskiego z 19 września 1944 Finlandia zrezygnowała z rejonu Pieczengi na rzecz Związku Radzieckiego. Ten stan potwierdził pokój paryski (1947), przy czym Związek Radziecki otrzymał od Finlandii dodatkowo obszar Jäsniskoski.
W czasach Związku Radzieckiego w rejonie Pieczengi rozbudowano przemysł ciężki – z fatalnymi następstwami dla środowiska. Ziemia i wody gruntowe jeszcze dziś wykazują wysokie skażenie.
Wybudowano także połączenia kolejowe Pieczengi z Murmańskiem i Niklem oraz portem w Liinachamari, służące w pierwszej linii eksploatacji złóż miedzi i niklu.
W 2007 r. w Finlandii opublikowano informację, jako w 1991 r. władze tego kraju otrzymały propozycję odkupienia za 15 mld dolarów Karelii, jednak powołana przez prezydenta Mauno Koivisto grupa ekspertów ustaliła, że szacowane na 70 mld dol. koszty odbudowy i naprawy tamtejszej infrastruktury byłyby zbyt wysokie dla budżetu państwa. Informacjom tym zaprzeczył zarówno Koivisto, jak i inni ówcześni politycy. W 2019 r. były wiceminister spraw zagranicznych Rosji Andriej Fiodorow potwierdził, że w 1991 roku władze ZSRR chciały sprzedać Finlandii za 15 mld dol. Karelię i rejon Petsamo, a w 1992 r. taką samą propozycję powtórzył doradca prezydenta Rosji Giennadij Burbulis. Sam Burbulis zdecydowanie jednak temu zaprzeczył.

</doc>
<doc id="709311" url="https://pl.wikipedia.org/wiki?curid=709311" title="Izba">
Izba

Izba (w języku staropolskim: istba) – pierwotnie nazwa komórki, łaźni; niegdyś oznaczała całą chatę składającej się z jednej izby. Z czasem zaczęto określać mianem izby każde pomieszczenie mieszkalne w wiejskim domu; współcześnie – pomieszczenie, które w lokalu mieszkalnym spełnia zdefiniowane na potrzeby GUS warunki.
Historia.
W chłopskich chałupach początkowo izba była "dymna" ("kurna"), z otwartym paleniskiem pośrodku pomieszczenia. Następnie w rogu izby pojawia się piec, początkowo również bez komina. Wraz z rozwojem i zamożnością społeczeństwa zaczęły pojawiać się w izbie, meble, ławy, tapczany i łóżka. Całości dopełniały stoły, zydle oraz skrzynie na rozmaite przedmioty. Ozdoby w chłopskich izbach pojawiły się dość późno, były to przede wszystkim obrazy malowane na szkle i drzeworyty.
W okresie do rozbiorów Polski na Zamkach Królewskich w Krakowie i Warszawie były również izby królewskie, izby sejmowe, izby senatorskie i izby poselskie.
Historycznymi synonimami izby były: buda, pokój, chata, chałupa, mieszkanie. Współcześnie synonimy to na przykład pokój, kuchnia.

</doc>
<doc id="709318" url="https://pl.wikipedia.org/wiki?curid=709318" title="Fiserv Polska">
Fiserv Polska

Fiserv Polska S.A. (dawniej PolCard sp. z o. o., PolCard S.A., First Data Polska S.A.) – dostawca rozwiązań w obszarze płatności bezgotówkowych działajacy w Polsce od 1991. W 1992 roku, jako PolCard, spółka zainstalowała pierwszy terminal POS w Polsce. 
Historia.
Do końca 1990 roku obsługę kart płatniczych zapewniało w Polsce przedsiębiorstwo państwowe Polskie Biuro Podróży „Orbis”. Zajmował się tym Dział ds. Legitymacji Kredytowych. Od 1991 ta jednostka organizacyjna (centrum rozliczeniowe) została wydzielona do osobnego przedsiębiorstwa, PolCard Sp. z o.o., którego udziały objęły: Polskie Biuro Podróży „Orbis” (49% udziałów) i Bank Inicjatyw Gospodarczych (51% udziałów).
W 2003 spółka została sprzedana dwóm podmiotom zagranicznym GTech Corporation i Innova Capital. W momencie sprzedaży udziałowcami PolCardu były Bank Pekao SA (29,7% akcji), Bank Przemysłowo-Handlowy PBK SA (19,8%), Bank Millennium SA (19,8%), Orbis SA (9,90%), Kredyt Bank SA (9,9%) oraz Bank Gospodarki Żywnościowej SA (9,9%).
W sierpniu 2007 roku GTech Corporation i Innova Capital sprzedały swoje udziały w Polcard (99,67% akcji) spółce First Data Polska, a w listopadzie tego samego roku nastąpiło wchłonięcie spółki PolCard przez First Data Polska, przy czym PolCard pozostał jej znakiem towarowym i funkcjonował w obszarze usług rozliczania transakcji bezgotówkowych świadczonych dla punktów usługowo-kupieckich.
W kwietniu 2021 roku zakończył się w Polsce proces prawnego połączenia First Data Polska S.A. i Fiserv Polska sp. z o.o., będący konsekwencją przejęcia First Data przez Fiserv na rynku globalnym. Pięć miesięcy później po zakończeniu prac nad integracją obu firm zmieniono nazwę spółki na Fiserv Polska S.A.
Działalność.
Spółka oferuje sprzedaż produktów i usług w obszarze płatności, m.in. terminale płatnicze, terminale płatnicze w smartfonie, samoobsługowe terminale płatnicze, płatności elektroniczne (internetowe, w tym karty płatnicze, BLIK, przelewy bankowe, Google Pay, Apple Pay).
Poza rozwiązaniami płatniczymi spółka oferuje również pakiet usług dodanych ogólnych oraz skierowanych do konkretnych branż: hotelarskiej, restauracyjnej, handlu detalicznego i usług.

</doc>
<doc id="709319" url="https://pl.wikipedia.org/wiki?curid=709319" title="PolCard">
PolCard



</doc>
<doc id="709320" url="https://pl.wikipedia.org/wiki?curid=709320" title="Milton Keynes">
Milton Keynes

Milton Keynes (wym. ) – miasto ("city") w Wielkiej Brytanii, w Anglii, położone w hrabstwie ceremonialnym Buckinghamshire, w regionie South East England, 75 km od Londynu, będące ośrodkiem administracyjnym jednolitej jednostki administracyjnej ("unitary authority") Milton Keynes. Miasto znajduje się w połowie drogi pomiędzy Londynem a Birmingham oraz między Oksfordem a Cambridge. W pobliżu miejsce związane z kryptologią – Bletchley Park. W 2011 roku miasto liczyło 229 941 mieszkańców. W mieście rozwinął się przemysł precyzyjny oraz elektroniczny.
Powstanie miasta.
W latach 60. XX wieku rząd brytyjski zadecydował o utworzeniu nowego miasta, mającego na celu zmniejszenie gęstości zaludnienia Londynu i Birmingham. Zdecydowano się na budowę nowego miasta w miejscu równo oddalonym od Londynu, Oksfordu, Leicester i Birmingham, tak aby stanowiło samodzielne centrum o znaczeniu ponadlokalnym. Oficjalnie powstało 23 stycznia 1967 roku. Nazwa miasta została zaciągnieta od wsi o tej samej nazwie leżącej na terenie obecnego MK.
Założenia urbanistyczne.
Postanowiono, że nowe miasto będzie oparte na koncepcji miasta-ogrodu. Założono, że miasto nie będzie miało jednego znaczącego centrum, a efekty miejskie będą rozłożone równomiernie w całym mieście. Układ ulic oparto na prostokątnej siatce w układzie hierarchicznym (ulice ważniejsze i mniej ważne). Główną ideą była niewielka (ok. kilometrowa) odległość między największymi ulicami siatki. Skrzyżowania większości ulic mają charakter rond. Większość ulic oddzielona jest od terenów zabudowanych pasami zieleni lub drzewami. Początkowo zakładano, że „najwyższy budynek nie będzie wyższy niż najwyższe drzewo”, jednakże z biegiem czasu powstał 14-piętrowy biurowiec.
Sport.
Milton Keynes posiada drużynę piłkarską MK Dons, która gra obecnie w III lidze (League One). Jest siedzibą zespołu F1 Red Bull Racing. Miasto posiada też wielokrotnego mistrza Anglii w hokeju na lodzie MK Lightning oraz czołową męską drużynę koszykarską MK Lions.

</doc>
<doc id="709322" url="https://pl.wikipedia.org/wiki?curid=709322" title="Canon EOS 50">
Canon EOS 50

Canon EOS 50 - aparat fotograficzny (lustrzanka 35 mm) firmy Canon, wypuszczony na rynek we wrześniu 1995 roku. Kompatybilny z obiektywami Canon EF. W Japonii nazywał się Canon EOS 55, a w Stanach Zjednoczonych - Canon EOS Elan II. Produkcji zaprzestano na jesieni roku 2000 wprowadzając następcę EOS 50, Canon EOS 30. EOS Elan II produkowany na rynek Japoński miał możliwość robienia zdjęć panoramicznych w formacie 13x36mm.

</doc>
<doc id="709328" url="https://pl.wikipedia.org/wiki?curid=709328" title="Dolne Maliki">
Dolne Maliki

Dolne Maliki – wieś w Polsce położona w województwie pomorskim, w powiecie kościerskim, w gminie Stara Kiszewa. 
Wieś wchodzi w skład sołectwa Górne Maliki.
W latach 1975–1998 miejscowość administracyjnie należała do województwa gdańskiego.
Etymologia.
Nazwa wsi pochodzi od nazwy osobowej Malik, Małek. Po rozdziale wsi w XVIII wieku wprowadzono człony odróżniające podzielone części Dolne i Górne Maliki.
Historia.
1319 – Pierwsza wzmianka w której wymieniono nazwę wsi występuje w dokumencie potwierdzającym granice posiadłości cystersów pelplińskich.
1402 - 1409 – W księdze czynszowej biskupa Jana Kropidły odnotowano, iż wieś obciążona była dziesięciną z 36 łanów.
1415 – Maliki płaciły dziesięcinę w wysokości 4,5 grzywny, co pozwala ustalić obszar objęty opłatą na 36 łanów.
1437 – W rejestrze czynszów Wójtostwa Tczewskiego Okręgu Kiszewskiego Maliki występowały jako wieś chłopska Zakonu, która liczyła 24 zasiedlone łany i karczmę, chłopi byli zobowiązani do opłaty w wysokości 1/2 grzywny czynszu.
1452 – W wykazie rycerzy, którzy dochowali wierności Zakonowi odnotowano Jhenigena von Malkow.
1534 – W rejestrze dziesięcin biskupich Maliki odnotowane były obok Garczyna, nie były obciążone dziesięciną.
1570 – Pobór zapłacono z 2 łanów. We wsi znajdował się niezasiedlony folwark, dwóch rybaków. Chłopi zobowiązani byli do opłaty 20 gr. podatku od łanu. Maliki wchodziły w skład parafii pogódzkiej.
1648 – Maliki odnotowano jako dobra szlacheckie podzielone na dwie części. Właścicielem pierwszej był pan Pałubicki (właściciel Pałubina), drugiej Czapiewscy i inni.

</doc>
<doc id="709329" url="https://pl.wikipedia.org/wiki?curid=709329" title="Piractwo komputerowe">
Piractwo komputerowe



</doc>
<doc id="709333" url="https://pl.wikipedia.org/wiki?curid=709333" title="Urban legend">
Urban legend



</doc>
<doc id="709334" url="https://pl.wikipedia.org/wiki?curid=709334" title="Strzelki">
Strzelki

Strzelki – wieś pogranicza kaszubsko-kociewskiego w Polsce położona w województwie pomorskim, w powiecie kościerskim, w gminie Stara Kiszewa.
Wieś wchodzi w skład sołectwa "Wilcze Błota Kościerskie".
W latach 1975–1998 miejscowość administracyjnie należała do województwa gdańskiego.
Historia.
Strzelki (według Dr. Wojciecha Kętrzyńskiego - Nazwy Miejscowe Polskie Prus Zachodnich, Wschodnich i Pomorza wraz z przezwiskami niemieckimi, Strzelkowo), niemiecka nazwa Strehlkau, w wieku XIX opisano jako: wieś włościańską, na Kaszubach w powiecie kościerskim, Najbliższa stacja pocztowa i parafia rzymskokatolicka w Starej Kiszewie. We wsi majątki 5 gburów i 5 zagrodników, na łącznym areale 111 ha. Za czasów polskich Strzelki należały do starostwa kiszewskiego. Według lustracji pruskiej komisji katastralnej z roku 1772 było tu 3 włościan, Niemców. Wizytacja kościelna biskupa Józefa Rybińskiego z roku 1780 wykazała 12 mieszkańców ewangelików i 1 mieszkańca wyznania rzymskokatolickiego. W 1885 roku było tu 8 domów i 7 dymów, 46 mieszkańców wyznania ewangelickiego. Uwłaszczenie włościan nastąpiło tu w 1819 roku.

</doc>
<doc id="709335" url="https://pl.wikipedia.org/wiki?curid=709335" title="Chruślice">
Chruślice



</doc>
<doc id="709341" url="https://pl.wikipedia.org/wiki?curid=709341" title="Falkowa">
Falkowa



</doc>
<doc id="709344" url="https://pl.wikipedia.org/wiki?curid=709344" title="DW222">
DW222



</doc>
<doc id="709345" url="https://pl.wikipedia.org/wiki?curid=709345" title="DW226">
DW226



</doc>
<doc id="709346" url="https://pl.wikipedia.org/wiki?curid=709346" title="DW233">
DW233



</doc>
<doc id="709347" url="https://pl.wikipedia.org/wiki?curid=709347" title="DW502">
DW502



</doc>
<doc id="709349" url="https://pl.wikipedia.org/wiki?curid=709349" title="DW920">
DW920



</doc>
<doc id="709350" url="https://pl.wikipedia.org/wiki?curid=709350" title="Hamerbark">
Hamerbark

Hamerbark (kaszb. "Hômerbarch") – nieoficjalny przysiółek wsi Niedamowo w Polsce położony w województwie pomorskim, w powiecie kościerskim, w gminie Kościerzyna.
Miejscowość leży nad jeziorem Hutowym.
W latach 1975–1998 miejscowość administracyjnie należała do województwa gdańskiego.
Nazwy źródłowe miejscowości.
niem. "Hammerberg".

</doc>
<doc id="709354" url="https://pl.wikipedia.org/wiki?curid=709354" title="Wólki">
Wólki



</doc>
<doc id="709355" url="https://pl.wikipedia.org/wiki?curid=709355" title="Asperg">
Asperg

Asperg – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg. Leży w Strohgäu, ok. 5 km na zachód od Ludwigsburga, przy autostradzie A81.
W mieście znajduje się stacja kolejowa Asperg
Współpraca.
Miejscowości partnerskie:

</doc>
<doc id="709358" url="https://pl.wikipedia.org/wiki?curid=709358" title="Chorzów Miasto">
Chorzów Miasto

Chorzów Miasto (niem. "Königshütte Mitte," "Königshütte") – stacja kolejowa w Chorzowie, w dzielnicy Chorzów I, w województwie śląskim, w Polsce, otwarta w 1872 roku.
W roku 2019 Urząd Transportu Kolejowego opublikował raport dotyczący dobowej wymiany pasażerów na stacjach i przystankach kolejowych w Polsce, stacja ta znalazła się w przedziale 50–99 pasażerów na dobę.
Historia.
W dniu 7 maja 1791 roku, dokładnie w miejscu, gdzie obecnie znajduje się budynek dworca, rozpoczęto drążenie pierwszego szybu wydobywczego kopalni węgla kamiennego „Król” (niem. „Königsrube”) o głębokości 75 m, który nazwano „Wilhelmschacht”.
Od 16 listopada 1845 roku Królewska Huta i okoliczne kolonie przemysłowe uzyskały pierwsze połączenie kolejowe poprzez oddalony o 2,5 km dworzec Königshütte ('Królewska Huta') w Świętochłowicach na nowo wybudowanym odcinku linii Kolei Górnośląskiej, biegnącej z Wrocławia przez Gliwice.
Dnia 15 sierpnia 1860 roku uruchomiono poprowadzoną z Górnych Hajduk niedaleko dworca Königshütte in Schwientochlowitz ('Królewska Huta w Świętochłowicach') odgałęzienie linii Kolei Górnośląskiej, dochodzące początkowo do szybu „Św. Barbary” (niem. „Bahnschacht”) na Polu Zachodnim kopalni „Król” (między obecnymi ul. Styczyńskiego i Lompy). Odgałęzienie przedłużono w 1870 roku do Chorzowa (Starego), dochodząc do linii Kolei Prawoodrzańskiej. Nową stację "Königshütte" ('Królewska Huta') na ukończonej wtedy okrężnej trasie Kolei Górnośląskiej Gliwice–Bytom–Królewska Huta otwarto na dla ruchu pasażerskiego w niedzielę 27 października 1872 roku.
Budynek dworca odnowiono i rozbudowano w 1885 roku. Stacja została rozbudowana w latach 1900–1903, składało się na nią wówczas 6 parterowych budynków z poddaszami. Budynek wejściowy dworca (z placu Dworcowego) miał cztery wieżyczki, mieściły się w nim: kasa biletowa oraz punkt odpraw przesyłek ekspresowych oraz bagażowych. Powstały także dwa budynki poczekalni oraz zadaszone wyjścia z tunelu prowadzącego na perony z budynku wejściowego. W latach 1904–1905 za dworcem wybudowano bocznicę (rejon obecnej ul. Towarowej). W dniu 9 września 1939 roku Dyrekcja Kolei w Opolu przejęła od wojska linie kolejowe w zajętym przez Niemców województwie śląskim. Kursowanie pociągów przez dworzec wznowiono 12 września 1939 roku z tymczasowym rozkładem jazdy.
Dworzec został całkowicie przebudowany w latach 1969–1972. Jego powierzchnia to ponad 760 m², na parterze znajduje się przejście do tunelu wychodzącego na perony, na piętrze jest hala dworcowa. Kasy na stacji zostały zlikwidowane w 2009 roku, a budynek dworcowy nie jest eksploatowany.

</doc>
<doc id="709360" url="https://pl.wikipedia.org/wiki?curid=709360" title="Tomasz Zahorski">
Tomasz Zahorski

Tomasz Zahorski (ur. 22 listopada 1984 w Olsztynie) – polski piłkarz występujący na pozycji napastnika, reprezentant Polski.
Kariera klubowa.
Wczesne lata.
Swoją karierę piłkarską rozpoczynał w Pisie Barczewo, z której przeniósł się do Stomilu Olsztyn. Później grał w Tęczy Biskupiec i ponownie w Pisie. W sezonie 2004/05 przeniósł się do OKS-u 1945 Olsztyn, w którym występował do jesieni 2005. Wiosnę sezonu 2005/06 rozegrał w barwach ekstraklasowej Dyskobolii Grodzisk Wielkopolski. Tam debiutował 4 marca w spotkaniu przeciwko Wiśle Kraków, przegranym przez jego zespół 2-1. Tomasz zdobył jednak w tym meczu bramkę w 85 minucie. W rundzie wiosennej sezonu 2006/2007 był wypożyczony do Górnika Łęczna.
Górnik Zabrze.
14 czerwca 2007 podpisał czteroletni kontrakt z Górnikiem Zabrze. Klub musiał wyłożyć 800 tys. zł. Niektórzy twierdzili, że nie jest wart tych pieniędzy, gdyż nie strzelał goli w polskiej lidze. Do reprezentacji powołał go jednak Leo Beenhakker. Po wizycie na zgrupowaniu kadry, Tomasz zaczął zdobywać gole w ekstraklasie. W zakończonym sezonie 2007/08 10 razy umieszczał piłkę w siatce rywali. W Wielkich Derbach Śląska 2 marca 2008 roku strzelił 1 bramkę.
Dalsze losy.
Od 31 stycznia 2012 był zawodnikiem MSV Duisburg. 11 czerwca 2012 roku Zahorski podpisał kontrakt z Jagiellonią Białystok, który 28 grudnia 2012 roku rozwiązał za porozumieniem stron, (kontrakt miał obowiązywać do 30 czerwca 2014).
Powrót do Górnika.
23 stycznia 2013 Zahorski podpisał półroczny kontrakt z opcją przedłużenia z Górnikem Zabrze. W rundzie wiosennej Ekstraklasy rozegrał osiem spotkań, strzelił gola Piastowi Gliwice.
San Antonio Scorpions.
Po wygaśnięciu kontraktu z Górnikiem, Zahorski podpisał 23 lipca 2013 roku półroczny kontrakt z występującą w NASL drużyny San Antonio Scorpions. Dzień przed podpisaniem kontraktu zagrał 45 minut w towarzyskim meczu z Dorados de Sinaloa, notując debiut w nowej ekipie.
GKS Katowice.
4 lutego 2016 roku Zahorski został zawodnikiem I-ligowego GKS-u Katowice. 31-letni napastnik związał się półrocznym kontraktem.
OKS Stomil Olsztyn.
16 czerwca 2016 roku Zahorski został zawodnikiem I-ligowego Stomilu Olsztyn. Do Olsztyńskiego klubu wrócił po dziesięciu i pół roku gry w innych zespołach.
Kariera reprezentacyjna.
2 października 2007 Tomasz Zahorski otrzymał od trenera Leo Beenhakkera powołanie na mecze reprezentacji Polski z Kazachstanem (kwalifikacje do Mistrzostw Europy 2008) i z Węgrami (towarzyski). W barwach "biało-czerwonych" zadebiutował w tym drugim meczu, rozegranym 17 października 2007 roku w Łodzi, wchodząc na boisko w drugiej połowie spotkania. W meczu o punkty zadebiutował grając przeciwko Serbii w Eliminacjach Mistrzostw Europy 2008, rozegranym 21 października 2007. Do tej pory w barwach reprezentacji Polski rozegrał 13 spotkań strzelając jednego gola (przeciwko Estonii). 16 kwietnia 2008 został powołany do tzw. szerokiej kadry (31-osobowej) na Mistrzostwa Europy 2008. 8 maja dostał się do grupy 26 piłkarzy, która udała się na zgrupowanie przygotowawcze do EURO 2008. 28 maja został ostatecznie powołany do 23-osobowej kadry na Euro 2008. Na boiskach Austrii i Szwajcarii zagrał z numerem 21 na koszulce.
Kariera trenerska.
W październiku 2020 dołączył do sztabu reprezentacji Polski U-16.

</doc>
<doc id="709361" url="https://pl.wikipedia.org/wiki?curid=709361" title="Osiedle Wojska Polskiego">
Osiedle Wojska Polskiego



</doc>
<doc id="709363" url="https://pl.wikipedia.org/wiki?curid=709363" title="Langues d'oil">
Langues d'oil



</doc>
<doc id="709367" url="https://pl.wikipedia.org/wiki?curid=709367" title="Bestra Suka">
Bestra Suka

Bestra Suka (kaszb. "Bestrô Sëka") – osada w Polsce położona w województwie pomorskim, w powiecie kościerskim, w gminie Stara Kiszewa. Bestra Suka jest miejscowością pogranicza kaszubsko-kociewskiego leżącą na skraju Pojezierza Kaszubskiego i na wschodnim krańcu Wdzydzkiego Parku Krajobrazowego. Wieś wchodzi w skład sołectwa Olpuch.
W latach 1975–1998 miejscowość położona była w województwie gdańskim.

</doc>
<doc id="709368" url="https://pl.wikipedia.org/wiki?curid=709368" title="Besigheim">
Besigheim

Besigheim – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, siedziba związku gmin Besigheim. Leży nad ujściem Enz do Neckaru, ok. 15 km na północ od Ludwigsburga, przy drodze krajowej B27 i linii kolejowej Heilbronn–Kornwestheim.

</doc>
<doc id="709370" url="https://pl.wikipedia.org/wiki?curid=709370" title="Bawolce">
Bawolce

Bawolce (Alcelaphini) – plemię ssaków z podrodziny antylop (Antilopinae) w obrębie rodziny wołowatych (Bovidae). 
Zasięg występowania.
Plemię obejmuje gatunki występujące w Afryce. 
Charakterystyka.
Bawolce pojawiły się w Afryce ok. 5-4,5 mln lat temu. Charakteryzują się długimi kończynami, wydłużoną głową oraz obecnością u przedstawicieli obydwu płci lirowatych rogów i dobrze rozwiniętych gruczołów przedoczodołowych.
Podział systematyczny.
Do plemienia należą następujące występujące współcześnie rodzaje: 
Opisano również kilka rodzajów wymarłych:

</doc>
<doc id="709371" url="https://pl.wikipedia.org/wiki?curid=709371" title="Lisia Huta">
Lisia Huta

Lisia Huta (kaszb. "Lësô Hëta") – nieoficjalny przysiółek wsi Olpuch w Polsce położona w województwie pomorskim, w powiecie kościerskim, w gminie Stara Kiszewa.
Lisia Huta jest miejscowością pogranicza kaszubsko-kociewskiego leżącą na skraju Pojezierza Kaszubskiego i na wschodnim krańcu Wdzydzkiego Parku Krajobrazowego.
Osada wchodzi w skład sołectwa Olpuch.
W latach 1975–1998 miejscowość położona była w województwie gdańskim.

</doc>
<doc id="709372" url="https://pl.wikipedia.org/wiki?curid=709372" title="Torbiel jajnika">
Torbiel jajnika

Torbiel jajnika (ang. "ovarian cyst") – choroba polegająca na występowaniu w obrębie jajnika patologicznej przestrzeni otoczonej ścianą. 
Wśród torbieli wyróżnia się m.in.:
Torbiele mogą mieć charakter łagodny (przetrwały pęcherzyk Graafa), ale może również stanowić zmianę złośliwą (rak jajnika). Dla rokowania i leczenia bardzo istotne jest wczesne rozpoznanie.
Leczenie.
Torbiel jajnika trzeba koniecznie operować, jeśli: 

</doc>
<doc id="709377" url="https://pl.wikipedia.org/wiki?curid=709377" title="Boyle (krater księżycowy)">
Boyle (krater księżycowy)

Boyle – krater uderzeniowy, znajdujący się na niewidocznej z Ziemi stronie Księżyca. Południowo-zachodnią ścianą przylega do większego krateru Hess i leży pomiędzy kraterami Alder na północy oraz Abbe na południu.
Zewnętrzna ściana krateru Boyle ma kształt koła i ukazuje gwałtowny spadek wokół wnętrza. Większa część pierścienia posiada ostrą krawędź i zaledwie mały fragment został zniszczony przez późniejsze uderzenia. Południowa krawędź posiada szeroką, nieregularną bruzdę w powierzchni, która kieruje się od wschodu do zachodu pierścienia. Tam znajduje się także formacja małych kraterów pokrywających wąski pas terenu, który łączy krater Boyle i Hess.
Wnętrze krateru jest płaskie, jedynie na środku znajduje się długie i niskie wzniesienie. We wnętrzu tuż obok wschodniej ściany znajdują się mniejsze kratery, ale pozostała część pozostaje nietknięta.

</doc>
<doc id="709378" url="https://pl.wikipedia.org/wiki?curid=709378" title="Łasinek">
Łasinek

Łasinek – osada wsi Stary Bukowiec w Polsce, położona w województwie pomorskim, w powiecie kościerskim, w gminie Stara Kiszewa, na skraju Pojezierza Kaszubskiego i na wschodnim krańcu Wdzydzkiego Parku Krajobrazowego. Wchodzi w skład sołectwa Olpuch.
Podział administracyjny.
W latach 1975–1998 osada położona była w województwie gdańskim.

</doc>
<doc id="709382" url="https://pl.wikipedia.org/wiki?curid=709382" title="Henryk Bałuszyński">
Henryk Bałuszyński

Henryk Edward Bałuszyński (ur. 15 lipca 1972 w Knurowie, zm. 1 marca 2012 w Rudzie Śląskiej) – piłkarz, reprezentant Polski.
Kariera reprezentacyjna.
W Reprezentacji Polski rozegrał 15 spotkań i strzelił 4 bramki, debiutował 9 lutego 1994 w Santa Cruz de Tenerife w meczu z Hiszpanią (1:1).
Śmierć i pogrzeb.
Zmarł w szpitalu na tętniaka aorty 1 marca 2012 w Rudzie Śląskiej. Został pochowany 7 marca 2012 w Chudowie.

</doc>
<doc id="709385" url="https://pl.wikipedia.org/wiki?curid=709385" title="Atlético Santa Rosa">
Atlético Santa Rosa

Club Atlético Santa Rosa, znany na ogół jako Atlético Santa Rosa, a niekiedy także Santa Rosa − argentyński klub piłkarski z siedzibą w mieście Santa Rosa, leżącym w prowincji La Pampa.
Historia.
Klub założony został 2 czerwca 1923 roku i gra obecnie w prowincjonalnej lidze Liga Cultural de Fútbol.

</doc>
<doc id="709386" url="https://pl.wikipedia.org/wiki?curid=709386" title="Heysel">
Heysel

fr. Heysel, nid. Heizel

</doc>
<doc id="709390" url="https://pl.wikipedia.org/wiki?curid=709390" title="Bietigheim-Bissingen">
Bietigheim-Bissingen

Bietigheim-Bissingen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, siedziba wspólnoty administracyjnej Bietigheim-Bissingen. Leży nad rzeką Enz, ok. 8 km na północ od Ludwigsburga, przy drodze krajowej B27 i linii kolejowej Heilbronn–Kornwestheim.

</doc>
<doc id="709391" url="https://pl.wikipedia.org/wiki?curid=709391" title="Stadion Jubileuszowy">
Stadion Jubileuszowy



</doc>
<doc id="709392" url="https://pl.wikipedia.org/wiki?curid=709392" title="Stade du Jubilé">
Stade du Jubilé



</doc>
<doc id="709393" url="https://pl.wikipedia.org/wiki?curid=709393" title="Stade du Jubile">
Stade du Jubile



</doc>
<doc id="709395" url="https://pl.wikipedia.org/wiki?curid=709395" title="Benadikovce">
Benadikovce



</doc>
<doc id="709397" url="https://pl.wikipedia.org/wiki?curid=709397" title="Koning Boudewijnstadion">
Koning Boudewijnstadion



</doc>
<doc id="709399" url="https://pl.wikipedia.org/wiki?curid=709399" title="Club Atlético Santa Rosa">
Club Atlético Santa Rosa



</doc>
<doc id="709402" url="https://pl.wikipedia.org/wiki?curid=709402" title="Bawolec krowi">
Bawolec krowi

Bawolec krowi, bawolec, antylopa krowia ("Alcelaphus buselaphus") – gatunek dużego ssaka z rodziny wołowatych.
Nazwa zwyczajowa.
We wcześniejszej polskiej literaturze zoologicznej dla określenia gatunku używana była nazwa zwyczajowa bawolec, antylopa krowia. Ostatecznie w wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” nazwę bawolec przypisano rodzajowi "Alcelaphus"a gatunkowi nadano oznaczenie bawolec krowi.
Występowanie.
Pierwotnie Afryka Środkowa i Południowa. Zasięg występowania bawolca został drastycznie ograniczony na skutek polowań, niszczenia siedlisk i wypierania przez rolnictwo (hodowla zwierząt). Obecnie spotykany jest wyłącznie w Botswanie, Namibii, Etiopii, Ugandzie, Tanzanii i Kenii. Zasiedla suche sawanny, otwarte równiny i zalesione łąki, często przenosząc się do bardziej suchych miejsc po opadach deszczu. Są lepiej przystosowane do obszarów zalesionych niż inne gatunki Alcelaphini i często można je spotkać na obrzeżach lasów. Odnotowano je na wysokości do 4000 m na górze Kenia. Znane są przypadki wędrówek po dużych obszarach, samice przemierzają terytoria o wielkości ponad 1000 km², a samce 200 km². Samice w Parku Narodowym Nairobi (Kenia) mają indywidualne rewiry obejmujące od 3,7 do 5,5 km², które nie są ściśle związane z żadną grupą samic. Przeciętne rewiry samic są na tyle duże, że obejmują od 20 do 30 terytoriów samców. 
Charakterystyka.
Bawolec krowi należy do największych przedstawicieli podrodziny Alcelaphinae. Osiąga długość ciała od 150-245 cm i masę 75-200 kg. Długość ogona wynosi 30-70 cm, a wysokość w kłębie od 1,1-1,5 m. Samice są nieznacznie mniejsze od samców. Skóra bawolców pokryta jest długimi do 25 mm włosami, a ich głowa wąska i wydłużona. Ubarwienie, w zależności od podgatunku, od jasno- do szaro-brązowego. Przedstawiciele obojga płci posiadają lirowato, lub łukowato wygięte rogi o długości od 45-70 cm. Dojrzałość płciową osiągają ok. 1 roku życia. Po ciąży trwającej 214-242 dni samica rodzi jedno młode. Bawolce krowie żyją od 11 do 20 lat.
Są zwierzętami społecznymi. Tworzą zorganizowane stada, które mogą się składać z 300 osobników.
Rogi tych zwierząt różnią się nieznacznie w zależności od podgatunku, jednak wszystkie są ciężkie i charakterystycznie wykrzywione. Służą głównie do walk o terytorium oraz do obrony przed drapieżnikami. Powstają bardzo wcześnie i występują u obu płci. Zwierzęta te mają bardzo umięśnione odnóża. W przypadku ucieczki potrafią rozpędzić się do 80 km/h.
Ekologia.
Bawolce krowie są zwierzętami tworzącymi duże stada osiągające nawet do 300 osobników. Samica w ciągu jednej ciąży wydaje na świat jedno młode. Okres godowy jest zależny od miejsca występowania danego osobnika. Ciąża trwa od 214 do 242 dni. Młode niezależnie od płci zostaje z matką do 3 lat od urodzenia lecz najczęściej odłącza się od niej znacznie wcześniej. Młode samce dołączają do dorosłych samców by pilnować terytorium. Samice natomiast towarzyszą matce najczęściej do momentu, aż same będą w stanie wydać potomstwo. Samce "Alcelaphus buselaphus "bywają bardzo agresywne, zwłaszcza kiedy dochodzi do wejścia innego samca na ich terytorium. Odbywają się wtedy walki na rogi. Podobne zachowanie dostrzeżono u samic, dotyczyło jednak ono obrony własnego potomstwa.
Bawolce krowie są zwierzętami roślinożernymi. Ich głównym pożywieniem są trawy, przy czym są one różne w zależności od pory roku. W ciągu pory deszczowej głównym składnikiem ich pożywienia są trawy "Andropogon, "w mniejszym stopniu trawy Hyparrhenia i rośliny strączkowe. W czasie pory suchej, kiedy pożywienia jest mniej, są zdolne do jedzenia roślinności suchej i starzejącej się.
Taksonomia.
Nazwa naukowa bawolca krowiego to "Alcelaphus buselaphus". Po raz pierwszy opisana przez niemieckiego zoologa Petera Simona Pallasa w 1766, jest zaklasyfikowana do rodzaju "Alcelaphus" i umieszczona w rodzinie Bovidae (Wołowate).
Podgatunki.
Wyróżniono kilka podgatunków, m.in.: kongoni i tora. Niektóre czasem klasyfikowane są jako odrębne gatunki (kama i konzi).
Ewolucja.
Rodzaj "Alcelaphus" pojawił się około 4,4 mln lat temu w kladzie, do którego należały również "Damalops", "Numidocapra", "Rabaticeras", "Megalotragus", "Oreonagor" i "Connochaetes". Analiza wykorzystująca wzorce filogeograficzne w populacjach bawolców sugeruje możliwe pochodzenie "Alcelaphus" z Afryki Wschodniej. "Alcelaphus" szybko rozprzestrzenił się po afrykańskich sawannach, zastępując kilka wcześniejszych form (np. krewniaków hiroli). Flagstad i współpracownicy wykazali, że około 0,5 mln lat temu doszło do wczesnego rozszczepienia populacji bawolców na dwie odrębne linie - jedną na północ, a drugą na południe od równika. Linia północna podzieliła się na linię wschodnią i zachodnią prawie 0,4 miliona lat temu, najprawdopodobniej w wyniku poszerzania się pasa lasów deszczowych w Afryce Środkowej i późniejszego kurczenia się siedlisk sawannowych w okresie globalnego ocieplenia. Linia wschodnia dała początek "Alcelaphus buselaphus cokii", "A. b. swaynei", "A. b. tora" i "A. b. lelwel", a z linii zachodniej wyewoluowały "A. b. buselaphus i A. b. major". Linia południowa dała początek "A. b. lichtensteinii" i "A. b. caama". Te dwa taksony są filogenetycznie blisko związane, ponieważ rozdzieliły się zaledwie 0,2 miliona lat temu. W wyniku badań stwierdzono, że te główne wydarzenia w ewolucji tego gatunku są silnie związane z czynnikami klimatycznymi oraz że miały miejsce kolejne fale przemian z bardziej stałej populacji - ostoi - we wschodniej Afryce; może to mieć kluczowe znaczenie dla zrozumienia historii ewolucji nie tylko tego gatunku, ale także innych ssaków afrykańskiej sawanny.
Najwcześniejsze zapisy kopalne pochodzą sprzed prawie 0,7 miliona lat. Skamieniałości "A. b. caama" znaleziono w Elandsfontein, Cornelia (Free State) i Florisbad w RPA, a także w Kabwe w Zambii. W Izraelu szczątki bawolca znaleziono w północnej części Negewu, Shfela, na Równinie Szaron i w Lakisz. Ta populacja bawolca była pierwotnie ograniczona do otwartych terenów najbardziej wysuniętych na południe regionów południowego Lewantu. Prawdopodobnie polowano na nią w Egipcie, co wpłynęło na jej liczebność w Lewantcie i odłączyło ją od głównej populacji w Afryce.
Zagrożenia i ochrona.
W 1996 "Alcelaphus buselaphus" został wpisany do Czerwonej Księgi IUCN w kategorii LC (najmniejszej troski). Bawolce krowie wymarły w Algierii, Egipcie, Lesotho, Libii, Maroku, Somalii i Tunezji.
Relacje z ludźmi.
Bawolce są popularną zwierzyną łowną i stanowią źródło trofeów, ponieważ są dobrze widoczne, a zatem łatwo na nie polować. Dowody piktograficzne i epigraficzne pochodzące z Egiptu sugerują, że w górnym paleolicie Egipcjanie polowali na bawolce i udomowili je. Bawolec był ważnym źródłem mięsa, ale jego znaczenie gospodarcze było mniejsze niż gazeli i innych gatunków pustynnych. Jednak od początku neolitu polowania stały się mniej powszechne, w związku z czym pozostałości bawolca z tego okresu w starożytnym Egipcie (gdzie obecnie wyginął) są rzadkie.
W badaniach nad wpływem środowiska i płci na cechy fizyczne zwierzęcia, średnia masa tuszy samców wynosiła 79,3 kg, a samic 56 kg. Mięso zwierząt z regionu Qua-Qua miało najwyższą zawartość lipidów - 1,3 g na 100 g mięsa. Stwierdzono nieistotne różnice w stężeniu poszczególnych kwasów tłuszczowych, aminokwasów i składników mineralnych. W badaniu uznano mięso bawolców za zdrowe, ponieważ stosunek wielonienasyconych do nasyconych kwasów tłuszczowych wynosił 0,78, czyli nieco więcej niż zalecane 0,7.

</doc>
<doc id="709403" url="https://pl.wikipedia.org/wiki?curid=709403" title="Antylopa krowia">
Antylopa krowia



</doc>
<doc id="709408" url="https://pl.wikipedia.org/wiki?curid=709408" title="Jerzy Wilim (piłkarz)">
Jerzy Wilim (piłkarz)

Jerzy Antoni Wilim (ur. 14 sierpnia 1941 w Chorzowie, zm. 8 grudnia 2014 w Gladbeck) – piłkarz, reprezentant Polski.
Życiorys.
Debiutował w reprezentacji Polski 4 września 1963 w wygranym 9:0 meczu z Norwegią w Szczecinie. W 1964 został królem strzelców ekstraklasy z 18 bramkami, wspólnie z Lucjanem Brychczym i Józefem Gałeczką. Mając 42 lata odniósł kontuzję głowy i przestał grać.
W ostatnich latach swojego życia mieszkał na stałe w Niemczech.
Jego bratem jest Jan Wilim.

</doc>
<doc id="709409" url="https://pl.wikipedia.org/wiki?curid=709409" title="Krążkowo (województwo pomorskie)">
Krążkowo (województwo pomorskie)

Krążkowo – nieoficjalny przysiółek wsi Okrągła Łąka w Polsce położona w województwie pomorskim, w powiecie kwidzyńskim, w gminie Sadlinki.
W latach 1975–1998 miejscowość administracyjnie należała do województwa elbląskiego.
Obecnie Krążkowo jest przysiółkiem wsi Okrągła Łąka, funkcjonuje też Leśnictwo Krążkowo.
Inne miejscowości o nazwie Krążkowo: Krążkowo

</doc>
<doc id="709410" url="https://pl.wikipedia.org/wiki?curid=709410" title="Kristen Stewart">
Kristen Stewart

Kristen Jaymes Stewart (ur. 9 kwietnia 1990 w Los Angeles) – amerykańska aktorka.
Światową rozpoznawalność zyskała dzięki roli Belli Swan w serii "Zmierzch". Ponadto wystąpiła w takich produkcjach, jak m.in.: "Azyl" (2002), "Ucieczka w milczenie" (2004), "Zathura" (2005), "W świecie kobiet" (2007), "" (2010) oraz "Królewna Śnieżka i Łowca" (2012). W 2010 została nagrodzona statuetką Brytyjskiej Akademii Sztuk Filmowych i Telewizyjnych (BAFTA) dla wschodzącej gwiazdy.
Życiorys.
Wczesne lata.
Urodziła się 9 kwietnia 1990 w Los Angeles. Jest córką Amerykanina Johna Stewarta – kierownika planu i producenta telewizyjnego, który pracował m.in. w Fox, oraz Australijki Jules Mann-Stewart – kierowniczki scenariusza i reżyserki filmu "K-11" (2012). Jules w 1953 została adoptowana przez żydowską parę mieszkającą w Kalifornii, Normę i Bena Urmanów; test DNA wykazał, że jeden z biologicznych dziadków Kristen był Żydem aszkenazyjskim. Kristen ma starszego brata, Camerona B. Stewarta, i dwóch adoptowanych braci, Danę i Taylora. W 2012 r. jej matka złożyła pozew o rozwód po 27 latach małżeństwa.
Uczęszczała do lokalnych szkół do siódmej klasy. Kontynuowała naukę zdalnie aż do ukończenia szkoły średniej, by móc pogodzić ją z aktorstwem. Choć nigdy nie planowała być aktorką, ze względu na pracę swoich rodziców często o tym myślała.
Kariera.
Rozpoczęła przygodę z aktorstwem w wieku ośmiu lat po tym, jak agent zobaczył jej występ w bożonarodzeniowym przedstawieniu w szkole podstawowej. Jej filmowym debiutem był niemy epizod w telewizyjnej produkcji Disney Channel "Metamorfoza", zagrała też niewielką rolę w filmie "" Następnie wystąpiła w niezależnym filmie "Witamy w naszej dzielnicy" w roli córki porzuconej kobiety z problemami. Tę zagrała Patricia Clarkson. W 2002 zagrała ponurą diabetyczkę Sarah, córkę samotnej Meg (Jodie Foster) w thrillerze "Azyl" (reż. David Fincher). Za tę kreację otrzymała nominację do Nagrody młodych artystów. Stało się to ponownie rok później za sprawą kolejnego thrillera "Cold Creek Manor" i roli córki bohaterów Dennisa Quaida i Sharon Stone. Rozwój kariery zmusił Kristen do kontynuowania nauki zdalnie.
Pierwszą główną rolę zagrała w wieku 14 lat w komedii akcji dla dzieci "Łapcie tę dziewczynę" (2004) u boku Maxa Thieriota i Corbina Bleu. Także w 2004 miał premierę film "Mroczne dziedzictwo", oparty na powieści Laurie Halse Anderson, w którym Kristen wcieliła się w postać Melindy przeżywającej załamanie po gwałcie. Jej występ – z uwagi na niewielką ilość dialogów skupiony na grze ciałem – był szeroko chwalony. "New York Times" napisał: Pani Stewart tworzy przekonującą postać pełną bólu i niepokoju.Rok 2005 to występ aktorki w fantastycznym filmie akcji "Zathura – Kosmiczna przygoda". Zagrała nieodpowiedzialną siostrę, której młodsi bracia zamieniają dom w statek kosmiczny. Film był chwalony przez krytyków, ale występ Stewart nie wzbudził większego zainteresowania mediów. Jej postać nie była zbyt rozbudowana. Kolejna była rola Mayi w filmie "Dzikie plemię" Griffina Dunne'a. Po niej otrzymała główną rolę Jess Solomon w thrillerze fantastycznym "Posłańcy".
Także w 2007 pojawiła się w tragikomedii "W świecie kobiet" jako nastolatka Lucy Hardwicke z Meg Ryan i Adamem Brodym. Film, jak również występ Stewart, otrzymał mieszane recenzje. Trzeci występ w tym roku to "Wszystko za życie" w reżyserii Seana Penna. Za rolę Tracy – nastoletniej piosenkarki, która podkochuje się w młodym poszukiwaczu przygód Christopherze (w tej roli Emile Hirsch) – także zebrała mieszane recenzje. Podczas gdy "Salon.com" uznał jej grę za "solidną, wrażliwą", a "Chicago Tribune" zauważyło, że "świetnie poradziła sobie z zarysem postaci", krytyk "Variety", Dennis Harvey, powiedział: Nie jest jasne, czy Stewart chce grać hipisowską laskę Tracy jako próżną, czy tak jak to wypada.Rola przyniosła jej czwartą i ostatnią nominację do Nagrody młodych artystów. Potem pojawiła się w filmach: "Jumper" i "Co jest grane". Jej występ w niezależnym tytule "The Cake Eaters" otrzymał wiele pozytywnych recenzji. Bill Goodykoontz z "The Arizona Republic" stwierdził, że StewartNaprawdę błyszczy. (...) Doskonale radzi sobie na dwóch płaszczyznach, dając Glorii siłę niepozwalającą jej współczuć, jednocześnie nie dając zapomnieć o jej wrażliwości.
16 listopada 2007 Summit Entertainment ogłosiło, że zagra główną bohaterkę – Isabellę „Bellę” Swan – w filmie o wampirach pt. "Zmierzch", opartym na bestsellerowej powieści Stephenie Meyer. Reżyserka Catherine Hardwicke przeprowadziła z nią w tej sprawie nieformalny test na planie "Krainy przygód" (2009). Poczuła się po nim "oczarowana". Produkcja "Zmierzchu" trwała od lutego do maja 2008, a premiera odbyła się w listopadzie. Stewart – występująca u boku Roberta Pattinsona, znanego wcześniej głównie z roli Cedrica Diggory’ego w filmie "Harry Potter i Czara Ognia" – otrzymała niejednoznaczne recenzje. Niektórzy krytycy określali ją jako "idealny wybór do obsady" i chwalili za oddanie "dystansu Belli, jak również potrzeby przełamania go". Inni określali jej grę jako "płaską" zarzucając brak różnorodności w mimice.
Otrzymała pochwały za rolę w napisanym i wyreżyserowanym przez Grega Mottolę komediodramacie "Kraina przygód" (2009). Krytyk James Berardinelli powiedział: Stewart jest w tej roli kimś więcej, niż tylko ślicznotką - czyni z Em w pełni wyrażoną postać, a niektóre z najbardziej zawiłych wyrażeń kamera widzi w oczach Kristen.Kenneth Turan z "Los Angeles Times" powiedział, że Stewart jest "piękna, enigmatyczna i bardzo doświadczona", a James Rocchi z MSN Movies stwierdził: "wrażliwą, upiorną siłę Stewart wykorzystano z niezłym efektem.". Następnie ponownie wcieliła się w Bellę, tym razem w , ponownie otrzymała za tę rolę pośrednie recenzje. Jordan Mintzer z "Variety" nazwał ją „sercem i duszą filmu” oraz pochwalił za nadanie „zarówno wagi, jak i głębi dialogom”Sprawia, że psychologiczne rany Belli wydają się być prawdziwe. Z kolei Manohla Dargis z "The New York Times" stwierdziła, że „blues samotnej dziewczyny szybko staje się nużący” a Bill Goodykoontz z "The Arizona Republic" ocenił: Stewart jest ogromnym rozczarowaniem (...) Wysysa energię z filmu". Kristen powtórzyła rolę także w filmie sagi.
Od 2016 jest twarzą Chanel, występuje w kampaniach reklamujących kosmetyki oraz perfumy tej firmy.
Zasiadała w jury konkursu głównego na 71. MFF w Cannes (2018).
Życie prywatne.
Jest osobą biseksualną. Od 2009 do 2013 spotykała się z Robertem Pattinsonem, z którym poznała się na planie "Zmierzchu". W 2012 zdradziła go z Rupertem Sandersem. Później umawiała się z piosenkarką SoKo i przez dłuższy czas z Alicią Cargile. Od końca 2016 spotykała się z aniołkiem Victoria Secret, Stellą Maxwell. Od 31 stycznia 2019 aktorkę można widywać ze stylistką, Sarą Dinkin. W październiku 2021 roku, zaręczyła się ze swoją partnerką, Dylan Meyer, z którą, spotyka się od dwóch lat. 

</doc>
<doc id="709412" url="https://pl.wikipedia.org/wiki?curid=709412" title="Kółeczko">
Kółeczko

Kółeczko – nieoficjalna część wsi Sadlinki w Polsce położona w województwie pomorskim, w powiecie kwidzyńskim, w gminie Sadlinki.
Nazwa miejscowości została zniesiona, jej teren to obecnie ulica Robotnicza w Sadlinkach.
Zabudowa domów przypomina literę O. Większość domów jest starsza niż 50 lat.
W latach 1975–1998 miejscowość administracyjnie należała do województwa elbląskiego.

</doc>
<doc id="709418" url="https://pl.wikipedia.org/wiki?curid=709418" title="Received Pronunciation">
Received Pronunciation

Received Pronunciation (RP), zwany również BBC English lub King’s (Queen’s) English – wymowa i akcent angielszczyzny ogólnej używanej w Anglii. Stosunek języka standardowego do dialektów lokalnych jest zbliżony do istniejącego w innych językach europejskich. Choć RP nie jest w żaden sposób uprzywilejowany językowo, czynniki socjolingwistyczne sprawiają, że używanie tego wariantu języka nadaje mówiącemu prestiż na terytorium Anglii i Walii. Od czasów II wojny światowej istnieje coraz większe przyzwolenie na nauczanie i używanie języka angielskiego w innej formie niż standardowa. Przyjmuje się, że wariantem RP w najczystszej postaci operuje ok. 2 procent Brytyjczyków. Według Abercrombiego używanie wersji RP daje pewne przywileje w stosunku do dialektów lokalnych; nie daje ich jednak za granicą. Wariant wymowy RP jest z natury formalny, toteż jego używanie w sytuacjach potocznych może stwarzać wrażenie zbytniego patosu i sztuczności.
Natura "Received Pronunciation".
Received Pronunciation jest rodzajem wymowy i akcentu, a nie dialektu (gramatyki i słownictwa). Osoba stosująca wymowę RP posługuje się najczęściej gramatyką angielszczyzny ogólnej, choć odwrotna relacja już nie zawsze jest tak oczywista, gdyż można stosować ustandaryzowane normy językowe, używając wymowy właściwej dla danego dialektu lub wariantu lokalnego. Panuje przekonanie, że RP oparta jest na wymowie południa Anglii, jednak najwięcej wspólnego ma z dialektami hrabstw Northamptonshire, Bedfordshire i Huntingdonshire.
Termin "Received Pronunciation" użyty został po raz pierwszy w 1869 r., a do powszechnego obiegu wszedł na początku XX wieku w pracach H.C. Wylda ("A Short History of English") (1914) oraz Daniela Jonesa ("An Outline of English Phonetics"). Czasem określa się go jako "oksfordzki angielski", co jest o tyle mylące, że określenie to odnosi się nie do mowy mieszkańców Oksfordu, a wyłącznie środowisk akademickich Uniwersytetu w Oksfordzie.
Historia.
Standaryzacja języka pisanego rozpoczęła się w IX i X w. i były to zmiany przyjmowane przez zdecydowaną większość użytkowników języka. O wiele więcej różnic i niejasności istniało w języku mówionym, zważywszy na różnice w dźwiękach charakterystycznych dla dialektów i odmian lokalnych. Ponieważ dźwięki zmieniają się dość szybko, dochodzi do rozbieżności między starszym a młodszym pokoleniem użytkowników języka; mowa młodzieży uważana jest przez starsze pokolenie za niedbałą, a nawet niechlujną. Ponadto w czasach, kiedy nie było powszechnych migracji ludności między regionami, mowa poszczególnych społeczności rozwijała się w różnych kierunkach i z różną prędkością. Z tego powodu angielszczyzna jest dość zróżnicowana fonetycznie pod względem geograficznym. Na dodatek, przynajmniej od XVII w. w Wielkiej Brytanii wyrobiło się przekonanie o wyższości jednych odmian języka nad innymi. W XI w. jeden z akcentów zaczął zyskiwać prestiż społeczny – wymowa południowo-wschodniej Anglii, a w szczególności Londynu, używana przede wszystkim na dworze królewskim. Mimo to wielu nie rezygnowało z wariantów regionalnych, i tak np. sir Walter Raleigh konsekwentnie używał akcentu z Devonu. Tymczasem język używany w sytuacjach oficjalnych, w tym język dworu, mimo że pochodził z Londynu, z czasem gubił londyńskie cechy. Ostatecznie ustabilizował się jako język klas rządzących, głównie przez konformizm prywatnych szkół w XIX wieku. Jego coraz większy wpływ na cały kraj spowodował, że rozpoznawany był nie tyle jako regionalny, a klasowy. Wraz z upowszechnianiem się edukacji powstała sytuacja, w której człowiek wykształcony mógł nie należeć do wyższych sfer i używać swego akcentu regionalnego. Z drugiej strony, żądni awansu społecznego czuli się w obowiązku dostosowania akcentu do standardów społecznych warstw, do których aspirowali. W taki sposób wymowa stała się znakiem pozycji społecznej.
Społeczna sytuacja "Received Pronunciation".
Nazwa "Received Pronunciation", która została po raz pierwszy użyta w 1869 r., sugeruje nie wprost, że standard ten jest bardziej oparty na opinii społecznej, niż na oficjalnych normach regulujących poprawność wymowy. Gimson wskazuje, że słowo "received" w tym kontekście oznacza „akceptowalny”. Jego użycie i akceptacja wzrosła wraz z nadejściem radia i telewizji. Standard ten przyjęła British Broadcasting Corporation, głównie z powodu zrozumienia i powszechnej akceptowalności, przy najmniejszych uprzedzeniach ze strony społeczności regionalnych. Na samym początku BBC zatrudniała spikerów ze śladami akcentu regionalnego, co wzbudzało protesty głównie wśród użytkowników tego wariantu angielszczyzny. "Received Pronunciation" zaczęła być kojarzona z BBC, a jej angielszczyzna zyskała nazwę "BBC English". I choć w ostatnich latach BBC i inni nadawcy ogólnokrajowi stali się tolerancyjni w stosunku do akcentów regionalnych, RP jest najczęściej używanym wariantem angielszczyzny w stacjach krajowych. Inną przyczyną przyjęcia "Received Pronunciation" jako standardu był fakt, że w pierwszej połowie XX w. wykładowcy na uniwersytetach i konsekwentnie autorzy podręczników musieli kończyć system szkolnictwa prywatnego, tzw. "public schools", w których ten typ akcentu był powszechny.
Oprócz standardu RP istnieje kilka alternatywnych na czele ze "Standard Scottish English" (SSE), który jest akceptowany od co najmniej lat 80. XX wieku. Mimo coraz większej obecności w mediach, dialekty miejskie Liverpoolu, Manchesteru czy Newcastle uważane są za brzydkie lub dziwne. Z drugiej strony, użycie RP, szczególnie w jego najczystszej formie, może być obecnie uważane za barierę społeczną, jako popisywanie się lub chęć zaznaczenia własnej wyższości. Używający RP zdają sobie sprawę, że stanowią nikły procent użytkowników języka. Świadomość akcentu jest coraz powszechniejsza, jeszcze w latach 30. XX w., kiedy pojawiły się pierwsze filmy dźwiękowe, amerykańska angielszczyzna uważana była za dziwną i trudną do zrozumienia. Obecnie świadomość ta została podniesiona przez fale imigrantów, którzy mówią po angielsku z różnym stopniem kompetencji językowej i używają wielu akcentów.
"Received Pronunciation" uważana jest jako poprawna w swojej ustalonej już formie, wszelkie nowości są stygmatyzowane. Najszerzej akceptowane są formy tradycyjne. Jeśli chodzi o melodię zdaniową czy fonemiczną strukturę wyrazu, podejście to może przynieść efekt w postaci użycia wariantu konserwatywnego w sytuacji formalnej i wariantu bardziej nowoczesnego w mniej formalnych sytuacjach, np. unikanie asymilacji /tj/ – /ʧ/ i wymawianie w formalnych sytuacjach /ˈkriːtjə/, a w mniej formalnych /ˈkriːʧə/.
Jeśli chodzi o odmienności w obrębie fonemów, użytkownicy RP nie są do końca świadomi faktu, że używane przez nich dźwięki ulegają zmianom. Często podnosi się zastrzeżenia co do używania zwarcia krtaniowego, tradycyjnie kojarzonego z wariantem cockney, a jednak jest coraz częściej używany jako zmiennik /t/ przedspółgłoskowego, szczególnie u użytkowników RP w wieku średnim i poniżej.
Rodzaje "Received Pronunciation".
RP nie jest jednolitym tworem; istnieje kilka jej odmian i możliwa jest alternatywna wymowa tych samych wyrazów. Część fonetyków wyodrębnia trzy zasadnicze odmiany RP: "conservative", używana głównie przez ludzi starszych, "mainstream", niedająca się związać z wiekiem ani statusem mówiącego i wreszcie "contemporary", charakterystyczna dla młodszych użytkowników języka.
Nieco inaczej klasyfikuje odmiany brytyjski fonetyk A.C. Gimson. Według jego typologii istnieją trzy rodzaje "Received Pronunciation":
Żadna z tych odmian nie ma ściśle i precyzyjnie określonych list cech; są one wariantywnymi zbitkami językowymi, mogącymi się znacznie różnić w indywidualnych przypadkach. Takoż i nie istnieją ścisłe granice pomiędzy tymi trzema odmianami, jak również między RP i odmianami regionalnymi. Bywają użytkownicy, którzy używając "General RP" wykazują jedną z cech "Refined" lub "Regional".
Refined RP.
"Refined RP" jest odmianą tradycyjnie kojarzoną z wyższymi klasami społecznymi i jest charakterystyczna dla zawodów, do których rekrutowano z rodzin klas wyższych, np. oficerów Royal Navy. O ile odmiana ta swojego czasu była powszechna, obecnie notuje bardzo wyraźną tendencję spadkową. Fonetyk A. C. Gimson uważa, że jednym z powodów jest postrzeganie tej odmiany przez innych użytkowników za afektowaną. Gimson sugeruje, że określenie "refined" (wyrafinowany) użyty jest tu nieprzypadkowo, a sami używający tej odmiany są wyśmiewani. Szczególnie charakterystyczne dla "affected RP" jest wymawianie dyftongu /əʊ/ jako [ɛʊ] i otwartego szwa jako kończącego dyftongi /ɪə/, /eə/ i /ʊə /. Ponadto samogłoska /ɜː/ jest wymawiana bardzo wysoko we wszystkich pozycjach, a samogłoska /æ/ jest zdyftongizowana i wymawiana jako [ɛæ].
Regional RP.
O ile odmiana "Refined RP" odzwierciedla różnice klasowe i jest homogeniczna, o tyle "Regional RP" jest zróżnicowana geograficznie i ma kilka wariantów, w zależności od regionu i np. Gimson zauważa, że powinno raczej mówić się o „regionalnych RP”, w liczbie mnogiej. Dla innych fonetyków, pojęcie „regionalna RP” jest wewnętrznie sprzeczne. "Regional RP" bazuje na RP ogólnej, różniąc się od niej kilkoma cechami w zależności od lokalizacji regionu. Przykładowo, samogłoskowa wymowa [ɫ] (tzw. ciemnego „l”) jako [ʊ] w takich słowach jak "held" czy "ball" jest charakterystyczna dla cockney i kilku innych akcentów regionalnych, jednak jest praktycznie niezauważana przez użytkowników RP. Równie akceptowane jest użycie /æ/ w miejsce /ɑː/ przed bezdźwięcznymi spółgłoskami trącymi w takich wyrazach jak "bath", "after", "past", charakterystyczne dla akcentów północnej Anglii. Istnieją jednak cechy akcentów regionalnych nieakceptowane w ogólnym standardzie RP, na przykład użycie "dark l" [ɫ] między samogłoskami, które występuje w cockneyu, np. wymawianie "water" jako [ˈwɔːɁə] albo równorzędne traktowanie /ʌ/ i /ʊ/, charakterystyczne dla dialektów północnych: "much", "cup" wymawianych jako [mʊʧ], [kʊp]. Sam koncept "regional RP" wynika z faktu, że obecnie tolerancja dialektów jest coraz powszechniejsza niezależnie od kontekstu społecznego.
Estuary English a Received Pronunciation.
W Londynie i okolicach występuje specyficzna odmiana "Received Pronunciation" znana jako "Estuary English" („angielski ujścia rzeki” Tamizy i jest ona modyfikacją RP w stronę odmiany cockney). Odmianie tej nadano nazwę "Estuary English" ponieważ przypuszczano, że przemieszcza się ona z Londynu wzdłuż ujścia Tamizy do hrabstw Essex i północnego Kentu. Jednak zaobserwowano ekspansję tej wersji wymowy nie tylko w okolicach Londynu, ale w okolicach daleko położonych od stolicy Anglii: Bristolu, Manchesteru, Hull, Newcastle, a nawet Glasgow. Jednym z powodów popularności "Estuary English" jest uniknięcie stygmatyzacji jako "posh" (pejoratywne określenie na ludzi z wyższych sfer, szczególnie, choć nie tylko w odniesieniu do ich akcentu). Innym powodem jest przyjęcie tego właśnie akcentu przez aspirującą młodzież używającą wariantów regionalnych RP – jest zatem przejawem pewnej mody wśród ludzi chcących zachować "street credibility", czyli wiarygodność wśród ludzi ulicy.
"Received Pronunciation" jako model międzynarodowy.
RP jest tradycyjnie nauczany jako wzorzec wymowy brytyjskiej i najdokładniej opisany w podręcznikach fonetyki. Obecnie języka angielskiego jako pierwszego używa ok. 320 mln osób, z czego stosunkowo niewielu z nich używa go jako języka ojczystego i większość z nich to Amerykanie. Około 150 milionów osób używa języka angielskiego jako języka oficjalnego głównie w lokalnych wariantach wymowy, np. w Indiach. W tej sytuacji demograficznej istnieją dwa silne standardy: RP i General American, przy czym modele oparte na "Received Pronunciation" są częstsze. RP wybierana jest jako standard w nauczaniu i opisie języka z różnych powodów. Językoznawca i fonetyk Peter Roach ujmuje to tak: "RP jest po prostu wygodna, która, niestety, ma złe skojarzenia z klasami i pozycją. Osobiście wybieram akcent BBC jako najlepszy model do opisu języka".
Dźwięki w "Received Pronunciation".
Na system dźwiękowy "Received Pronunciation" składają się samogłoski, dyftongi i spółgłoski.
Samogłoski.
Na system fonetyczny "Received Pronunciation" składa się 12 samogłosek i 8 dyftongów. W języku angielskim występuje zjawisko iloczasu, tzn. samogłoski dzielą się na długie i krótkie. Na długość samogłoski w wyrazie wpływają: naturalna długość samogłoski oraz jej kontekst: najdłuższe są samogłoski naturalnie długie przed spółgłoską dźwięczną, a najkrótsze – samogłoski krótkie przed spółgłoską bezdźwięczną. Ogólnie można wyróżnić 4 różne długości samogłosek.
Angielskie samogłoski w wymowie "Received Pronunciation" opisuje następująca tabela:
W RP istnieją następujące cechy samogłosek:
Dyftongi.
W języku angielskim występują również dwugłoski zwane dyftongami. Dzielą się na dwie grupy: dyftongi zamykające, tzn. dążące od samogłoski bardziej otwartej do samogłoski bardziej przymkniętej oraz dyftongi centrujące (dośrodkowe), w których drugą samogłoską jest szwa. Oprócz tego istnieją trzy tryftongi, czyli dźwięki złożone z trzech samogłosek.
System angielskich dyftongów:
Spółgłoski.
Pełny podział spółgłosek "Received Pronunciation" pod względem miejsca i sposobu artykulacji przedstawia tabela:
W "Received Pronunciation" istnieją formy słabe, które pojawiają się w nieakcentowanych pozycjach: inna jest np. wymowa: "Yes, I could" /jes aɪ 'kʊd/ i I could go there /aɪ kəd’gəʊ ðeə/. Osłabieniu ulegają zwłaszcza czasowniki modalne, zaimki, przyimki. Obecność form słabych jest o wiele częstsza w mowie potocznej, niż w języku mediów czy oficjalnych przemówień.
Zmiany w obrębie "Received Pronunciation".
Poniżej opisane zmiany obejmują okres od roku 1940 i nie dotknęły jeszcze wszystkich użytkowników języka.
Zmiany prawie zakończone.
Zmiany, które dotknęły zdecydowaną większość użytkowników "Received Pronunciation" (stan na rok 2007):
Zmiany ustabilizowane.
Zmiany dotyczą wymowy większości użytkowników "Received Pronunciation" (stan na rok 2007):
Zmiany niedawne.
Następujące zmiany są słyszane w "Received Pronunciation", jednak nie są jeszcze typowe dla większości użytkowników (stan na r. 2007):
Zmiany dopiero wchodzące do RP.
Są to zmiany będące "de facto" normą w Londynie i okolicach ("Estuary English"), ale jeszcze nieakceptowane powszechnie w standardzie RP (stan na rok 2007):

</doc>
<doc id="709419" url="https://pl.wikipedia.org/wiki?curid=709419" title="Wydział Stosowanych Nauk Społecznych i Resocjalizacji Uniwersytetu Warszawskiego">
Wydział Stosowanych Nauk Społecznych i Resocjalizacji Uniwersytetu Warszawskiego

Wydział Stosowanych Nauk Społecznych i Resocjalizacji – interdyscyplinarny wydział Uniwersytetu Warszawskiego, zajmujący się szeroko rozumianymi naukami społecznymi.
Instytut Stosowanych Nauk Społecznych.
Instytut mieści się w Pałacu Zamoyskich na Nowym Świecie.
Kształci studentów na kierunku Socjologia, Stosowane nauki społeczne. Może nadawać stopień naukowy doktora nauk społecznych. Prowadzi też studia podyplomowe, w tym: Gender studies (kulturowa i społeczna problematyka płci).
Dyrektorem instytutu jest prof. dr hab. Małgorzata Fuszara.
Instytut Profilaktyki Społecznej i Resocjalizacji.
IPSiR posiada swój własny budynek przy ul. Podchorążych 20 na Dolnym Mokotowie.
Instytut kształci studentów na kierunkach:
Organizowane są także liczne kursy podyplomowe.
Dyrektorem instytutu jest doc. dr hab. Danuta Lalak.
Centrum Badań Polityki Naukowej i Szkolnictwa Wyższego.
Jednostka badawcza zajmująca się tematyką szkolnictwa wyższego i polityki naukowej. Prowadzi też studia podyplomowe.
Dyrektorem centrum jest dr hab. prof. UW Ireneusz Białecki.
Dziekanat Wydziału.
Dziekanat WSNSiR znajduje się przy ul. Żurawiej 4.

</doc>
<doc id="709422" url="https://pl.wikipedia.org/wiki?curid=709422" title="Jurij Aleksiejewicz Dołgorukow">
Jurij Aleksiejewicz Dołgorukow



</doc>
<doc id="709423" url="https://pl.wikipedia.org/wiki?curid=709423" title="Antywzorzec projektowy">
Antywzorzec projektowy

Antywzorzec (ang. "anti-pattern") – przypadek powtarzających się, odkrywanych na nowo złych rozwiązań problemów. Badanie antywzorców zajmuje się ich rozpoznawaniem i porządkowaniem, tak aby można ich było uniknąć w przyszłości, a także aby można było je łatwo wykryć w wadliwie działających systemach.
Termin „antywzorzec” ma swoje źródło w informatyce, czerpiąc inspirację ze wzorców projektowych opracowanych przez Bandę Czworga, które zawierają przykłady dobrych praktyk programistycznych.
Według książki Browna, Malveau, McCormicka i Mowbraya antywzorce są naturalnym antonimem do wzorców. Do dobrych praktyk należy unikanie antywzorców.
Pojęcie to jest obecnie stosowane ogólnie do problemów inżynierskich. Jakkolwiek termin nie jest jeszcze szeroko używany, koncepcja antywzorca jest bardzo ogólna.

</doc>
<doc id="709424" url="https://pl.wikipedia.org/wiki?curid=709424" title="Zołotarenko">
Zołotarenko



</doc>
<doc id="709425" url="https://pl.wikipedia.org/wiki?curid=709425" title="Instytut Profilaktyki Społecznej i Resocjalizacji Wydziału Stosowanych Nauk Społecznych i Resocjalizacji Uniwersytetu Warszawskiego">
Instytut Profilaktyki Społecznej i Resocjalizacji Wydziału Stosowanych Nauk Społecznych i Resocjalizacji Uniwersytetu Warszawskiego

Instytut Profilaktyki Społecznej i Resocjalizacji – część Wydziału Stosowanych Nauk Społecznych i Resocjalizacji Uniwersytetu Warszawskiego. Został powołany w 1972.
Mieści się przy ulicy Podchorążych 20 w pobliżu Parku Łazienkowskiego, na Dolnym Mokotowie. Kształci studentów do poziomu magistra na kierunkach profilaktyka społeczna i resocjalizacja; do poziomu licencjata na kierunku praca socjalna; na poziomie magisterskich na kierunku kryminologia, a także na licznych studiach podyplomowych. Instytut nadaje swoim studentom uprawniania pedagogiczne, pod warunkiem odbycia stosownych praktyk.
Pracownicy Instytutu prowadzą ponadto liczne badania naukowe z zakresu pedagogiki (resocjalizacyjnej i społecznej), socjologii, psychologii, kryminologii, penologii i integracji. Jednym z cyklicznych wydawnictw jest "Atlas przestępczości w Polsce".
Kierunki i specjalizacje.
Profilaktyka Społeczna i Resocjalizacja.
Interdyscyplinarny kierunek studiów licencjackich i magisterskich uzupełniających. Został uruchomiony w 2008.
W ramach kierunku prowadzone są następujące specjalizacje:
Praca Socjalna.
Trzyletnie studia licencjackie, dające uprawnienia pracownika socjalnego. Został uruchomiony w 2008 roku. 
Kryminologia.
Dwuletnie studia magisterskie. Pierwszy w Polsce kierunek studiów z zakresu kryminologii. 
Kadra.
Dyrektorem Instytutu jest dr hab. Tomasz Kaźmierczak. Jednostka zatrudnia 2 profesorów, 14 doktorów habilitowanych i 29 doktorów.
Struktura.
Instytut dzieli się na katedry i zakłady. Posiada także pracownię komputerową i bibliotekę.
Zakłady.
W Instytucie Profilaktyki Społecznej i Resocjalizacji pracuje też dr hab. Adriana Mica.

</doc>
<doc id="709428" url="https://pl.wikipedia.org/wiki?curid=709428" title="Antylopowce">
Antylopowce

Antylopowce (Hippotragini) – plemię ssaków z podrodziny antylop (Antilopinae) w obrębie rodziny wołowatych (Bovidae). 
Zasięg występowania.
Rodzaj obejmuje gatunki występujące w Afryce (wyjątkiem jest występujący na Bliskim Wschodzie oryks arabski). 
Charakterystyka.
Antylopowce charakteryzują się dużymi rozmiarami, długimi rogami występującymi u przedstawicieli obydwu płci oraz długim ogonem. U samic występują dwie pary sutków.
Podział systematyczny.
Do plemienia należą następujące występujące współcześnie rodzaje:
Opisano również rodzaje wymarłe:

</doc>
<doc id="709429" url="https://pl.wikipedia.org/wiki?curid=709429" title="Stolica tytularna">
Stolica tytularna



</doc>
<doc id="709430" url="https://pl.wikipedia.org/wiki?curid=709430" title="Biskupstwo tytularne">
Biskupstwo tytularne



</doc>
<doc id="709431" url="https://pl.wikipedia.org/wiki?curid=709431" title="Addax">
Addax



</doc>
<doc id="709432" url="https://pl.wikipedia.org/wiki?curid=709432" title="Richmond (Kalifornia)">
Richmond (Kalifornia)

Richmond – miasto w Stanach Zjednoczonych, w stanie Kalifornia, nad zatoką San Francisco, w obszarze metropolitalnym San Francisco-Oakland-San Jose. Około 104 tys. mieszkańców.
W mieście rozwinął się przemysł rafineryjny, maszynowy, samochodowy oraz lotniczy.

</doc>
<doc id="709435" url="https://pl.wikipedia.org/wiki?curid=709435" title="Merlin 1">
Merlin 1

Merlin 1 – silnik rakietowy produkowany przez prywatną firmę astronautyczną SpaceX.
Jest to silnik jednokomorowy, napędzany mieszaniną ciekłego tlenu i nafty (RP-1). Przystosowany jest do wielokrotnego użytku. Zaprojektowany i budowany przez firmę SpaceX, jest stosowany w jej rakietach Falcon 1, Falcon 9 i Falcon Heavy.
Silnik posiada system sterowania wektorem ciągu wykorzystujący odprowadzenie RP-1 z turbopompy do poruszania elementami hydraulicznymi. Dysza silnika jest regulowana, zbudowana z materiałów kompozytowych z włókien węglowych. 
Wersje.
Merlin 1A.
Pierwsza wersja silnika, która została użyta tylko dwa razy, podczas startów rakiety Falcon 1 w 2006 i 2007 r.
Merlin 1B.
Jest to silniejsza wersja silnika Merlin 1A. Zaprojektowano ją z przeznaczeniem do stosowania w pierwszym stopniu rakiety Falcon 9, na który miała składać się bateria dziewięciu takich silników. Jednak ostatecznie silnik ten nie został wykorzystany podczas żadnego startu, gdyż w międzyczasie zdecydowano się na produkcję silników Merlin 1D.
Merlin 1C.
Silnik ten był stosowany w dwóch startach rakiety Falcon 1 w 2008 r., w tym podczas jej pierwszego udanego startu (czwartego w ogóle), oraz w pierwszych startach rakiety Falcon 9. W drugim stopniu rakiet Falcon 9 stosowane są silniki Merlin 1C w wersji próżniowej (Merlin Vacuum), która różni się konstrukcją dyszy.
Merlin 1D.
Silniejsza wersja silnika Merlin 1C przeznaczona do stosowania w rakietach Falcon 9 v.1.1 i Falcon Heavy. W latach 2011-2013 odbywały się jej testy, zaś pierwszy start rakiety Falcon 9 v.1.1 nastąpił 29 września 2013. Nowa wersja umożliwia zmianę ciągu pomiędzy 70 a 100%. Powstała również wersja tego silnika przystosowana wyłącznie do pracy w próżni, która jest stosowana w górnych stopniach rakiety Falcon.
Produkcja.
W sierpniu 2011 r. SpaceX produkował silniki Merlin w tempie ośmiu miesięcznie, planując ostatecznie zwiększyć produkcję do około 33 silników miesięcznie (lub 400 rocznie). 
Do września 2013 r. Całkowita powierzchnia produkcyjna SpaceX wzrosła do prawie 93 000 metrów kwadratowych, a fabryka została przebudowana tak, aby osiągnąć maksymalną wydajność do 40 rdzeni rakiet Falcon 9 rocznie. W październiku 2014 r. SpaceX ogłosiło, że wyprodukowało setny silnik Merlin 1D i że silniki są obecnie produkowane w tempie 4 tygodniowo, a wkrótce zostaną zwiększone do 5.

</doc>
<doc id="709436" url="https://pl.wikipedia.org/wiki?curid=709436" title="Antoni Potocki (literat)">
Antoni Potocki (literat)

Antoni Michał Emilian Potocki h. Szeliga (ps. "Jerzy Grot", "A.P. Ordyński") (ur. 17 września 1867 w Kojdanowie, zm. 5 października 1939 w Warszawie) – polski pisarz i krytyk literacki, brat Józefa Karola.
Życiorys.
Był synem Aleksandra Potockiego i Kasyldy z Jabłońskich. Szkołę średnią ukończył w Mińsku i Warszawie, studia wyższe odbył w latach 1894–1897 w Szkole Nauk Politycznych (Ecole des Science Politiques) w Paryżu. Tematem jego pracy była "Kwestia germanizacji na ziemiach polskich w Poznańskiem". Gdy w 1897 w Paryżu powstało Koło Polskie Artystyczno-Literackie, został jego sekretarzem. Był członkiem Ligi Narodowej. W roku 1900 powrócił do Paryża po nieudanym małżeństwie z Marią Przybyłkówną – artystką dramatyczną, z którą miał córkę Łucję. W tym okresie działalności (1900–1917) nazwany został ambasadorem polskiej kultury we Francji. Obok pracy redaktorskiej, publicystycznej i wydawniczej pełnił różne funkcje w organizacjach polonijnych (Komitet Francusko-Polski, Towarzystwo Polskie Literacko-artystyczne; był wiceprezesem w Zarządzie Towarzystwa Pracy Społeczno-Kulturalnej dla Wychodźstwa Polskiego we Francji). W czasie I wojny światowej był wiceprezesem Związku Narodowego Polskiego. W roku 1931 był komisarzem rządu polskiego na wystawie światowej „Rok 1830–1930” w Paryżu. Tuż przed wybuchem II wojny światowej wrócił do Warszawy i zamieszkał w Hotelu Sejmowym, skąd – wraz z innymi mieszkańcami – został wyrzucony przez Niemców. Był związany z obozem Narodowej Demokracji.
Zmarł w Warszawie. Pochowany na cmentarzu Powązkowskim (kwatera 257b-2-4).
Twórczość.
Autor zbioru nowel: „Martosia i my” (1899), studiów literackich o Stanisławie Wyspiańskim (1902) i Marii Konopnickiej (1902), „Szkiców i wrażeń literackich” (1903), „Polskiej literatury współczesnej 1860–1910” (1911–1912, 2 tomy), obok książki Wilhelma Feldmana, najlepszego zarysu historycznego tego okresu literatury polskiej; z dziedziny historii sztuki: „Portret i krajobraz angielski” (1907), „Grottger” (1907, monografia); po francusku: „Mickiewicz” (1929); nadto licznych studiów i artykułów w czasopismach polskich i francuskich. Od 1900 mieszkał w Paryżu i tam był animatorem polskiego ruchu kulturalnego i jego propagandy zagranicznej.

</doc>
<doc id="709437" url="https://pl.wikipedia.org/wiki?curid=709437" title="Sunnyvale (Kalifornia)">
Sunnyvale (Kalifornia)

Sunnyvale – miasto w Stanach Zjednoczonych, w stanie Kalifornia, na południowym brzegu zatoki San Francisco. Jedno z głównych miast tworzących Dolinę Krzemową. Według spisu powszechnego z 2000 roku miasto miało 131 760 mieszkańców.
W Sunnyvale znajdują się główne siedziby takich firm jak: Maxim IC, AMD, Lockheed Martin, NetApp, Palm, Yahoo! i Juniper Networks.

</doc>
<doc id="709438" url="https://pl.wikipedia.org/wiki?curid=709438" title="Fremont (Kalifornia)">
Fremont (Kalifornia)

Fremont – miasto w Stanach Zjednoczonych, w stanie Kalifornia, nad zatoką San Francisco, w obszarze metropolitalnym San Francisco-Oakland-San Jose. Około 210,2 tys. mieszkańców.
We Fremont urodziła się Helen Wills Moody, amerykańska tenisistka.

</doc>
<doc id="709440" url="https://pl.wikipedia.org/wiki?curid=709440" title="Ignatki-Kolonia">
Ignatki-Kolonia

Ignatki-Kolonia – osada w Polsce położona w województwie podlaskim, w powiecie białostockim, w gminie Juchnowiec Kościelny.
W latach 1975–1998 miejscowość administracyjnie należała do województwa białostockiego.

</doc>
<doc id="709441" url="https://pl.wikipedia.org/wiki?curid=709441" title="Hayward (Kalifornia)">
Hayward (Kalifornia)

Hayward – miasto w Stanach Zjednoczonych, w stanie Kalifornia, w hrabstwie Alameda, nad zatoką San Francisco, w obszarze metropolitalnym San Francisco-Oakland-San Jose.

</doc>
<doc id="709443" url="https://pl.wikipedia.org/wiki?curid=709443" title="Mańkowizna">
Mańkowizna

Mańkowizna – kolonia w Polsce położona w województwie podlaskim, w powiecie białostockim, w gminie Juchnowiec Kościelny.
W latach 1975–1998 miejscowość administracyjnie należała do województwa białostockiego.

</doc>
<doc id="709444" url="https://pl.wikipedia.org/wiki?curid=709444" title="Concord (Kalifornia)">
Concord (Kalifornia)

Concord – miasto w Stanach Zjednoczonych, w stanie Kalifornia, w hrabstwie Contra Costa, u podnóża masywu Diablo, na północny wschód od Oakland. Według spisu z 2010 roku miasto zamieszkiwało 122 067 mieszkańców.
W Concord urodzili się amerykańscy aktorzy Tom Hanks i Mark Hamill, a także Dave Brubeck.
W mieście rozwinął się przemysł rafineryjny.

</doc>
<doc id="709445" url="https://pl.wikipedia.org/wiki?curid=709445" title="Canon EOS Elan II">
Canon EOS Elan II



</doc>
<doc id="709447" url="https://pl.wikipedia.org/wiki?curid=709447" title="Canon EOS 55">
Canon EOS 55



</doc>
<doc id="709451" url="https://pl.wikipedia.org/wiki?curid=709451" title="Sekstans A">
Sekstans A



</doc>
<doc id="709453" url="https://pl.wikipedia.org/wiki?curid=709453" title="Deja Vu">
Deja Vu



</doc>
<doc id="709454" url="https://pl.wikipedia.org/wiki?curid=709454" title="Antylopowiec">
Antylopowiec

Antylopowiec ("Hippotragus") – rodzaj ssaka z podrodziny antylop (Antilopinae) w obrębie rodziny wołowatych (Bovidae). 
Zasięg występowania.
Rodzaj obejmuje gatunki występujące w Afryce. 
Morfologia.
Długość ciała 175–219 cm, długość ogona 44–75 cm, wysokość w kłębie 126–145 cm, długość ucha 23–38 cm, długość tylnej stopy 51–55 cm; masa ciała samic 160–280 kg, samców 165–300 kg. Wzór zębowy: I formula_1 C formula_2 P formula_3 M formula_3 (x2) = 32.
Systematyka.
Podział systematyczny.
Do rodzaju należą następujące występujące współcześnie gatunki: 
Opisano również gatunki wymarłe:

</doc>
<doc id="709455" url="https://pl.wikipedia.org/wiki?curid=709455" title="Hippotragus leucophaeus">
Hippotragus leucophaeus



</doc>
<doc id="709458" url="https://pl.wikipedia.org/wiki?curid=709458" title="Wasyl Zołotarenko">
Wasyl Zołotarenko

Wasyl Nikiforowicz Zołotarenko (po nobilitacji Złotarzewski herbu Tępa Podkowa), ukr. Василь Нечипорович Золотаренко (ur. w Korsuniu, zm. 28 września 1663 w Borznie) – kozacki pułkownik niżyński. Brat Iwana Zołotarenki.
Życiorys.
16 października 1658 był jednym z podpisujących unię hadziacką. W tym roku został nobilitowanym:
W 1662 hetman nakaźny Jakym Somko, wbrew woli Moskwy i cara, przeprowadził swój wybór na hetmana zaporoskiego. W listopadzie tego roku car wydał gramotę, nakazująca Kozakom wybranie nowego hetmana, którym miał zostać hetman koszowy Iwan Brzuchowiecki. W rezultacie na radzie w Nieżynie 18 czerwca 1663 odbyła się tzw. "czarna rada", gdzie został wybrany nowy hetman, a jego przeciwnicy Jakym Somko i Wasyl Zołotarenko, zostali uwięzieni i 3 miesiące później straceni.
Rodzina.
Jego siostra Hanna była żoną hetmana Bohdana Chmielnickiego, a on sam był chrzestnym ich syna Jerzego.

</doc>
<doc id="709461" url="https://pl.wikipedia.org/wiki?curid=709461" title="Maria Wiśniewska">
Maria Wiśniewska



</doc>
<doc id="709464" url="https://pl.wikipedia.org/wiki?curid=709464" title="Marshallowskie okręgi przemysłowe">
Marshallowskie okręgi przemysłowe

Okręgi przemysłowe Marshalla – formy prowadzenia działalności gospodarczej, bazujące na efektach zewnętrznych zaobserwowane przez Alfreda Marshalla.
Prowadząc badania regionów przemysłowych Wielkiej Brytanii Marshall zaobserwował występowanie w nich znacznych skupisk firm pojedynczych branż (nazywane przez niego dystryktami przemysłowymi lub lokalnymi systemami produkcyjnymi). Były to, przykładowo: Manchester (włókiennictwo), Birmingham (przemysł metalowy), Sheffield (produkcja noży). 
Marshall zwrócił uwagę na korzyści zewnętrzne, które pojawiające się na skutek koncentracji:
Według teorii Marshalla możliwość czerpania korzyści z takiej gospodarki wynika z przestrzennego istnienia wielu firm obok siebie – jest to główna przyczyna, która zachęca nowe podmioty do lokowania swojej działalności w tym miejscu. 
Firmy świadome są pozytywnych efektów zewnętrznych, które występują w dystryktach. Marshall podzielił te efekty na trzy grupy:
Siła robocza jest bardziej przywiązana do okręgu geograficznego niż do konkretnej firmy, wykazuje dużą mobilność pomiędzy przedsiębiorstwami, która sprzyja szerzeniu się umiejętności.
Marshall podkreśla znaczenie tak zwanej atmosfery przemysłowej i wzajemnego przenikania się czynników społecznych i ekonomicznych. 
Atmosfera przemysłowa powstaje jako pochodna koegzystencji na tym samym obszarze przemysłu oraz wyrosłego wokół niego społeczeństwa. W marshallowskich dystryktach przemysłowych koncentracja firm w danym regionie geograficznym wpływa na wzrost skupisk ludności w obszarze przemysłowym.

</doc>
<doc id="709465" url="https://pl.wikipedia.org/wiki?curid=709465" title="Milan Biševac">
Milan Biševac

Milan Biševac, cyr. Милан Бишевац (ur. 31 sierpnia 1983 w Kosowskiej Mitrowicy) – serbski piłkarz występujący na pozycji obrońcy w luksemburskim klubie Swift Hesperange. Były reprezentant Serbii.
Kariera klubowa.
Biševac pochodzi z Kosowa. Urodził się w jednym z większych miast tego regionu, Kosovskiej Mitrovicy. Piłkarską karierę zaczynał jednak gdzie indziej, bo w stolicy kraju, Belgradzie. Trafił tam do drużyny juniorów zespołu OFK Beograd. Jednak tam nie poznano się na jego talencie i Milan trafił do innego klubu belgradzkiego, FK Milicionar. Tam przez 2 lata grywał w drużynie juniorów, będącej zapleczem pierwszej drużyny. W 2001 roku trafił do jugosłowiańskiej trzeciej ligi (okręg Belgrad) do zespołu BASK Zagrzeb. W BASK zadebiutował w dorosłym futbolu i już jako 18-letni wówczas piłkarz wywalczył miejsce w podstawowej jedenastce tego klubu. Przez 2 sezony zdobył 5 bramek w 52 meczach dla BASK. Latem 2003 Milan był już zawodnikiem kolejnego belgradzkiego klubu, tym razem FK Bežanija, pochodzącego z przedmieść stolicy. Tam rozegrał 15 meczów w rundzie jesiennej drugiej ligi i zdobył jednego gola. Jego gra spodobała się trenerowi i kierownictwu klubu FK Železnik i od stycznia Biševac był już piłkarzem tego klubu. I właśnie w przeciągu całego sezonu zaczęto w całej Serbii dostrzegać talent Milana. Z Železnikiem zajął wysokie 3. miejsce w lidze, po czym w lecie 2004 został kupiony do jednego z najsłynniejszych bałkańskich klubów, Crvenej Zvezdy Belgrad. Od razu wywalczył miejsce na środku obrony tego klubu i rozegrał w niej w swoim pierwszym sezonie 24 mecze i zdobył 1 bramkę. Crvena zajęła jednak 2. miejsce w lidze przegrywając mistrzostwo kraju z odwiecznym rywalem Partizanem Belgrad. Kolejny sezon w wykonaniu „Czerwonej Gwiazdy” był już jednak dużo lepszy i to piłkarze tego klubu z Biševacem w pierwszym składzie zostali mistrzami Serbii.
25 sierpnia 2006 Milan podpisał kontrakt z francuskim RC Lens, ale na rundę jesienną sezonu 2006/2007 pozostał w Belgradzie, a do Lens przeniósł się w styczniu 2007. W Ligue 1 zadebiutował 3 lutego w wygranym 3:1 wyjazdowym spotkaniu z Valenciennes FC. W Lens grał półtora roku i był podstawowym zawodnikiem, jednak na koniec sezonu 2007/2008 spadł z nim z ligi.
Latem 2008 Biševac przeszedł do Valenciennes FC, a swój pierwszy mecz dla tego klubu rozegrał 9 sierpnia przeciwko AS Saint-Étienne (1:0).
Latem 2011 trafił do Paris Saint-Germain F.C. Przed kolejnym sezonem klub zatrudnił Thiago Silve z A.C. Milan, a także chciał sprowadzić skrzydłowego Lucasa Moure w związku z czym Biševac został wystawiony na sprzedaż aby zwolnić jedno z czterech miejsc dla graczy spoza Unii Europejskiej. Ostatecznie latem 2012 roku, za 2,75 miliona Euro Milan trafił do Olympique Lyon. W klubie z Rodanu spędził blisko cztery lata w ciągu których zanotował 70 występów w Ligue 1. 6 stycznia 2016 roku rozwiązał umowę z francuską ekipą, dzięki czemu za darmo przeniósł się do SS Lazio. Po zakończeniu sezonu rozwiązał za porozumieniem stron kontrakt z włoskim klubem i powrócił do Francji. Związał się dwuletnią umową z klubem FC Metz. W sezonie 2017/2018 jego klub zajął ostatnie miejsce w Ligue 1, a sam zawodnik po wygaśnięciu umowy odszedł z klubu. W sierpniu 2018 roku dołączył do drużyny mistrza Luksemburga – F91 Dudelange.
Kariera reprezentacyjna.
Swoją reprezentacyjną karierę Biševac rozpoczął od występów w reprezentacji Serbii i Czarnogóry w kategorii Under-19. Potem przyszły występy w kadrze Under-21, z którą to wywalczył młodzieżowe mistrzostwo Europy w 2004 roku na mistrzostwach w Niemczech. W tym samym roku brał udział w Igrzyskach Olimpijskich w Atenach. Jednak Serbowie wespół z Czarnogórcami zajęli ostatnie 4. miejsce w grupie odpadając Argentyną, Australią i Tunezją. W pierwszej reprezentacji zadebiutował dopiero w 2006 roku już za kadencji Hiszpana Javiera Clemente. Debiut miał miejsce 16 sierpnia w wygranym 3:1 meczu z Czechami. 6 września natomiast zadebiutował w meczu o punkty, w eliminacjach do Euro 2008 zremisowanym 1:1 z Polską.

</doc>
<doc id="709468" url="https://pl.wikipedia.org/wiki?curid=709468" title="Milan Bisevac">
Milan Bisevac



</doc>
<doc id="709470" url="https://pl.wikipedia.org/wiki?curid=709470" title="Droga wojewódzka nr 781">
Droga wojewódzka nr 781

Droga wojewódzka nr 781 (DW781) – droga wojewódzka łącząca Chrzanów z Łękawicą, położona w województwach małopolskim oraz śląskim.
Od połowy 2010 roku z powodu zapadnięcia się gruntu była zamknięta na odcinku Przełęcz Kocierska – skrzyżowanie na Kocierz Rychwałdzki. Została naprawiona w 2011 roku.

</doc>
<doc id="709471" url="https://pl.wikipedia.org/wiki?curid=709471" title="Zakaleń">
Zakaleń

Zakaleń – część wsi Zabiele w Polsce, położona w województwie podlaskim, w powiecie kolneńskim, w gminie Kolno.
Stanowi samodzielne sołectwo.
W latach 1975–1998 Zakaleń należał administracyjnie do województwa łomżyńskiego.
W użyciu również wariant nazewniczy Zabiele-Zakaleń.
Wierni kościoła rzymskokatolickiego należą do parafii św. Jana Ewangelisty w Zabielu.

</doc>
<doc id="709472" url="https://pl.wikipedia.org/wiki?curid=709472" title="Club Renato Cesarini">
Club Renato Cesarini

Club Renato Cesarini − argentyński klub piłkarski z siedzibą w mieście Rosario leżącym w prowincji Santa Fe.
Historia.
Klub założony został 15 stycznia 1975 roku i gra obecnie w lidze prowincjonalnej Asociación Rosarina de Fútbol.

</doc>
<doc id="709477" url="https://pl.wikipedia.org/wiki?curid=709477" title="Bönnigheim">
Bönnigheim

Bönnigheim – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, siedziba związku gmin Bönnigheim. Leży w Zabergäu, ok. 18 km na północ od Ludwigsburga.
Współpraca.
Miejscowości partnerskie:

</doc>
<doc id="709479" url="https://pl.wikipedia.org/wiki?curid=709479" title="Hubert Banisz">
Hubert Banisz

Hubert Józef Banisz (ur. 16 lutego 1928 w Piekarach Śląskich, zm. 19 marca 1983 w Bytomiu) – piłkarz, reprezentant polski, olimpijczyk.
W Reprezentacji Polski rozegrał 6 spotkań, debiutował 25 maja 1952 w przegranym spotkaniu rozegranym w Bukareszcie z Reprezentacją Rumunii (1:0).
Wystąpił w 1952 na Igrzyskach Olimpijskich w Helsinkach, zagrał w obu spotkaniach rozegranych przez polską kadrę.

</doc>
<doc id="709481" url="https://pl.wikipedia.org/wiki?curid=709481" title="Bonnigheim">
Bonnigheim



</doc>
<doc id="709484" url="https://pl.wikipedia.org/wiki?curid=709484" title="Wiktor Wacław Starzeński">
Wiktor Wacław Starzeński

Wiktor Wacław Starzeński herbu Lis (ur. 26 września 1826 w Strabli, zm. 31 maja lub 1 czerwca 1882 w Petersburgu) – wnuk Michała Hieronima, hrabia, ziemianin, marszałek szlachty guberni grodzieńskiej, działacz polityczny, oficer rosyjski.
Życiorys.
Jako młody chłopak mieszkał z rodzicami i rodzeństwem w Hnilicach koło Zbaraża w Galicji. Dużo podróżował po Europie. Był między innymi w Austrii, we Włoszech, we Francji i Niemczech. Od 1842 roku kształcił się w Kolegium OO. Jezuitów we Fryburgu w Szwajcarii. Po powrocie do kraju zaciągnął się do pułku kawalergardów gwardii cesarskiej. Szybko awansował. Dla miłości porzucił dobrze zapowiadającą się karierę wojskową. Został zdegradowany i zesłany na Kaukaz, do griebeńskiego liniowego pułku kozackiego. Ponownie awansował. Za odwagę w walce z kaukaskimi góralami został odznaczony orderem Św. Jerzego.
W 1850 roku uzyskał zgodę na zwolnienie ze służby. Powrócił do rodzinnej Strabli. Zajął się gospodarowaniem i działalnością publiczną. W 1856 roku został wybrany na marszałka powiatowego szlachty białostockiej. Uczestniczył w przygotowaniu projektów reformy uwłaszczeniowej. W 1861 roku objął obowiązki marszałka gubernialnego grodzieńskiego. Postulował tworzenie w guberniach litewskich towarzystw naukowych i gospodarczych, zaprzestanie dyskryminacji Kościoła katolickiego czy też dopuszczenie większej liczby Polaków do stanowisk w administracji. W maju 1862 roku uczestniczył w zjeździe szlachty litewskiej. Należał do grona przywódców obozu „białych”. Otrzymał propozycję objęcia stanowiska prezydenta Warszawy, którą odrzucił.
W latach następnych brał udział w kolejnych zjazdach szlachty litewskiej. Był na audiencji u cara Aleksandra II. W czasie spotkania postulował przywrócenie instytucji z czasów panowania Aleksandra I, zakładanie banków, towarzystw kredytowych, rolniczych, naukowych i literackich. W odpowiedzi car Aleksander II obiecał rozważyć przedłożone propozycje. Odrzucał jednak stanowczo idee reaktywowania Uniwersytetu Wileńskiego. Po wybuchu Powstania Styczniowego wyjechał do Grodna. Krytykował władze carskie ogłaszając bankructwo polityki ugody. Oskarżony o kierowanie pierwszą fazą powstania na Litwie został skazany na rok więzienia, a następnie na zesłanie do guberni permskiej. W 1864 roku za wstawiennictwem matki zmieniono mu miejsce zesłania na gubernię woroneską, a następnie ułaskawiono. Zamieszkał wraz z rodziną w Warszawie.
W wyniku represji po powstaniowych stracił większość włości. W 1869 roku przeniósł się do Galicji.
Rodzina.
W 1853 roku ożenił się w Wiedniu z Marią Aurorą de Bezzi, córką Aloisa, konsula austriackiego w Madrycie. Para miała ośmioro dzieci:

</doc>
<doc id="709485" url="https://pl.wikipedia.org/wiki?curid=709485" title="Boennigheim">
Boennigheim



</doc>
<doc id="709486" url="https://pl.wikipedia.org/wiki?curid=709486" title="Truszki-Kucze">
Truszki-Kucze

Truszki-Kucze – wieś w Polsce położona w województwie podlaskim, w powiecie kolneńskim, w gminie Kolno.
Gniazdo rodowe zamieszkałe od XIV wieku do chwili obecnej przez Truszkowskich herbu Bończa. 
W latach 1975–1998 miejscowość należała administracyjnie do województwa łomżyńskiego.
Wieś stanowi wspólne sołectwo z wsią Truszki-Patory.
Wierni kościoła rzymskokatolickiego należą do parafii Zwiastowania Najświętszej Maryi Panny w Lachowie.

</doc>
<doc id="709487" url="https://pl.wikipedia.org/wiki?curid=709487" title="Jak błogo wiedzieć">
Jak błogo wiedzieć

Jak błogo wiedzieć – chrześcijańska pieśń protestancka, napisana przez sławną amerykańską pisarkę – Fanny Crosby. Melodię do pieśni skomponowała Phoebe Knapp. Rytm 9.10.9.9 z refrenem 9.9.9.9. Takt: 9/8.
Powstanie pieśni.
Fanny Crosby przyszła do Phoebe Knapp, aby zagrała dla niej na fortepianie. Knapp, gdy zagrała, poprosiła Crosby, aby coś powiedziała. Wtedy rzekła: „Jak błogo wiedzieć: Jezus jest mój!”, następnie napisała pod usłyszaną melodię trzy zwrotki i refren.
Wykorzystanie.
Pieśń ta jest śpiewana podczas nabożeństw w prawie wszystkich kościołach protestanckich. Doczekała się, podobnie jak większość pieśni Fanny Crosby, przekładów na rozmaite języki świata. W języku polskim pieśń tą możemy odnaleźć m.in. w "Śpiewniku Pielgrzyma", z którego korzysta większość wspólnot ewangelicznego chrześcijaństwa, pod numerem 299.
„Jak błogo wiedzieć” jest śpiewane w filmie „The Trip to Bountiful”.

</doc>
<doc id="709489" url="https://pl.wikipedia.org/wiki?curid=709489" title="Annapolis (film 2006)">
Annapolis (film 2006)

Annapolis – amerykański film z 2006 w reżyserii Justin Lin. W rolach głównych występują James Franco, Tyrese Gibson, Jordana Brewster, Donnie Wahlberg, Roger Fan, Chi McBride i Vicellous Reon Shannon. Film kręcono w Filadelfii i na uniwersytecie w Princeton.
W filmie jest ukazana historia rekruta "Amerykańskiej Akademii Marynarki Wojennej", który pragnie spróbować własnych sił w środowisku wrogim. Film jest opowieścią o sile, honorze i uporze, z którym możne realizować swoje marzenia.
Obsada.
Opracowano na podstawie materiału źródłowego.

</doc>
<doc id="709490" url="https://pl.wikipedia.org/wiki?curid=709490" title="Alfabet fiński">
Alfabet fiński

Alfabet fiński – alfabet oparty na alfabecie łacińskim, służący do zapisu języka fińskiego. Składa się z następujących liter:
A, B, C, D, E, F, G, H, I, J, K, L, M, N, O, P, Q, R, S, Š, T, U, V, W, X, Y, Z, Ž, Å, Ä, Ö.
Litery B, C, F, G, Q, W, X, Z, Å są używane tylko w wyrazach obcego pochodzenia (jeśli nie liczyć dwuznaku ng). Niekiedy do zapisu obcych słów używa się znaków Š i Ž. Prowadzi to do istnienia obocznych możliwości zapisu niektórych słów, jak np. "šakki" i "shakki" (szachy).

</doc>
<doc id="709494" url="https://pl.wikipedia.org/wiki?curid=709494" title="Metoda B.S.M.">
Metoda B.S.M.

Metoda B.S.M. (samoleczenie bioemanacyjnym sprzężeniem ciała z mózgiem lub trzymanie rąk na głowie w celach ozdrowieńczych) – pseudonaukowa metoda, przez jej zwolenników uznawana za leczniczą, która polega na przyłożeniu dłoni do głowy. Dłoń trzymana jest nieruchomo przez odpowiednio długi czas w ściśle określonych miejscach odpowiadających ośrodkom w korze mózgowej, które zawiadują chorymi narządami, częściami ciała lub całym organizmem. Według jej twórcy – Eugeniusza Uchnasta – naturalne promieniowanie (bioemanacja) dłoni miałoby przywracać zachwianą równowagę wewnętrzną organizmu (homeostazę). Zabieg można przeprowadzać samodzielnie lub może zostać wykonywany przez inną osobę, również na dzieciach i zwierzętach.
Zarówno sugerowany mechanizm działania metody, jak i jej skuteczność nie zostały nigdy potwierdzone wiarygodnymi badaniami naukowymi.
Nazwa nadana metodzie przez Eugeniusza Uchnasta jest tłumaczona w języku angielskim jako: "BSM self-healing method" albo "Bio-Emanation Brain Linkage".
Rys historyczny.
Metoda B.S.M. została wynaleziona przez Eugeniusza Uchnasta – emerytowanego pułkownika Wojska Polskiego z Warszawy, prawnika i historyka z wykształcenia – przez przypadek podczas obserwacji poczynionych na własnej osobie w 1974. Autor metody, według własnej relacji, miał wyleczyć się w ten sposób z uporczywego bólu lewego biodra i kolana. Metoda została później przez jej wynalazcę rozwinięta i dopracowana w oparciu o doświadczenia na sobie samym.
We wrześniu 1979 ukazał się autoryzowany przez twórcę konspekt z jego wykładów na temat metody B.S.M. opracowany przez Piotra Lewandowskiego, który później połączył metodę B.S.M. z teorią tzw. pola L (pole życia, pojęcie wprowadzone przez doktora Harolda Burra), mówiącą, że człowiek posiada pole elektromagnetyczne i jeśli pojawiają się w nim zmiany, to człowiek choruje, a wyrównywanie pola L skutkowałoby powrotem do zdrowia. Po śmierci Eugeniusza Uchnasta – Lewandowski zajął się dalszym popularyzowaniem metody B.S.M.
W 1984 w Wytwórni Filmów Oświatowych powstał film dokumentalny pod tytułem "Samoleczenie bioemanacyjnym sprzężeniem z mózgiem" w reżyserii Stanisława Suchonia, w którym Eugeniusz Uchnast osobiście przedstawił metodę samoleczenia za pomocą trzymania rąk na głowie.
Sugerowany mechanizm działania.
Eugeniusz Uchnast tłumaczył, jakoby mechanizm działania samoleczenia B.S.M. był biofizyczny i związany z istnieniem sprzężenia zwrotnego zachodzącego podczas przenikania bioemanacji (naturalnego promieniowania ciała ludzkiego) z ręki do mózgu i potęgowania się wpływów na poziomie fal elektromagnetycznych, co skutkowałoby według Piotra Lewandowskiego wyrównaniem się tzw. pola życia.
Według Uchnasta: 
Owa forma promieniowania miałaby po przyłożeniu ręki do głowy powodować sprzężenie zwrotne między ciałem a mózgiem. Uchnast nie tłumaczy, dlaczego sprzężenie miało zachodzić między ręką przyłożoną do głowy a nie ręką nieprzyłożoną lub między mózgiem a innymi częściami ciała, mimo "nieograniczonego zasięgu" bioemanacji z "powierzchni ciała".
Piotr Lewandowski w swojej książce pisał:
Krytycy zarzucają metodzie B.S.M. działanie poprzez autosugestię oraz sceptycznie odnoszą się do podkreślanej przez Piotra Lewandowskiego konieczności zaprzestania stosowania niektórych leków farmakologicznych podczas stosowania terapii B.S.M. Piotr Lewandowski zaprzecza roli autosugestii w procesie leczenia z uwagi na możliwość stosowania jej do leczenia dzieci i zwierząt.
Efektywność metody.
Do tej pory efektywność metody nie została zweryfikowana za pomocą badań naukowych, ani nie doczekała się naukowego komentarza.
Zastosowanie.
Ze stosowaniem metody B.S.M. można spotkać się w kręgach medycyny alternatywnej. Bywa wymieniana wśród metod wykorzystujących energię w celach profilaktyczno-leczniczych, tj. reiki i terapia polarity.
Według Piotra Lewandowskiego, który zarejestrował znak towarowy "B.S.M." i czerpie dochody ze sprzedaży książek własnego autorstwa na ten temat, skuteczne są techniki opisane w jego książkach wydanych w latach 2006–2009, o ile zostaną zastosowane precyzyjnie i ściśle zgodnie z opisem. Natomiast opisy metody zawarte w publikacjach starszych, zarówno jego autorstwa, jak i autorstwa Uchnasta, są częściowo błędne i mogą w niektórych przypadkach powodować szkody na zdrowiu osób, które je stosują. Ma to, zdaniem Piotra Lewandowskiego, wynikać z braku listy przeciwwskazań i błędnych obliczeń układu dłoni na głowie pacjenta.
Piotr Lewandowski twierdzi też, że metoda B.S.M. nie powinna być łączona z innymi metodami leczniczymi, zwłaszcza z fizykoterapią i bioenergoterapią, oraz nie można w jej trakcie stosowania przyjmować większości leków, natomiast powinno się pozostawać pod opieką lekarza.
Zagadnienia prawne.
Skrót "B.S.M." został w 2001 r. zarejestrowany jako znak towarowy słowno-graficzny przez firmę Piotra Lewandowskiego "Aries". Na tej podstawie Piotr Lewandowski rości sobie prawa do wyłączności w opisywaniu tej metody i grozi pozwami każdemu, kto bez jego zgody publikuje informacje na ten temat.

</doc>
<doc id="709495" url="https://pl.wikipedia.org/wiki?curid=709495" title="Paweł Jerzy Starzeński">
Paweł Jerzy Starzeński

Paweł Jerzy Maria Adam Starzeński hrabia herbu Lis (ur. 28 listopada 1901 w Kościelcu, zm. 31 maja 1971 w Buenos Aires) – polski wojskowy, dyplomata i publicysta, autor wspomnień "Trzy lata z Beckiem" i "Ostatni polscy rycerze" (Londyn, 1968).
Życiorys.
Syn hrabiego Adama Edwarda Stanisława i hrabianki Marii z Wodzickich herbu Leliwa.
W 1920, w czasie wojny bolszewikami, jako ochotnik walczył w szeregach 8 Pułku Ułanów Księcia Józefa Poniatowskiego. Służbę w polskiej dyplomacji rozpoczął 22 stycznia 1930 i w jej trakcie pracował m.in. w konsulacie w Strasburgu, w londyńskiej ambasadzie oraz w Misji Polskiej przy Lidze Narodów w Genewie. W latach 1937-1939 pełnił funkcję sekretarza Józefa Becka, po wybuchu wojny wraz z nim przedostał się do Rumunii, a następnie do Paryża. W czasie wojny współpracował też ze Stanisławem Catem-Mackiewiczem w redakcji wydawanego na emigracji wileńskiego "Słowa". Służąc w polskim wojsku w 1 Dywizji Pancernej, brał udział m.in. w inwazji na Normandię. We wrześniu 1944 został mianowany podporucznikiem w korpusie oficerów kawalerii. Po wojnie pracował przez pewien czas w Edynburgu jako delegat Ministerstwa Kultury, a następnie wyjechał na stałe do Argentyny, gdzie zmarł.

</doc>
<doc id="709496" url="https://pl.wikipedia.org/wiki?curid=709496" title="Rock am Ring">
Rock am Ring

Rock am Ring – festiwal muzyki rockowej organizowany w okresie letnim od 1985. Do 2014 odbywał się on na torze Nürburgring w miejscowości Nürburg w Niemczech. Natomiast w 2015. festiwal został przeniesiony na lotnisko w Mendig, aby po dwóch latach wrócić z powrotem na Nürburgring. Jest to największy festiwal muzyczny w tym kraju i jeden z największych w Europie.
Na dwudziestej edycji organizowanej od 2 do 4 czerwca 2006 wystąpili: Metallica, Guns N’ Roses, Angels &amp; Airwaves, Trivium, Alter Bridge, Avenged Sevenfold, Cradle of Filth, Depeche Mode, Placebo, Morrissey, Franz Ferdinand, Korn, Deftones, Editors, Die Ärzte, Nelly Furtado, Sportfreunde Stiller, Kaiser Chiefs, Tool, Jamiroquai, Dir en grey, Atreyu, In Flames, Opeth, The Bloodhound Gang, Kagerou, Danko Jones, Bullet for My Valentine, Marilyn Manson, Alice in Chains.
W 2007 roku festiwal Rock am Ring odbył się pomiędzy 1 a 3 czerwca. W tej edycji wystąpili: Linkin Park, Good Charlotte, The Smashing Pumpkins, Die Ärzte, The White Stripes, Muse, Beatsteaks, Billy Talent, Mando Diao, Evanescence, Korn, Wir sind Helden, Slayer, Velvet Revolver, Travis, Dave Matthews Band, The Hives, Arctic Monkeys, My Chemical Romance, Kaiser Chiefs, MIA, Jan Delay &amp; Disco No.1, The Kooks, Wolfmother, Stone Sour, 30 Seconds to Mars, Maxïmo Park, Type O Negative.

</doc>
<doc id="709497" url="https://pl.wikipedia.org/wiki?curid=709497" title="Ditzingen">
Ditzingen

Ditzingen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg. Leży ok. 10 km na południowy zachód od Ludwigsburga, przy autostradzie A81.
W mieście znajduje się stacja kolejowa Ditzingen.
Współpraca.
Miejscowości partnerskie:

</doc>
<doc id="709498" url="https://pl.wikipedia.org/wiki?curid=709498" title="Minnaert (krater księżycowy)">
Minnaert (krater księżycowy)

Minnaert – duży krater uderzeniowy, znajdujący się na niewidocznej z Ziemi stronie Księżyca. Wzdłuż południowo-wschodniej ściany krater jest częściowo przykryty przez młodszy krater Antoniadi. Na północny zachód od krateru leży Lyman.
Prawie połowa krateru jest pokryta pierścieniem otaczającym krater Antioniadi. Pozostała część krateru jest zniszczona, posiada także liczne mniejsze kratery wzdłuż wewnętrznej ściany. Zachodnia część wewnętrznej powierzchni jest przeważnie gładka, ale uszkodzona przez powstały później krater Antioniadi. Jeżeli krater kiedykolwiek posiadał centralny szczyt to został on zasypany.

</doc>
<doc id="709506" url="https://pl.wikipedia.org/wiki?curid=709506" title="Kyle Gass">
Kyle Gass

Kyle Richard Gass (ur. 14 lipca 1960 w Walnut Creek) – amerykański aktor i muzyk. Członek zespołu Tenacious D razem z Jackiem Blackiem, którego uczył grać na gitarze. W zespole gra na gitarze prowadzącej i jest drugim wokalistą. Znany jest pod pseudonimami K.G., Kage, Rage, i RageKage.
Kilkakrotnie był pokazywany w telewizyjnym show "Fear of a Punk Planet".
W filmie "Kostka przeznaczenia" zagrał samego siebie, jak i również "Płytki facet" z roku 2001 oraz "Rok Pierwszy" z 2009 roku.

</doc>
<doc id="709511" url="https://pl.wikipedia.org/wiki?curid=709511" title="Iwan Zołotarenko">
Iwan Zołotarenko

Iwan Mykyforowycz Zołotarenko (Zołotareńko), ukr. Іван Mикифорович Золотаренко (ur. w Korsuniu, zm. 17 października 1655 pod Starym Bychowem) – kozacki hetman nakaźny.
Urodził się w rodzinie mieszczańskiej i otrzymał dobre wykształcenie. Kilkakrotnie jeździł do Moskwy z poselstwami od Bohdana Chmielnickiego. Od 1652 jako pułkownik korsuński uczestniczył w bitwie na Batohu i był inicjatorem rzezi jeńców polskich po tej klęsce. Wraz z płk. Wysoczaninem wykupił około 8 tys. jeńców polskich i wydał na rzeź nogajskim ordyńcom. Zamordowani byli elitą żołnierską I Rzeczypospolitej. W latach 1652–1655 był pułkownikiem niżyńskim, w latach 1654–1655 pełnił funkcję hetmana nakaźnego.
Na czele 20-tysięcznego wojska kozackiego wyruszył w 1654 r. na wojnę z Rzecząpospolitą (wojna polsko-rosyjska 1654-1667). Zajął Homel, Czeczersk, Nowy Bychów, Propojsk i obległ Stary Bychów, gdzie zginął od ognia obrońców ufortyfikowanego miasta.
Brat Wasyla Zołotarenki i Hanny Zołotarenko, żony Bohdana Chmielnickiego.
Ożeniony z córką pułkownika czernihowskiego Iwana Awramowicza, miał z nią syna Wasyla. 
Legenda o pogrzebie Złotarenki opisana została przez Lucjana Siemieńskiego.

</doc>
<doc id="709512" url="https://pl.wikipedia.org/wiki?curid=709512" title="Adam Edward Stanisław Starzeński">
Adam Edward Stanisław Starzeński

Adam Edward Stanisław Starzeński herbu Lis (ur. 6 marca 1872 we Lwowie, zm. 6 grudnia 1956 w Nairobi w Kenii) – polski botanik, hrabia i ziemianin.
Właściciel majątku Mogielnica w województwie tarnopolskim. W 1898 r. zakupił wraz z 921 hektarami ziemi zespół pałacowo-parkowy we wsi Płaza k. Chrzanowa. W wyniku małżeństwa został także właścicielem pałacu w Kościelcu oraz wsi Piła Kościelecka. W latach 1900 - 1901 przebudował pałac w Płazie według projektu architekta Zygmunta Hendla. W 1921 r. przekazał go synowi Antoniemu Edmundowi.
Prowadził wszechstronną działalność społeczną. Zgromadził jeden z największych w Polsce zbiorów sztychów i litografii dotyczących polskiej historii. Niestety zbiór ten spłonął w 1940 wraz z całym pałacem w Kościelcu. Jako botanik propagował ochronę środowiska oraz zakładanie rezerwatów przyrody. Przyczynił się do powstania pierwszego rezerwatu tokowisk w Oblaskach (Puszcza Dulowska). Był też prezesem Towarzystwa Zaliczkowego w Chrzanowie. 
10 lutego 1940 został wywieziony w głąb ZSRR. Wraz z Polskimi Siłami Zbrojnymi przedostał się do Teheranu. Osiedlił się na stałe w Nairobi w Kenii, gdzie pracował w Muzeum Botanicznym. Systematycznie przesyłał rośliny z Afryki wschodniej do Zakładu Botaniki PAN w Krakowie. Autor zielnika zawierającego ponad 10.000 arkuszy, znajdującego się obecnie w posiadaniu Uniwersytetu Jagiellońskiego.

</doc>
<doc id="709513" url="https://pl.wikipedia.org/wiki?curid=709513" title="Sekstant A">
Sekstant A

 
Sekstant A (UGCA 205, ang. Sextans A) – mała karłowata galaktyka nieregularna w gwiazdozbiorze Sekstantu. Jest jednym z najodleglejszych członków Grupy Lokalnej. Należy do luźnej podgrupy galaktyk, w skład której wchodzą też NGC 3109, Karzeł Pompy i Sekstant B.
Sekstant A ma wymiary zaledwie 7,4 × 6,1 tys. lat świetlnych (wymiary obserwowane 5,9' × 4,9'). Znajduje się w odległości około 4,31 mln lat świetlnych od Ziemi.
W galaktyce trwają intensywne procesy gwiazdotwórcze, dużą rolę mogły tu odgrywać wybuchy supernowych.

</doc>
<doc id="709514" url="https://pl.wikipedia.org/wiki?curid=709514" title="UGCA 205">
UGCA 205



</doc>
<doc id="709516" url="https://pl.wikipedia.org/wiki?curid=709516" title="Bitwa koło przylądka Artemizjon">
Bitwa koło przylądka Artemizjon



</doc>
<doc id="709518" url="https://pl.wikipedia.org/wiki?curid=709518" title="Hello, I Love You">
Hello, I Love You

Hello, I Love You – utwór amerykańskiej grupy The Doors, który pojawił się na płycie "Waiting for the Sun" wydanej w 1968. W tym samym roku został on wydany na singlu, który podobnie jak duża płyta, był wielkim komercyjnym sukcesem grupy. Piosenka była pierwszym przebojem zespołu w Europie. Ray Davies, lider grupy The Kinks, zarzucił zespołowi plagiat piosenki jego zespołu, „All Day and All of the Night”.
Utwór napisany trzy lata przed wydaniem płyty, znajdował się na płycie demo zespołu z 1965 roku, gdy Robbie Krieger nie należał jeszcze do grupy. Jim Morrison napisał tekst w noc po spotkaniu pięknej, nieznajomej kobiety na plaży. Sama piosenka była bardzo lubiana przez radiowych DJ-ów.
Piosenka została scoverowana w 2004 roku przez zespół The Cure.

</doc>
<doc id="709519" url="https://pl.wikipedia.org/wiki?curid=709519" title="Santa Rosa (Kalifornia)">
Santa Rosa (Kalifornia)

Santa Rosa – miasto w Stanach Zjednoczonych, w stanie Kalifornia, w hrabstwie Sonoma, nad rzeką Santa Rosa Creek, u podnóża gór Sonoma, na północny zachód od San Francisco. W 2010 roku samo miasto liczyło około 167,8 tys. mieszkańców, a aglomeracja 486,6 tys., co daje 12 miejsce pod względem liczebności w Kalifornii a 5 w rejonie San Francisco. Szybko rozwijające w XIX wieku miasto zostało bardzo mocno zniszczone w czasie trzęsienia ziemi w 1906 roku i od tego czasu wzrost liczebności miasta był bardzo powolny.
W 1943 roku Alfred Hitchcock nakręcił w Santa Rosa thriller na podstawie Thorntona Wildera pt. "W cieniu podejrzenia", gdzie główne role grali Teresa Wright i Joseph Cotten.
W odległości około 10 km na wschód od miasta leży Park Stanowy Annadel.

</doc>
<doc id="709521" url="https://pl.wikipedia.org/wiki?curid=709521" title="DW781">
DW781



</doc>
<doc id="709522" url="https://pl.wikipedia.org/wiki?curid=709522" title="Kazimierz Władysław Starzeński">
Kazimierz Władysław Starzeński

Kazimierz Władysław Starzeński herbu Lis (ur. 1816 w Pietkowie, zm. 14 marca 1899 w Pietkowie), wnuk Michała Hieronima. 
Hrabia, ziemianin, marszałek szlachty guberni augustowskiej, członek Rady Stanu Królestwa Polskiego, członek Rady Nadzorczej Towarzystwa Kredytowego w Królestwie Polskim, szambelan rosyjski.
Właściciel Pietkowa.
Hrabia cesarstwa po pradziadzie Macieju Maurycym, hrabia pruski po dziadzie Michale Hieronimie, w Rosji uznany hrabią w 1849. Posiadał rosyjskie Order Świętej Anny i Order Świętego Stanisława.

</doc>
<doc id="709523" url="https://pl.wikipedia.org/wiki?curid=709523" title="Jewgienij Zamiatin">
Jewgienij Zamiatin

Jewgienij Iwanowicz Zamiatin (; ur. w Lebiedianie, zm. 10 marca 1937 w Paryżu) – rosyjski pisarz science fiction, polityczny satyryk, krytyk i publicysta. Autor antyutopijnej powieści "My", pierwowzoru "Nowego, wspaniałego świata" Huxleya" i Roku 1984" Orwella.
Życiorys.
Urodził się w rodzinie prawosławnego księdza i nauczyciela, i pianistki. Prawdopodobnie urodził się z synestezją, ponieważ literom i dźwiękom przypisywał doznania innych zmysłów.
W latach 1893–1896 uczęszczał do gimnazjum w Lebiedianie, a potem do gimnazjum w Woroneżu, które ukończył w 1902 z najwyższymi ocenami. Przeniósł się do Petersburga, gdzie rozpoczął studia w nowo powstałym Instytucie Politechnicznym im. Piotra Wielkiego, na kierunku budowa okrętów. Studiował tam w latach 1902–1908. W tym czasie, w 1906 roku, stał się członkiem partii bolszewickiej oraz brał czynny udział w spotkaniach studentów na rzecz rewolucji, gdzie poznał swoją przyszłą żonę – Ludmiłę Nikołajewną Usową (1883–1965).
Latem 1905 roku był świadkiem powstania na pancerniku Potiomkin – jednym z symboli rewolucji 1905 roku w Rosji, podczas podróży powrotnej z Egiptu przez Odessę. W 1906 roku został po raz pierwszy aresztowany w Petersburgu i za nielegalne zameldowanie wydalony do Lebiedianu. Potajemnie powrócił w okolice miasta i zamieszkał niedaleko, na terenie administracyjnie należącym już do Wielkiego Księstwa Finlandii (które było wtedy częścią Imperium Rosyjskiego), by ukończyć studia.
W 1908 roku opuścił partię bolszewików. W tym samym roku zadebiutował opowiadaniem "Odin" (ros. Один). W 1910 roku rozpoczął swoją karierę jako wykładowca i inżynier budowy okrętów. Również w tym roku ukończył kolejne opowiadanie – "Diewuszka" (ros. Девушка).
W 1911 roku po raz drugi został wydalony z Petersburga za nielegalne zameldowanie – tym razem został zesłany do Lahti (wtedy sąsiadujący z ówczesną rosyjską stolicą, obecnie część miasta). W tym okresie powstają pierwsze nowele Zamiatina – "Ujezdnoje" (Уездное) i "Na kuliczkach" (На куличках), które przysporzyły mu sławę wśród znawców i krytyków literatury, a także innych pisarzy, m.in. Maksima Gorkiego.
W 1914 roku, już w trakcie I wojny światowej, występował z międzynarodowymi antywojennymi odczytami, za co był sądzony i zesłany do Kiemu. W marcu 1916 roku, po odbyciu kary, został oddelegowany do Anglii w celu uczestnictwa w budowie rosyjskich lodołamaczy w stoczniach w Newcastle upon Tyne, Glasgow i Sunderlandzie; dodatkowo przebywał też w Londynie. Był jednym z głównych konstruktorów lodołamacza "Święty Aleksandr Newski", przemianowany po rewolucji październikowej na "Lenin". Pobyt w tym kraju mocno wpłynął na kształt jego przyszłej powieści My i niektóre utwory o charakterze satyrycznym.
Powrócił do Rosji we wrześniu 1917 roku. W trakcie wojny domowej, pozostając uprzedzonym socjalistą, Zamiatin zaczął krytykować politykę bolszewików, w szczególności narastającą cenzurę na literaturę, poprzez satyrę polityczną wymierzoną w nich. W marcu 1919 roku, wraz z innymi działaczami na rzecz sztuki, m.in. Aleksandrem Błokiem, Aleksiejem Remizowem, Razumnikiem Iwanowem-Razumnikiem i Kuźmą Pietrowem-Wodkinem, został aresztowany w czasie prowokacji robotników-członków partii socjalistyczno-rewolucyjnych w fabrykach w Piotrogrodzie.
W 1921 roku założył i kierował grupą młodych pisarzy – Bracia Serafiońscy. Członkami tej grupy byli m.in. Michaił Zoszczenko, Konstantin Fiedin, Wsiewołod Iwanow, Wieniamin Kawierin i Nikołaj Tichonow. Oprócz tego redagował gazety, wykładał sztukę pisania i edytował tłumaczenia na rosyjski utwory angielskich pisarzy, m.in. Jacka Londona, O. Henry’ego, Herberta George’a Wellsa.
Nagonka na pisarza rozpoczęła się w latach dwudziestych wraz z powstaniem powieści "My". W 1923 roku przeszmuglowano manuskrypt powieści do wydawnictwa E. P. Dutton w Nowym Jorku, przetłumaczono na język angielski i wydano nakładem wydawnictwa w 1924 roku. W 1927 roku przeszmuglowano oryginalną wersję tekstu w języku rosyjskim do Marka Slonima – edytora tamizdatu, który wydał utwór w Pradze. Kopie tej wersji były nielegalnie wwożone na teren ZSRR i rozpowszechniane przez samizdaty. Utwór nie przypadł do gustu władzom bolszewickim ze względu na sławę oraz satyryczny wydźwięk skierowany w politykę radziecką – z tego powodu Zamiatin dostał zakaz publikacji na terenie Rosji i wyrzucony ze Związku Pisarzy ZSRR (w 1934 roku został ponownie przyjęty do Związku Pisarzy ZSRR na rozkaz Józefa Stalina).
Dwukrotnie starał się o przymusową emigrację – w obu przypadkach politbiuro odrzuciło prośbę. Dopiero w 1931 roku za wstawiennictwem Maksyma Gorkiego do Stalina wyjechał wraz z żoną za granicę do Paryża.
W 1935 roku, już jako emigrant, brał udział w antyfaszystowskim kongresie pisarzy w obronie kultury jako członek sowieckiej delegacji. Kontynuował karierę pisarską, zaczął pisać scenariusze do filmów wraz z Jacques Companeez.
Zmarł na zawał serca 10 marca 1937 w Paryżu. Pochowany jest w Cimetière de Thiais (cmentarz w Thiais) w 21 dywizji, linia 5, mogiła 36.

</doc>
<doc id="709525" url="https://pl.wikipedia.org/wiki?curid=709525" title="Fairfield (Kalifornia)">
Fairfield (Kalifornia)

Fairfield - miasto w Stanach Zjednoczonych, w stanie Kalifornia, w pobliżu San Francisco. W roku 2018 mieszkało w nim 117 080 ludzi.
W mieście rozwinął się przemysł spożywczy oraz włókienniczy.

</doc>
<doc id="709526" url="https://pl.wikipedia.org/wiki?curid=709526" title="Justin Lin">
Justin Lin

Justin Lin (; ur. 11 października 1971 roku w Tajpej) – amerykańsko-tajwański reżyser, scenarzysta, producent filmowy. Justin ukończył "Szkołę Filmową UCLA".

</doc>
<doc id="709529" url="https://pl.wikipedia.org/wiki?curid=709529" title="Banda del Río Salí">
Banda del Río Salí

Banda del Río Salí − miasto w Argentynie leżące w prowincji Tucumán, w departamencie Cruz Alta.
W roku 2001 miasto liczyło 64591 mieszkańców.
Miasto jest siedzibą klubu piłkarskiego Atlético Concepción.

</doc>
<doc id="709531" url="https://pl.wikipedia.org/wiki?curid=709531" title="Tampa Bay Lightning">
Tampa Bay Lightning

Tampa Bay Lightning – amerykański klub hokejowy z siedzibą w Tampie (Floryda), występujący w lidze NHL.
Zespół ma afiliacje w postaci klubów farmerskich w niższych ligach. Tę funkcję pełnią Syracuse Crunch w lidze AHL i Florida Everblades w rozgrywkach ECHL. W przeszłości podległy klubowi był zespół Springfield Falcons (AHL), Pensacola Ice Pilots (ECHL).
Sezon po sezonie.
Legenda:
Z = Zwycięstwa, P = Porażki, R = Remisy (do sezonu 2004/2005), PK = Przegrane po dogrywce lub karnych, Pkt = Punkty, ZB = Bramki zdobyte, SB = Bramki stracone

</doc>
<doc id="709533" url="https://pl.wikipedia.org/wiki?curid=709533" title="Banda del Rio Sali">
Banda del Rio Sali



</doc>
<doc id="709535" url="https://pl.wikipedia.org/wiki?curid=709535" title="Zdzisław Bieniek">
Zdzisław Bieniek

Zdzisław Julian Bieniek (ur. 9 maja 1930 w Krakowie, zm. 21 grudnia 2017) – polski piłkarz, reprezentant kraju i olimpijczyk.
Życiorys.
Przez niemal całą karierę związany z Garbarnią Kraków. Jako jej zawodnik grał w reprezentacji Polski juniorów.
W reprezentacji A rozegrał 7 spotkań, debiutował 25 maja 1952 w przegranym spotkaniu rozegranym w Bukareszcie z reprezentacją Rumunii (0:1).
Wystąpił w 1952 na igrzyskach olimpijskich w Helsinkach, z dwóch meczów rozegranych przez polską drużynę zagrał w spotkaniu z Danią.
Pochowany na cmentarzu Podgórskim (kwatera XXVII-zach.-5).

</doc>
<doc id="709536" url="https://pl.wikipedia.org/wiki?curid=709536" title="Węgorek niszczyk">
Węgorek niszczyk



</doc>
<doc id="709537" url="https://pl.wikipedia.org/wiki?curid=709537" title="Kazimierz Ksawery Starzeński">
Kazimierz Ksawery Starzeński

Kazimierz Ksawery Piotr Kazimierz Starzeński herbu Lis (ur. 4 marca 1807 we Lwowie, zm. 22 listopada 1877 w Górze Ropczyckiej) – hrabia, ziemianin, wojskowy, c. k. szambelan i c. k. tajny radca, członek Stanów Galicyjskich oraz Izby Panów austriackiej Rady Państwa.
Życiorys.
Syn Arthura Pageta i Katarzyny Joanny Gabrielle Starzeńskiej, uznany przez jej męża Ksawerego. 
Uczestniczył w powstaniu listopadowym. W trakcie wiosny ludów na Węgrzech walczył przeciwko powstańcom. W 1851 major. W 1866 regimentarz pułku Krakusów wojsk austriackich (wówczas Dywizjon Krakusów „Regimentarza” został wcielony do 1 Galicyjskiego pułku ułanów). Potem pułkownik honorowy.
Był członkiem Stanów Galicyjskich z grona magnatów. Od 18 kwietnia 1861 był członkiem dożywotnim Izby Panów w Rady Państwa. W 1867 był prezesem Rady c. k. powiatu ropczyckiego.
Był członkiem rady nadzorczej Kolei im. Karola Ludwika. W 1860 był współtwórcą Towarzystwa Wzajemnych Ubezpieczeń w Krakowie.
27 stycznia 1834 otrzymał godność c. k. szambelana, a 16 grudnia 1864 otrzymał tytuł c. k. tajnego radcy. 
Za zasługi został odznaczony licznymi orderami: austriackimi Orderem Leopolda III klasy z odznaką wojenną (9 maja 1854) i Orderem Żelaznej Korony III klasy z odznaką wojenną (15 stycznia 1850), rosyjskim Orderem św. Stanisława II klasy (4 kwietnia 1851), papieską komandorią Orderu św. Grzegorza Wielkiego, parmeńsko-konstantyńskim Orderem św. Jerzego I klasy (9 grudnia 1853) i hanowerskim Orderem Gwelfów.
27 listopada 1877 ożenił się z Marią Smorągiewicz (1830-1903). Mieli dzieci: Edwarda (ur. 1854), Julię (ur. 1857, żona Mieczysława Deisenberga, a potem Czesława Zapalskiego), Kazimierę (ur. 1858, żona Tytusa Lemera), Karola (ur. 1860).

</doc>
<doc id="709539" url="https://pl.wikipedia.org/wiki?curid=709539" title="Richard Cecil">
Richard Cecil

Richard Valentine Gascoyne-Cecil (ur. 26 stycznia 1948, zm. 20 kwietnia 1978) – brytyjski arystokrata i dziennikarz, młodszy syn Roberta Gascoyne-Cecila, 6. markiza Salisbury i Marjorie Wyndham-Quin, córki kapitana Valentine’a Wyndham-Quina. Jego starszym bratem był 7. markiz Salisbury.
Rodzina Richarda miała wieloletnie powiązania z Rodezją i liczne kontakty wśród jej elit rządzących. Cecilowie należeli również do największych posiadaczy ziemskich kolonii. Dziadek lorda Richarda, Robert Gascoyne-Cecil, 5. markiz Salisbury, aktywnie wspierał rządy białej mniejszości w Rodezji po Jednostronnej Deklaracji Niepodległości w 1965 r.
Edukacja i wczesna kariera.
Wykształcenie odebrał w Eton College i w Royal Military College w Sandhurst. Po ukończeniu tej ostatniej szkoły wstąpił do armii, do regimentu Grenadier Guards. Służbę odbywał w Irlandii Północnej (wspomniany w rozkazie dziennym w 1973 r.). Mimo iż został awansowany do stopnia kapitana, zrezygnował z kontynuowania kariery wojskowej na rzecz kariery politycznej.
Lord Richard zapisał się w 1973 r. na kurs politologii na Sussex University, ale rzadko uczęszczał na zajęcia i kursu ostatecznie nie ukończył. W lipcu 1974 r. został kandydatem konserwatystów w wyborach do Izby Gmin w okręgu Barrow-in-Furness. Podczas kampanii wyborczej skarżył się, że politycy powstrzymują operacje wojskowe w Irlandii Północnej. Postulował również danie zezwolenia armii na organizowanie wypadów na tereny Republiki Irlandzkiej, w celu chwytania tam członków IRA. Wybory, które odbyły się w październiku 1974 r. przyniosły porażkę lordowi Richardowi, który przegrał z kandydatem laburzystów różnicą 7 400 głosów (3%). Wtedy Cecil zdecydował się rozpocząć pracę jako dziennikarz, ale nie porzucił myśli o karierze politycznej, do której gotów był powrócić, gdyby zwolniło się jakieś miejsce w Izbie Gmin.
Dziennikarstwo i Rodezja.
Doświadczenia wyniesione ze służby wojskowej oraz koneksje towarzyskiego doprowadziły, że w połowie lat 70. lord Richard wyjechał do południowej Afryki, relacjonować narastający konflikt między rządzącą białą mniejszością a murzyńskim ruchem nacjonalistycznym w Rodezji. Na miejscu zawarł wiele bliskich znajomości z prominentnymi politykami rodezyjskimi, min. z ministrem spraw zagranicznych Peterem van der Bylem.
W 1976 r., kiedy konflikt przekształcił się w wojnę partyzancką, lord Richard użył swych znajomości, by zaciągnąć się do rodezyjskiej armii i brać udział w jej działaniach. Jego przyjaźń z van der Bylem powodowała, że mógł relacjonować zdarzenia, do których nie dopuszczano innych dziennikarzy. Pisane przez niego sprawozdania były drukowane w licznych magazynach, min. w "Timesie". Relacjonował również konflikt dla telewizji ITN TV. Był również producentem i prezenterem programu "Front Line Rhodesia" emitowanego w TV Eye.
Z natury lubiący przygody, lord Richard często towarzyszył wojskom rządowym podczas operacji bojowych, nosząc mundur i karabin. Sam wielokrotnie otwierał ogień do partyzantów. Ignorował stwierdzenie, że takie zachowanie jest niebezpieczne i nieprzystoi dziennikarzowi.
Lord Richard był nazywany przez niektórych dziennikarzy „młodym Winstonem”, co porównywało jego karierę ze wczesną karierą późniejszego premiera Winstona Churchilla, który pisał reportaże wojenne z kolonialnych konfliktów w Indiach, Sudanie i z wojen burskich. To przezwisko nie było jednak powszechnie używane.
Śmierć.
20 kwietnia 1978 r. lord Richard razem ze swoim kamerzystą, Nickiem Downie, i oddziałem spadochroniarzy rodezyjskich wyskoczył z samolotu na północno-zachodnim terytorium Rodezji. Zamierzał nakręcić kolejny materiał o wojnie domowej. Oddział został jednak rozproszony, a miejsce jego lądowania zostało wykryte przez partyzantów z ZANLA (Afrykańska Armia Narodowowyzwoleńcza Zimbabwe, "Zimbabwe African National Liberation Army"). Kiedy lord Richard próbował zdjąć spadochron został odnaleziony przez partyzanta, który strzelił do niego z odległości ok. 5 metrów. Lord został trafiony w klatkę piersiową, żołądek i nogi. Zmarł po upływie kilku minut.
Rodezyjski minister obrony uznał lorda Richarda za poległego w akcji. Jego ciało zostało wysłane do Anglii, gdzie odbył się jego pogrzeb.
Pokłosie.
Peter van der Byl na wieść o śmierci lorda Richarda wypowiedział następujące słowa:
"Lord Richard był najznakomitszym młodym mężczyzną jakiego poznałem. Reprezentował on to co najlepsze, to co pozwoliło Narodowi Angielskiemu stać się wielkim i utworzyć Brytyjskie Imperium."
Pogrzeb lorda Richarda odbył się w Parish Church of St. Mary and St. Bartholomew w Cambridge 27 kwietnia 1978 r. Msza żałobna odbyła się 9 maja w Guards Chappel w Wellington Barracks. W obu uroczystościach uczestniczyli liczni przedstawiciele arystokracji (min. lord Mountbatten), wojska i mediów.
Śmierć lorda Richarda była jednym z wydarzeń, które doprowadziły do końca rządów białej mniejszości w Rodezji, która utrzymywała się głównie dzięki poparciu brytyjskiego establiszmentu. Śmierć Cecila spowodowała, że tzw. rząd UDI (od "Unilateral Declaration of Independence", Jednostronnej Deklaracji Niepodległości”) zaczął stopniowo tracić poparcie.
Wymownym świadectwem zmiany sposobu myślenia brytyjskich klas wyższych była wypowiedź lorda Cranborne’a, starszego brata Richarda, wybranego do Izby Gmin w 1979 r. W swojej pierwszej mowie w Parlamencie, wezwał on premiera Rodezji, Iana Smitha, do rezygnacji i oddania władzy w ręce czarnej większości.
Cranborne, po lunchu w Turf Club, zaproponował van der Bylowi członkostwo w tym klubie. Ten ostatni jest znany jako człowiek, który określał wszystkich murzynów mianem „dzikusów”.

</doc>
<doc id="709542" url="https://pl.wikipedia.org/wiki?curid=709542" title="Miasta w Turcji">
Miasta w Turcji

Według danych oficjalnych pochodzących z 2012 roku Turcja posiadała ponad 300 miast o ludności przekraczającej 20 tys. mieszkańców. Stolica kraju Ankara plasuje się dopiero na drugim miejscu, Stambuł jako jedyne miasto liczyło ponad 10 milionów mieszkańców; 6 miast z ludnością 1÷10 mln.; 9 miast z ludnością 500÷1000 tys.; 64 miast z ludnością 100÷500 tys.; 80 miast z ludnością 50÷100 tys., 88 miast z ludnością 25÷50 tys. oraz reszta miast poniżej 25 tys. mieszkańców.
Największe miasta w Turcji.
Największe miasta w Turcji według liczebności mieszkańców (stan na 31.12.2012):
Alfabetyczna lista miast w Turcji.
Poniższa tabela przedstawia miasta o liczebności powyżej 20 tys. mieszkańców.

</doc>
<doc id="709543" url="https://pl.wikipedia.org/wiki?curid=709543" title="Droga wojewódzka nr 221">
Droga wojewódzka nr 221

Droga wojewódzka nr 221 (DW221) – droga wojewódzka w woj. pomorskim o długości 45 km, łącząca Gdańsk Orunię z Kościerzyną. Droga przebiega przez miasto na prawie powiatu Gdańsk i przez 2 powiaty: gdański (gminy: Kolbudy i Przywidz), kościerski (gminy: Nowa Karczma i Kościerzyna).

</doc>
<doc id="709544" url="https://pl.wikipedia.org/wiki?curid=709544" title="Przerwy Kirkwooda">
Przerwy Kirkwooda

Przerwy Kirkwooda – brak planetoid na pewnych orbitach w pasie planetoid (o pewnych wielkościach półosi wielkiej lub odpowiadających im okresach orbitalnych). Odpowiadają one położeniu rezonansów orbitalnych z Jowiszem.
Główną przyczyną powstawania tych przerw jest przyciąganie Jowisza, które wyrzuca z orbit planetoidy będące w ruchu synchronicznym z tą planetą (czyli w rezonansie orbitalnym). Przerwy te jako pierwszy zaobserwował Daniel Kirkwood w roku 1866, który także poprawnie wyjaśnił ich związek z rezonansem orbitalnym planetoid i Jowisza.
Najbardziej wyraźne przerwy (zob. diagram):
Słabsze lub mniej wyraźne przerwy:

</doc>
<doc id="709545" url="https://pl.wikipedia.org/wiki?curid=709545" title="Dirty Deeds Done Dirt Cheap">
Dirty Deeds Done Dirt Cheap

Dirty Deeds Done Dirt Cheap – drugi ogólnoświatowo wydany album studyjny australijskiego zespołu AC/DC. Wydany został 5 listopada 1976 roku w Europie, a w Stanach Zjednoczonych był odroczony z wydania aż do 27 marca 1981 r. Wszystkie utwory są autorstwa Angusa Younga, Malcolma Younga, i Bona Scotta.
Album został oryginalnie wydany przez wytwórnię Atlantic Records. W samych Stanach Zjednoczonych został sprzedany już w ponad 6 milionach egzemplarzy.
Opis albumu.
Ta edycja albumu wyraźnie różni się od oryginalnej australijskiej edycji wydanej we wrześniu 1976 r. Cechuje się inną okładką oraz listą utworów.
Na tym albumie, utwory z australijskiego albumu „R.I.P. (Rock in Peace)” oraz „Jailbreak” zostały zastąpione przez utwory „Rocker” (z albumu "T.N.T." z 1975 roku) oraz „Love at First Feel”, który jak dotąd jest jednym z dwóch utworów z ogólnoświatowych albumów AC/DC, który nie jest zawarty na australijskim albumie (innym jest „Cold Hearted Man”, zamieszczony tylko na europejskim wydaniu winylowym albumu "Powerage"). Podobnie jest z utworami z australijskich albumów AC/DC. Do dzisiaj niektóre utwory są niedostępne ogólnoświatowo. Bądź co bądź, utwór „Love at First Feel” został wydany w Australii jako singel.
Dodatkowo, piosenka o nazwie „I’m a Rebel” została nagrana podczas sesji nagraniowej albumu w 1976 r., z muzyką i tekstem napisanym przez starszego brata Angusa i Malcolma, Alexa Younga. Ten utwór nigdy nie został wydany, obecnie jest dostępny wyłącznie w zasobach wytwórni Albert Productions.
Kontrowersje.
Bywa postulowane to, że wytwórnia Atlantic usunęła utwór „Jailbreak” z ogólnoświatowej edycji z powodu tekstu utworu. Jeśli to jest prawda, to byłaby ona wysoce ironiczna wobec podobnych, jeśli nie bardziej niemoralnych, tekstów utworów zawartych w takich utworach jak tytułowy „Dirty Deeds Done Dirt Cheap”, „Big Balls”, czy „Problem Child”, które przecież zawarte są na tym albumie. Powody usunięcia utworu „R.I.P. (Rock in Peace)” są nieznane.

</doc>
<doc id="709546" url="https://pl.wikipedia.org/wiki?curid=709546" title="Katarzyna Starzeńska">
Katarzyna Starzeńska

 
Katarzyna Joanna Gabrielle Starzeńska z domu "Bobronicz-Jaworska" 2 v. "Pawlikowska" (ur. 30 kwietnia 1782, zm. 18 grudnia 1862 w Krakowie), zwana La Belle Gabrielle, córka Gabriela Bobronicz-Jaworskiego i Tekli Batowskiej, matka m.in. Kazimierza – głośna postać życia towarzyskiego Galicji, Paryża i Wiednia. 
Życiorys.
Wychowywała się w majątku rodzinnym w Górze Ropczyckiej. W grudniu 1799, w wieku 17 lat, poślubiła 30-letniego wówczas Ksawerego Starzeńskiego z Grabownicy Starzeńskiej, profesora ichtiologii, ojca Kazimierza Ksawerego.
W 1803 Katarzyna wraz z mężem wyjechała do Paryża. Małżonkowie zaczęli bywać na salonach paryskich, między innymi u Juliette Récamier, przyjaciółki Józefiny – cesarzowej francuskiej. Pojawienie się w tym salonie Starzeńskiej zrobiło wrażenie na dworzanach. Została sportretowana w 1803 lub 1804 przez Francois Gérarda, nadwornego malarza Napoleona i Ludwika XVIII. Podczas jednego z paryskich przyjęć, Katarzyna poznała Eugeniusza de Beauharnais, syna Józefiny i pasierba Napoleona. Starzeńscy bywali również u Napoleona i Józefiny. W czasie jednego z przyjęć Napoleon zainteresował się ichtiologicznymi badaniami Ksawerego, po rozmowie na ten temat zaproponował mu osiedlenie się we Francji na stałe i kontynuowanie pracy badawczej. Miłość Katarzyny i Eugeniusza stała się głośna, więc Józefina postanowiła przerwać ich związek, który uważała za szkodliwy dla kariery politycznej syna. Zaprosiła zatem Katarzynę na rozmowę, w wyniku której Starzeńscy po kilku dniach opuścili Paryż. Po przybyciu do Grabownicy La Belle Gabrielle podobno urodziła syna, pochodzącego ze związku z Eugeniuszem; dziecko to jednak wkrótce zmarło. W związku z angielskim dyplomatą Arthurem Pagetem urodził się w 1807 syn Kazimierz. W 1810 urodziła się córka Gabriela, a w 1813 Julia (zm. 1877).
Przypisuje się Katarzynie romans z rosyjskim generałem Teodorem Korffem, a także o młodszym jedenaście lat kapitanem Stanisławem Prekiem z Nozdrzca, uczestnikiem wojen napoleońskich, bratem pamiętnikarza Ksawerego Preka. Między tym ostatnim a Starzeńskim doszło do pojedynku, w wyniku którego ten drugi został poważnie ranny. W 1828 jej mąż zmarł. Dwa lata po śmierci Ksawerego ponownie wyszła za mąż. Jej wybrankiem został Józef Benedykt Pawlikowski z Medyki. Był to bardzo krótki związek, bowiem po 44 dniach małżeństwa Pawlikowski zmarł. Kolejne lata życia spędziła odbywając wspomnieniową podróż po Francji i Włoszech oraz organizując we Lwowie liczne przyjęcia. Coraz częściej bywała również w Górze Ropczyckiej u syna Kazimierza. Ostatnie lata życia spędziła w Krakowie. Plotkowano o jej częstym przebywaniu w klasztorze bernardynek, gdzie miała myć posadzkę lub leżeć krzyżem w kościele, prosząc Boga o wybaczenie. Zmarła 18 grudnia 1862 roku, mając lat 80. Pochowano ją w Krakowie, a po kilku miesiącach trumnę przewieziono do Góry Ropczyckiej. 
Losy Katarzyny Starzeńskiej, obok takich postaci jak Wacław Rzewuski czy Wacław Zaleski, opisał w książce "Siedem ekscelencji i jedna dama" (pierwsze wydanie Tow. Wyd. Rój, Warszawa 1939) Aleksander Piskor, poświęcając jej najdłuższy z zawartych tam esejów biograficznych.

</doc>
<doc id="709548" url="https://pl.wikipedia.org/wiki?curid=709548" title="Ber">
Ber

Osoby o tym nazwisku:
Rośliny o tej nazwie:
Zobacz też:

</doc>
<doc id="709549" url="https://pl.wikipedia.org/wiki?curid=709549" title="Czumiza">
Czumiza



</doc>
<doc id="709550" url="https://pl.wikipedia.org/wiki?curid=709550" title="Powerage">
Powerage

Powerage – piąty album studyjny australijskiego zespołu AC/DC, wydany w maju 1978 roku. Jest on również czwartym, ogólnoświatowym albumem studyjnym AC/DC. Wszystkie utwory są autorstwa Angusa Younga, Malcolma Younga, i Bona Scotta.
Album został oryginalnie wydany przez wytwórnię Atlantic Records. Osiągnął 133. pozycję na amerykańskiej liście "Billboardu", Pop Albums, oraz został sprzedany w ponad milionie egzemplarzy w tym samym kraju.
Opis albumu.
"Powerage" jest pierwszym albumem AC/DC wydanym niemal w tym samym czasie na obu - australijskim i międzynarodowym - rynkach, oraz jest pierwszym który został wydany z tą samą okładką na obu rynkach. Również jest pierwszym albumem pod względem listy utworów, która jest taka sama na wszystkich wersjach albumu, z wyjątkiem europejskiej edycji winylowej. Zawiera ona utwór „Cold Hearted Man”, który nie został oficjalnie wydany na żadnym innym albumie AC/DC. Dodatkowo, niektóre wczesne egzemplarze tej edycji albumu nie zawierają utworu „Rock ’n’ Roll Damnation”.
Na "Powerage" zadebiutował nowy basista zespołu, Cliff Williams. Jest to ostatni album studyjny zespołu wyprodukowany przez Harry’ego Vandę i George’a Younga, gdy wokalistą zespołu był Bon Scott.

</doc>
<doc id="709555" url="https://pl.wikipedia.org/wiki?curid=709555" title="Ordynacja Międzyrzecka">
Ordynacja Międzyrzecka

Ordynacja Międzyrzecka – druga co do wielkości ordynacja w Królestwie Polskim. Obejmowała miasto Międzyrzec Podlaski (wówczas największe w całym województwie podlaskim) i kilkadziesiąt okolicznych wsi powiązanych w klucze. Na początku XIX wieku została sprzedana przez Czartoryskich hr. Aleksandrze Potockiej. Ona to w 1852 wybudowała nowy murowany pałac (pierwotnie arch. Franciszek Maria Lanci). Uległ on spaleniu w 1918, został odbudowany w latach 1922-28. Do ordynacji należały również gorzelnia, browar i kilka młynów. Ordynacja istniała do 1944 roku.
W chwili likwidacji ordynacja międzyrzecka obejmowała miasto Międzyrzec Podlaski, 38 wsi pańszczyźnianych, 3 wsie czynszowe, 11 wsi bojarskich, 4 osady młynarskie, 18 folwarków, 8 awulsów.

</doc>
<doc id="709557" url="https://pl.wikipedia.org/wiki?curid=709557" title="Jan Stanisław Kubary">
Jan Stanisław Kubary



</doc>
<doc id="709559" url="https://pl.wikipedia.org/wiki?curid=709559" title="David Lindsay (28. hrabia Crawford)">
David Lindsay (28. hrabia Crawford)

David Alexander Robert Lindsay (ur. 20 listopada 1900, zm. 13 grudnia 1975) – brytyjski arystokrata i polityk, najstarszy syn Davida Lindsaya, 27. hrabiego Crawford i 10. hrabiego Balcarres oraz Constance Pelly, córki sir Henry'ego Pelly'ego, 3. baroneta. W latach 1913–1940 był znany jako lord Balniel.
Naukę rozpoczął w Eton College. W 1922 r. ukończył Magdalen College w Oksfordzie. Dwa lata później został wybrany do Izby Gmin z okręgu Lonsdale jako reprezentant unionistów. W niższej izbie brytyjskiego parlamentu zasiadał do 1940 r., kiedy to po śmierci ojca, jako 28. hrabia Crawford i 11. hrabia Balarres, zasiadł w Izbie Lordów. Do tego czasu był parlamentarnym prywatnym sekretarzem ministra rolnictwa, rybołówstwa i żywności w 1924 r. i ministra zdrowia w latach 1931–1940.
W 1951 r. lord Crawford został odznaczony Krzyżem Wielkim Orderu Imperium Brytyjskiego, za swoją działalność na polu sztuki. Hrabia był mężem zaufania Tate Gallery (1932–1937), National Gallery (1935–1941, 1945–1952 i 1953–1960), British Museum (1940–1973), członkiem Komisji ds. Muzeów i Galerii (1937–1952), członkiem zarządu Szkockiej Galerii Narodowej (1952–1972), Royal Fine Arts Commision (1943–1957) oraz Szkockiej Biblioteki Narodowej (1944). Za działalność na stanowisku rektora Uniwersytetu w St Andrews (1952–1955), został odznaczony Orderem Ostu.
9 grudnia 1925 r. poślubił Mary Catherine Cavendish (20 lipca 1903 - ?), córkę Richarda Fredericka Cavendisha i lady Moyry Beauclerk, córki 10. księcia St Albans. David i Mary mieli razem trzech synów:
Lord Crawford zmarł w wieku 75 lat. Wszystkie tytuły odziedziczył jego najstarszy syn.

</doc>
<doc id="709563" url="https://pl.wikipedia.org/wiki?curid=709563" title="Auckland Open">
Auckland Open

Auckland Open – kobiecy oraz męski turniej tenisowy wchodzący w skład rozgrywek WTA Tour oraz ATP Tour. Kobieca impreza ma rangę WTA 250, natomiast męska ATP Tour 250. Rozgrywany na kortach twardych w nowozelandzkim Auckland w latach 1985-2020 roku oraz od 2023. Żeńskie rozgrywki były kontynuacją turnieju rozgrywanego w Auckland w latach 1960–1982. Równocześnie z żeńskim turniejem ASB Classic toczyły się rozgrywki męskie Heineken Open w latach 1968–2015. W 2016 roku połączono oba turnieje i w tym samym terminie co kobiety rywalizowali także mężczyźni. W latach 2021-2022 turniej nie był rozgrywany.
Rozgrywki gry mieszanej toczyły się z przerwami w latach 1960–1972.

</doc>
<doc id="709564" url="https://pl.wikipedia.org/wiki?curid=709564" title="Hrabia Balcarres">
Hrabia Balcarres

Hrabiowie Balcarres 1. kreacji (parostwo Szkocji)
Następni hrabiowie Balcarres: patrz - Hrabia Crawford

</doc>
<doc id="709566" url="https://pl.wikipedia.org/wiki?curid=709566" title="Mistrzostwa Europy w Boksie 1949">
Mistrzostwa Europy w Boksie 1949

VIII Mistrzostwa Europy w Boksie (mężczyzn) odbyły się w dniach 13-18 czerwca 1949 w Oslo (Norwegia). Startowało 93 uczestników z 16 państw, w tym pięciu reprezentantów Polski. Walczono w 8 kategoriach wagowych.

</doc>
<doc id="709568" url="https://pl.wikipedia.org/wiki?curid=709568" title="Atlético Concepción Banda del Río Salí">
Atlético Concepción Banda del Río Salí

Club Atlético Concepción − argentyński klub piłkarski z siedzibą w mieście Banda del Río Salí leżącym w prowincji Tucumán.
Historia.
Klub założony został 27 grudnia 1909 roku i gra obecnie w prowincjonalnej lidze Liga Tucumana de Fútbol.

</doc>
<doc id="709570" url="https://pl.wikipedia.org/wiki?curid=709570" title="Amerykańska odmiana języka angielskiego">
Amerykańska odmiana języka angielskiego

Amerykańska odmiana języka angielskiego (, ) – zespół odmian języka angielskiego używanych na terenie Stanów Zjednoczonych. Mieszkańcy Kanady posługują się zbliżoną formą angielszczyzny, nazywaną angielszczyzną kanadyjską (, ).
Istnieje ogólnoamerykański wzorzec standardowego języka angielskiego () i dialekty regionalne: kalifornijski, utahski, bostoński, środkowo-zachodni i południowo-zachodni. Afroamerykanie posługują się własnym dialektem zwanym "African American Vernacular English" (AAVE), a Meksykanie – Chicano English i Spanglish.
Pierwszy słownik angielszczyzny amerykańskiej został wydany w 1828 r. przez Noaha Webstera.
Fonetyka.
Wymowa amerykańska jest bardziej konserwatywna niż brytyjska, tzn. zachowało się w niej wiele cech XVIII-wiecznej angielszczyzny brytyjskiej.
Istnieją dwa główne obszary różnic między Received Pronunciation a General American w zakresie wymowy. Pierwsza związana jest z rotyzacją, a druga z brakiem w GA samogłoski /ɒ/.
W odmianie amerykańskiej nie używa się dyftongów /ɪə/, /eə/, /ʊə/ ani długiej samogłoski /ɜː/, które odpowiadają połączeniu samogłoski i /r/, np. "beard" /bɪrd/, "fare" /fɛr/, "dour" /dʊr/. Ma to związek z rotycznością tych akcentów – GA jest akcentem rotycznym, a RP nierotycznym, gdzie /r/ występuje zasadniczo tylko w pozycji przed samogłoskami. Poza tym w amerykańskiej angielszczyźnie rozróżnienie między /eɪ/, /ɛ/ i /æ/ w pozycji przed /r/ jest często rozmyte, stąd np. "Mary", "merry" i "marry" mogą brzmieć identycznie. Sama spółgłoska /r/ może w wymowie amerykańskiej być wymawiana w alternatywny dla RP sposób, z czubkiem języka cofniętym jeszcze dalej w głąb jamy ustnej (//).
W kontekstach, gdzie w RP używane jest akcentowane /ɜː/ i nieakcentowane /ə/ w związku z niewymawianiem /r/, w GA występują samogłoski wykazujące rotyczność, odpowiednio /ɝ/ i /ɚ/. Porównaj: RP: "bird" /bɜːd/, "early" /ˈɜːli /, journey /ˈdʒɜːni/ /, "later" / ˈleɪtə/, "solar" /ˈsəʊlə/; w GA odpowiednio: /bɝd/, /ˈɝːli/, /ˈdʒɝni/, /ˈleɪt̬ɚ/, /ˈsoʊlɚ/. Natomiast w kontekstach, gdzie w RP używane są dyftongi centrujące w związku z niewymawianiem /r/, w GA wymawia się [ɹ] po samogłosce, np. "here" /hɪə/ w RP, ale /hɪɹ/ w GA.
Drugim obszarem zasadniczych różnic jest to, że w odmianie amerykańskiej nie ma samogłoski /ɒ/. Najczęściej jego odpowiednikiem jest /ɑː/, np. "cod", "bottle", "spot", "pocket". Jednak pewien podzbiór wymienia /ɒ/ na /ɔː/, np. "across", "gone", "often", "orange", "porridge". Co więcej, coraz większa liczba osób posługująca się GA oraz większość używających odmiany kanadyjskej łączy /ɔː/ i /ɑː/, dla nich takie wyrazy jak "cod", "calm" i "cause" będą miały taką samą samogłoskę /ɑː/.
Inną zasadniczą różnicą jest występowanie w odmianie amerykańskiej /æ/ tam, gdzie Brytyjczycy wymawiają /ɑː/, i tak słowa "after", "plant" będą w RP wymawiane /ˈɑːftə/, /plɑːnt/ a w amerykańskim angielskim /ˈæftɚ/, /plænt/. Ta zmiana zwykle odbywa się w odpowiednim kontekście fonetycznym, a mianowicie, gdy następuje po niej bezdźwięczna spółgłoska szczelinowa lub też spółgłoska nosową, po której następuje inna spółgłoska.
Do dyftongów o długim ślizgu (przejściu) między tworzącymi je dźwiękami należy /oʊ/ (odpowiednik brytyjskiego /əʊ/) oraz /eɪ/ ("wide dyphthongs"). W amerykańskiej odmianie języka angielskiego pierwszy człon tych dwugłosek jest napięty, na nim opiera się artykulacja, a drugi człon jest rozluźniony, następuje nieznaczny ślizg. Niektórzy fonetycy, odnosząc się od amerykańskiej odmiany, zapisują te dwugłoski jako jednogłoski (monoftongi), tzn. /eɪ/ jako długie /e/ (/e:/) i /oʊ/ jako długie /o/ (/o:/), zwłaszcza w pozycji nieakcentowanej. W związku z tym niektórzy w przypadku słów "beˈlow" i "ˈbellow" w obu stosują zapis /oʊ/, inni sugerują rozróżnienie w nich /oʊ/ i /o/, a jeszcze inni uznają za satysfakcjonującą konwencję zapisu przez /o/ w transkrypcji fonemicznej w obu przypadkach. Może to jednak prowadzić do nieporozumień.
Spółgłoskę /l/ w odmianie amerykańskiej wymawia się jako "ciemne l" () we wszystkich pozycjach, które brzmi jak dawne polskie "ł" w wymowie scenicznej i kresowej. Głoski /t/ i /d/ w pozycji po samogłosce, a jednocześnie przed nieakcentowaną samogłoską w normalnej szybkiej mowie są wymawiane właściwie tak samo i przypominają bardzo szybkie /d/; są wymawiane jako głoska [] (tzw. "flap" lub "tap").
W amerykańskich akcentach obserwuje się zjawisko zwane "Northern Cities Shift" (przesuwka miast północnych), aczkolwiek zjawisko występuje nie ogranicza się do występowania tylko tam. Dotyczy ona krótkich samogłosek, przede wszystkim /æ/, które staje się bliższe [ɛ], [ɛə], a nawet [e], [eə].
Ortografia.
Istnieje kilka różnic w pisowni wyrazów o specyficznych cechach, takich jak końcówka:
Inne zmiany mają charakter nieregularny (brytyjska wersja na pierwszym miejscu): "buses" → "busses", "carat" → "karat", "gaol" → "jail", "aeroplane" → "airplane", "grey" → "gray", "programme" → "program", "plough" → "plow".
Angielszczyzna amerykańska ma również odrębne konwencje ortograficzne dla stylu nieformalnego, np. "nite" ("night"), "hi" ("high"), "lo" ("low"), "thru" ("through").
Gramatyka.
Oto najważniejsze punkty rozbieżne między brytyjską a amerykańską gramatyką:
Słownictwo.
Niektóre słowa istnieją tylko w amerykańskim angielskim, niektóre wyłącznie w angielskim, niektóre zaś stały się częścią standardu międzynarodowego, np. słowo "Congress" opisuje parlament amerykański, a "Parliament" brytyjski. Do tego standardu klasyfikuje się słownictwo prawnicze, podobne w obu krajach, choć znaczenie tych słów jest inne, np. "jury", "juvenile". Pozostałe słowa, niepasujące do tego podziału reprezentują wiele kategorii semantycznych. Są to m.in.:
Przykłady różnic w słownictwie brytyjskim i amerykańskim:
Różnice w terminologii motoryzacyjnej.
Różnice w nazewnictwie między amerykańskim i brytyjskim angielskim:
Inne przykłady różnic leksykalnych w terminologii motoryzacyjnej:

</doc>
<doc id="709571" url="https://pl.wikipedia.org/wiki?curid=709571" title="Club Atlético Concepción">
Club Atlético Concepción



</doc>
<doc id="709584" url="https://pl.wikipedia.org/wiki?curid=709584" title="Mastaby">
Mastaby



</doc>
<doc id="709586" url="https://pl.wikipedia.org/wiki?curid=709586" title="Hrabia Crawford">
Hrabia Crawford

Informacje ogólne.
Hrabiowie Crawford 1. kreacji (parostwo Szkocji)
"Wszystkie tytuły: Hrabia Crawford, Lord Newdosk &amp; Glenesk, Naczelnik Klanu Lindsay"
"Kolejnymi Hrabiami Crawford są: Hrabiowie Lindsay pochodzący od Kuzyna 1. Hrabiego Crawford"
"Kolejnymi Naczelnikami Klanu Lindsay są: Lindsayowie z Ezdell a potem Hrabiowie Balcarres"
Hrabiowie Crawford 1. kreacji (parostwo Szkocji)–kontynuacja
"Wszystkie tytuły: Hrabia Crawford, Hrabia Lindsay, Lord of The Byres, Lord of Newdosk &amp; Glenesk, Lord Parbroath"
"Kolejnymi Hrabiami Crawford &amp; Lindsey są Wicehrabiowie Garnock"
Hrabiowie Crawford 1. kreacji (parostwo Szkocji)–kontynuacja
"Wszystkie tytuły: Hrabia Crawford, Hrabia Lindsay, Wicehrabia Garnock, Wicehrabia Mount Crawford"
"Lord Lindsay of The Byres, Lord of Newdosk &amp; Glenesk, Lord Parbroath, Lord Kilbirny, Kingsburn &amp; Drumry"
"Kolejnymi Hrabiami Crawford są Hrabiowie Balcarres–potomkowie Davida Lindsaya 3. Hrabiego Crawford"
Hrabiowie Balcarres 1. kreacji (parostwo Szkocji)
"Wszystkie tytuły: Hrabia Balcarres, Lord Lindsay &amp; Balniel, Lord lindsay of Balcarres"
"Kolejnymi Hrabiami Balcarres są Hrabiowie Crawford &amp; Balcarres"
Hrabiowie Crawford &amp; Balcarres 1. kreacji (parostwo Szkocji)–kontynuacja
"Wszystkie tytuły: Hrabia Crawford, Lord of Newdosk &amp; Glenesk"
"Hrabia Balcarres, Lord Lindsay &amp; Balniel, Lord Lindsay of Balcarres"
"Kolejny tytuł: Baron Wigan of Haigh Hall"
Linia sukcesji tytułu: Hrabia Crawford &amp; Balcarres

</doc>
<doc id="709593" url="https://pl.wikipedia.org/wiki?curid=709593" title="Henryk VII Hohenstauf">
Henryk VII Hohenstauf

Henryk VII Hohenstauf (ur. 1211 na Sycylii, zm. 12 lutego (?) 1242 w Martirano, Kalabria) – król Sycylii od 1211 (jako Henryk II), król Rzymian od 1220 do 1235, książę Szwabii od 1216 (jako Henryk II).
Królem Sycylii został w roku swoich urodzin, kiedy to jego ojciec Fryderyk II jako król Sycylii wyruszył po koronę niemiecką. Dla papieża Innocentego III, miała to być gwarancja, iż przyszły cesarz nie będzie chciał zjednoczyć obu tych królestw. Regentką na tronie w Palermo została matka Henryka – Konstancja.
Wbrew woli papieża Fryderyk II postanowił jednak włączyć syna w swoje imperialne plany, mające na celu zjednoczenie Włoch i Niemiec. Pięcioletni Henryk, w roku 1216, został wybrany księciem Szwabii, a dwa lata później rektorem Burgundii, przez co został włączony w poczet władców Rzeszy. Kolejnym krokiem było koronowanie go na króla Niemiec. Za liczne ustępstw Książęta Rzeszy przystali na tę propozycję Fryderyka II. Elekcja odbyła się 20 kwietnia 1220 roku.
Na początku relacje syna z ojcem układały się bardzo dobrze. Kiedy w 1228 roku, Fryderyk II wyruszył na krucjatę, Henryk udaremnił knuty przez papieża Grzegorza IX, spisek antycesarski. Rzym wraz z księciem Bawarii Ludwikiem I Wittelsbachem, chciał bowiem zdetronizować Staufów, a na ich miejsce wprowadzić Welfa, Ottona z Luneburga. Henryk uprzedził jednak przeciwników i po szybkim ataku na Ratyzbonę pokonał Ludwika I i jako zakładnika wziął jego syna. Wkrótce pod naciskiem Książąt Rzeszy obawiających się wzrostu władzy królewskiej uszczuplonej wcześniej przez Fryderyka, Henryk został zmuszony do rozpuszczenia swojego szwabskiego wojska. Cesarz stanął po stronie książąt. Nie docenił starań króla o utrzymanie ojcowskiej władzy w Niemczech, co doprowadziło do konfliktu między nimi.
Od 1231 roku Henryk VII zaczął otwarcie buntować się przeciw ojcu. Uwięził nowego księcia Bawarii Ottona II Wittelsbacha, który tron w Ratyzbonie odziedziczył po zamordowanym ojcu Ludwiku I. Jednocześnie dokonał najazdu na oddanych cesarzowi: margrabiego Badenii Hermana V oraz hrabiów Hohenlohe. Kulminacją konfliktu był rok 1234, w którym Henryk zwołał do Boppard Sejm Rzeszy. Przy poparciu Szwabii i biskupów Augsburga, Würzburga i Wormacji wypowiedział posłuszeństwo cesarzowi. Wkrótce poszedł jeszcze o krok dalej i sprzymierzył się z największym wrogiem Fryderyka II – Ligą Lombardzką.
Większość świeckich Książąt Rzeszy stanęło jednak po stronie cesarza, który w 1235 roku wkroczył do Niemiec. Osamotniony Henryk ukorzył się przed ojcem. Fryderyk II nie był jednak miłosierny, nie tylko pozbawił go godności, królewskiej, ale także dożywotnio uwięził we Włoszech – najpierw w więzieniu o zaostrzonym rygorze w zamku Rocca di San Felice w Venozie. W 1242 postanowiono go przenieść do Nicastro – podczas podróży przez górskie przełęcze Henryk (VII), runął w przepaść. Najprawdopodobniej popełnił samobójstwo.
Małżeństwa i potomstwo.
W 1225 w Norymberdze poślubił Małgorzatę Babenberg, córkę Leopolda VI Sławnego – księcia Austrii, i Teodory Angeliny. Małgorzata była od niego starsza o 7 lat. W 1227, Małgorzata została koronowana na królową rzymską, a przed 1231 urodziła dwóch synów, którzy zmarli w młodym wieku: 

</doc>
<doc id="709599" url="https://pl.wikipedia.org/wiki?curid=709599" title="Gęsiówka (więzienie)">
Gęsiówka (więzienie)

„Gęsiówka” – zwyczajowa nazwa kompleksu więziennego mieszczącego się w Koszarach Wołyńskich przy zbiegu ulic Gęsiej i Zamenhofa w Warszawie. W latach niemieckiej okupacji oraz w okresie stalinowskim nazwą tą określano różne obiekty więzienne i obozowe mieszczące się w rejonie ul. Gęsiej, w tym obóz koncentracyjny KL Warschau.
Przed II wojną światową.
Przed II wojną światową przy zbiegu ulic Gęsiej i Zamenhofa na warszawskim Muranowie mieściły się koszary artyleryjskie, wybudowane jeszcze w czasach stanisławowskich. W 1875 kompleks koszarowy został przekształcony przez władze carskie w więzienie wojskowe. Tę samą funkcję koszary pełnił również w okresie II Rzeczypospolitej. W latach 1920–1939 mieściło się tam Wojskowe Więzienie Śledcze. Kompleks więzienny był zwyczajowo nazywany „Gęsiówką”.
Lata 1939–1945.
Areszt Centralny.
Podczas oblężenia Warszawy we wrześniu 1939 zabudowania koszar mocno ucierpiały na skutek niemieckich bombardowań. W październiku 1940 kompleks więzienny znalazł się w granicach getta warszawskiego. W stosunkowo najlepszym stanie przetrwał oblężenie frontowy gmach przylegający do ul. Zamenhofa. Urządzono tam Biuro Przyjmowania Przesyłek Pocztowych, siedzibę V rejonu Żydowskiej Służby Porządkowej, a także mieszkania prywatne.
W czerwcu 1941 roku na terenie koszar zorganizowano tzw. Areszt Centralny dla Dzielnicy Żydowskiej (niem. "Zentralarrest für den jüdischen Wohnbezirk"). Podlegał on pod względem formalnym i faktycznym Policji Polskiej Generalnego Gubernatorstwa („policji granatowej”). Strażnikami byli natomiast funkcjonariusze Żydowskiej Służby Porządkowej. Do Aresztu Centralnego trafiały przede wszystkim osoby oskarżone o szmugiel lub nielegalne przebywanie po „aryjskiej stronie”. Osadzenie w areszcie groziło także za inne przewinienia, na przykład jazdę tramwajem bez biletu lub nieprzestrzeganie zarządzeń obrony przeciwlotniczej. Pod koniec maja 1942 roku blisko 1/3 osadzonych stanowili nieletni poniżej 15. roku życia.
Areszt Centralny mieścił się początkowo w niewielkim budynku przy ul. Gęsiej 22. Później, w związku ze znacznym wzrostem liczby więźniów, na jego potrzeby przeznaczono także dziesięć dużych cel w więziennym gmachu przy ul. Gęsiej 24. W areszcie panowały bardzo trudne warunki bytowe i sanitarne, według Jana Grabowskiego gorsze nawet niż w więzieniach po „aryjskiej stronie”. Oba więzienne budynki były w stanie pomieścić około 350 osób, jednakże 10 marca 1942 roku liczba więźniów sięgnęła 1283, a w lipcu tegoż roku – około 1800. Śmiertelność była bardzo wysoka. Obfite żniwo zbierały zwłaszcza gruźlica i tyfus.
Na terenie „Gęsiówki” przeprowadzono pierwsze masowe egzekucje w getcie warszawskim. 17 listopada i 15 grudnia 1941 roku rozstrzelano tam odpowiednio osiem i piętnaście osób, wśród nich kobiety, które aresztowano za nielegalne przebywanie „po aryjskiej stronie”. W skład plutonu egzekucyjnego weszli funkcjonariusze „granatowej policji”. Podobne egzekucje powtarzały się w pierwszych miesiącach 1942 roku. Liczba Żydów skazanych na śmierć przez Sondergericht wkrótce stała się jednak tak duża, że w maju tegoż roku Niemcy podjęli decyzję o wykonywaniu wyroków na terenie karnego obozu pracy w Treblince.
22 lipca 1942 roku w warszawskim getcie rozpoczęła się wielka akcja deportacyjna. Więźniowie Aresztu Centralnego zostali jako jedni z pierwszych przeznaczeni do wywózki do obozu zagłady w Treblince. Kilkuset deportowano już w pierwszym transporcie, który odszedł z Umschlagplatzu 23 lipca 1942 roku. W późniejszym okresie więzienie pełniło funkcję jednego z punktów zbiorczych dla transportów do Treblinki.
Władysław Bartoszewski podaje, że żydowskich więźniów przetrzymywano w „Gęsiówce” do lata 1942 roku. Portal Wirtualny Sztetl informuje z kolei, że oficjalna likwidacja Aresztu Centralnego nastąpiła 19 kwietnia 1943 roku, tj. w momencie wybuchu powstania w getcie warszawskim.
Wychowawczy obóz pracy.
Jesienią 1942 roku Niemcy zorganizowali przy ul. Gęsiej tzw. wychowawczy obóz pracy policji bezpieczeństwa (niem. "Arbeitserziehungslager der Sicherheitspolizei Warschau", AEL). Obóz ten również nazywany był „Gęsiówką”. Ulokowany został w części zabudowań dawnego więzienia wojskowego oraz w barakach wybudowanych na jego podwórzach. Zazwyczaj przebywało w nim jednorazowo od 300 do 400 więźniów.
AEL miał charakter obozu karnego dla Polaków. Jego więźniami były w większości wypadków osoby zatrzymane za wykroczenia i drobne przestępstwa, np. czarnorynkowy handel, nielegalne przekroczenie granicy, brak karty pracy, przebywanie na ulicach po godzinie policyjnej. Bogusław Kopka podaje, że do obozu kierowano także chłopów podejrzewanych o pomoc partyzantom oraz niektórych więźniów zwolnionych z więzienia na Pawiaku. Prawdopodobnie obóz służył również jako miejsce tymczasowego zatrzymania Żydów schwytanych „po aryjskiej stronie”.
Warunki bytowe w wychowawczym obozie pracy były trudne, niemniej nieporównywalnie lepsze niż np. na pobliskim Pawiaku. Na co dzień więźniowie pracowali w niemieckich przedsiębiorstwach lub w warsztatach rzemieślniczych produkujących na potrzeby Niemiec, a także wykonywali rozmaite prace na terenie Pawiaka, siedziby Gestapo w al. Szucha, czy w niemieckich koszarach i magazynach. Zatrudniano ich ponadto przy robotach rozbiórkowych na terenie byłego getta. Polscy więźniowie przebywali w obozie przez 56 dni. Zazwyczaj po zakończeniu kary oddawano ich do dyspozycji niemieckiego urzędu pracy i wywożono na roboty przymusowe do Niemiec.
Na przełomie listopada i grudnia 1943 wychowawczy obóz pracy został przeniesiony na ul. Litewską 14 w Śródmieściu Południowym, gdzie zajął budynek dawnego Domu Dziecka im. Baumanów.
KL Warschau.
Na mocy decyzji Reichsführera-SS Heinricha Himmlera w Warszawie utworzony został w drugiej połowie 1943 roku obóz koncentracyjny, znany powszechnie pod nazwą KL Warschau. Obóz zorganizowano na terenie byłego getta, adaptując w tym celu budynki dawnego więzienia wojskowego oraz przyległe do niego place rozciągające się wzdłuż ul. Gęsiej – od ul. Zamenhofa po ul. Okopową. Początek działalności obozu datowany jest na 19 lipca 1943, kiedy to przybyła tam pierwsza grupa więźniów, w większości niemieckich kryminalistów z KL Buchenwald. Pierwszy transport więźniów żydowskich trafił natomiast na Gęsią 31 sierpnia 1943 (skierowany z obozu Auschwitz-Birkenau). KL Warschau funkcjonował początkowo jako samodzielny obóz, lecz w związku z licznymi nadużyciami i korupcją szerzącą się wśród członków jego załogi, został z dniem 1 maja 1944 zdegradowany do rangi filii obozu na Majdanku. Ludność stolicy z czasem również KL Warschau zaczęła określać mianem „Gęsiówki”.
Minimalna liczba więźniów, którzy przeszli przez obóz koncentracyjny przy ul. Gęsiej szacowana jest na 7250. Do KL Warschau kierowano przede wszystkim Żydów z różnych krajów Europy – Węgier, Grecji, Niemiec, Francji oraz krajów Beneluksu. Znalazła się tam również niewielka liczba polskich Żydów. Wśród więźniów przeważali mężczyźni poniżej 40. roku życia. Byli oni zmuszani do pracy przy rozbiórce ruin getta oraz przy pozyskiwaniu i segregowaniu wszelkiego wartościowego mienia znajdującego się jeszcze na jego terenie. Na skutek wyniszczających warunków pracy, głodu, chorób oraz okrucieństwa strażników śmiertelność wśród więźniów była bardzo wysoka. W latach 1943–1944 obóz oraz rozciągające się wokół niego ruiny służyły także Niemcom jako miejsce masowych egzekucji. Rozstrzeliwano tam polskich więźniów politycznych, warszawiaków schwytanych w czasie ulicznych łapanek, a także Żydów ujętych „po aryjskiej stronie”. Instytut Pamięci Narodowej szacuje liczbę ofiar KL Warschau na ok. 20 tys. osób, w tym ok. 10 tys. Polaków (w statystyce tej ujęto zarówno zamordowanych więźniów, jak też osoby rozstrzelane na terenie obozu lub w jego sąsiedztwie).
W związku ze zbliżaniem się Armii Czerwonej Niemcy przystąpili latem 1944 do ewakuacji obozu. 28 lipca blisko 4 tys. więźniów popędzono pieszo do Kutna. Tych, którzy przeżyli ów „marsz śmierci” wywieziono 2 sierpnia do KL Dachau. 5 sierpnia, w piątym dniu powstania warszawskiego, obóz przy ul. Gęsiej został zdobyty przez żołnierzy Batalionu „Zośka”, którzy wyzwolili ostatnich przybywających w nim jeszcze więźniów. Według danych dowództwa Armii Krajowej powstańcy uwolnili tego dnia 348 Żydów, w tym 24 kobiety. Większość uwolnionych Żydów zgłosiła się ochotniczo w szeregi oddziałów powstańczych. Służyli oni później zarówno z bronią w ręku, jak też w jednostkach pomocniczych, które zajmowały się gaszeniem pożarów, ratowaniem zasypanych, transportem i aprowizacją.
Lata 1945–1956.
Po wyzwoleniu Warszawy, w okresie od 15 września do 25 września 1946, na terenie przedwojennego więzienia wojskowego przy ul. Gęsiej prowadzone były prace ekshumacyjne. Zebrano tam wówczas ok. 2180 kg prochów ludzkich. Zwłoki i prochy ekshumowane z terenu „Gęsiówki” zostały pogrzebane na Cmentarzu Wolskim.
Wkrótce po wyparciu Niemców z Warszawy część dawnego KL Warschau została przejęta przez sowieckie NKWD, które urządziło tam własny obóz dla jeńców niemieckich, członków AK oraz żołnierzy podziemia niepodległościowego. Funkcjonował on od stycznia do maja 1945 roku. Więźniowie byli przetrzymywani w fatalnych warunkach, prawdopodobnie w obozie dochodziło również do licznych egzekucji.
W połowie 1945 roku obóz przejęło Ministerstwo Bezpieczeństwa Publicznego, które wkrótce zorganizowało w rejonie przedwojennej ul. Gęsiej tzw. Centralny Obóz Pracy dla Odbudowy Warszawy w Warszawie. Przetrzymywano w nim przede wszystkim niemieckich jeńców wojennych, których zatrudniano przy pracach budowlanych i rozbiórkowych na terenie stolicy. Był to jeden z największych obozów jenieckich w powojennej Polsce (1 grudnia 1947 liczba osadzonych wynosiła 5511). Śmiertelność wśród osadzonych była wysoka. Ustalono, że tylko w czerwcu 1945 roku zakopano na terenie obozu zwłoki 400 zmarłych jeńców niemieckich. Zachowana księga zmarłych Centralnego Obozu Pracy zawiera nazwiska 683 więźniów zmarłych między majem a listopadem 1945 roku.
Do 1949 roku większość jeńców została zwolniona. 19 listopada 1949 w miejscu dawnego obozu jenieckiego utworzone zostało Centralne Więzienie – Ośrodek Pracy w Warszawie, znane także pod nazwą Centralne Więzienie Warszawa II Gęsiówka. Przetrzymywano tam przede wszystkim przestępców kryminalnych oraz osoby skazane wyrokami Komisji Specjalnej do Walki z Nadużyciami i Szkodnictwem Gospodarczym. Więźniowie pracowali m.in. przy produkcji materiałów budowlanych na potrzeby odbudowy Warszawy. W „Gęsiówce” przez dwa lata był więziony Marek Nowakowski (1952–1954). Obóz zlikwidowano w 1956 roku.
Według autorów opracowania "Lista osób zmarłych w więzieniach polskich w latach 1944–1956" w kompleksie komunistycznych obozów przy przedwojennej ul. Gęsiej zmarło łącznie 1180 osób. Bogusław Kopka szacuje natomiast liczbę ofiar na około 1800.
Stan obecny i upamiętnienie.
Wypalony gmach dawnego więzienia wojskowego został rozebrany w 1965 roku. Obecnie w miejscu dawnej „Gęsiówki” znajduje się skwer, osiedle mieszkaniowe oraz gmach Muzeum Historii Żydów Polskich.
Prawdopodobnie w latach 50. na murze wypalonego gmachu więzienia, a dokładnie na elewacji od strony ul. Zamenhofa, zainstalowana została piaskowcowa tablica pamiątkowa projektu Karola Tchorka. Zaginęła ona jednak po rozebraniu ruin w 1965 roku. Obecnie jedyną formą upamiętnienia więzień i obozów mieszczących się w latach 1940–1956 w rejonie ul. Gęsiej pozostaje w zasadzie tablica przy ul. Mordechaja Anielewicza 34, informująca o wyzwoleniu obozu KL Warschau przez żołnierzy Batalionu „Zośka”.
W listopadzie 2010 roku z inicjatywy Fundacji Ochrony Dziedzictwa Żydowskiego na terenie dawnego obozu i więzienia rozpoczęły się prace archeologiczne. Odnaleziono wtedy m.in. fundamenty budynków obozowych.

</doc>
<doc id="709600" url="https://pl.wikipedia.org/wiki?curid=709600" title="Charlie Chan i klątwa Dragon Queen">
Charlie Chan i klątwa Dragon Queen

Charlie Chan i klątwa Dragon Queen – powieść autorstwa Earla Derra Biggersa. Jej bohaterem jest detektyw, Charlie Chan.
Akcja dzieje się w San Francisco, gdzie seryjny morderca dokonuje okropnych zabójstw. Szef policji wzywa na pomoc swego starego przyjaciela, legendarnego detektywa, Charliego Chana. Detektyw wraz ze swoim wnukiem rozpoczyna śledztwo. Główną podejrzaną w sprawie jest kobieta zwana Dragon Queen.

</doc>
<doc id="709601" url="https://pl.wikipedia.org/wiki?curid=709601" title="Enol">
Enol



</doc>
<doc id="709610" url="https://pl.wikipedia.org/wiki?curid=709610" title="Karol Pazurek">
Karol Pazurek

Karol Pazurek (ur. 17 grudnia 1905 w Katowicach, zm. 6 stycznia 1945 w okolicy Miechowa) – polski piłkarz występujący na pozycji napastnika, reprezentant Polski w latach 1927–1935.
Kariera klubowa.
Grę w piłkę nożną rozpoczął w klubie Turngemeinde Katowice. Następnie występował w Pogoni Katowice oraz – podczas odbywania służby wojskowej – w WKS 73 pp Katowice. W 1929 roku przeniósł się do Garbarnią Kraków, gdzie pozostał przez 9 lat. W sezonie 1931 zdobył z tym klubem mistrzostwo Polski. W 1938 roku przez krótki okres występował w Polonii Warszawa. Po wybuchu II wojny światowej grał w założonym przez nazistowskich okupantów zespole DTSG Krakau (Gauliga Generalgouvernement).
Kariera reprezentacyjna.
19 czerwca 1927 zadebiutował w reprezentacji Polski w towarzyskim meczu z Rumunią w Bukareszcie (3:3), w którym zdobył gola. Ogółem w latach 1927–1935 rozegrał w drużynie narodowej 16 oficjalnych spotkań i strzelił 4 bramki. 
Okoliczności śmierci.
Po wybuchu II wojny światowej został wcielony do Wehrmachtu. W styczniu 1945 roku został zastrzelony, gdy w niemieckim mundurze prowadził wojskowy samochód osobowy na trasie Kraków–Jędrzejów.

</doc>
<doc id="709618" url="https://pl.wikipedia.org/wiki?curid=709618" title="Grupa sulfhydrylowa">
Grupa sulfhydrylowa



</doc>
<doc id="709619" url="https://pl.wikipedia.org/wiki?curid=709619" title="Hipoteza liczb pierwszych bliźniaczych">
Hipoteza liczb pierwszych bliźniaczych

Hipoteza liczb pierwszych bliźniaczych – problemem teorii liczb, związany z liczbami pierwszymi. Jako pierwszy prawdopodobnie Euklides około 300 roku p.n.e. postawił hipotezę, że:
Taka para liczb pierwszych jest nazywana liczbami pierwszymi bliźniaczymi. Wielu matematyków wierzy w prawdziwość tej hipotezy, chociaż bazuje ona tylko na dowodach numerycznych i heurystycznym rozumowaniu wynikającym z prawdopodobieństwa rozmieszczenia liczb pierwszych według modelu Craméra.
W 1849 Alphonse de Polignac sformułował bardziej ogólną hipotezę mówiącą, że:
W wypadku gdy formula_7 jest to hipoteza liczb pierwszych bliźniaczych.
Uogólniona teoria liczb pierwszych bliźniaczych została sformułowana przez G.H. Hardy’ego i Johna Littlewooda. Określiła ona stałą liczb pierwszych bliźniaczych – formula_8
Największe znane liczby pierwsze bliźniacze (wrzesień 2016) to: formula_10 składające się z 388342 cyfr.

</doc>
<doc id="709622" url="https://pl.wikipedia.org/wiki?curid=709622" title="Kwasy organiczne">
Kwasy organiczne

Kwasy organiczne – organiczne związki chemiczne wykazujące właściwości kwasowe. Najpowszechniejsze kwasy organiczne to kwasy karboksylowe, czyli związki zawierające grupę karboksylową.
Relatywnie mocne wśród kwasów organicznych są kwasy sulfonowe. Kwasowość, choć zazwyczaj słabą, wykazują także związki posiadające grupę hydroksylową lub grupę tiolową, a także enole oraz fenole.
Nazwy systematyczne kwasów organicznych tworzy się od nazwy węglowodoru, który ma w cząsteczce tyle atomów węgla co kwas, dodając 
końcówkę -owy.

</doc>
<doc id="709626" url="https://pl.wikipedia.org/wiki?curid=709626" title="Kwas organiczny">
Kwas organiczny



</doc>
<doc id="709629" url="https://pl.wikipedia.org/wiki?curid=709629" title="Bitwa pod Rokitną">
Bitwa pod Rokitną



</doc>
<doc id="709634" url="https://pl.wikipedia.org/wiki?curid=709634" title="Starigrad (żupania zadarska)">
Starigrad (żupania zadarska)

Starigrad, także Starigrad-Paklenica () – wieś w Chorwacji, w żupanii zadarskiej, siedziba gminy Starigrad. Leży w środkowej części Dalmacji. W 2011 roku liczyła 1140 mieszkańców.
Pierwsze osiedle na terenie dzisiejszej miejscowości zostało zbudowane w II wieku p.n.e. Rzymianie założyli tu miejscowość Argyruntum, która w IV wieku n.e. padła ofiarą ataku barbarzyńców. We wczesnym średniowieczu na tereny te przybyli Chorwaci. Pamiątką po nich jest kaplica św. Jerzego z IX/X wieku, a z późniejszego okresu ruiny dwóch weneckich fortów - Večka kula (nad brzegiem morza; nazwa prawdopodobnie pochodzi od osady Veče/Veche, wspominanej w XVI wieku w miejscu dzisiejszego Seline) oraz Paklarić (na wzgórzu, przy początku wąwozu Wielka Paklenica) z XIV-XVI wieku, strzegące szlaku wodnego z Vinjerac do Zadaru. Podczas walk z Turkami okoliczne tereny wyludniły się na okres dwóch wieków, ludność powróciła wraz z zajęciem tych terenów przez Republikę Wenecką na przełomie XVII i XVIII wieku.
Miejscowość jest popularna wśród turystów. W licznych okolicznych zatokach znajdują się plaże, a w pobliżu miasteczka znajduje się Park Narodowy Paklenica, na którego terenie znajduje się część wapiennego pasma górskiego Welebit, ciągnącego się na przestrzeni ok. 100 km u wybrzeży Chorwacji. Znajdują się tam dwa wąwozy o długości blisko 10 km i głębokości 400m – Wielka Paklenica i Mała Paklenica.

</doc>
<doc id="709637" url="https://pl.wikipedia.org/wiki?curid=709637" title="Hi-8 Adventures Soundtrack">
Hi-8 Adventures Soundtrack

Hi-8 Adventures Soundtrack to wydanie EP szwedzkiej punkrockowej grupy Millencolin. Płyta wydana została w 1999 jako ścieżka dźwiękowa do ich filmu "Millencolin and the Hi-8 Adventures" w nakładzie 3000 kopii – 1000 w Europie, 1000 w Australii i 1000 w USA.

</doc>
<doc id="709640" url="https://pl.wikipedia.org/wiki?curid=709640" title="Millencolin and the Hi-8 Adventures">
Millencolin and the Hi-8 Adventures

Millencolin and the Hi-8 Adventures to 76-minutowe wideo wydane jako kaseta VHS w 1999, zawierające piosenki nagrane na żywo, teledyski i ujęcia zza kulis tras zespołu Millencolin oraz ich wyczyny skateboardingowe. Tworzenie filmu zajęło sześć miesięcy. W 2003 film ponownie został wydany, tym razem na płycie DVD.

</doc>
<doc id="709646" url="https://pl.wikipedia.org/wiki?curid=709646" title="Runo Gedeona">
Runo Gedeona

Runo Gedeona – określenie pochodzące od opisanej w Księdze Sędziów w rozdziale 6, 36-40 w rozmowie Gedeona z Bogiem Jahwe. 
Aby przekonać się, ze Bóg naprawdę pomoże Izraelitom w walce z Midianitami, Gedeon poprosił Boga o dokonanie cudu: aby położone przez niego na klepisku runo wełny stało się mokre od rosy, a ziemia wokół niego została sucha. Rano tak się stało. Wówczas nieprzekonany Gedeon poprosił, aby następnego dnia stało się odwrotnie: runo zostało suche na mokrej od rosy ziemi. Tak też się stało. Gedeon uwierzył w pomoc Boga.
Dla katolików Runo Gedeona to jedno z określeń Matki Boskiej, pojawiające się m.in. w Godzinkach. Oznacza ono, że Maryja jest znakiem nadziei na zwycięstwo.

</doc>
<doc id="709648" url="https://pl.wikipedia.org/wiki?curid=709648" title="Jankowo (powiat kętrzyński)">
Jankowo (powiat kętrzyński)

Jankowo (niem. "Jankendorf") – osada w Polsce położona w województwie warmińsko-mazurskim, w powiecie kętrzyńskim, w gminie Kętrzyn na trasie (zawieszonej) linii kolejowej Kętrzyn-Węgorzewo.
W latach 1975–1998 miejscowość administracyjnie należała do województwa olsztyńskiego.
Historia.
Wieś jako folwark w 1913 wchodziła w skład majątku ziemskiego w Parczu.
Po 1945 powstał tu PGR, który jako obiekt produkcyjny wchodził w skład PGR Parcz. 
Bibliografia.
Inne miejscowości o nazwie Janowo: Jankowo

</doc>
<doc id="709650" url="https://pl.wikipedia.org/wiki?curid=709650" title="Jerzy Brzostek">
Jerzy Brzostek

Jerzy Brzostek (ur. 8 listopada 1930 w Warszawie) – polski magister inżynier komunikacji i budownictwa, działacz komunistyczny, wiceprezydent Warszawy (1975–1980), minister budownictwa i przemysłu materiałów budowlanych (1980–1981), generalny dyrektor Generalnej Dyrekcji Budowy Metra (1983–1991).
Życiorys.
Syn Antoniego i Anastazji. W 1955 ukończył specjalność komunikacja na Wydziale Inżynierii Lądowej i Komunikacji Politechniki Warszawskiej, a następnie został absolwentem Politechniki Szczecińskiej o specjalności budownictwo lądowe.
W latach 1951–1952 był zastępcą kierownika budowy w Przedsiębiorstwie Robót Kolejowych w Szczecinie. Następnie podjął pracę w Ministerstwie Komunikacji, a potem przez 6 lat kierował pracownią komunikacyjną w Biurze Projektów Budownictwa Komunalnego „Stolica”. W 1960 wstąpił do Polskiej Zjednoczonej Partii Robotniczej.
Od 1960 do 1962 był dyrektorem Biura Studiów i Projektów Komunikacyjnych w Warszawie. Następnie pełnił funkcję dyrektora Wydziału Komunikacji Urzędu Miasta i dyrektora Biura Planowania Rozwoju Warszawy w latach 1972–1973. 15 maja 1973 podczas sesji Rady Narodowej m.st. Warszawy został zastępcą przewodniczącego prezydium tej rady. W latach 70. przez trzy kadencje pełnił funkcje partyjne w egzekutywie Komitetu Zakładowego PZPR. Ponadto był członkiem Komisji Transportu Komitetu Centralnego PZPR i członkiem Komisji Budownictwa Komitetu Wojewódzkiego PZPR.
Od 15 listopada 1975 do 21 listopada 1980 był wiceprezydentem Warszawy, a od 21 listopada 1980 do 25 września 1981 ministrem budownictwa i przemysłu materiałów budowlanych. Po wygłoszonej w styczniu 1982 przez Wojciecha Jaruzelskiego zapowiedzi budowy warszawskiego metra organizował Generalną Dyrekcję Budowy Metra. Od 15 lutego 1983 do 29 marca 1991 był jej generalnym dyrektorem.
Działacz Towarzystwa Urbanistów Polskich i Rady Głównej Naczelnej Organizacji Technicznej. Członek Rady Naukowej przy Ministerstwie Komunikacji i Polskiej Akademii Nauk. Brał udział w Zarządzie Polskiego Związku Motorowego.

</doc>
<doc id="709653" url="https://pl.wikipedia.org/wiki?curid=709653" title="Motel California">
Motel California

Motel California – album zespołu Ugly Kid Joe wydany przez Metal Mind Productions w 1996 roku. Nazwa albumu jest parodią tytułu piosenki Hotel California zespołu The Eagles. Płytę wydała wytwórnia Castle Records.

</doc>
<doc id="709654" url="https://pl.wikipedia.org/wiki?curid=709654" title="Owczarki (województwo warmińsko-mazurskie)">
Owczarki (województwo warmińsko-mazurskie)

Owczarki (niem. "Schäferei") – mała osada mazurska w Polsce położona w województwie warmińsko-mazurskim, w powiecie kętrzyńskim, w gminie Kętrzyn.
W latach 1975–1998 miejscowość administracyjnie należała do województwa olsztyńskiego.

</doc>
<doc id="709655" url="https://pl.wikipedia.org/wiki?curid=709655" title="America’s Least Wanted">
America’s Least Wanted

America’s Least Wanted – debiutancki album rockowej grupy muzycznej Ugly Kid Joe wydany przez Mercury Records w sierpniu 1992 roku. Materiał nagrywano w latach 1991–1992 w Devonshire Studios w North Hollywood. Album trwa 59 minut i 8 sekund, jego producentami są członkowie zespołu oraz Mark Dodson, Michael Dodson, Ryan Dorn. W 1992 płyta znalazła się na 27 miejscu listy The Billboard 200 w USA.

</doc>
<doc id="709657" url="https://pl.wikipedia.org/wiki?curid=709657" title="Józef Beim">
Józef Beim

Józef Beim (ur. 13 kwietnia 1937 w Klaninach, zm. 30 kwietnia 1987) – polski milicjant, generał dywizji MO, dr nauk ekonomicznych.
Życiorys.
Syn Edmunda i Eleonory. Od 1956 był funkcjonariuszem Milicji Obywatelskiej. W latach 1956–1957 studiował w Szkole Oficerskiej MO w Szczytnie. Od 1957 był funkcjonariuszem Wydziału Kryminalnego KWMO w Gdańsku, od 1960 zastępcą komendanta powiatowego w Pucku, od 1962 komendantem powiatowym w Tczewie, od 1966 komendantem miejskim i powiatowym w Elblągu, od 1970 komendantem miejskim w Gdyni, od 1973 komendantem miejskim w Krakowie, od 1975 zastępcą komendanta miejskiego w Krakowie, od 1976 zastępcą komendanta wojewódzkiego w Krakowie. Od 1978 był zastępcą komendanta głównego, a od października 1981 był komendantem głównym Milicji Obywatelskiej. Absolwent Wydziału Ekonomiki Przemysłu Uniwersytetu Gdańskiego. Generał brygady MO od 1980, generał dywizji MO od 1984. Obie nominacje otrzymał w Belwederze z rąk przewodniczącego Rady Państwa PRL prof. Henryka Jabłońskiego.
Od 1957 członek PZPR. W latach 1973-1975 członek Komitetu Bezpieczeństwa i Porządku Publicznego Komitetu Wojewódzkiego PZPR w Krakowie. Na X Zjeździe PZPR w 1986 wybrany w skład Centralnej Komisji Kontrolno-Rewizyjnej PZPR.
Józef Beim został pochowany 4 maja 1987 na Cmentarzu Wojskowym w Warszawie (kwatera 4A-tuje-2).
Odznaczenia.
Odznaczony m.in. Złotym Krzyżem Zasługi w 1969, Krzyżem Kawalerskim Orderu Odrodzenia Polski w 1974, Krzyżem Komandorskim Orderu Odrodzenia Polski w 1979, Medalem „Za umacnianie braterstwa broni” (na mocy rozkazu przewodniczącego KGB) w 1983, Orderem Sztandaru Pracy II Klasy w 1986.

</doc>
<doc id="709660" url="https://pl.wikipedia.org/wiki?curid=709660" title="Góry (Czerniki)">
Góry (Czerniki)

Góry (niem. "Uri") – przysiółek wsi Czerniki w Polsce, położony w województwie warmińsko-mazurskim, w powiecie kętrzyńskim, w gminie Kętrzyn.
W latach 1975–1998 przysiółek administracyjnie należał do województwa olsztyńskiego.
Dojazd do przysiółka drogą gruntową biegnącą od drogi gruntowej z Czernik do Nowej Różanki przez Strzyże. Jadąc od Czernik przed Strzyżami należy skręcić w lewo. Drogą tą przez Góry można dotrzeć do Wopławki. Droga od Gór do Wopławki to dziwętnastowieczny bruk z kamieni polnych.

</doc>
<doc id="709663" url="https://pl.wikipedia.org/wiki?curid=709663" title="Sporting Charleroi">
Sporting Charleroi



</doc>
<doc id="709664" url="https://pl.wikipedia.org/wiki?curid=709664" title="Dyrekcja kopalń i hut Doonersmarcków w Świętochłowicach">
Dyrekcja kopalń i hut Doonersmarcków w Świętochłowicach



</doc>
<doc id="709666" url="https://pl.wikipedia.org/wiki?curid=709666" title="Nowa Wieś (gmina Kosów Lacki)">
Nowa Wieś (gmina Kosów Lacki)

Nowa Wieś – wieś w Polsce położona w województwie mazowieckim, w powiecie sokołowskim, w gminie Kosów Lacki.
W latach 1975–1998 miejscowość administracyjnie należała do województwa siedleckiego.
W Nowej Wsi znajduje się stadnina koni.
Wierni wyznania Rzymsko-katolickiego zamieszkali w miejscowości należą do parafii Kosów Lacki.

</doc>
<doc id="709667" url="https://pl.wikipedia.org/wiki?curid=709667" title="Robert Lindsay (29. hrabia Crawford)">
Robert Lindsay (29. hrabia Crawford)

Robert Alexander Lindsay (ur. 5 marca 1927, zm. 18 marca 2023) – brytyjski arystokrata i polityk, najstarszy syn Davida Lindsaya, 28. hrabiego Crawford i 11. hrabia Balcarres oraz Mary Cavendish, córki Richarda Fredericka Cavendisha. W latach 1940–1975 nosił tytuł lorda Balniel.
Wykształcenie odebrał w Eton College i w Trinity College na Uniwersytecie Cambridge. W latach 1945–1949 służył w Grenadier Guards na Środkowym Wschodzie. Był honowym attaché brytyjskiej ambasady w Paryżu.
Swoją karierę polityczną związał z Partią Konserwatywną. Z jej ramienia zasiadł w 1955 r. w Izbie Gmin jako reprezentant okręgu Hertford. Okręg ten reprezentował to lutego 1974 r., kiedy to został deputowanym z okręgu Welwym and Hatfield. W niższej izbie brytyjskiego parlamentu zasiadał do września 1974 r. Był w tym czasie parlamentarnym prywatnym sekretarzem ministra skarbu (w latach 1955–1957) oraz ministra ds. samorządu (1957–1960). Jako polityk opozycji zajmował się sprawami zdrowia i bezpieczeństwa socjalnego. W rządzie Edwarda Heatha pełnił funkcję sekretarza stanu w ministerstwie obrony i w Foreign Office.
Miejsce w Izbie Gmin utracił w 1974 r. 24 stycznia roku następnego został dożywotnim parem jako baron Balniel. W tym samym roku, po śmierci ojca, został 29. hrabią Crawford i 12. hrabia Balcarres. Dzięki posiadaniu dożywotniego parostwa, lord Crawford utrzymał się w Izbie Lordów po reformie 1999 r.
W latach 1980–1985 był Pierwszym Komisarzem Posiadłości Koronnych. Był również przewodniczącym National Association for Mental Health w latach 1963–1970, Historic Buildings Council for Scotland w latach 1976–1983, Royal Commision on Ancient and Historical Monuments of Scotland w latach 1985–1995 oraz Szkockiej Biblioteki Narodowej w latach 1990–2000.
W 1972 r. wszedł w skład Tajnej Rady. W 1996 r. został kawalerem Orderu Ostu. W latach 1992–2002 był szambelanem Królowej Matki. Za tę służbę został odznaczony Krzyżem Wielkim Królewskiego Wiktoriańskiego Orderu.
27 grudnia 1949 r. poślubił Ruth Beatrice Meyer-Bechtler, córkę Leo Meyer-Bechtlera. Robert i Ruth mają razem dwóch synów i dwie córki:

</doc>
<doc id="709671" url="https://pl.wikipedia.org/wiki?curid=709671" title="Washington Capitals">
Washington Capitals

Washington Capitals – amerykański klub hokejowy z siedzibą w Waszyngtonie występujący w lidze NHL.
Zespół posiada afiliacje w postaci klubów farmerskich w niższych ligach. Tę funkcję pełnią Hershey Bears w lidze AHL i Reading Royals w rozgrywkach ECHL. W przeszłości podległy klubowi był zespół Portland Pirates (1993–2005).
Sezon po sezonie.
Legenda:
Z = Zwycięstwa, P = Porażki, R = Remisy (do sezonu 2004/2005), PK = Przegrane po dogrywce lub karnych, Pkt = Punkty, ZB = Bramki zdobyte, SB = Bramki stracone
Zawodnicy.
Aktualny skład.
Stan na 4 marca 2017

</doc>
<doc id="709675" url="https://pl.wikipedia.org/wiki?curid=709675" title="Raduj się świecie">
Raduj się świecie

Raduj się, świecie! – to popularna kolęda śpiewana w wielu kościołach protestanckich. Tematyka pieśni dotyczy zastąpienia grzechu i smutku pokojem i miłością. Na język polski dokonano kilka przekładów, z których najbardziej popularnym stał się przekład Adeli Bajko ze śpiewnika „Jedna Pieśń”.
Autorem pieśni jest Isaac Watts. Słowa opierają się na fragmentach Pisma Świętego. Melodię do kolędy zaaranżował z oratorium Georga Friedricha Händla Lowell Mason. Metrum: 2/4.

</doc>
<doc id="709676" url="https://pl.wikipedia.org/wiki?curid=709676" title="Cyklosporyna A">
Cyklosporyna A



</doc>
<doc id="709677" url="https://pl.wikipedia.org/wiki?curid=709677" title="Sytuacja prawna i społeczna osób LGBT na Cyprze">
Sytuacja prawna i społeczna osób LGBT na Cyprze

Prawo wobec kontaktów homoseksualnych.
Penalizacja kontaktów homoseksualnych między mężczyznami miała miejsce na Cyprze od 1889 roku. Jako że Cypr był wówczas kolonią brytyjską, na wzór prawa brytyjskiego ustawodawstwo cypryjskie nie odnosiło się do kontaktów homoseksualnych między kobietami.
W roku 1993 Alecos Modinos, przywódca "Cypryjskiego Ruchu na Rzecz Wyzwolenia Gejów" ("Apeleftherotiko Kinima Omofilofilon Kiprou") wygrał sprawę przed Europejską Konwencją Praw Człowieka, która uznała, że cypryjskie ustawodawstwo zakazujące kontaktów homoseksualnych narusza prawo do prywatności w życiu osobistym. Jednak cypryjscy ustawodawcy odmówili liberalizacji ustawy. Dopiero w obliczu zagrożenia perspektywy wejścia do Unii Europejskiej, stosunki homoseksualne zostały zalegalizowane w 1998 roku. Po raz pierwszy prawo odniosło się nie tylko do męskiego, ale również do kobiecego homoseksualizmu. Jednak podczas gdy stosunki heteroseksualne dozwolone były od szesnastego roku życia, limit dla homoseksualnych ustalono na 18 lat. Oprócz tego nowa ustawa wprowadziła dyskryminację przeciw osobom homoseksualnym w sferach wolności słowa, ekspresji, prasy i stowarzyszeń.
W 2000 roku zasady te zostały zliberalizowane, a w roku 2002 ustalono 17 lat jako uniwersalny wiek od którego dozwolone są stosunki seksualne, obowiązujący zarówno homo- jak i heteroseksualistów. Jednak wojsko nadal nie przyjmuje homoseksualistów, uznając homoseksualizm za chorobę psychiczną, a czyny homoseksualne mogą na podstawie prawa wojskowego zostać uznane za przestępstwo.
W Tureckiej Republice Cypru Północnego stosunki homoseksualne zostały zalegalizowane w 2009 roku.
Ochrona prawna przed dyskryminacją.
Od roku 2004 wprowadzono prawo antydyskryminacyjne, które wprost zakazuje dyskryminacji ze względu na orientację seksualną przy zatrudnieniu. Ustawa została zaprojektowana tak aby spełniać wymogi unijnej dyrektywy ramowej dotyczącej zatrudnienia z 2000 roku (2000/78/WE).
Uznanie związków osób tej samej płci.
W maju 2015 roku rząd Cypru przyjął ustawę o związkach partnerskich została ona przegłosowana w izbie reprezentantów stosunkiem głosów 39 za a 12 przeciw.
Ustawa gwarantuje takie same prawa jakie mają małżeństwa oprócz adopcji dzieci.
Życie osób LGBT w kraju.
W roku 1988 został utworzony Cypryjski Ruch na Rzecz Wyzwolenia Gejów ("Apeleftherotiko Kinima Omofilofilon Kiprou"), pierwsza cypryjska organizacja LGBT.
W latach dziewięćdziesiątych część turystów podejrzewanych o homoseksualizm lub bycie zakażonym wirusem HIV była nie wpuszczana do kraju, lub potem szybko deportowana.
Cypryjski Kościół Prawosławny jest potężną organizacją społeczną i polityczną, a jego zwierzchnik w latach 1978-2006 Chryzostom I wielokrotnie twierdził, że homoseksualizm jest niemoralny i powinien pozostać zakazany. Stwierdził też, że AIDS może być przenoszone przez przypadkowy kontakt z chorym, oburzając ekspertów i bardziej liberalnych Cypryjczyków.
Pancratios Meraklis, inny ksiądz prawosławny, wspierał uchylenie zakazu i publicznie przyznał, że jest chory na AIDS, zaprzeczył jednak jakoby był osobą homoseksualną. W 1996 Meraklisowi wytoczono proces karny z oskarżenia o sodomię, wywołując spore zamieszki, które zatrzymały sprawę. Meraklis był potem wymieniany jako poważny kandydat na biskupa, ale jego kandydatura została zablokowana przez Chrysostoma.
W 2003 roku odmówiono wydania prawa jazdy dwudziestoośmioletniemu mężczyźnie, twierdząc, że jest „niestabilny psychicznie”. Mężczyzna został wyrzucony z wojska za homoseksualizm, który jest przez nie uznawany za chorobę psychiczną.
Prawa człowieka w kontekście osób LGBT pozostają tematem głęboko kontrowersyjnym wśród cypryjskiej opinii publicznej.

</doc>
<doc id="709678" url="https://pl.wikipedia.org/wiki?curid=709678" title="Pindal (województwo mazowieckie)">
Pindal (województwo mazowieckie)

Pindal – wieś w Polsce położona w województwie mazowieckim, w powiecie warszawskim zachodnim, w gminie Kampinos. Leży na południowo-zachodnim obrzeżu Puszczy Kampinoskiej.
W latach 1975–1998 miejscowość należała administracyjnie do województwa warszawskiego.

</doc>
<doc id="709679" url="https://pl.wikipedia.org/wiki?curid=709679" title="Stanisław Kozyr-Kowalski">
Stanisław Kozyr-Kowalski

Stanisław Kozyr-Kowalski (ur. 9 listopada 1936 w Zdołbicy, zm. 1 lutego 2004 w Poznaniu) – profesor zwyczajny nauk humanistycznych, nauczyciel akademicki Uniwersytetu im. A. Mickiewicza w Poznaniu, kierownik Zakładu Socjologii Teoretycznej i Klasycznej Instytutu Socjologii.
Życiorys.
Absolwent Wydziału Filozofii Uniwersytetu Warszawskiego (1960). Doktorat obronił w 1965, a habilitację w 1968. Profesor nadzwyczajny od 1974, zwyczajny od 1979.
Przedmiotem jego zainteresowań badawczych była socjologia teoretyczna, socjologia gospodarki i zróżnicowania społecznego, socjologia wiedzy. Myśli klasyków socjologii i filozofii nowoczesnej, dorobek i pomysły teoretyczne: G.W.F Hegla, E. Durkheima, K. Marksa, V. Pareta, M. Webera, A. Marshalla, A. Tocqueville’a, F. Tönniesa, M. Schelera i F. Znanieckiego były dla niego zasadniczymi źródłami inspiracji teoretycznej.
Zdaniem Jerzego Szackiego (1982), był najlepszym polskim znawcą twórczości Maxa Webera i autorem dwóch najlepszych polskich prac o Weberze.
Wśród wypromowanych przez niego doktorów znaleźli się: Izabela Eph'al-Jaruzelska (1987), Andrzej Przymeński (1990), Przemysław Wechta (2002), Kamil Kaczmarek (2003), Sławomir Banaszak (2003).
Członek PZPR w latach 1956–1990. W okresie 1962–1968 lektor KC PZPR, w okresie 1968–1970 członek Komisji Filozofii Wydziału Nauki KC PZPR.
Odznaczony Krzyżem Kawalerskim Orderu Odrodzenia Polski i Medalem Komisji Edukacji Narodowej.. Pochowany na cmentarzu Miłostowo w Poznaniu.

</doc>
<doc id="709680" url="https://pl.wikipedia.org/wiki?curid=709680" title="Rumanowa Przełęcz">
Rumanowa Przełęcz

Rumanowa Przełęcz (słow. "Rumanovo sedlo", niem. "Rumanscharte", węg. "Ruman-csorba", 2282 n.p.m.) – szeroka przełęcz w głównej grani Tatr, pomiędzy Gankiem ("Gánok", 2465 m) a Wysoką ("Vysoká", 2559 m). Wyróżnia się w niej trzy niewybitne wcięcia przedzielone czubami skalnymi. Obecnie wcięcia te traktowane są jako oddzielne przełęcze. Najniższa jest Wschodnia Rumanowa Przełęcz i to ona dawniej nazywana była Rumanową Przełęczą. Prowadzi przez nią najłatwiejsze dojście z Doliny Złomisk do Galerii Gankowej. W grani w kierunku od Wysokiej do Małego Ganku (najbardziej na zachód wysuniętego wierzchołka w masywie Ganku) wyróżnia się następujące obiekty:
Słowacy grań między Wysoką a Bartkową Turnią nazywają "Rumanov hrebeň".
Na przełęcz nie prowadzi żaden znakowany szlak turystyczny. Ku północy opada ona stromymi ścianami do Doliny Ciężkiej ("Ťažká dolina"). Od południa natomiast ogranicza ona Dolinkę Rumanową ("Rumanova dolinka"), opada ku niej żlebem i stromymi zerwami skalnymi. Od Dolinki Rumanowej pochodzi nazwa przełęczy.
Jako pierwsi na Wschodnią Rumanową Przełęcz weszli Ludwik Chałubiński oraz przewodnicy Bartłomiej Obrochta i Wojciech Roj pod koniec lat 1870., z kolei na Zachodniej Rumanowej Przełęczy pierwsi byli Ernst Dubke z przewodnikami Johannem Breuerem i Johannem Franzem seniorem 6 lipca 1904 r. Zimą na Wschodnią Rumanową Przełęcz dotarł jako pierwszy Stanisław Groński 17 kwietnia 1933 r.

</doc>
<doc id="709683" url="https://pl.wikipedia.org/wiki?curid=709683" title="Budki Żelazowskie">
Budki Żelazowskie

Budki Żelazowskie – wieś w Polsce położona w województwie mazowieckim, w powiecie warszawskim zachodnim, w gminie Kampinos. Leży na południowo-zachodnim obrzeżu Puszczy Kampinoskiej.
W latach 1975–1998 miejscowość należała administracyjnie do województwa warszawskiego.

</doc>
<doc id="709684" url="https://pl.wikipedia.org/wiki?curid=709684" title="Jakow Czerkaski">
Jakow Czerkaski

Jakow Kudeniekowicz Czerkaski, przed chrztem "Uruskan-Murza" (zm. 1665 pod Mohylewem) – kniaź, rosyjski dowódca z okresu wojny polsko-rosyjskiej 1654–1667.
Pierwszy raz wymieniany w źródłach w 1626. Za swoje zasługi otrzymał od cara Rosji posiadłość w Niżnym Nowogrodzie, gdzie chronił granicę przed Tatarami. Po wybuchu wojny z I Rzecząpospolitą w 1654 wojska pod jego dowództwem wyparły Janusza Radziwiłła z terenu dzisiejszej Białorusi, co zjednało mu uznanie cara. W 1655 udał się do Smoleńska, aby przywitać tam cara Aleksego, który mianował go pułkownikiem Wielkiego Pułku (czyli głównodowodzącym).
W czasie ofensywy w 1655 z nową armią uderzył na Grodno, potem Wilno i pokonał wojska Radziwiłła i Gosiewskiego. W czasie potopu szwedzkiego oddelegowany do walki ze Szwedami, w 1660 przy armii Dołgorukiego.
W 1665 zginął w czasie oblegania wojsk hetmana polnego litewskiego Michała Kazimierza Paca pod Mohylewem, zabity w czasie obiadu kulą armatnią wystrzeloną z wałów miejskich.

</doc>
<doc id="709687" url="https://pl.wikipedia.org/wiki?curid=709687" title="Transformacja ustrojowa">
Transformacja ustrojowa

Transformacja ustrojowa – zmiany zachodzące wewnątrz systemu politycznego oraz partyjnego, danego kraju lub też ich grupy.
Zmiany związane z jakościową zmianą sposobu rządzenia, sprawowania władzy. Wiąże się także wielokrotnie ze zmianą elit. Transformacja prowadzi także do zmiany ustroju państwa.
Transformacja ustrojowa zgodnie z koncepcją Jana Szczepańskiego to jeden z trzech elementów przekształceń rzeczywistości społecznej: reformy, rewolucji, transformacji.
Według Jana Szczepańskiego transformację ustrojową charakteryzuje endogenne źródło zmian. Transformacja nie jest synonimem zmiany społecznej. To ciąg zmian dokonujących się w różnych dziedzinach prowadzący do przemiany istotnych dla całego systemu społecznego. Takie definiowanie problemu oddaje ducha transformacji przebytej przez społeczeństwo polskie w roku 1989.
Typowym przykładem transformacji ustrojowej są przemiany polityczne w państwach Europy Środkowej z końca lat 80. XX wieku, między innymi transformacja ustrojowa w Polsce czy rozpad Związku Radzieckiego.

</doc>
<doc id="709690" url="https://pl.wikipedia.org/wiki?curid=709690" title="Kościół Zakonu Mariawitów w Niemczech">
Kościół Zakonu Mariawitów w Niemczech

Kościół Zakonu Mariawitów w Niemczech – wspólnota starokatolicka, działająca na terenie Niemiec, Szwecji i Paragwaju. Siedzibą władz Kościoła jest miasto Kolonia, gdzie rezyduje arcybiskup Udo Maria Norbert Szuwart.
Nazwa.
Oficjalną nazwą Kościoła jest Kościół Zakonu Mariawitów w Niemczech "(niem. Kirche der Mariaviten (Auslandsjurisdiktion))", w odniesieniu do Zgromadzenia Kapłanów używa się określenia Pozajurysdykcyjny Zakon Mariawitów w Niemczech, bowiem jest to niezależna wspólnota mariawicka. Dla określenia tej gałęzi mariawityzmu stosuje się często określenie denominacja niemiecka mariawitów.
W 2008 usunięto z nazwy wyznania słowo "Katolicki", ponieważ Kościół rzymskokatolicki sądownie uzyskał zastrzeżenie wyrazu „katolicki” wyłącznie dla siebie.
Nauka.
Kościół Zakonu Mariawitów opiera się na starodawnych katolickich zasadach wiary i moralności oraz na Objawieniu o Bożym Miłosierdziu, otrzymanym przez założycielkę mariawityzmu, błogosławioną Marię Franciszkę Kozłowską. Zasady te zawierają księgi kanoniczne Pisma Świętego Starego i Nowego Testamentu oraz dogmaty i tradycja nierozdzielonego Kościoła, określone na pierwszych siedmiu soborach powszechnych. Głównym celem Kościoła Starokatolickiego Mariawitów jest szerzenie czci dla Pana Jezusa w Przenajświętszym Sakramencie. W Kościele są sprawowane dwie formy spowiedzi: indywidualna (uszna w konfesjonale) oraz ogólna (sprawowana bądź jako odrębny obrzęd przed ołtarzem, bądź w połączeniu z mszą świętą w części zwanej spowiedzią powszechną). Do spowiedzi indywidualnej są zobowiązane przystępować dzieci oraz młodzież do lat 18. Większości nabożeństw towarzyszy wystawienie Najświętszego Sakramentu.
Kościół Pozajurysdykcyjnego Zakonu Mariawitów w Niemczech udziela błogosławieństwa parom homoseksualnym.
Historia.
Mariawityzm wyodrębnił się z polskiego Kościoła rzymskokatolickiego w 1906. Powodem secesji było niezaakceptowanie przez hierarchię polską i papieża w Rzymie działalności Zgromadzenia Kapłanów Mariawitów, które powstało na skutek objawienia Dzieła Wielkiego Miłosierdzia, jakie otrzymała siostra zakonna Maria Franciszka Kozłowska 2 sierpnia 1893 w Płocku. Kościół Zakonu Mariawitów w Niemczech wyłonił się z Kościoła Katolickiego Mariawitów, poprzez działalność biskupa Paula Marie Marca Fatôme, który w 1949 konsekrował na biskupa Norberta Maasa zapoczątkowując misję mariawicką w Niemczech.
Struktura.
Siedziba władz Kościoła znajduje się w Kolonii. W Szwecji funkcjonuje mariawicka wspólnota określająca siebie jako "Niezależni Katolicy". Przewodzi jej, pozostający pod jurysdykcją Kolonii, bp Gunar Maria Bartholomeus Peterson. Również pod zwierzchnictwem arcybiskupa Szuwarta znajduje się Prałatura Personalna Kościoła Katolickiego Zakonu Mariawitów w Paragwaju.
Linki zewnętrzne.
Strona oficjalna Pozajurysdykcyjnego Zakonu Mariawitów w Niemczech

</doc>
<doc id="709691" url="https://pl.wikipedia.org/wiki?curid=709691" title="Stanisław Bejger">
Stanisław Bejger

Stanisław Bejger (ur. 12 listopada 1929 w Piątkowie) – polski polityk i dyplomata, minister-kierownik Urzędu Gospodarki Morskiej (1981–1982), zastępca członka Biura Politycznego KC PZPR (1982–1988) i ambasador Polski w Austrii w latach 1988–1990. Poseł na Sejm PRL IX kadencji (1985–1989).
Życiorys.
Urodził się w rodzinie chłopskiej jako syn Leona, kowala i Janiny. Od 1943 do 1946 był gońcem i urzędnikiem w starostwie powiatowym w Wąbrzeźnie. Przeniósł się na Wybrzeże Gdańskie, zdał maturę w III Państwowym Gimnazjum i Liceum (tzw. Topolówce) w Gdańsku, w latach 1946–1951 był inspektorem audycji radiowych (cenzorem) w Polskim Radiu Gdańsk, także sekretarzem i wiceprzewodniczącym Rady Zakładowej Związków Zawodowych. W styczniu 1945 wstąpił do Polskiej Partii Robotniczej, a w grudniu 1948 wraz z nią do Polskiej Zjednoczonej Partii Robotniczej. Ukończył Wyższą Szkołę Handlu Morskiego w Sopocie (1948). W latach 1951–1954 był zastępcą kierownika Wydziału Morskiego Komitetu Wojewódzkiego PZPR w Gdańsku, a w okresie 1959–1961 I sekretarzem Komitetu Zakładowego PZPR przy Polskich Liniach Oceanicznych w Gdyni i członkiem egzekutywy tamtejszego Komitetu Miejskiego partii. W egzekutywie KM w Gdyni zasiadał także od 1963 do 1966, a w latach 1967–1971 w egzekutywie Komitetu Wojewódzkiego PZPR w Gdańsku. Był także przewodniczącym Komisji Morskiej przy tymże KW.
W 1958 został absolwentem Wyższej Szkoły Ekonomicznej w Sopocie i Wyższej Szkoły Nauk Społecznych przy KC PZPR oraz związał się z resortem żeglugi, m.in. był starszym radcą w Ministerstwie Żeglugi (1958–1959), wicekonsulem PRL w Aleksandrii (1961–1963), następnie dyrektorem Zakładu Eksploatacji Polskich Linii Oceanicznych (1963–1966) i dyrektorem naczelnym PLO (1966–1976). 
W latach 1961–1980 był tajnym współpracownikiem wywiadu wojskowego PRL (Zarządu II Sztabu Generalnego) o pseudonimie „Rektor”.
Od 1976 do 1980 pełnił funkcję radcy handlowego przy Ambasadzie PRL w Helsinkach. Powrócił do PLO, gdzie powierzono mu funkcję dyrektora Zakładu Linii Azjatyckich i Australijskich (1980–1981) Od 3 lipca 1981 do 26 stycznia 1982 był ministrem-kierownikiem Urzędu Gospodarki Morskiej w rządzie Wojciecha Jaruzelskiego. W latach 1982–1988 był I sekretarzem Komitetu Wojewódzkiego PZPR w Gdańsku i zastępcą członka Biura Politycznego Komitetu Centralnego PZPR. W latach 80. wchodził również w skład Rady Redakcyjnej organu teoretycznego i politycznego KC PZPR „Nowe Drogi” oraz piastował funkcję przewodniczącego Komisji Morskiej KC PZPR. W 1983 wybrany w skład Zarządu Głównego Towarzystwa Przyjaźni Polsko-Radzieckiej. Przez 2 kadencje był przewodniczącym Zarządu Wojewódzkiego TPPR w Gdańsku.
Był także prezesem Gdańskiego Okręgowego Związku Żeglarskiego, a w 1981 prezesem Zarządu Głównego Polskiego Związku Żeglarskiego. 
W latach 1985–1989 był posłem na Sejm PRL IX kadencji, a w latach 1988–1990 ambasadorem PRL/RP w Austrii.
Otrzymał m.in. Krzyż Komandorski i Kawalerski Orderu Odrodzenia Polski, Order Sztandaru Pracy I i II klasy, Złoty Krzyż Zasługi, Order Uśmiechu, a także jubileuszowy radziecki Medal jubileuszowy „Czterdziestolecia zwycięstwa w Wielkiej Wojnie Ojczyźnianej 1941–1945” (1985), bułgarski jubileuszowy Medal 100. Rocznicy Urodzin Georgi Dymitrowa (1983) oraz Medal pamiątkowy „40-lecia PZPR” (1988) i wiele innych odznaczeń.

</doc>
<doc id="709696" url="https://pl.wikipedia.org/wiki?curid=709696" title="Andino SC">
Andino SC

Andino Sport Club − argentyński klub piłkarski z siedzibą w mieście La Rioja leżącym w prowincji La Rioja.
Historia.
Klub założony został 21 sierpnia 1946 roku i gra obecnie w piątej lidze argentyńskiej Torneo Argentino C.

</doc>
<doc id="709702" url="https://pl.wikipedia.org/wiki?curid=709702" title="Misteria">
Misteria



</doc>
<doc id="709703" url="https://pl.wikipedia.org/wiki?curid=709703" title="Medal of Honor Heroes">
Medal of Honor Heroes



</doc>
<doc id="709713" url="https://pl.wikipedia.org/wiki?curid=709713" title="Honeybush">
Honeybush

Honeybush albo Heuningbos – napar z liści, łodyg i kwiatów miodokrzewu ("Cyclopia intermedia", a także "Cyclopia subternata"), gatunku spokrewnionego z czerwonokrzewem, znanym jako Redbush lub Rooibos. W smaku podobna do rooibosa, nieco łagodniejsza, wolna od goryczy i ma przyjemny miodowy smak i aromat (stąd nazwa).
Napar jest sporządzany i stosowany jak zwykła herbata, przy czym nie zawiera kofeiny, zatem nie działa pobudzająco. Podaje się ją przy przeziębieniach. Pita na zimno, jako herbata mrożona, działa orzeźwiająco.

</doc>
<doc id="709714" url="https://pl.wikipedia.org/wiki?curid=709714" title="Flawonoid">
Flawonoid



</doc>
<doc id="709716" url="https://pl.wikipedia.org/wiki?curid=709716" title="Tadeusz Wenda">
Tadeusz Wenda

Tadeusz Apolinary Wenda h. Wendt (ur. 23 lipca 1863 w Warszawie, zm. 8 września 1948 w Komorowie) – polski inżynier komunikacji, główny projektant i kierownik budowy portu Gdynia.
Życiorys.
Tadeusz Wenda urodził się 23 lipca 1863 w Warszawie, w rodzinie Władysława (1820–1908), podsekretarza Rady Administracyjnej Królestwa Polskiego, naczelnika Archiwum Akt Dawnych, i Justyny z Matuszewskich. Ukończył szkołę powszechną i III gimnazjum rządowe (realne) w Warszawie, następnie studia na Wydziale Fizyczno-Matematycznym Cesarskiego Uniwersytetu Warszawskiego oraz studia w Instytucie Korpusu Inżynierów Komunikacji w Petersburgu. W 1890 uzyskał dyplom inżyniera komunikacji. Po studiach pracował jako projektant i budowniczy linii kolejowych na terenie Rosji, był kierownikiem budowy portu w Windawie, a także nadzorował przebudowę portu w Rewlu. Pomagał w budowie portu w Royan.
Po wybuchu I wojny światowej powrócił do Warszawy. W latach 1915–1919 pracował w dozorze portów Żeglugi Śródlądowej Przedsiębiorstwa Robót Publicznych. W 1920 otrzymał posadę kierownika budowy portu w Gdyni w Ministerstwie Przemysłu i Handlu, a od 1932 nadzorował dalsze prace już jako urzędnik Urzędu Morskiego w Gdyni na stanowisku naczelnika Wydziału Techniczno-Budowlanego. 
Z dniem 1 sierpnia 1937 przeszedł w stan spoczynku.
Miał syna – inż. Jerzego Wendę.Zmarł w 1948. Pochowany został na cmentarzu Powązkowskim w Warszawie (kwatera 139-1-27).

</doc>
<doc id="709718" url="https://pl.wikipedia.org/wiki?curid=709718" title="Owerholung">
Owerholung



</doc>
<doc id="709722" url="https://pl.wikipedia.org/wiki?curid=709722" title="Prąd Karaibski">
Prąd Karaibski

Prąd Karaibski – ciepły prąd morski w obrębie Morza Karaibskiego, przedłużenie prądu Gwinejskiego.
Oblewa północne wybrzeża Ameryki Południowej, wpływając przez Cieśninę Jukatańską do Zatoki Meksykańskiej. Po przejściu przez cieśninę kieruje się na północny zachód, a następnie zakręca na wschód, oblewając zachodnią część Niziny Zatokowej.

</doc>
<doc id="709723" url="https://pl.wikipedia.org/wiki?curid=709723" title="Antoni Hlebowicz">
Antoni Hlebowicz

Antoni Bolesław Hlebowicz (ur. 14 lipca 1801 w Grodnie, zm. 29 maja 1847) – polski publicysta, urzędnik w służbie carskiej, radca stanu, wizytator szkół, tłumacz, członek Rady Wychowania Publicznego i Zwierzchności Akademii Duchownej Rzymsko-Katolickiej w Warszawie.
Życiorys.
Urodził się w Grodnie na terenie obecnej Białorusi, która po rozbiorach Polski stała się częścią carskiej Rosji. Ukończył gimnazjum prowadzone przez dominikanów w Grodnie, następnie studiował w Wilnie na Uniwersytecie Wileńskim. Pisał tam rozprawy oraz tłumaczenia do "Dziennika". Był publicystą, współpracownikiem wielu gazet i pism np. "Dziennika Wileńskiego". Był także założycielem i wydawcą "Pamiętnika Religijno-Moralnego", sekretarzem komitetu naukowego wydającego pismo "Dzieje Dobroczynności", gdzie zamieszczał swoje prace.
W 1823 r. przybył do Petersburga, gdzie wstąpił do służby rządowej carskiej oraz został sekretarzem Rumiańcewa. W 1829 został członkiem Sztabu księcia Konstantego. W 1832 r. przeszedł do służby carskiej w Królestwie Polskim, do działu oświecenia.
Mieszkał w Warszawie przy ul. Nowy Świat i Brackiej Nr 1588 i 9. Pogrzeb odbył się w dniu 1 czerwca 1847 r. w kościele Św. Aleksandra, a zwłoki zostały złożone na Cmentarzu Powązkowskim.
Dzieła.
Napisał oraz przetłumaczył szereg dzieł:

</doc>
<doc id="709725" url="https://pl.wikipedia.org/wiki?curid=709725" title="Christiane Fürst">
Christiane Fürst

Christiane Fürst (ur. 29 marca 1985 w Dreźnie) – niemiecka siatkarka, reprezentantka swojego kraju. Olimpijka (Ateny 2004) – dwukrotna wicemistrzyni Europy (2011, 2013). W 2015 roku ogłosiła zakończenie kariery reprezentacyjnej.
Od sezonu 2016/2017 występuje w japońskiej drużynie Denso Airybees.

</doc>
<doc id="709726" url="https://pl.wikipedia.org/wiki?curid=709726" title="Równikowy Prąd Wsteczny">
Równikowy Prąd Wsteczny

Równikowy Prąd Wsteczny – prąd morski na Pacyfiku i Oceanie Indyjskim płynący w kierunku wschodnim w okolicach 5 stopnia szerokości geograficznej północnej. Prądem tym wraca woda 
przeniesiona na zachód przez prądy Południoworównikowy i Północnorównikowy.

</doc>
<doc id="709727" url="https://pl.wikipedia.org/wiki?curid=709727" title="Magnum (basista)">
Magnum (basista)



</doc>
<doc id="709733" url="https://pl.wikipedia.org/wiki?curid=709733" title="Godło Inguszetii">
Godło Inguszetii

Godło państwowe Republiki Inguszetii przedstawia okrąg, w centrum którego umieszczony jest złoty orzeł z rozpostartymi skrzydłami - symbol szlachetności i męstwa, mądrości i wierności. 
Także w centralnej części godła, na tle białych szczytów Kaukazu znajduje się wieża wojskowa, rodzaj baszty. Jest ona koloru złotego i symbolizuje młodą i starą Inguszetię; takie wieże w XV w. zaczęły pojawiać się na granicach kraju i służyły do obrony przed najazdami wojowniczych sąsiadów.
Na lewo od baszty znajduje się wizerunek Góry Stołowej (inguskie: Маьт лоам – "Mat łoam"), a po prawej stronie - Kazbek (inguskie: Башлоам – "Baszłoam").
Nad górami i basztą, na niebieskim niebie znajduje się złoty półokrąg słońca, znajdującego się w zenicie, od którego w kierunku ziemi rozchodzi się 7 promieni. 
W dolnej części godła znajduje się znak solarny, symbolizujący wieczny ruch słońca i Ziemi, wzajemne ich związki i nieskończoność istnienia. Znak solarny w tej samej formie występuje też na inguskiej fladze; zbliżony do występującego w godle symbol jest rodowym herbem niegdyś potężnego inguskiego rodu Malsagowów. 
Dokoła godła znajduje się napis z nazwą kraju w językach rosyjskim - u góry i inguskim – u dołu, odpowiednio: Республика Ингушетия ("Riespublika Inguszetija") i Гiалгiай Мохк ("Gialgiaj Mochk").
W inguskim godle występuje 5 barw: biała, błękitna, zielona, czerwona i żółto-złota. Kolory te symbolizują:
Godło Inguszetii zostało ustanowione przez dekret prezydenta z 27 czerwca 1994 r., a wkrótce - 26 sierpnia 1994 parlament przyjął ustawę o godle, dokładnie opisując ten symbol.
Autorem projektu godła jest artysta Rusłan Alimowicz Eldijew.

</doc>
<doc id="709734" url="https://pl.wikipedia.org/wiki?curid=709734" title="Droga wojewódzka nr 842">
Droga wojewódzka nr 842

Droga wojewódzka nr 842 (DW842; dawne oznaczenie: "L-24") – droga wojewódzka klasy G o długości 67 km w województwie lubelskim. Łączy drogę krajową nr 19 w Rudniku Szlacheckim (6 km od Kraśnika) z drogą krajową nr 17 (E372) w Krasnymstawie. Przebiega z zachodu na wschód przez powiaty ziemskie kraśnicki, lubelski i krasnostawski. Właścicielem drogi jest Zarząd Dróg Wojewódzkich w Lublinie – Rejon DW Lublin z/s w Bychawie oraz Rejon DW Chełm. Na odcinku trasy Wysokie – Krasnystaw obowiązuje ograniczenie do 12 t. W ostatnich latach kilka odcinków drogi zostało wyremontowanych, a w 2013 roku planowany jest remont na odcinku 3 km Borówek – Chorupnik.

</doc>
<doc id="709739" url="https://pl.wikipedia.org/wiki?curid=709739" title="DW842">
DW842



</doc>
<doc id="709746" url="https://pl.wikipedia.org/wiki?curid=709746" title="Symeon Połocki">
Symeon Połocki

Symeon Połocki, właściwie Samuel (w zakonie "Symeon") Piotrowski-Sitnianowicz (ur. 1628 lub 1629 w Połocku, zm. 25 sierpnia 1680 w Moskwie) – ruski, wielkolitewski pisarz pochodzący z Wielkiego Księstwa Litewskiego.
Był osobą duchowną: według wszelkich danych był unitą i należał do zakonu św. Bazylego (bazylianów). W swoich książkach własnoręcznie zaznaczał siebie -– właściciela – jako „Simeonis Piotrowskj Sitnianowicz hieromonachi Polocensis Ord.[inis] S.[ancti] Bas.[ilii] M.[agni]”; w Moskwie swojej przynależności nie afiszował i prawdopodobnie podawał się za prawosławnego, choć i był przez osoby mu nieprzychylne posądzany o poglądy prokatolickie. Symeon był wszechstronnie wyedukowaną osobą (nie wyłączając znajomości teologii), co umożliwiło mu branie udziałów w dysputach teologicznych wśród prawosławnych. Należy nadmienić, iż wolność religijna w Rosji nie istniała, zaś osoba wyznania nieprawosławnego w żaden sposób nie mogła zostać wychowawcą carskich dzieci (kim właśnie był Symeon Połocki).
Wielkolitewski poeta i dramaturg, wychowanek Kolegium Kijowskiego i Akademii Wileńskiej. Symeon Połocki pisał po starobiałorusku, łacinie, polsku i cerkiewnosłowiańsku. Pisał w tych językach wiersze, przemówienia, naukowe traktaty.
Symeon Połocki był autorem "Rymologionu" ("Rifmologion") oraz "Ogrodu wielu kwiatów" ("Wertograd mnogocwietnyj").
Najcenniejszym przejawem związków twórczości Symeona z polszczyzną jest jego poetycka parafraza cerkiewnosłowiańskiej wersji Psałterza, dla którego wzorem był "Psałterz Dawidów" Jana Kochanowskiego, dzieło o zasięgu europejskim. Psałterz rymowany jest pierwszą w historii literatury rosyjskiej antologią poetycką, świadectwem dojrzewania elementów nowoczesności. Dzieło to dało początek wersyfikacji sylabicznej (głównie jedenasto- i trzynasto- zgłoskowcom), analogicznie pokrewnej literackim zjawiskom polskim.
Niezwykle interesujący jest najwcześniejszy rękopis Symeona Połockiego „Pandecta seu collectanea albo zebran[ie] sc riptow rozmaitych i notatie”, odkryty przez Ryszarda Łużnego, który jako pierwszy szczególnie zainteresował się najwcześniejszą poezją Symeona. Rękopis przechowywany jest obecnie w Rosyjskim Państwowym Archiwum Akt Dawnych w Moskwie, a oprócz wierszy zawiera polskojęzyczne notatki, wypisy z dzieł drukowanych, Pisma Świętego, Ojców Kościoła i autorów starożytnych czy listę królów polskich od Lecha do Jana III Sobieskiego, która jest najpewniej wyciągiem z kronik Kromera czy Bielskiego.
Symeon Połocki szerzył ugruntowane przeświadczenie ustosunkowania się do polskiej tradycji i w kulturze rosyjskiej polszczyźnie zapewniał zaszczytne miejsce. Poglądy te były dość popularne w tamtym okresie szczególnie, że polszczyzna stanowiła dla oświeconych warstw społeczeństwa rosyjskiego jeden z głównych obok łaciny języków obcych. Ponadto była przecież językiem nowożytnym, ciągle ewoluującym i praktycznie używanym. W 1685 roku uczeń Symeona Połockiego i kontynuator jego dzieła, mnich Sylwester (Miedwiediew) przedstawił regentce Zofii tekst traktatu a zarazem planu powołania pierwszej na terenie Rusi uczelni, Akademii Słowiańsko-Grecko-Łacińskiej (ang.) (autorem projektu był sam Połocki). Tekst ten uwzględniał konieczność usytuowania języka polskiego na równi z językiem łacińskim i greckim w szkole. Projektowana uczelnia miała stać na straży tradycji prawosławno-greckiej, przeciwstawiając się wpływom łacińskim.
Symeon Połocki studiował w Akademii Kijowsko-Mohylańskiej m.in. u Łazarza (Baranowicza), znanego poety ruskiego i późniejszego biskupa czernihowskiego, z którym utrzymywał ciepłe stosunki do końca życia. Od 1656 r. wykładał w bazyliańskiej szkole brackiej w Połocku, następnie (od 1664 r.) przebywał na dworze moskiewskim jako wychowawca dzieci cara Aleksego I Michajłowicza – Aleksego, Zofii i Fiodora, założył tu też drukarnię. Czerpał z barokowego bogactwa gatunków i form wersyfikacyjnych, bliski też polskim poetom XVII-wiecznym sensualizmem i ornamentacyjnością stylu. W swych dramatach (m.in. "Komedia o królu Nabuchodonozorze" czy "Komedia o synu marnotrawnym") wzorował się na jezuickim dramacie szkolnym. Pozostawił obszerne zbiory wierszy dydaktycznych oraz okolicznościowych.

</doc>
<doc id="709749" url="https://pl.wikipedia.org/wiki?curid=709749" title="Park Narodowy Redwood">
Park Narodowy Redwood

Park Narodowy Redwood (ang. "Redwood National Park") – park narodowy położony w północnej części stanu Kalifornia w Stanach Zjednoczonych. Nazwa parku pochodzi od sekwoi wieczniezielonych (ang. "redwood"), które rosną na jego terenie.
Historia.
Ok. 3000 lat temu, na terenie dzisiejszego parku, osiedlili się Indianie z plemienia Yurok. W XIX w. zostali oni jednak zdziesiątkowani przez przybyłych na te tereny górników, kopaczy i drwali, którzy zniszczyli tereny łowieckie i wioski Indian. Wycinka lasu była bardzo intensywna, więc aby chronić pozostałe skrawki lasów sekwojowych, w 1968 roku utworzony został PN Redwood.
Geografia.
PN Redwood rozciąga się z północy na południe, zajmując pas wybrzeża o długości 80 kilometrów. Ma ponad 44,5 tys. ha powierzchni i obejmuje trzy kalifornijskie parki stanowe: Prairie Creek Redwood State Park, Del Norte Coast Redwoods State Park i Jedediah Smith Redwoods State Park. Przez prawie całą długość parku poprowadzona została Highway 101.
Fauna i flora.
Typowymi przedstawicielami flory PN Redwood są: sekwoja wieczniezielona, różaneczniki, różne gatunki paproci oraz szczawik z gatunku Oxalis oregana. W parku rośnie najwyższe znane drzewo świata, o wysokości 115,61 metra.
Według danych inwentaryzacyjnych National Park Service na terenie parku występuje 648 gatunków zwierząt kręgowych, w tym 102 gatunki ssaków, 308 gatunków ptaków, 30 gadów, 20 płazów oraz 188 ryb. Przedstawicielami fauny są: baribal, puma, uszanka kalifornijska, ryś rudy, bóbr kanadyjski, kojot preriowy, jeleń szlachetny i wapiti, dzięciur żołędziowy, modrosójka czarnogłowa i rudaczek kalifornijski.
Turystyka.
Park oferuje wiele szlaków turystycznych, kempingów i terenów piknikowych.

</doc>
<doc id="709751" url="https://pl.wikipedia.org/wiki?curid=709751" title="Bitwa pod Maidą">
Bitwa pod Maidą

Bitwa pod Maidą – starcie zbrojne, które miało miejsce 4 lipca 1806 r. na Półwyspie Apenińskim nieopodal miasta Maida w Kalabrii we Włoszech pomiędzy wojskami francusko-polskimi a brytyjsko-włoskimi. Bitwa zakończyła się całkowitą klęską wojsk francusko-polskich i wpłynęła bardzo negatywnie na opinię polskiego żołnierza w armii napoleońskiej, aczkolwiek nie do końca słusznie.
Przyczyny.
Bezpośrednią przyczyną bitwy była sytuacja w Kalabrii na Półwyspie Apenińskim, jaka wytworzyła się po zdobyciu półwyspu przez armie francuskie. Po początkowej klęsce Włosi powoli zaczynali się buntować przeciw panowaniu francuskiemu, a dwór sycylijski, gdzie władza francuska nie sięgała (co było konsekwencją klęski pod Trafalgarem), próbował wszystkimi siłami wzniecić powstanie na podbitych terenach skutkiem, czego była narastająca walka partyzancka aktywnością dorównująca tej z Półwyspu Iberyjskiego. Po tym jak powstanie w Kalabrii wybuchło z większą siłą dwór sycylijski starał się zmusić stacjonujące na Sycylii oddziały brytyjskie (w sile 11 000 żołnierzy) do interwencji zbrojnej. W końcu Generał John Stuart pod naciskiem i wpływem pomyślnych wiadomości nadchodzących z Kalabrii o rozdrobnieniu i małej sile oddziałów francuskich oraz o dużej sile partyzantów zgodził się wraz z dowódcą brytyjskiej eskadry floty wojennej Sir Sidneyem Smithem na interwencję. Inną przyczyną tej inwazji była również próba pokazania mieszkańcom Sycylii, że Anglicy nie boją się stawić czoła Francuzom nie tylko na morzu, ale również na lądzie, oraz zagrożenie inwazji samej Sycylii, aczkolwiek niewielkie, lecz jednak możliwe do zażegnania przez śmiały atak uprzedzający.
Przed bitwą.
Lądowanie sił inwazyjnych rozpoczęło się 1 lipca 1806 r. desantem u ujścia rzeki Lamato, którego strzegły dwie kompanie polskie – jedna pod dowództwem kapitana Laskowskiego w Santa Eufemia i druga pod dowództwem kapitana Piusa Nenchy w Maida. Kapitan Laskowski próbował powstrzymać desant swoimi mizernie małymi siłami i musiał zapłacić straszliwą cenę za ten błąd, jego kompania straciła połowę stanu 110 ludzi, a reszta w nieładzie musiała uciekać przed oskrzydlającymi ich przygniatającymi siłami. Przez całe 3 dni trwał rozładunek brytyjskich oddziałów i zbieranie się okolicznej ludności, która natychmiast poprzypinała sobie czerwone kokardy na znak buntu i wsparła siły inwazyjne ok. 1000 buntowników. Tymczasem siły francuskie w ciągu trzech dni przebyły 130 km i rozbiły obóz 3 godziny marszu od sił inwazyjnych, gdzie rozpalono ogniska i zaczęto pić za zdrowie cesarza i wygraną w bitwie, krzyki i śpiewy rozbrzmiewały do samego świtu i mieszały się ze sporadycznymi strzałami, jakimi patrole francuskie niepokoiły czujki brytyjskie.
Skład wojsk.
Siły francusko-polskie:
Generał Reynier posiadał około 9000 żołnierzy, choć Brytyjczycy przypuszczali, że 5 000, mimo to słabością jego sił było ich rozdrobnienie do obrony szlaków zaopatrzeniowych oraz walki z partyzantami, dlatego też nie mógł wykorzystać wszystkich swoich oddziałów na polu bitwy i miał w jej momencie do dyspozycji 6500 żołnierzy rozdzielonych na:
Wszystkie oddziały Reyniera składały się ze starych doświadczonych w wielu kampaniach żołnierzy. Trzy pułki francuskie zaliczano do najlepszych w armii, a doborowy był również batalion szwajcarski. Pułki polskie były również jednostkami zaprawionymi w bojach, jednak przed bitwą uzupełnione nowym rekrutem niechętnym służbie (co było głównym powodem ich zachowania na polu bitwy).
Siły brytyjskie:
Siły użyte przez Stuarta wynosiły ok. 5400 – 5500 żołnierzy i były zorganizowane w cztery małe brygady:
Bardzo niewiele z tych formacji było jednostkami starymi zaprawionymi w boju, a kilka składało się z nowych rekrutów, który po raz pierwszy miał brać udział w akcji.
Bitwa.
Rano 4 lipca 1806 r. obie armie szykowały się do boju; z zadania wcześniej wywiązała się armia brytyjska i to ona ruszyła do ataku ustawiając się w szyku bojowym. Widząc to wojsko francusko-polskie ustawiło się w kolumny i bitwa rozpoczęła się na dobre. Tymczasem siły buntowników mających wspomagać Brytyjczyków, delikatnie mówiąc, pozajmowały okoliczne wzgórza i nie mając ochoty na walną bitwę obserwowały z nich zmagania regularnych armii.
Pierwsze starcie.
Kiedy prawy eszelon angielski Kempta ubezpieczył strzelców korsykańskich i sycylijskich dotarli oni na wysokość zaczajonych w krzakach woltyżerów francuskich, ci z kolei ruszyli gwałtownie do ataku, rozbijając ich i zabijając dowódcę wspierającej ich kompanii angielskiej. Dopiero, kiedy flankierzy z 35 pułku brytyjskiego wysłani im na pomoc zatrzymali Francuzów, udało się im zepchnąć ich z pola.
Atak na bagnety.
Tymczasem orkiestry przestały grać, a główne wojska zbliżały się w milczeniu rzadko przerywanym ogniem z dział. Mający większy zasięg strzału Anglicy stanęli i otworzyli ogień zabijając wielu Francuzów, wtedy padła komenda atak na bagnety i wojska francuskie rzuciły się do ataku, jednak dowódcy brytyjscy pozwolili podejść atakującym bardzo blisko, po czym dali rozkaz morderczej salwy, która złamała Francuzów do tego stopnia, że pojedynczy żołnierze zaczęli uciekać a ci, co poszli dalej sami, zostali przez ich tchórzostwo rozniesieni na bagnetach brytyjskich, całe centrum francuskie się rozsypało, żołnierze ścigani przez Brytyjczyków przez obóz francuski uciekali dalej tracąc połowę stanu oddziałów.
Rozbicie armii Reyniera.
Następnie widząc sromotną klęskę w centrum w dolinie Lamato dwa bataliony piechoty liniowej załamały się i również rozpoczęły odwrót w kierunku obozu tracąc 391 ludzi. Odsłaniając centrum żołnierze francuscy uciekali przez stojące za nimi oddziały polskie zarażając ich paniką, mimo że na krótko opanowaną, bo po zaledwie jednej salwie rzuciły się do ucieczki śladami swoich francuskich kolegów. Tymczasem 78 pułk szkockich górali natarł na Szwajcarów i ci ze wszystkich batalionów Reyniera jako jedyni uratowali swoją dawną sławę. Mimo że Polacy opuścili ich lewą flankę i nacierał na nich przeważający nieprzyjaciel, potrafili dotrzymać pola, gdyż większość żołnierzy została na swoich pozycjach. Przez dziesięć minut prowadzili morderczą wymianę ognia tracąc przy tym 200 ludzi, po czym zaczęli w porządku wycofywać się w kierunku prawego (nie rozbitego skrzydła), gdzie waleczny lekki pułk piechoty Digonneta opierał się pozostałym brygadom brytyjskim. W centrum opustoszałego pola walki pozostał tylko sam zrozpaczony Reynier, gdzie zabito w końcu pod nim konia. Naprzeciw oddziałom Aclanda podążającym za Szwajcarami stanęła artyleria francuska i kawaleria, toteż sformował szybko czworoboki by stawić czoło kawalerii, przy czym obecność artylerii wywołała przy tym manewrze dosyć znaczne straty, bo 169 zabitych i rannych 1 341. Kiedy wreszcie nie wsparta piechotą kawaleria i artyleria musiały opuścić pozycję walka miała się już ku końcowi. Robicie lewego skrzydła i klęska w centrum przesądziły wynik bitwy. W momencie, kiedy pozostałe Reynierowi siły zostały zreorganizowane na polu bitwy, pojawił się 20 pułk piechoty brytyjskiej Rossa, który wyszedł niespodziewanie na prawą flankę Francuzów i rozpoczął natychmiast natarcie spychając tyralierów i strzelców konnych, po czym otworzył flankowy ogień do batalionów francuskich zmuszając wojska francuskie do generalnego odwrotu z bitwy. Cofając się szybko i zręcznie, dowódca francuski osłonił swój odwrót kawalerią i artylerią konną wspartą przez wyborowych strzelców.
Po bitwie.
Generał John Stuart uważając, że piechota nie zdoła dopędzić maszerującego przeciwnika zakazał pościgu, przy czym jedna kompania z brygady Kempta, nie odwołana na czas, poszła śladami Reyniera, ale i ona musiała z braku wsparcia zaprzestać pościgu na drugi dzień. Zaraz po bitwie Anglicy cofnęli się do swojego obozu, gdzie zjedli posiłek i odpoczęli. 5 lipca pomaszerowali do Maida po drodze zajmując obóz francuski, gdzie zajęli dużo cennych zdobyczy świadczących dobitnie o totalnej klęsce wojsk francusko-polskich w tej bitwie. Stuart nie wykorzystał w pełni zwycięstwa w bitwie pod Maidą, zamiast ścigać rozbite wojsko Reyniera w kierunku północnym, skierował się na południe i rozbijał małe garnizony francuskie lub polskie zbliżając się coraz bardziej do Sycylii, co było najwyraźniej jego zamiarem, gdyż ostatecznie załadował siły inwazyjne na statki i ruszył z powrotem do domu, sprawiając, iż cała jego akcja była pozbawiona najmniejszego sensu militarnego poza chyba jedynie wpływem psychologicznym.
Skutki.
Samo powstanie w Kalabrii zostało w błyskawiczny sposób stłumione przez marszałka Massena, który z 8000 armią niszczył ogniska buntu. Warto tu wspomnieć o miasteczku Lauria, gdzie mieszkańcy wymordowali w straszliwy sposób (torturując) garnizon polski, czego konsekwencją była straszliwa zemsta Masseny, która rozniosła się w błyskawicznym tempie po całej Kalabrii sprawiając, że gdziekolwiek zawitał ze swoimi wojskami witano go z uległością i zapewniano o dozgonnej wierności.
Jedynym poważnym skutkiem tej bitwy był jej psychologiczny wpływ na oddziały francuskie, które miały odtąd ciągle obawiać się inwazji z Sycylii.
Innym z kolei dla nas ważnym skutkiem była opinia o żołnierzu polskim, która w tej bitwie została mocno nadszarpnięta, gdyż zdając się nie pamiętać, od kogo zaczęła się masowa ucieczka centrum wojsk francusko-polskich całą winę za przegraną bitwę zrzucono na Polaków.
Legenda bitwy.
Bitwa pod Maidą jest chyba najmniej znaną i opiewaną bitwą wojen napoleońskich, a przyczyn tego jest kilka, m.in. sam pomysł inwazji był po prostu kuriozalny i absolutnie nierealny w założeniach, bo przecież Anglicy z góry wiedzieli, iż gdy nadejdą główne siły francuskie (co było oczywistym faktem), zostaną zmuszeni do odwrotu i opuszczenia Kalabrii. Innym powodem jest oczywista i całkowita klęska wojsk francusko-polskich, która nie miała żadnych większych konsekwencji militarnych skutkiem, czego została pominięta w większości źródeł opisujących te czasy.
Z kolei dla Brytyjczyków jest ona powodem do dumy, gdyż jest to pierwsza bitwa lądowa, w której udało się im pokonać wojska napoleońskie, dlatego wiele jednostek brytyjskich uważa ją za swoją walkę honorową, ustanowiono odznaczenie związane z tą bitwą, a także nazwano jej imieniem wiele garnizonów, koszar oraz ulic, parków i innych miejsc publicznych.

</doc>
<doc id="709755" url="https://pl.wikipedia.org/wiki?curid=709755" title="Mikołaj Hlebowicz (zm. 1632)">
Mikołaj Hlebowicz (zm. 1632)

Mikołaj Hlebowicz herbu Leliwa (zm. 18 listopada 1632) – kasztelan wileński w latach 1620-1632, wojewoda smoleński w 1611 roku, marszałek Trybunału Głównego Wielkiego Księstwa Litewskiego w 1600 roku, podstoli wielki litewski w 1605 roku.
Syn Jana wojewody trockiego i Katarzyny z Krotoskich, wojewodzianki inowrocławskiej.
Wychowywał się w rodzinie kalwińskiej, obydwoje rodzice byli gorliwymi ewangelikami reformowanymi. Za panowania Zygmunta III Wazy szanse kariery dla dysydentów były znikome, i Mikołaj Hlebowicz przeszedł w 1610 roku na katolicyzm, za co został nagrodzony rok później urzędem wojewody smoleńskiego.
Walczył przeciwko Szwedom pod Rygą i Kircholmem. W latach 1609–1611 brał udział w walkach przeciwko Moskwie. Fundator klasztoru Bernardynów w Dubrownie. W grudniu 1625 roku był legatem królewskim na sejmik orszański.
Jego żoną była księżniczka Anna Marcybella Korecka (zm. 1648), podobnie jak on konwertytka na katolicyzm, która po jego śmierci wyszła powtórnie za mąż za Jana Rakowskiego wojewodę witebskiego. W małżeństwie tym doczekał się dwóch synów Jana Samuela i Jerzego Karola.

</doc>
<doc id="709756" url="https://pl.wikipedia.org/wiki?curid=709756" title="St. Mirren F.C.">
St. Mirren F.C.

Saint Mirren Football Club – szkocki klub piłkarski z siedzibą w Paisley, założony w 1877 roku. Obecnie występuje w Scottish Premiership.
Do największych sukcesów klubu należy trzykrotne zdobycie Pucharu Szkocji w 1926, 1959 i 1987 roku. Klub grał również trzykrotnie w finale tych rozgrywek. Wywalczył również Puchar Ligi Szkockiej w 2013 roku. Klub grał dwukrotnie w finale tych rozgrywek.
Menadżerem drużyny jest Gus MacPherson. Siedziba klubu znajduje się w Paisley. Zespół gra na St. Mirren Park, który może pomieścić 10 800 widzów. Rekord frekwencji padł w 1949 roku, gdy miejscowi podejmowali Celtic F.C., a na trybunach zasiadło około 47 tysięcy widzów.

</doc>
<doc id="709757" url="https://pl.wikipedia.org/wiki?curid=709757" title="Edward Barszcz">
Edward Barszcz

Edward Barszcz (ur. 3 kwietnia 1928 w Małomierzycach, zm. 25 maja 1981 w Warszawie) – polski inżynier budowlany i polityk. Prezydent Krakowa w latach 1978–1980, w 1980 minister budownictwa i przemysłu materiałów budowlanych.
Życiorys.
Syn Józefa i Teofily. Ukończył studia na Wydziale Budownictwa Lądowego Politechniki Krakowskiej. Przez 27 lat pracował na różnych odpowiedzialnych stanowiskach przy budowie kombinatu hutniczego. Jako dyrektor naczelny Zjednoczenia Budownictwa Przemysłowego „Budostal” w Krakowie kierował pracami przy budowie Huty Katowice, unowocześnianiu Huty im. M.Nowotki w Ostrowcu Świętokrzyskim i Huty Zawiercie oraz nadzorował budowy zagraniczne w Libii, Iraku, krajach afrykańskich i Japonii. Autor i współautor wniosków racjonalizatorskich w dziedzinie wykonywania fundamentów pod duże obiekty przemysłowe. Wykładowca na Politechnice Krakowskiej (Organizacja i zarządzanie budową) na Wydziale Budownictwa Lądowego.
W latach 1945–1948 należał do Związku Młodzieży Wiejskiej RP „Wici”, w 1945 wstąpił również do Stronnictwa Ludowego, a następnie do Zjednoczonego Stronnictwa Ludowego. Od 1948 do 1955 członek Związku Młodzieży Polskiej i Związku Akademickiej Młodzieży Polskiej. Od 1953 członek Towarzystwa Przyjaźni Polsko-Radzieckiej, a od 1955 Polskiej Zjednoczonej Partii Robotniczej. W okresie od 27 kwietnia 1978 do 20 czerwca 1980 był prezydentem Krakowa i jednocześnie wojewodą krakowskim.
Za czasów jego rządów w Krakowie:
Od 23 czerwca 1980 do 21 listopada 1980 był ministrem budownictwa i przemysłu materiałów budowlanych w rządach Edwarda Babiucha i Józefa Pińkowskiego.
W 1981 został wykluczony z partii za nadużycia finansowe. Kilka tygodni później popełnił samobójstwo.
W 1955 otrzymał Srebrny Krzyż Zasługi.
Pochowany na Cmentarzu Rakowickim.

</doc>
<doc id="709763" url="https://pl.wikipedia.org/wiki?curid=709763" title="Cyneol">
Cyneol

Cyneol, eukaliptol – organiczny związek chemiczny z grupy terpenów, bezbarwna ciecz o zapachu kamfory, występująca w olejku eterycznym otrzymywanym z eukaliptusa, piołunu, bądź rozmarynu. Wykorzystywany głównie jako składnik kompozycji zapachowych oraz środków pielęgnacyjnych.

</doc>
<doc id="709764" url="https://pl.wikipedia.org/wiki?curid=709764" title="Kościół Przemienienia Pańskiego">
Kościół Przemienienia Pańskiego



</doc>
<doc id="709766" url="https://pl.wikipedia.org/wiki?curid=709766" title="Olaf Kölzig">
Olaf Kölzig

Olaf Kölzig, (ur. 6 kwietnia 1970 w Johannesburgu, RPA) – niemiecki hokeista, reprezentant Niemiec.
Kariera.
Został wybrany w 1 rundzie draftu w 1989 roku przez Washington Capitals z klubu WHL Tri-City Americans. Karierę rozpczynał w klubie New Westminster Bruins.
Uczestniczył w turniejach mistrzostw świata w 1997, 2004, na zimowych igrzyskach olimpijskich 1998, 2006 oraz Pucharu Świata 2004
Kariera trenerska.
Od 2011 jest asystentem trenera bramkarzy w Washington Capitals.

</doc>
<doc id="709767" url="https://pl.wikipedia.org/wiki?curid=709767" title="Olejek lotny">
Olejek lotny



</doc>
<doc id="709769" url="https://pl.wikipedia.org/wiki?curid=709769" title="NOP">
NOP



</doc>
<doc id="709770" url="https://pl.wikipedia.org/wiki?curid=709770" title="Mp3PRO">
Mp3PRO

mp3PRO – algorytm kompresji audio (również kodek), poszerzający format MP3 o techniki replikacji pasma częstotliwościowego (Spectral Band Replication (SBR)), opracowany z myślą o zachowaniu jak najlepszej jakości dźwięku przy niskich przepływnościach.
Zapewnia on około dwukrotnie efektywniejszą kompresję dźwięku w porównaniu ze zwykłym MP3, a jednocześnie pozwala na zachowanie wyższej jakości słyszalnej.
Kompatybilność.
Format mp3PRO był popularny na początku pierwszej dekady XXI wieku. Obecnie nie jest już rozwijany. Odtwarzanie tego formatu w pełnej jakości jest możliwe tylko pod systemem Windows za pomocą dedykowanego odtwarzacza jakim jest program JetAudio lub Winamp po zainstalowaniu odpowiedniej wtyczki. W przeszłości niektóre sprzętowe odtwarzacze MP3 firmy Thomson również wspierały ten format.
Plików zapisanych w formacie mp3PRO można słuchać także za pomocą każdego odtwarzacza, który obsługuje zwykłe pliki MP3, a nie posiada dekodera mp3PRO. Jednak w takim wypadku częstotliwość próbkowania odtwarzanego dźwięku jest zawsze dwukrotnie niższa od oryginalnej, co objawia się brakiem wysokich tonów.

</doc>
<doc id="709771" url="https://pl.wikipedia.org/wiki?curid=709771" title="Jan Samuel Hlebowicz">
Jan Samuel Hlebowicz

Jan Samuel Hlebowicz (zm. 1633 r.) – poseł na sejm w 1632 r., brat Jerzego Karola Hlebowicza, dworzanin Zygmunta III Wazy.
Był członkiem konfederacji generalnej zawiązanej 16 lipca 1632 roku. Poseł powiatu wileńskiego na sejm konwokacyjny 1632 roku. Był elektorem Władysława IV Wazy z województwa wileńskiego w 1632 roku.
Przypisy.
 

</doc>
<doc id="709779" url="https://pl.wikipedia.org/wiki?curid=709779" title="Freiberg am Neckar">
Freiberg am Neckar

Freiberg am Neckar – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, siedziba wspólnoty administracyjnej Freiberg am Neckar. Leży nad Neckarem, ok. 4 km na północ od Ludwigsburga, przy autostradzie A81 i linii kolejowej Ludwigsburg –Gaildorf.
Współpraca.
Miejscowości partnerskie:

</doc>
<doc id="709781" url="https://pl.wikipedia.org/wiki?curid=709781" title="Jan Antosik">
Jan Antosik

Jan Antosik (ur. 11 stycznia 1938 w Skoczykłodach – polski doktor nauk ekonomicznych i polityk, minister gospodarki materiałowej (1981–1983).
Życiorys.
Syn Stanisława i Franciszki. W 1958 ukończył studia w Szkole Głównej Planowania i Statystyki w Warszawie, w 1972 uzyskał stopień doktora nauk ekonomicznych. Od 1958 do 1960 starszy ekonomista w Zakładach Radiowych im. Marcina Kasprzaka w Warszawie. Od 1960 do 1964 starszy inspektor w Zjednoczeniu Przemysłu Motoryzacyjnego. 
Od 1964 do 1981 pracownik w Komisji Planowania przy Radzie Ministrów, jako starszy radca, naczelnik Wydziału Problemów Gospodarowania, następnie wicedyrektor, a od 1972 do 1981 dyrektor Zespołu Gospodarki Materiałowej w Komisji Planowania przy Radzie Ministrów. Członek Polskiej Zjednoczonej Partii Robotniczej, pełnił funkcję II sekretarza Komitetu Zakładowego w Komisji Planowania przy RM. W okresie od 31 października 1981 do 23 marca 1983 minister gospodarki materiałowej w rządzie Wojciecha Jaruzelskiego. Następnie wiceprezes Najwyższej Izby Kontroli od 6 maja 1983 do 30 marca 1992.
Od 1992 roku Dyrektor Finansowy i Członek Zarządu Przedsiębiorstwa Handlu Zagranicznego Bartimpex S.A. – Aleksandra Gudzowatego. Odpowiadał za rozwój polityki finansowej spółki, handel gazem i zarządzanie spółkami wchodzącymi w skład grupy. Zasiadał także w radzie nadzorczej Banku Współpracy Europejskiej należącego do tej spółki. 
Odznaczenia.
Krzyżem Kawalerskim Orderu Odrodzenia Polski.

</doc>
<doc id="709782" url="https://pl.wikipedia.org/wiki?curid=709782" title="Henryk XI legnicki">
Henryk XI legnicki

Henryk XI (ur. 23 lutego 1539 w Legnicy, zm. 3 marca 1588 w Krakowie) – książę legnicki z dynastii Piastów. Syn księcia legnickiego Fryderyka III i Katarzyny, córki księcia Meklemburgii Henryka V. Mąż Zofii Hohenzollern, córki margrabiego Ansbach i księcia karniowskiego Jerzego Hohenzollerna (syna Fryderyka Starszego i Zofii Jagiellonki).
Młodość.
Henryk XI – pierworodny syn Fryderyka III i Katarzyny meklemburskiej – urodził się 23 lutego 1539 na zamku w Legnicy. W młodości był świadkiem, jak jego ojciec na mocy postanowienia cesarza Karola V Habsburga został odsunięty od rządów. Decyzja cesarska była podyktowana nielojalnym zachowaniem Fryderyka III, który dołączył do antyhabsburskiej koalicji protestanckich książąt Rzeszy, a na dodatek pojawił się na dworze zaprzysięgłego wroga Habsburgów, popierającego tę koalicję, króla Francji Henryka II. Ponieważ Henryk liczył zaledwie dwanaście lat, do administrowania księstwem legnickim wyznaczeni zostali regenci: cesarski namiestnik Śląska i biskup wrocławski Baltazar von Promnitz oraz książę brzeski (brat Fryderyka III) Jerzy II, na dworze którego Henryk spędził kilka lat, pobierając nauki, jednakże studiów uniwersyteckich już nie podjął. Po abdykacji cesarza Karola V Fryderyk III w 1556 lub 1557 r., po złożeniu obietnicy posłuszeństwa i lojalności nowemu cesarzowi Ferdynandowi I, odzyskał władzę w księstwie legnickim.
Książę legnicki.
27 października 1559 Fryderyk III decyzją cesarza Ferdynanda I został po raz kolejny odsunięty od rządów. Ponieważ Henryk XI był już pełnoletni, to on, a nie jak osiem lat wcześniej jego stryj, Jerzy II, w Boże Narodzenie tego samego roku objął panowanie w księstwie legnickim. Natomiast Fryderyk III został uwięziony w areszcie domowym, w którym przebywał przez jedenaście lat, aż do śmierci 15 grudnia 1570.
Henryk XI odziedziczył po ojcu księstwo, którego finanse znajdowały się w tragicznym stanie. Po rządach Fryderyka III pozostał dług w wysokości 80 tys. talarów. Henryk XI zamiast ten dług sukcesywnie spłacać, przewyższył marnotrawstwem swego ojca, pozostawiając na koniec swego panowania zadłużenie sięgające 700 tys. talarów.
Książę legnicki usiłował zdobyć środki na spłatę swoich rosnących zobowiązań od stanów swej dzielnicy. W 1567 r. zaproponował im w zamian za 120 tys. talarów zrzeczenie się tzw. przywileju głogowskiego, który dawał panującemu prawo zajmowania lenna bezdzietnie zmarłego wasala. Jednakże pomysł ten nie został zaakceptowany. Natomiast 24 grudnia 1571 na zjeździe stanów księstwa legnickiego Henryk XI usiłował skłonić poddanych do spłacenia książęcych długów, ofiarowując pod zastaw własne dobra i kosztowności. Deklarował także oddanie ich w zamian za stałą pensję, zapewniające utrzymanie na odpowiadającym jego pozycji społecznej poziomie. Wobec nieprzyjęcia książęcych propozycji Henryk XI uwięził przedstawicieli stanów i trzymał ich w niewoli, dopóki nie podpisali zgody na zapłacenie ogólnostanowego podatku w wysokości ok. 66 tys. talarów. Po odzyskaniu wolności przedstawiciele stanów wystosowali do cesarza Maksymiliana II skargę na księcia legnickiego. Habsburg wyznaczył specjalną komisję do zbadania tej sprawy.
W Rzeszy.
W marcu 1575 Henryk XI, chcąc uspokoić sytuację w księstwie i odpocząć od trudów rządzenia, wyruszył w podróż po krajach Rzeszy. W czasie jego nieobecności księstwem legnickim miał administrować jego młodszy brat, Fryderyk IV, który już w grudniu 1571 został dopuszczony przed brata do współrządów, jednakże cały czas pozostawał pod jego kuratelą. W trwającej trzy lata wyprawie Henryk XI odwiedził m.in.: Pragę (gdzie 22 września 1575 brał udział w uroczystościach koronacyjnych Rudolfa II na króla Czech), Wormację, Ratyzbonę, Augsburg, Heidelberg, Moguncję, Spirę, Ingolstadt, ponownie Pragę, Cieszyn, Norymbergę, Strasburg, Frankfurt nad Menem, Kolonię i Lipsk. W tym czasie Henryk XI gościł na dworach licznych książąt niemieckich.
Przebywając w Palatynacie Reńskim, wstąpił na służbę u księcia Ludwika I Kondeusza, który werbował siły hugenotów do starcia z nowym katolickim królem Francji (i byłym królem Polski) Henrykiem III Walezym. Za otrzymane od niego pieniądze legnicki Piast zebrał blisko 9000 żołdaków. Sam pod komendą 4000 wyruszył do Lotaryngii, lecz w niedługim czasie musiał się wycofać. Kiedy jego suweren, cesarz Maksymilian II, dowiedział się o jego zaangażowaniu w walki we Francji, nakazał mu porzucenie służby. Jednakże książę legnicki nie posłuchał cesarskiego rozkazu, gdyż trwając przy boku Kondeusza, otrzymywał stały żołd. W maju 1576 wraz z podpisaniem pokoju w Bealieu, kończącego tzw. piątą wojną religijną, zakończyła się służba Henryka XI u francuskiego księcia. Nie otrzymując już wojskowego wynagrodzenia, wkrótce stracił wszystkie środki do życia. Zaczął zaciągać długi i tak długo żył z uzyskanych pożyczek, dopóki wszyscy potencjalni wierzyciele nie spostrzegli, że nie mogą liczyć na zwrócenie pożyczonych mu pieniędzy. Wówczas – wiosną 1577 – postanowił wrócić do swego księstwa. W sumie trzyletnia wyprawa Henryka XI do Rzeszy kosztowała 32 tys. talarów.
Powrót na Śląsk.
Podczas gdy Henryk XI walczył po stronie hugenotów we Francji, Fryderyk IV postanowił wykorzystać ten moment, aby uwolnić się spod kurateli brata. Zwrócił się więc do cesarza Maksymiliana II z prośbą o dokonanie podziału ojcowizny. Specjalni komisarze na mocy cesarskiego dekretu z 13 marca 1576 w następnym miesiącu, 17 kwietnia 1576, ustanowili go panem Legnicy. Fryderyk IV zobowiązany został do zapewnienia rodzinie Henryka XI, która pozostała na Śląsku, opieki, zaś jemu samemu miał co tydzień przekazywać deputat w gotówce i żywności. Jednocześnie na 29 września 1577 wyznaczony został termin dokonania podziału księstwa. Jednakże nie doszło do niego, gdyż 12 października 1576 zmarł cesarz Maksymilian II, a nowy cesarz Rudolf II chciał ponownie zbadać sprawę.
Z powodu zobowiązania się Fryderyka IV do spłaty długów brata i ojca jego rządy cechowały rozwaga, gospodarność i oszczędność do granic skąpstwa. Ten styl rządów nie podobał się możnym i szlachcie księstwa, przyzwyczajonych do rozrzutności poprzednich władców. Z tego powodu z entuzjazmem powitali powracającego 9 listopada 1577 z podróży do Rzeszy Henryka XI, puszczając w niepamięć dawne urazy. Przed Henrykiem XI otworzyła się szansa odzyskania władzy w Legnicy, tym większa iż rok wcześniej nieprzychylnie do niego nastawionego Maksymiliana II zastąpił na cesarskim tronie Rudolf II, w którego koronacji na króla Czech Henryk XI uczestniczył w 1575 r.
Jednakże nie mogąc doczekać się rozstrzygnięcia przeciągającego się sporu o ojcowiznę, Henryk XI opanował zamek w Grodźcu, skąd zaczął nękać okoliczne wsie, kupców, a także włości brata. Obronny charakter bazy wypadowej i zgromadzony w niej zapas amunicji uniemożliwiały Fryderykowi IV rozprawienie się z bratem. Proceder ten, pomimo prób mediacji, trwał kilka miesięcy – do momentu, kiedy niespokojnemu Piastowi znudziło się zbójeckie życie. Zamek oddał w ręce hrabiego Zedlitza, a sam 16 listopada 1578 udał się w ponowną podróż do Rzeszy, odwiedzając Halle, Berlin i Rostock.
W tym czasie jego żona, Zofia Hohenzollern, usilnie zabiegała na dworze cesarza Rudolfa II o restytucję męża. 5 października 1580 cesarz wydał korzystny dla starszego z braci wyrok, anulując postanowienie z 17 kwietnia 1576. Bracia mieli wspólnie współrządzić księstwem legnickim. Henryk XI miał rezydować w Legnicy, zaś Fryderyk IV musiał się wyprowadzić do Chojnowa. 28 października 1580 odbył się uroczysty wjazd Henryka XI do Legnicy.
Książę legnicki nadal zachowywał się niesubordynowanie wobec swego suwerena. Pomimo upłynięcia kilku miesięcy od ogłoszenia cesarskiego wyroku Henryk XI nie złożył koniecznego hołdu lennego, a także nie uczestniczył w sejmach śląskich. Doprowadziło to do prewencyjnej wyprawy zbrojnej na Legnicę, którą 7 czerwca 1581 poprowadził cesarski namiestnik Śląska i biskup wrocławski Marcin Gerstmann. Jednakże uczestnikom wyprawy nie udało się zdobyć miasta przez zaskoczenie, gdyż Henryk XI zawczasu ściągnął do Legnicy posiłki z innych miast. Przystąpiono zatem do pertraktacji, w wyniku których Henryk XI zgodził się złożyć hołd lenny na ręce księcia ziębickiego Karola II, a także stawić się przed cesarzem w Pradze w lipcu 1581.
Na dwór praski książę legnicki przybył 9 lipca 1581. Jednakże na audiencję u Rudolfa II musiał czekać miesiąc. Ten zamiast wypowiedzenia słów wybaczenia wydał surowy wyrok. Henryk XI został aresztowany i stracił władzę w księstwie na rzecz brata, który ponownie został zobowiązany do zapewnienia rodzinie uwięzionego księcia opieki, a jemu samemu wypłacania cotygodniowego deputatu w wysokości 30 talarów. Pierwszy rok niewoli Henryk XI spędził na zamku na Hradczanach, kolejne trzy na zamku we Wrocławiu, skąd wiosną 1585 z powodu grasującej w mieście zarazy został przewieziony do Świdnicy. Stamtąd 30 września 1585, upiwszy strażników, zdołał uciec. W pościg za nim ruszyły oddziały nowego biskupa wrocławskiego Andrzeja Jerina i księcia brzeskiego Jerzego II. Nie przyniósł on powodzenia, Henryk XI po czterech dniach przedzierania się przez lasy przedostał się do Polski, w której pozostał do końca życia.
Pobyt w Polsce.
Henryk XI miał bardzo dobre kontakty z Polską. Wynikały one z rodzinnych powiązań – jego dziad, Fryderyk II, najpierw poślubił Elżbietę Jagiellonkę, a następnie Zofię Hohenzollern (córkę Zofii Jagiellonki), zaś brat Fryderyka II, Jerzy I, pojął za żonę Annę pomorską, córkę innej Jagiellonki, Anny. Zygmunt II August miał nawet protegować na swojego następcę ojca Henryka XI, Fryderyka III. W 1569 r. legnicki Piast, korzystając z zaproszenia Jagiellona, uczestniczył w sejmie w Lublinie, na którym została zawarta unia lubelska. W drodze na sejm był chętnie przyjmowany przez magnatów polskich, wśród których zjednywał sobie przyjaciół. Na spotkaniu z Zygmuntem II Augustem w Lublinie podarował polskiemu monarsze dwa lwy oraz cenne klejnoty. Wyprawa do Polski przyniosła księciu legnickiemu niewątpliwy splendor, jednakże również wiele kosztowała – 24 000 talarów i niechęć dworu cesarskiego.
W styczniu 1575 Henryk XI uczestniczył w Poznaniu w pogrzebie biskupa poznańskiego Adama Konarskiego, z którego młodszym bratem, Janem, łączyły go przyjacielskie stosunki. Zaś latem tego samego roku przybył do Krakowa, próbując zjednać poparcie do własnej kandydatury na króla Polski.
Po ucieczce Henryka XI do Polski zarówno cesarz Rudolf II jak i książę brzeski Jerzy II bezskutecznie usiłowali przekonać króla Polski Stefana Batorego do wydania zbiega. Legnicki Piast po okresie gościny w majątku marszałka wielkiego koronnego Andrzeja Opalińskiego wybrał się w podróż po kraju swoich przodków. Gościł w Kruszwicy, Łowiczu, Warszawie. Następnie udał się do Grodna, gdzie przy boku Stefana Batorego pozostał trzy tygodnie. Na koniec swej wyprawy udał się do Królewca, by odwiedzić odsuniętego od rządów swego krewnego, Albrechta Fryderyka Hohenzollerna.
W czasie elekcji w 1586 r. popierał kandydaturę księcia szwedzkiego Zygmunta Wazy. Udał się nawet z poselstwem do Sztokholmu jako osobisty wysłannik królowej Polski Anny Jagiellonki, której życzliwość zdążył sobie w krótkim czasie zaskarbić. W niedługim czasie Piastowi udało się nawiązać przyjacielskie stosunki z królem elektem, który obiecał mu podjęcie wszelkich dyplomatycznych starań w celu odzyskania dla niego dzielnicy ojca. 9 grudnia 1587 Henryk XI uczestniczył w koronacji Zygmunta III Wazy na króla Polski.
Śmierć.
Henryk XI zmarł niespodziewanie 3 marca 1588 w Krakowie. Prawdopodobnie został otruty na polecenie dworu habsburskiego. Wiele problemów sprawił pogrzeb księcia, który do końca życia pozostał luteraninem. Zygmunt III Waza zwrócił się do jego córek i brata z prośbą o odebrania ciała i pochowania go w Legnicy. Jednakże plany te pokrzyżował sprzeciw cesarza Rudolfa II, który nie zgodził się, aby ciało niesubordynowanego wobec niego poddanego spoczęło w jego państwie. Tymczasowo książęca trumna została złożona u franciszkanów w Krakowie, którzy w zamian za przyjęcie ciała protestanta na pewien czas zażądali sowitej zapłaty i zapewnienia, że wkrótce ciało księcia legnickiego zostanie od nich zabrane. Wobec niewywiązania się książęcej rodziny z żadnej z obietnic po upływie kilku miesięcy trumna z ciałem Henryka XI została wystawiona wprost na ulicę. Ostatecznie książę legnicki staraniem cechu białoskórników, do którego należało wielu Ślązaków, 9 listopada 1588 spoczął w chórze należącej do cechu kaplicy przy kościele Nawiedzenia Najświętszej Maryi Panny na Piasku.
Małżeństwo i potomstwo.
W niecały rok po objęciu rządów w księstwie legnickim, 11 listopada 1560, na zamku w Legnicy Henryk XI pojął za żonę Zofię Hohenzollern, córkę margrabiego Ansbach i księcia karniowskiego Jerzego Hohenzollerna (syna Fryderyka Starszego i Zofii Jagiellonki) oraz Emilii Wettyn (córki księcia saskiego Henryka V Pobożnego). Ich pożycie nie układało się zawsze dobrze. Między małżonkami często dochodziło do ostrych kłótni i zwad (nierzadko na oczach całego dworu), najczęściej z powodu skłonności Piasta do towarzystwa innych kobiet. Zofia Hohenzollern zmarła 12 lutego 1587.
Z małżeństwa z nią Henryk XI doczekał się czterech córek i dwóch synów. Starszy syn przyszedł na świat w styczniu 1565 prawdopodobnie martwy, zaś młodszy, Jerzy Fryderyk, przeżył zaledwie trzy miesiące. Krótki był też żywot najmłodszej córki, Sabiny Barbary, która zmarła rok po narodzinach. Pozostałe trzy córki przeżyły ojca. Najstarsza, Katarzyna Zofia, w lutym 1587 poślubiła palatyna Zweibrücken-Vohenstrauss-Parkstein Fryderyka Wittelsbacha. Z tego związku narodziło się troje dzieci, lecz wszystkie zmarły w dzieciństwie. Natomiast Anna Maria i Emilia do końca życia pozostały w stanie panieńskim. Na przeszkodzie do zawarcia przez nie związków małżeńskich najpierw stanął brak środków na posagi, a kiedy ich kuzyn, książę brzeski Joachim Fryderyk, ufundował im je, obydwie były już w wieku trzydziestu pięciu lat, toteż nie znaleźli się już odpowiedni kandydaci do ich rąk.

</doc>
<doc id="709785" url="https://pl.wikipedia.org/wiki?curid=709785" title="Mikołaj II Opolski">
Mikołaj II Opolski



</doc>
<doc id="709788" url="https://pl.wikipedia.org/wiki?curid=709788" title="Podnoszenie ciężarów na Letnich Igrzyskach Olimpijskich 1948">
Podnoszenie ciężarów na Letnich Igrzyskach Olimpijskich 1948

Podnoszenie ciężarów na Letnich Igrzyskach Olimpijskich 1948 w Londynie odbyło się w dniach 9 – 11 sierpnia w hali Earls Court Exhibition Centre. W zawodach wzięło udział 120 sztangistów (tylko mężczyzn) z 30 krajów. W tabeli medalowej najlepsi okazali się reprezentanci Stanów Zjednoczonych z czterema złotymi, trzema srebrnymi i jednym brązowym medalem. Po raz pierwszy w historii odbyły się zawody w wadze koguciej.

</doc>
<doc id="709790" url="https://pl.wikipedia.org/wiki?curid=709790" title="Koby">
Koby

Koby (Reduncini) – plemię ssaków z podrodziny antylop (Antilopinae) w obrębie rodziny wołowatych (Bovidae). 
Zasięg występowania.
Plemię obejmuje gatunki występujące w Afryce; od późnego miocenu do plejstocenu przedstawiciele podrodziny występowali też na obszarze dzisiejszych Indii i Pakistanu. 
Charakterystyka.
Zasiedlają tereny podmokłe. Występujące wyłącznie u samców rogi charakteryzują się licznymi, poprzecznymi zgrubieniami. Samice mają dwie pary sutków.
Podział systematyczny.
Do rodzaju należą następujące występujące współcześnie gatunki: 
oraz rodzaje wymarłe:

</doc>
<doc id="709793" url="https://pl.wikipedia.org/wiki?curid=709793" title="Warstwa znaczeniowa architektury">
Warstwa znaczeniowa architektury

Warstwa znaczeniowa – zespół cech formy wyrażających określone treści.
Warstwa znaczeniowa jest nieodzownym elementem formy architektonicznej wszędzie tam, gdzie przejawia się ona jako wartość estetyczna. Sztuka, czy to malarstwo, literatura czy architektura, jest zmysłowym wyobrażeniem myśli, jej krystalizacją. Projektowanie i budowanie to przekładanie myśli i idei na formy architektoniczne.
Architekturę, tę niezwykle złożoną domenę twórczości, można rozpatrywać uwzględniając różne jej aspekty: funkcjonalny, strukturalny, stylistyczny, techniczny, społeczny. Jednakże aspektem najsilniej związanym z architekturą rozumianą jako dzieło sztuki jest, obok cech materialnych, jej zawartość ideowa. Artyzm architektury najpełniej bodaj wyraża się w sposobie, w jaki interpretuje ona złożone treści kultury, z jej bogactwem znaczeń, symboli i archetypów.
Na warstwę znaczeniową składają się znaki i symbole. Każda przestrzeń niesie w sobie znak – komunikat, pełniący funkcję narracyjną, która umożliwia człowiekowi percepcję. Znak to coś postrzeganego zmysłami, co stoi zamiast czegoś innego. Natomiast symbol to znak, z którym związana została treść duchowa – jest w ten sposób częścią świata duchowego bardziej niż dzieje się to w przypadku fizycznego znaku. Symbol stanowi przełożenie na widzialny znak niewidzialnej rzeczywistości. Jego zakres „przedstawieniowy”, tj. znaczenie bezpośrednie, pełniące funkcję komunikacyjną, na drodze skojarzeń zostaje zawsze poszerzone o treści naddane – duchowe, kulturowe, [archetypiczne, które stanowią zbiorowe dziedzictwo danej społeczności
Warstwę znaczeniową możemy rozpatrywać na trzech poziomach: intencji, jaką twórca pragnie wyrazić, jej formalnej realizacji i sposobu jej odczytywania przez odbiorcę.
Treści zawarte w warstwie znaczeniowej dzieła architektonicznego dzielą się na dwie główne kategorie:
Biorąc pod uwagę strukturę znaczeń, pierwsze możemy traktować jako znamiona zewnętrzne, a drugie – wewnętrzne.

</doc>
<doc id="709795" url="https://pl.wikipedia.org/wiki?curid=709795" title="I Akademickie Liceum Ogólnokształcące im. Zasłużonych Ludzi Morza w Gdyni">
I Akademickie Liceum Ogólnokształcące im. Zasłużonych Ludzi Morza w Gdyni

I Akademickie Liceum Ogólnokształcące im. Zasłużonych Ludzi Morza w Gdyni (w skrócie „ALO”) mieści się w dzielnicy Witomino. Znajduje się w gronie liderów nauki i sportu w Gdyni. Szkoła organizuje fakultety akademickie i seminaria maturalne. Szkoła współpracuje z uczelniami wyższymi (m.in. Akademią Morską). 
I Akademickie LO powstało w roku 1951 i nosiło wtedy imię Bolesława Bieruta.
W listopadzie 2006 roku zespół dworkowo-pałacowy został sprzedany przez dotychczasowego właściciela - Związek Nauczycielstwa Polskiego - prywatnemu przedsiębiorcy. Liceum zostało przeniesione na gdyńskie Witomino, do budynku, w którym siedzibę miało wcześniej VIII Liceum Ogólnokształcące w Gdyni.

</doc>
<doc id="709796" url="https://pl.wikipedia.org/wiki?curid=709796" title="Fatum (zespół muzyczny)">
Fatum (zespół muzyczny)

 
Fatum (nazwa stylizowana: FATUM) – polski zespół muzyczny wykonujący muzykę z pogranicza hard rocka oraz heavy metalu.
Historia.
1984–1990.
Zespół powstał na początku lat osiemdziesiątych w Warszawie po połączeniu się hard rockowej formacji Koks, której trzon stanowili Krzysztof Ostasiuk (wokal, klawisze) i Ryszard Kłos (gitara) z grupą Fatum, w której po wielu zmianach personalnych pozostało trzech muzyków: Romuald Kamiński (bas), Andrzej Sikora (perkusja) i Andrzej Blicharz (gitara). Początkowo zespół występował pod szyldem Koks. Po odejściu Ryszarda Kłosa, który zajął się akustyką zespołu i zastąpieniu go przez Jarosława Hertmanowskiego ostatecznie grupa przyjęła nazwę Fatum.
Zespół zadebiutował w Jarocinie w 1985, gdzie został dobrze przyjęty przez publiczność. W tym samym roku z zespołu odszedł Hertmanowski, który powołany został do zasadniczej służby wojskowej. W 1986 roku Fatum wystąpił gościnnie na festiwalu w Jarocinie. Hertmanowskiego zastąpił Kamil Buczkowski, który po krótkim czasie opuścił grupę i przeszedł do grupy Papa Dance. Fatum prezentowało wtedy heavy metal. Jesienią 1986 doszło do kolejnej zmiany personalnej. Zespół opuścił Andrzej Blicharz, a jego miejsce zajął Paweł Koziej z grupy Korpus. Koziej również nie pozostał z zespołem na długo. Podczas koncertów w Moskwie na Warszawskich Dniach Kultury w 1987 roku rolę gitarzysty przejął Piotr Bajus, który później pozostał na stałe w zespole zatrzymując na dłuższy czas ciągłe zmiany personalne. W międzyczasie Krzysztof Ostasiuk wprowadził do zespołu brzmienie instrumentów klawiszowych. Zmieniło to oblicze grupy – był to nadal heavymetalowy zespół, jednak o łagodniejszym brzmieniu. Zespół w tym czasie dokonywał nagrań, które były prezentowane w radiu i telewizji. W 1988 zespół przystąpił do nagrania pierwszego albumu. Płytę zatytułowano "Mania szybkości". Ukazała się ona w 1989 nakładem wytwórni Wifon.
Zespół otrzymał Nagrodę Publiczności TVP. Wystąpił również na Krajowym Festiwalu Piosenki Polskiej w Opolu '88. Dostał się na VII miejsce Listy Przebojów Trójki, a w notowaniach PR I Polskiego Radia zajął 1. miejsce. Na liście przebojów Radio Europa w Szwecji I miejsce zajął utwór "Mania szybkości". Jesienią 1988 został zrealizowany teledysk do utworu "Frajer". Fatum koncertowało w Rosji, na Ukrainie, w Białorusi, a także w Gruzji i Abchazji gdzie grupa była bardzo entuzjastycznie przyjęta przez tamtejszą publiczność. 
W 1989 zespół nagrał muzykę do filmu Pawła Karpińskiego "Czarodziej z Harlemu". Utwór "Demon" wykorzystano w serialu TVP pod tytułem "W labiryncie". W 1990 zespół zawiesił działalność.
1993–1995.
Pierwsza reaktywacja zespołu nastąpiła w 1993, w składzie: wokalista Krzysztof Ostasiuk, gitarzysta Piotr Bajus, klawiszowiec Marek Makowski, basista Aleksander Żyłowski oraz perkusista Andrzej Sikora. W tym samym roku zespół wydał płytę "Demon", stylistycznie podobną do wcześniejszych dokonań grupy. Do utworów "Deszczowa piosenka" i "Zamknięta w moim sercu" nagrano teledyski. W 1995 Fatum zostało ponownie rozwiązane.
2000–2006.
W 2000 roku z inicjatywy Piotra Bajusa nastąpiła kolejna reaktywacja zespołu. W 2002 wykrystalizował się nowy stały skład – na klawiszach zagrał Tomasz Dudar a na gitarze Arek Wiśniewski. Zespół zrealizował materiał na nową płytę, która miała ukazać się jesienią 2002. 12 kwietnia 2002 w klubie Kopalnia w Warszawie odbył się ostatni występ z Krzysztofem Ostasiukiem – w nocy z 13 na 14 kwietnia 2002 zmarł on w szpitalu w Warszawie.
W maju 2002 w klubie Kopalnia w Warszawie odbył się koncert poświęcony pamięci Ostasiuka. Na koncercie pojawili się muzycy, którzy zdecydowali się zagrać charytatywnie, a wśród nich grupa Afera, Maciej Nowak z zespołem Hetman i Fatum, które na koncercie wsparli Norbert "Smoła" Smoliński, Tomasz Spodyniuk (Bajm) i Rafał Bajus. 27 maja 2003 w Klubie Proxima odbył się drugi koncert poświęcony pamięci Krzysztofa Ostasiuka. Koncerty poświęcone pamięci wokalisty odbywały się co roku w maju.
W 2004 zawiązał się nowy skład Fatum. Zmarłego Krzysztofa Ostasiuka zastąpił wokalista Łukasz Szemraj. Skład uzupełniali: Piotr Bajus (gitara), Michał Przybyła (gitara basowa), Marcel Piszczerowicz (perkusja), Tomek Dudar (instrumenty klawiszowe) i Rafał Bajus (gitara). W 2004 i 2005 zespół zagrał w tym składzie serię koncertów. W roku 2005 ukazała się reedycja płyty "Mania szybkości" w formacie CD. W 2006 zespół ponownie zawiesił działalność.
W 2007 w Londynie zmarł były basista zespołu Aleksander Żyłowski.
Od 2016.
27 sierpnia 2016 zespół po raz trzeci wznowił działalność występując na festiwalu rockowym Książ Rock Zone w Książu Wielkopolskim. Nowym wokalistą grupy został Andrzej Kwiatkowski (ex XpressivE).
W czerwcu 2020 ukazała się reedycja albumu "Demon" w formacie cyfrowym. Materiał poddano remasteringowi w Case Studio.
14 kwietnia 2021 Fatum zaprezentował minialbum (EP) zawierający dwa premierowe utwory oraz dwa przeboje "Mania Szybkości" i "Bo Demon". Singlem promującym wydawnictwo było nagranie "Jeszcze Wczoraj" poświęcone zmarłemu wokaliście Krzysztofowi Ostasiukowi. Wydawnictwo ukazało się w formie fizycznej na płycie CD (CSF02).

</doc>
<doc id="709800" url="https://pl.wikipedia.org/wiki?curid=709800" title="Lechatelieryt">
Lechatelieryt

Lechaterieryt (szkliwo krzemionkowe) – naturalne szkliwo powstałe na skutek stopienia piasku kwarcowego, powstaje w wulkanach, w wyniku wyładowań atmosferycznych, w kraterach meteorytowych. 
Nazwa pochodzi od nazwiska francuskiego chemika i metalurga Henriego le Chateliera.
Właściwości.
Występuje w skupieniach amorficznych, zbitych, jest to aglomerat ziaren piasku. Jest kruchy.
Szkło powstaje w wyniku:
Występowanie.
W Polsce lechaterieryt jest znajdowany wśród wydm i wychodni niektórych złóż piasków kwarcowych.
Zobacz też.
szkło pustynne, tektyt, szkliwo wulkaniczne, szkliwo impaktowe, szkliwo naturalne

</doc>
<doc id="709802" url="https://pl.wikipedia.org/wiki?curid=709802" title="Stöttlbach">
Stöttlbach

Stöttlbach – rzeka w Austrii, w Tyrolu, o długości 7 km. Źródło swe bierze na południowych stokach Griesspitze, przepływa przez Mieming i uchodzi do Innu.

</doc>
<doc id="709804" url="https://pl.wikipedia.org/wiki?curid=709804" title="Stottlbach">
Stottlbach



</doc>
<doc id="709805" url="https://pl.wikipedia.org/wiki?curid=709805" title="Stoettlbach">
Stoettlbach



</doc>
<doc id="709806" url="https://pl.wikipedia.org/wiki?curid=709806" title="Franciszek Adamkiewicz">
Franciszek Adamkiewicz

Franciszek Adamkiewicz (ur. 28 września 1919 w Gladbeck, zm. 28 kwietnia 1986 w Warszawie) – polski inżynier, dyplomata i polityk, w latach 1976–1980 minister przemysłu maszyn ciężkich i rolniczych.
Życiorys.
Syn Władysława i Katarzyny. W 1948 ukończył Szkołę Inżynierską w Poznaniu, następnie w 1962 studia na Politechnice Poznańskiej, po czym otrzymał stopień doktora nauk technicznych. W latach 1940–1941 był robotnikiem w mleczarni w Jarocinie, po czym do 1945 był księgowym i głównym księgowym Banku w Jarocinie. W 1946 rozpoczął pracę w Zakładach Przemysłu Metalowego „H. Cegielski” jako robotnik, następnie obejmował kolejne stanowiska w zakładzie pracy, w latach 1967–1971 naczelny dyrektor.
W 1959 wstąpił do Polskiej Zjednoczonej Partii Robotniczej. W 1971 został podsekretarzem stanu w Ministerstwie Przemysłu Ciężkiego (od 1973 do 1976 I zastępca ministra), następnie w latach 1976–1980 był ministrem przemysłu maszyn ciężkich i rolniczych w rządzie Piotra Jaroszewicza i Edwarda Babiucha.
W latach 1980–1983 był ambasadorem PRL w Austrii. Pochowany na cmentarzu Powązki Wojskowe w Warszawie (kwatera 39C-5-6).

</doc>
<doc id="709812" url="https://pl.wikipedia.org/wiki?curid=709812" title="Słupia Nowa">
Słupia Nowa



</doc>
<doc id="709813" url="https://pl.wikipedia.org/wiki?curid=709813" title="Christo">
Christo

Christo (właśc. Christo Wladimirow Jawaszew, bułg. "Христо Владимиров Явашев", znany także jako Christo Javacheff, ur. 13 czerwca 1935 w Gabrowie, zm. 31 maja 2020 w Nowym Jorku) – amerykański artysta pochodzenia bułgarskiego. Jeden z twórców sztuki krajobrazu. Wraz z żoną, francuską artystką Jeanne-Claude Denat de Guillebon (ur. 13 czerwca 1935, zm. 19 listopada 2009), tworzył duet Christo i Jeanne-Claude.
Życiorys.
Jego ojciec Władimir Jawaszew był naukowcem, a matka Cweta Dimitrowa była pracowniczką akademii artystycznej.
Od 1953 studiował na kierunkach artystycznych – początkowo w Bułgarii, następnie w Pradze i w Wiedniu (gdzie osiadł w roku 1957). Mieszkając w Paryżu, stał się apatrydą. Rozpoczął malowanie portretów, co stało się jego źródłem utrzymania. Od 1964 zamieszkał w Stanach Zjednoczonych. Wiele lat tworzył wraz z żoną Jeanne-Claude, tworząc projekty takie jak: Running Fence, zapakowanie w 1995 berlińskiego Reichstagu, czy Surrounded Islands, gdy 11 wysp w Zatoce Biscayne niedaleko Miami zostało otoczonych różowym materiałem.
Zmarł 31 maja 2020 roku w Nowym Jorku.
L'Arc de Triomphe, Wrapped.
We wrześniu 2021 – w ramach projektu "L'Arc de Triomphe, Wrapped" autorstwa Christo oraz Jeanne-Claude – paryski Łuk Triumfalny został na dwa tygodnie całkowicie opakowany w srebrno-niebieski materiał. Pierwotnie budowla miała zostać opakowana w kwietniu 2020, ale ze względu na pandemię COVID-19 data została przesunięta o ponad rok. Instalację pomiędzy 18 września a 3 października zobaczyło 6 milionów osób. Artysta razem ze swoją żoną Jeanne-Claude pracował nad projektem od 1961. Oboje nie dożyli momentu realizacji.

</doc>
<doc id="709815" url="https://pl.wikipedia.org/wiki?curid=709815" title="Porównanie buddyzmu Wielkiej i Diamentowej Drogi">
Porównanie buddyzmu Wielkiej i Diamentowej Drogi

Buddyzm od początku swojego istnienia był religią o bardzo luźnej strukturze, zarówno od strony organizacyjnej, jak i doktrynalnej. Zarówno sam Budda udzielał wielu różnych nauk, których odbiorcami byli różni słuchacze, jak i w trakcie rozwoju historycznego powstały liczne jego odmiany i szkoły, które zazwyczaj (choć nie zawsze) nawzajem się tolerowały, a nawet wspierały. Współcześnie buddyzm dzieli się na trzy wielkie tradycje: Theravāda (sanskr. Sthaviravāda), Mahāyāna (Wielka Droga), i Vajrayāna (Diamentowa Droga). Odpowiadają one tzw. Trzem Obrotom Kołem Dharmy, czyli trzem cyklom nauk, których Budda udzielił podczas swojego życia. Poniższe tabele zawierają podstawowe różnice i podobieństwa doktrynalne oraz kulturowe tradycji Wielkiej i Diamentowej Drogi.
Różnice.
Poniższa tabela porównuje dwie tradycje buddyjskie: mahāyānę i vajrayānę, jak są rozumiane w buddyzmie tybetańskim.
Pogląd w sutrach.
Poniższa tabela prezentuje zbieżność nauk zawartych w sutrach z poglądem Mahāyāna i Vajrayāna.
Podobieństwa.
Poniższa lista zawiera nauki Buddy, ważne dla obu tradycji, zarówno Mahāyāna jak i Vajrayāna:

</doc>
<doc id="709816" url="https://pl.wikipedia.org/wiki?curid=709816" title="Prognozowanie">
Prognozowanie

Prognozowanie (późnołac. "prognosis", od starogr. πρόγνωσις, nowogr. πρόγνωση "prōgnosis", od πρoγιγνώσκειν "progignōskein", „wiedzieć wcześniej”, od "pro-" „wcześniej, przed” i "gignōskein", „dowiedzieć się”) lub predykcja (łac. "prædictus", im. od "prædicere", „przepowiadać”, od "præ-", „przed, wcześniej, pra-” i "dicere", „mówić”) – naukowy sposób wnioskowania służący przewidzeniu tego, w jaki sposób będą kształtowały się w przyszłości procesy lub zdarzenia. W trakcie procesu prognozowania formułuje się sąd na temat przyszłych stanów zjawisk i zdarzeń nazywany "prognozą".
Na kształtowanie się procesów lub zjawisk mają wpływ różne czynniki, które można podzielić na:
Prognozowanie wykorzystuje informację dotyczącą tych czynników i ich wpływu na badane zjawisko. W prognozowaniu bada się relacje między tymi czynnikami a badanym zjawiskiem oraz kształtowanie się ich w przeszłości do wnioskowania o przyszłości. Do prognozowania stosuje się nauki statystyczne i matematyczne.
Proces prognozowania.
Proces prognozowania jest postępowaniem wieloetapowym, dzielącym się na:
Kryteria klasyfikacji.
Okres.
Z uwagi na okres, który obejmuje, prognozowanie dzieli się na:
Charakter.
Z uwagi na charakter prognozowanych zjawisk, można je podzielić na:
Cel.
Z uwagi na cel prognozowania, wyróżnia się:
Metody prognozowania.
Metoda prognozowania – sposób przetwarzania informacji opisujących sytuację prognostyczną w prognozę, dostosowany do przyjętej zasady prognozowania.
Prognozowanie na podstawie szeregów czasowych bez tendencji.
Metody te są stosowane, gdy w szeregu czasowym występuje składowa systematyczna w postaci stałego poziomu i wahania przypadkowe. Wykorzystuje się tu zasadę ekstrapolacji i status quo.
W przypadku badania prognostycznego na podstawie szeregów czasowych wykorzystuje się następujące metody:
Prognozowanie ilościowe.
Wykorzystuje formalne metody matematyczne i statystyczne do budowy modeli prognostycznych.
W zależności od prognozowanej zmiennej, w prognozowaniu stosowane są:
Prognozowanie jakościowe (heurystyczne).
Wykorzystujące wiedzę ekspertów na temat prognozowanych zjawisk i procesów.
W metodach myślowych wyróżnia się:
Ocena dokładności prognozy.
Dokładność prognozy można ocenić:
Prognozowanie gospodarcze.
Prognozowanie znajduje szczególne zastosowanie w ekonomii i zarządzaniu.
Przykładowo w mikroekonomii prognozowanie popytu jest niezmiernie ważnym elementem działalności marketingowej, którego prawidłowość wpływa w przedsiębiorstwie produkcyjnym na procesy zaopatrzenia w surowce i materiały, a także planowanie procesów produkcji, sprzedaży i działań logistycznych. W przedsiębiorstwie handlowym prognozowanie popytu wyznacza wielkość sprzedaży, a tym samym umożliwia planowanie zakupów od dostawców i gromadzenie zapasów, kształtowanie sieci sprzedaży.
Prognoza sprzedaży, to oczekiwany poziom sprzedaży oferowanych przez przedsiębiorstwo produktów i usług zależny od wybranego planu marketingowego i uwzględnienia warunków otoczenia marketingowego, a głównie możliwego wpływu i siły konkurentów. Prognozowanie jest sztuką przewidywania zachowania się nabywców, przyszłego stanu rynku, relacji podaży i popytu oraz spodziewanej koniunktury gospodarczej na obszarach działania przedsiębiorstwa.
Do prognozowania w zarządzaniu strategicznym i marketingu wykorzystywane są:

</doc>
<doc id="709820" url="https://pl.wikipedia.org/wiki?curid=709820" title="Toto">
Toto



</doc>
<doc id="709822" url="https://pl.wikipedia.org/wiki?curid=709822" title="Artefact">
Artefact

Artefact - trzeci studyjny album polskiej grupy deathmetalowej Devilyn. Wydany został 22 października 2001 roku nakładem Blackned Records.
Jest to ostatnie wydawnictwo zrealizowane z Marcinem "Novym" Nowakiem w składzie. Całość nagrań skomponował i wyprodukował sam zespół we współpracy z Arkadiuszem "Maltą" Malczewskim odpowiedzialnym również za inżynierię dźwięku i miksowanie. Mastering wykonał Tim Turan w Turanaudio Studios w Wielkiej Brytanii.
Słowa na potrzeby utworów napisał Marcin "Novy" Nowak, przełożyła Marta "Creep" Arciszewska. Fotografie do oprawy graficznej Artura Janusa wykonał Ireneusz Gajewski. Okładkę w koncepcji Marcina "Novego" Nowaka wykonał Paweł Kozakiewicz.
Lista utworów.
Opracowano na podstawie materiału źródłowego.
Muzycy.
Opracowano na podstawie materiału źródłowego.

</doc>
<doc id="709823" url="https://pl.wikipedia.org/wiki?curid=709823" title="Roman Młodkowski">
Roman Młodkowski

Roman Młodkowski (ur. 2 kwietnia 1971 w Krakowie) – polski dziennikarz, manager mediów i niezależny konsultant, były redaktor naczelny i twórca TVN CNBC, były dyrektor działu serwisów biznesowych TVN.
Życiorys.
Ukończył I Liceum Ogólnokształcące im. Bartłomieja Nowodworskiego w Krakowie, a następnie studiował teatrologię i prawo na Uniwersytecie Jagiellońskim oraz nauki polityczne na Uniwersytecie Warszawskim. Absolwent Advanced Management Program IESE Business School (2009). 
Pracę zawodową zaczął na początku lat 90., pracując w radiu RMF FM kolejno jako depeszowiec, prezentując "Fakty RMF FM" i współtworząc magazyn "Radio, Muzyka, Fakty". Od 1996 roku prowadził programy informacyjne w Telewizji Wisła w Krakowie. W 1997 rozpoczął pracę w TVN, najpierw pracował jako reporter krajowy, później producent informacji zagranicznych. Od września 1998 roku był autorem magazynu "Fakty, ludzie, pieniądze" w TVN. Był też współautorem i współprowadzącym weekendowych wydań "Faktów TVN".
Jest współtwórcą TVN24, a także od lutego 2001 był szefem redakcji biznesowej. Od początku istnienia stacji był prowadzącym programy biznesowe ("Biznes i gospodarka" i "Bilans"). Prowadził m.in. program "Firma" o tym, jak stworzyć własny biznes, oraz pierwszy polski magazyn ekonomiczno-informacyjny "Fakty, ludzie, pieniądze".
W lipcu 2013 przestał pełnić funkcję dyrektora programowego i redaktora naczelnego TVN CNBC. W latach 2016–2018 pracował w Grupie Grupa Onet-RAS Polska. Od 2018 wiceprezes spółki New Story sp. z o.o.. Jest współtwórcą kanału Biznes24 nadającego od 20 marca 2020.
Nagrody i odznaczenia.
Roman Młodkowski jest laureatem wielu nagród:

</doc>
<doc id="709827" url="https://pl.wikipedia.org/wiki?curid=709827" title="PRB M409">
PRB M409

PRB M409 – belgijska fugasowa mina przeciwpiechotna.
Mina PRB M409 składa się z korpusu z tworzywa sztucznego, materiału wybuchowego i zapalnika naciskowego. Masa zawartego w minie metalu jest zbliżona do 1 g co sprawia, że jest ona trudna do wykrycia przy pomocy wykrywaczy. Miny PRB M409 działają poprawnie przy temperaturach otoczenia od -32 do +52 °C. Ustawianie ręczne, minę uzbraja się poprzez wyciągnięcie zawleczki i zdjęcie pokrywy chroniącej membranę zapalnika. Wybuch następuje przy przemieszczeniu membrany na 1,5 – 3 mm w głąb korpusu. Mina M409 przy stosunkowo dużej średnicy posiada niewielką wysokość co ułatwia maskowanie min kładzionych na powierzchni ziemi. Mina M409 jest elaborowana trialenem czyli mieszaniną trotylu (70%), heksogenu (15%) i pyłu aluminiowego (15%). Efekt wybuchu 80 g tego materiału jest porównywalny z wybuchem 130 g trotylu. Dodatkową zaleta trilenu jest wysoka stabilność i odporność na wybuchy co ułatwia gęste stawianie min i utrudnia trałowanie przy pomocy ładunków wydłużonych.

</doc>
<doc id="709837" url="https://pl.wikipedia.org/wiki?curid=709837" title="The Fall of an Empire">
The Fall of an Empire

The Fall of an Empire – drugi, studyjny album francuskiego, powermetalowego zespołu Fairyland. Wydany w 2006 roku, zawiera 14 utworów.

</doc>
<doc id="709838" url="https://pl.wikipedia.org/wiki?curid=709838" title="Microwave Landing System">
Microwave Landing System

MLS (ang. "microwave landing system") – radiowy system nawigacyjny opierający się na mikrofalach, zbliżony do systemu ILS. 
Od strony podejścia, zakres odbieralności sygnału MLS wynosi ok. 80 stopni i 40 mil odległości. Na przedłużeniu pasa (BA – "back azimuth") system MLS zapewnia zakres odbieralności o szerokości 40 stopni i 5-15 mil odległości. Proporcjonalnie zmienia się odbieralność MLS dla wysokości. System MLS powstał w oparciu o ILS. 
Często stosuje się system MLS wraz z DME (tzw. MLS/DME lub DMALSOOMW).

</doc>
<doc id="709840" url="https://pl.wikipedia.org/wiki?curid=709840" title="Copacabana">
Copacabana

Copacabana – dzielnica Rio de Janeiro, znana ze swojej plaży, długiej na 4 kilometry. Zamieszkuje ją 400 000 ludzi, co czyni ją jedną z najgęściej zaludnionych dzielnic świata.
Początkowo, aż do połowy XVIII wieku, nosiła nazwę Sacopenapã. Zmiana nazwy nastąpiła po zbudowaniu kaplicy, zawierającej kopię obrazu "Dziewica z Copacabany". Została wcielona do Rio de Janeiro 6 lutego 1842. 
Copacabana zaczyna się przy Bulwarze Księżnej Izabeli, kończy się przy Posto Seis (szósta wieża ratownicza), zaraz obok "Forte de Copacabana" (Twierdzy Copacabana). Dalej jest już dzielnica Ipanema.
Plaża rozciąga się od Posto Dois (druga wieża ratownicza), do Posto Seis (szósta wieża ratownicza). W pobliżu znajdują się dwie stacje metra, jedna przy Siqueira Campos, druga przy Cardeal Arcoverde.
Plaża.
Plaże Copacabany są gospodarzem wielu imprez kulturalnych i sportowych, takich jak noc sylwestrowa czy Mistrzostwa świata w piłce nożnej plażowej. Artyści którzy wystąpili na Copacabanie to m.in. The Rolling Stones, Rod Stewart i Lenny Kravitz. Promenada jest pełna drogich hoteli, restauracji, barów i pubów.
Brazylijska część serii koncertów Live Earth miała miejsce przy plaży Copacabany 7 lipca 2007 roku. Plaża Copacabana została przedstawiona w grze Driver 2.
Od 23 do 28 lipca 2013 roku na plaży w Copacabanie odbyły się 28. Światowe Dni Młodzieży, w których uczestniczyło prawie 3 mln osób. Papież Franciszek dołączył do modlących się na Copacabanie 25 lipca.

</doc>
<doc id="709841" url="https://pl.wikipedia.org/wiki?curid=709841" title="Amy Grant">
Amy Grant

Amy Lee Grant (ur. 25 listopada 1960 w Auguście w stanie Georgia) – amerykańska wokalistka. 
Ukończyła Harpeth Hall School, a następnie anglistykę na Furman University i Vanderbilt University.
Amerykańska piosenkarka i autorka tekstów, muzyk, pisarz, osobowość mediów i aktorka, znana z wykonywania muzyki chrześcijańskiej. Ona została zaprezentowana jako "The Queen of Christian Pop ". W 2009 roku Grant była najlepiej sprzedającym się piosenkarką muzyki chrześcijańskiej współczesnej historii, która sprzedała ponad 30 milionów sztuk płyt na całym świecie.
Grant zadebiutowała jako nastolatka, a zasłynęła z muzyki chrześcijańskiej w 1980 roku z takich hitów jak "Father's eyes", "El Shaddai " i "Angels". W 1986 roku zdobyła swój pierwszy nr 1 na liście Billboard Hot 100 piosenką zaśpiewaną w duecie z Peterem Cetera "Next Time I Fall". 
Grant zdobyła sześć nagród Grammy, 25 nagród Gospel Music Association Awards Dove i miaał pierwszy chrześcijański album w historii, który zdobył Platynową płytę. "Heart in Motion" jest jej najlepiej sprzedającym się albumem z ponad pięciu milionów egzemplarzy w samych Stanach Zjednoczonych. Artystka została uhonorowana gwiazdą na Hollywood Walk of Fame w 2005 roku za jej wkład do przemysłu rozrywkowego.

</doc>
<doc id="709843" url="https://pl.wikipedia.org/wiki?curid=709843" title="Longin Cegielski">
Longin Cegielski

Longin Cegielski (ur. 12 marca 1920 w Moszczenicy, zm. 29 stycznia 1987 w Warszawie) – działacz ludowy, doktor nauk rolnych, ekonomista i polityk. Poseł na Sejm PRL VI, VII i VIII kadencji, w latach 1976–1980 wiceprezes Rady Ministrów.
Życiorys.
Ukończył nauki rolnicze na Politechnice Lwowskiej i Uniwersytecie Jagiellońskim (1946). W 1964 uzyskał stopień doktora nauk rolnych w Szkole Głównej Gospodarstwa Wiejskiego w Warszawie.
W latach II wojny światowej prowadził tajne nauczania oraz był od 1940 żołnierzem Związku Walki Zbrojnej, od 1940 Armii Krajowej, a od 1943 Batalionów Chłopskich na terenie obwodu nowosądeckiego, gorlickiego i tarnowskiego. Używał pseudonimów "Andrzej" i "Dębosz".
Od 1 września 1946 należał do Stronnictwa Ludowego, następnie od 1949 do Zjednoczonego Stronnictwa Ludowego. W latach 1948–1949 kierownik Wydziału Ekonomiczno-Rolnego w Wojewódzkim Zarządzie Związku Samopomocy Chłopskiej we Wrocławiu. Od 1953 do 1957 kierował działem redakcji „Zielonego Sztandaru”. Pracował w aparacie partyjnym, był kierownikiem referatu wydziału ekonomiczno-rolnego Naczelnego Komitetu Wykonawczego ZSL (1950–1952), i członkiem głównej komisji kontroli NKW. W 1969 został członkiem Naczelnego Komitetu ZSL, a w 1971 członkiem prezydium NK. Obie funkcje opuścił w 1980, w 1971 krótko sekretarz NK.
Od 1957 do 1968 pracował jako radca w Urzędzie Rady Ministrów oraz dyrektor gabinetu wicepremiera. W latach 1968–1971 był podsekretarzem stanu w Ministerstwie Rolnictwa. W latach 1971–1976 zastępca przewodniczącego Komisji Planowania przy Radzie Ministrów. Od 1972 do 1985 był posłem na Sejm PRL VI, VII i VIII kadencji, w 1980 pełnił funkcję przewodniczącego klubu poselskiego ZSL w Sejmie VIII kadencji. W okresie od marca 1976 do kwietnia 1980 był wicepremierem w rządzie Piotra Jaroszewicza i Edwarda Babiucha. Pochowany został na Cmentarzu Wojskowym na Powązkach w Warszawie (kwatera 31B-tuje-8).
Życie prywatne.
Syn Jana i Heleny, ojciec historyka Tadeusza Cegielskiego oraz dziennikarza i dyplomaty Piotra Cegielskiego, dziadek dziennikarza Maksa Cegielskiego.

</doc>
<doc id="709844" url="https://pl.wikipedia.org/wiki?curid=709844" title="Adékambi Olufadé">
Adékambi Olufadé

Adekambi Olufadé (ur. 7 stycznia 1980 w Lomé) – togijski piłkarz występujący na pozycji napastnika.
Kariera klubowa.
Olufadé karierę rozpoczynał w 1996 roku w togijskim zespole Dynamic Togolais Lome. Następnie grał w gwinejskim Satellite FC, a w 2000 roku przeszedł do belgijskiego KSC Lokeren. Spędził tam sezon 2000/2001, a potem odszedł do francuskiego Lille OSC. W Division 1 zadebiutował 28 lipca 2001 w zremisowanym 0:0 meczu z Paris Saint-Germain. 30 września 2001 w zremisowanym 1:1 pojedynku z CS Sedan strzelił pierwszego gola w Division 1. W Lille Olufadé grał przez sezon 2001/2002.
Potem, również przez jeden sezon występował w innym zespole pierwszej ligi – OGC Nice. W 2003 roku przeniósł się do belgijskiego RSC Charleroi, którego barwy reprezentował w sezonie 2003/2004. W latach 2004–2006 Olufadé grał w katarskiej drużynie Al-Sailiya. Następnie wrócił do Belgii, gdzie występował w KAA Gent oraz w RSC Charleroi. W 2011 roku zakończył karierę.
Kariera reprezentacyjna.
W reprezentacji Togo Olufadé zadebiutował 4 czerwca 1997 w zremisowanym 0:0 towarzyskim meczu z Burkina Faso. W latach 2002 oraz 2006 wziął udział w Pucharze Narodów Afryki, w obu przypadkach zakończonym przez Togo na fazie grupowej. W 2006 roku został też powołany do kadry na Mistrzostwa Świata. Zagrał na nim w spotkaniu z Francją (0:2), a Togo odpadło z turnieju po fazie grupowej.
W drużynie narodowej Olufadé grał w latach 1997–2010.

</doc>
<doc id="709846" url="https://pl.wikipedia.org/wiki?curid=709846" title="Adekanmi Olufade">
Adekanmi Olufade



</doc>
<doc id="709847" url="https://pl.wikipedia.org/wiki?curid=709847" title="Adekanmi Olufadé">
Adekanmi Olufadé



</doc>
<doc id="709852" url="https://pl.wikipedia.org/wiki?curid=709852" title="M409">
M409



</doc>
<doc id="709859" url="https://pl.wikipedia.org/wiki?curid=709859" title="Przeszczepienie wątroby">
Przeszczepienie wątroby

Przeszczepienie wątroby – wszczepienie biorcy wątroby pochodzącej od dawcy niespokrewnionego lub fragmentu wątroby od dawcy spokrewnionego.
Historia.
Pierwszej próby przeszczepienia wątroby podjął się prof. Thomas Starzl z Denver w 1963 roku. Zabieg dotyczył dziecka z niedrożnością dróg żółciowych. Zakończył się niepowodzeniem, podobnie jak siedem kolejnych prób. Wreszcie w 1967 roku w lipcu dokonano pierwszego udanego przeszczepienia wątroby. Operował również prof. Starzl, a pacjent przeżył rok. Jednak dopiero 16 lat później przeszczepienie wątroby zostało uznane za pełnoprawny zabieg terapeutyczny i przestało być traktowane w kategoriach doświadczalnych. Wpływ na lepszą przeżywalność pacjentów po przeszczepieniu wątroby miał rozwój leczenia immunosupresyjnego, a zwłaszcza wynalezienie cyklosporyny. W 1984 roku miała miejsce pierwsza próba przeszczepienia dziecku zmniejszonej wątroby pobranej od zmarłego dorosłego dawcy, tzw. "reduced-size liver transplantation". W 1988 roku wprowadzono metodę podziału wątroby pobranej od zmarłego dawcy dla dwóch biorców – dziecka i dorosłego ("split liver transplantation"). Wreszcie w 1989 r. wykonano pierwsze udane przeszczepienie narządu pobranego od dawcy spokrewnionego.
W Polsce początki transplantologii wątroby datuje się na rok 1987, kiedy to 3 grudnia dokonano pierwszej próby przeszczepu u osoby dorosłej (nieudanej, pacjent zmarł zaraz po operacji). Operował zespół pod kierunkiem prof. Stanisława Zielińskiego (dr Kamiński, dr Domański, dr Kostyrka) z Kliniki Chirurgii Ogólnej i Transplantacyjnej AM w Szczecinie. Drugiego przeszczepienia dokonał 10 grudnia 1987 roku prof. Marian Pardela z lekarzami Kliniki Chirurgii Ogólnej i Naczyń ŚAM w Zabrzu (dorosły pacjent przeżył 8 dni). Pierwsze przeszczepienia uznane za udane wykonali: u dziecka to rok 1990 prof. Piotr Kaliciński w Centrum Zdrowia Dziecka, a u dorosłego rok 1994 prof. Bogdan Michałowicz i doc. Jacek Pawlak, w Centralnym Szpitalu Klinicznym WUM w Warszawie. W 1999 roku prof. Marek Krawczyk i prof. Piotr Kaliciński wykonali w Warszawie pierwsze udane przeszczepienie od dawcy spokrewnionego.
Tak jak w przypadku innych narządów unaczynionych chorzy oczekujący na przeszczepienie wątroby są zarejestrowani w Krajowej Liście Oczekujących na przeszczepienie prowadzonej przez Poltransplant. W Polsce pięć ośrodków wykonuje takie przeszczepienia (dwa w Warszawie i po jednym w Katowicach, Szczecinie i Wrocławiu), przeszczepień dla biorców pediatrycznych (do 16. roku życia dokonuje Klinika Chirurgii Instytutu Pomnika Centrum Zdrowia Dziecka. W latach 2006–2007 w kolejce oczekujących było nieco ponad 400 osób we wszystkich ośrodkach łącznie rocznie (najwięcej zabiegów wykonuje się w Warszawie). Średni czas oczekiwania na zabieg wynosi około 200 dni, w okresie krótszym niż rok pomoc uzyskuje blisko połowa osób zakwalifikowanych. W chwili obecnej standard zabiegu i immunosupresji nie odbiega od standardów światowych i większość pacjentów może liczyć na wieloletnie przeżycie. W roku 2008 najdłużej funkcjonujący przeszczep wątroby w Polsce pracował u pacjenta od 13 lat, z dalszą szansą na wieloletnie przeżycie. Od połowy roku 2007 obserwuje się wyraźny spadek ilości zabiegów, zaś kolejki oczekujących uległy wydłużeniu. W roku 2011 na przeszczepienie wątroby oczekiwało łącznie 530 chorych, wykonano 282 przeszczepienia wątroby od dawców zmarłych i 18 przeszczepień fragmentu wątroby od dawców żywych, 37 chorych zmarło nie doczekawszy przeszczepienia.
Wskazania.
Przyczyny przeszczepiania wątroby u dorosłych.
W ponad 3/4 przypadków główną przyczyną przeszczepienia wątroby jest marskość wątroby wywołana różnymi czynnikami.
Kwalifikacja.
Do przeszczepienia wątroby kwalifikują się chorzy:
Kryteria mediolańskie.
Stosowane przy kwalifikacji do przeszczepienia wątroby u chorych na raka wątrobowokomórkowego.
Kryteria te mówią, że do przeszczepienia kwalifikują się osoby u których istnieje pojedyncze ognisko raka wątrobowokomórkowego o średnicy równej lub niższej niż 5 cm lub nie więcej niż 3 zmiany o średnicy równej lub niższej niż 3 cm każda.
Przeciwwskazania.
Przeciwwskazania bezwzględne:
Przeciwwskazania względne:
Należy nadmienić, że względne przeciwwskazania są bardzo dyskusyjne.
Immunologia.
Wątroba jest narządem o niskiej immunogenności. Typowanie tkankowe przed przeszczepieniem nie jest stosowane. Dodatni wynik próby krzyżowej, czyli stwierdzenie przeciwciał dla antygenów HLA klasy I nie jest przeciwwskazaniem do przeszczepienia.
Obowiązuje tylko zgodność w zakresie grup krwi. W przypadkach przeszczepów ze wskazań pilnych wykonano zakończone powodzeniem przeszczepy przy braku zgodności grup krwi (w przypadku zabiegów planowych zgodność grup krwi wciąż obowiązuje).
Techniki operacyjne.
Wątroba po pobraniu od dawcy (obowiązuje zgodność w grupie krwi ABO) jest przechowywana w tzw. roztworze UW (nazwa pochodzi od miejsca jego opracowania – University of Wisconsin). Może być tam przechowywana maksymalnie przez 12 godzin.
Operacja jest skomplikowana i długotrwała (8–12 h). Największym problemem jest odtworzenie prawidłowego ukrwienia, tj. odtworzenie żyły wrotnej, tętnicy wątrobowej, żył wątroby oraz żyły głównej dolnej. Odtworzenie dróg żółciowych polega na zespoleniu "koniec do końca" przewodu żółciowego wątroby przeszczepianej z przewodami żółciowymi biorcy. Niekiedy konieczne jest wszczepienie przewodu żółciowego do pętli jelita cienkiego metodą Roux-en-Y.
Standardowa technika przeszczepiania wątroby składa się z następujących części:
W większości przypadków przeszczepianiu ulega całość wątroby, pobranej zwykle od osoby martwej. W specyficznych przypadkach (głównie ze względu na niedobór narządów dla dzieci) przeszczepia się fragment narządu:
Niekiedy w celu wspomożenia czynności przeszczepionego narządu dokonuje się tzw. ortotopowego przeszczepienia wątroby. Polega ono na dodatkowym wszczepienie prawego lub lewego płata.
U niektórych chorych z rakiem wątrobowokomórkowym w celu przyspieszenia operacji dokonuje się tzw. przeszczepu domino. Pacjentom przeszczepia się wątrobę pobraną od chorych na polineuropatię amyloidową, którym przeszczepiono wątrobę od dawcy zmarłego.
Leczenie immunosupresyjne.
Leczenie ostrego odrzucania przeszczepu.
Polega głównie na podawaniu dużych dawek glikokortykosteroidów. Najczęściej stosuje się 3 pulsy metyloprednizolonu w dawce 500–1000 mg. Przy braku odpowiedzi podaje się przeciwciała poliklonalne lub monoklonalne.
Leczenie jest skuteczne w ponad 90% przypadków.
Leczenie przewlekłego odrzucania przeszczepu.
Znacznie trudniejsze i gorzej rokujące niż w przypadku ostrego odrzucania. Niekiedy potrzebna jest retransplantacja narządu.
Monitoring.
Chory po przeszczepieniu wątroby wymaga monitoringu następujących wskaźników:
Prawidłowe zaadaptowanie przeszczepionej wątroby w organizmie biorcy umożliwia już w 3–4 dobie przeniesienie pacjenta z oddziału intensywnej terapii. Przy braku powikłań w 14 dobie po operacji chory może już być całkowicie wypisany ze szpitala. Pierwsze 3 wizyty w ośrodku transplantacyjnym odbywają się co 14 dni, przez następne 2 lata pacjent stawia się na wizytę co miesiąc, a następnie (jeśli nie ma przeciwwskazań) co 3 miesiące. Pacjent powinien znaleźć się pod kontrolą ośrodka transplantacyjnego także w przypadku każdego większego stanu chorobowego, zaś w przypadku planowanych terapii lub zabiegów nie związanych z przeszczepem ich przebieg powinien zostać uzgodniony w ośrodkiem prowadzącym.
Rokowanie.
Roczna przeżywalność: ok. 90%
5-letnia przeżywalność: 75%
Ostre odrzucanie narządu: 40-50%
Przewlekłe odrzucanie narządu: &lt; 4%
Roczna przeżywalność po retransplantacji: ok. 60%
Według badań amerykańskich:
Krajowy Rejestr Przeszczepień (Polska)
Według danych Krajowego Rejestru Przeszczepień w roku 2011 procent przeżycia biorcy wynosił:
Dla biorców wątroby od zmarłych dawców: 3 miesiące po zabiegu 87% biorców żyło, 12 miesięcy po zabiegu 84%, 36 miesięcy po zabiegu 76%, 60 miesięcy po zabiegu żyło 66% biorców.
Dla biorców wątroby od dawców żywych: 3 miesiące po zabiegu 94% biorców żyło, 12 miesięcy po zabiegu 93%, 36 miesięcy po zabiegu 88%, 60 miesięcy po zabiegu żyło 88% biorców.

</doc>
<doc id="709860" url="https://pl.wikipedia.org/wiki?curid=709860" title="Transplantacja wątroby">
Transplantacja wątroby



</doc>
<doc id="709861" url="https://pl.wikipedia.org/wiki?curid=709861" title="Florida Panthers">
Florida Panthers

Florida Panthers – amerykański klub hokejowy z siedzibą w Sunrise (Floryda), występujący w lidze NHL.
Zespół ma afiliacje w postaci klubów farmerskich w niższych ligach. Tę funkcję pełnią San Antonio Rampage w lidze AHL i Cincinnati Cyclones w rozgrywkach ECHL. W przeszłości podległe były Rochester Americans i Bossier-Shreveport Mudbugs.
Sezon po sezonie.
Legenda:
Z = Zwycięstwa, P = Porażki, R = Remisy (do sezonu 2004/2005), PK = Przegrane po dogrywce lub karnych, Pkt = Punkty, ZB = Bramki zdobyte, SB = Bramki stracone

</doc>
<doc id="709869" url="https://pl.wikipedia.org/wiki?curid=709869" title="PRB 413">
PRB 413

PRB 413 – belgijska mina przeciwpiechotna o działaniu odłamkowym.
PRB 413 składa się z korpusu, umocowanego od spodu korpusu palika i wkręcanego od góry zapalnika. Korpus miny wykonany jest z tworzywa sztucznego. Od zewnątrz na korpus nawinięta jest wkładka odłamkowa z drutu. Drut jest nacinany i po wybuchu daje około 600 odłamków o zbliżonej masie. Cele są rażone ze 100% prawdopodobieństwem w promieniu 14 m, z dużym prawdopodobieństwem w promieniu 21 m, promień bezpieczny to 30 m. Mina ustawiana jest ręcznie. Po wkręceniu zapalnika PRB 410 i wbiciu palika w ziemię rozciąga się odciągi (dwa do czterech), a następnie odbezpiecza poprzez wyciągnięcie zawleczki. Pociągnięcie za dowolny odciąg powoduje napięcie, a następnie zwolnienie iglicy i wybuch.

</doc>
<doc id="709871" url="https://pl.wikipedia.org/wiki?curid=709871" title="Jean-Louis-Ébénézer Reynier">
Jean-Louis-Ébénézer Reynier

Jean-Louis-Ébénézer Reynier – (ur. 14 stycznia 1771 w Lausanne, w Szwajcarii, zm. 27 lutego 1814 w Paryżu) – francuski generał pochodzenia szwajcarskiego z okresu Republiki i I Cesarstwa.
Po zabójstwie generała Klébera w Egipcie, generał Menou przejął dowodzenie nad armią. Mając bardzo mały szacunek dla zdolności wojskowych Menou, Reynier bardzo często kłócił się z nim, aż w końcu został aresztowany i odesłany z powrotem do Francji.
Reynier zabił generała Destainga w pojedynku, ponieważ został on zobowiązany do aresztowania Reyniera. To zabójstwo oraz fakt, że próbował opublikować w prasie atak na Menou sprawiły, że został wygnany z Paryża na dłuższy czas.
Dowodził podczas bitwy pod Maidą 4 lipca 1806, gdzie wojska francusko-polskie poniosły dotkliwą klęskę w walce z mniej liczebną ekspedycją brytyjską.
Podczas bitwy pod Lipskiem korpus saksoński Reyniera zdradził Francuzów i przeszedł na stronę wroga. Był to olbrzymi cios, a Reynier został uwięziony przez swoich podwładnych.
Podczas kampanii w 1814 r. po śmierci Reyniera Napoleon napisał do generała Clarke’a: "Jestem zaskoczony, że nic nie zostało jeszcze zrobione, aby upamiętnić Generała Reyniera … człowieka, który świetnie służył, był szczery i którego śmierć była stratą dla Francji i mnie".
Bitwy, w których brał udział Generał Reynier:

</doc>
<doc id="709872" url="https://pl.wikipedia.org/wiki?curid=709872" title="Head Held High">
Head Held High

Head Held High – pierwszy album studyjny polskiej grupy muzycznej Nyia. Wydawnictwo prezentuje wypadkową takich stylów jak jazz oraz grindcore z wpływami death metalu.
Album ukazał się w 2004 roku nakładem Candlelight Records. Muzykę w produkcji Szymona Czecha skomponował sam zespół, słowa do utworów napisał Wojciech Szymański, przełożyła Anna Rorot. Fotografie oraz szatę graficzną wykonał Bartek Rogalewicz, zdjęcie okładki przygotowała Małgorzata Jurewicz.
Na płycie oprócz nagrań audio ukazały się dwie prezentacje multimedialne, tzw. trailer grupy Nyia oraz remiks grupy Deadbambi do utworu pt. "Behind the Goat rmx". Prezentacje przygotowali Bartek Rogalewicz, animator Rafał Szczepaniak oraz grupa Deadbambi.

</doc>
<doc id="709873" url="https://pl.wikipedia.org/wiki?curid=709873" title="Bór (województwo pomorskie)">
Bór (województwo pomorskie)

Bór (dodatkowa nazwa w j. kaszub. Bór) – wieś w Polsce, położona, w województwie pomorskim, w powiecie kartuskim, w gminie Sierakowice.
Miejscowość leży na Pojezierzu Kaszubskim, na obszarze Kaszubskiego Parku Krajobrazowego i kompleksu leśnego Lasów Mirachowskich, na szlaku turystycznym Wzgórz Szymbarskich. W
chodzi w skład sołectwa Bącka Huta. W bezpośrednim sąsiedztwie wsi znajduje się rezerwat przyrody Staniszewskie Błoto, a dalej na wschodzie rezerwat Leśne Oczko. 
W latach 1975–1998 Bór administracyjnie należał do województwa gdańskiego.
Przed 2023 r. miejscowość była częścią wsi Szopa.
Przed 1920 miejscowość nosiła nazwę niemiecką "Borr".

</doc>
<doc id="709876" url="https://pl.wikipedia.org/wiki?curid=709876" title="Krzysztof Baszkiewicz">
Krzysztof Baszkiewicz

Krzysztof Stanisław Baszkiewicz (ur. 17 lutego 1933 w Warszawie, zm. 25 listopada 1993 tamże) – polski piłkarz, reprezentant kraju.
Życiorys.
Baszkiewicz był strzelcem pierwszego gola dla polskiego zespołu klubowego w europejskich pucharach (12 października 1955 w 14. minucie przegranego 1:4 spotkania Gwardia Warszawa - Djurgårdens IF, dającego wówczas wyrównanie 1:1).
W 1954 występując w stołecznej Gwardii zdobył Puchar Polski, a w 1957 wicemistrzostwo kraju.
Jego karierę sportową przerwała kontuzja, której nabawił się w 1960 (w meczu z Odrą Opole) – tuż przed igrzyskami olimpijskimi w Rzymie.
Reprezentacja Polski.
W drużynie narodowej rozegrał 20 spotkań, strzelając 4 bramki. Debiutował 29 maja 1955 w Bukareszcie podczas zremisowanego 2:2 meczu przeciwko Rumunii.

</doc>
<doc id="709877" url="https://pl.wikipedia.org/wiki?curid=709877" title="Gowidlinko">
Gowidlinko

Gowidlinko (kaszb. "Gòwidlënkò") – nieoficjalny przysiółek wsi Gowidlino położonej w Polsce, w województwie pomorskim, w powiecie kartuskim, w gminie Sierakowice.
Miejscowość leży na Pojezierzu Kaszubskim nad zachodnim brzegiem jeziora Gowidlińskiego (z widokiem na wyspę Ostrów).
Wieś jest częścią składową sołectwa Gowidlino.
W latach 1975–1998 miejscowość administracyjnie należała do województwa gdańskiego.
Nazwa Gowidlinko pojawia się na mapach topograficznych, jednak brak jej urzędowych wykazach, zatem nie jest to nazwa oficjalna, tylko potoczna. Gowidlinko zostało połączone administracyjnie z Gowidlinem.

</doc>
<doc id="709881" url="https://pl.wikipedia.org/wiki?curid=709881" title="Deklaracja waszyngtońska">
Deklaracja waszyngtońska



</doc>
<doc id="709888" url="https://pl.wikipedia.org/wiki?curid=709888" title="Jane Siberry">
Jane Siberry

Jane Siberry (przez pewien czas Issa, ur. 12 października 1955 w Toronto) – kanadyjska wokalistka i kompozytorka, wyróżniająca się bardzo oryginalnym głosem i dorobkiem w muzyce nowej fali, rocku alternatywnym i adult contemporary ("AC", dosłownie: "współczesnej dla dorosłych").
Renoma.
Popularność zdobyły jej drugi i trzeci albumy w połowie lat 80. XX wieku, przedstawiające takie radio-przyjazne utwory nowej fali jak „Mimi on the Beach” („Mimi na plaży”), „I Muse Aloud” („Dumam/Działam jako muza/na głos”) i „One More Colour” („Jeszcze jedna barwa”), a w latach 90. XX wieku, szeroko stosowany adult contemporary przebój „Calling All Angels” („Wzywając wszystkich aniołów”), w jednej wersji śpiewany duetem z k.d. lang i wykorzystanym w dwu filmach ("Aż na koniec świata" w reżyserii Wima Wendersa z 1991 i "Podaj dalej" z 1998),w finale pierwszego sezonu amerykańskiego serialu telewizyjnego "Czarodziejki", oraz w niedawnym odcinku innego amerykańskiego serialu "Sześć stóp pod ziemią" z 2005 pt. „The Rainbow of Her Reasons” („Tęcza jej powodów”. epizod nr 57).
Natomiast, przykładowo, jej czwarty album, "The Walking" ("Chodzenie") z 1988, początkowo spotkał się z chłodnym przyjęciem przez krytyków, którzy znając wcześniejszą popową muzykę Jane Siberry, nie mogli strawić samego rozmachu kompozytorskiego jej nowej muzyki lub docenić zastosowaną w niej wyrafinowaną technikę długich aranżacji rocku progresywnego, łączących dźwięki instrumentów klasycznych z nietuzinkową muzyką elektroniczną, jak i niepospolitych, egzotycznych melodii o znacznych różnicach rytmu i tempa z awangardowymi, poetyckimi tekstami typu performance. Z czasem jednak i ten album uznano za jeden z najlepszych, a zarazem najoryginalniejszych tej kompozytorki i wokalistki, z tym, że kompleksowo zakrawający na muzykę „trudną”. ten album nie jest uważany za przykład dostępnego wprowadzenia w twórczość Jane Siberry dla „radiogennych fanów”.
Jej kompozycja „One More Colour” („Jeszcze jedna barwa”) została zaśpiewana przez Sarah Polley na ścieżce dźwiękowej kanadyjskiego filmu z 1997 pt. "Słodkie jutro" (ang.: "The Sweet Hereafter"/fr.: "De beaux lendemains"), i została nagrana przez kanadyjski zespół Rheostatics na ich albumie "Introducing Happiness" z 1994.
Nagrała tradycyjną nowofundlandzką pieśń ludową „She's Like the Swallow” („Ona jest jak jaskółeczka”) na albumie z 1994 francuskiego producenta muzycznego Hectora Zazou, który ukazał się pt. "Chansons des mers froides" ("Pieśni z zimnych mórz").
Pomimo istnienia zakorzenionej opinii, że jest lesbijką i tego, że jej muzyka ukazała się na kompilacji marketingowo przeznaczonej dla słuchaczek o tymże samookreśleniu, Issa jeszcze nigdy nie wypowiedziała się publicznie na temat swojej seksualności.
Nagroda Rady Kanady do Spraw Sztuki 2005.
W 2005 Jane Siberry została nagrodzona przez Canada Council for the Arts (Radę Kanady do Spraw Sztuki) coroczną nagrodą pieniężną Victor Martyn Lynch-Staunton Award jako wybitna obecnie tworząca artystka z dorobkiem w muzyce.
Nowatorski marketing muzyki w sieci.
W 2005, Jane Siberry jako pierwsza zastosowała tryb cen określanych przez konsumentów jej muzyki w dostępie sieciowym, w tym gratis. Chętni do ściągania muzyki cyfrowej ze sklepu mieli następujące alternatywy, po określeniu skąd się łączą (z Kanady, USA, lub spoza Ameryki Północnej), z uwagi na różnice w stosowanym prawie:
Na stronie sieciowej sklepu ogłaszane były dane statystyczne aktualnych pobrań cyfrowych, tj. ile zostało wykonanych procentowo w każdej kategorii cenowej i jaka była średnia cena płacona przez konsumentów, i ile procentowo zapłacono poniżej lub powyżej ceny zwykłej, a ile po tej właśnie cenie.
Nagrania Jane Siberry/Issy są obecnie osiągalne na jej oficjalnej stronie w sieci, za darmo, tylko w postaci przekazu w formacie mp3 (i niektóre jako pliki AIFF), żeby kompletnie wyeliminować odpady tworzyw sztucznych.
Dyskografia.
Albumy wydane przez Jane Siberry:
W kompilacjach i na ścieżkach dźwiękowych.
Utwory Jane Siberry, które zostały włączone w kompilacje lub użyte w ścieżkach dźwiękowych:

</doc>
<doc id="709891" url="https://pl.wikipedia.org/wiki?curid=709891" title="Reinhold Bachler">
Reinhold Bachler

Reinhold Bachler (ur. 26 grudnia 1944 w Eisenerz) – austriacki skoczek narciarski i trener, srebrny medalista olimpijski (1968), zdobywca Pucharu KOP oraz trzeci zawodnik klasyfikacji generalnej 24. Turnieju Czterech Skoczni
Przebieg kariery.
Pierwszy występ na międzynarodowej arenie zaliczył 30 grudnia 1965 podczas konkursu FIS w Oberstdorfie, jednak zajął dopiero 76. miejsce (na 84. startujących). 1 stycznia 1967 w Garmisch-Partenkirchen zajął drugie miejsce, przegrywając tylko z Bjørnem Wirkolą. Rok później na tej samej skoczni był trzeci, tuż za Wirkolą i Dieterem Neuendorfem.
W 1968 podczas igrzysk olimpijskich w Grenoble zdobył srebrny medal na skoczni K-70, wyprzedził go tylko Jiří Raška. Na skoczni dużej był szósty, tracąc do zwycięzcy Władimira Biełousowa ponad 20 punktów. Cztery lata później, na igrzyskach olimpijskich w Sapporo zajmował miejsca w trzeciej dziesiątce. Podczas 24. edycji Turnieju Czterech Skoczni w sezonie 1975/1976 zajął trzecie miejsce. W 1976 na igrzyskach w Innsbrucku był szósty na skoczni dużej i piąty na skoczni normalnej. W sezonie 1976/1977 zdobył Puchar KOP za swoje wyniki w lotach narciarskich. W 1967 na skoczni w Vikersund skoczył 154 metry, co było najlepszym wynikiem na świecie aż do 1968.
W 1970, podczas mistrzostw świata w Wysokich Tatrach zajął 9. miejsce na dużej skoczni co było jego najlepszym wynikiem na mistrzostwach świata. W lotach jego największym osiągnięciem było 11. miejsce na mistrzostwach świata w lotach w Oberstdorfie w 1973.

</doc>
<doc id="709892" url="https://pl.wikipedia.org/wiki?curid=709892" title="Chojna (Kistowo)">
Chojna (Kistowo)

Chojna (dodatkowa nazwa w j. kaszub. Chòjna) – część wsi Kistowo w Polsce, położona w województwie pomorskim, w powiecie kartuskim, w gminie Sulęczyno, na Pojezierzu Kaszubskim. Wchodzi w skład sołectwa Kistowo.
W latach 1975–1998 Chojna administracyjnie należała do województwa gdańskiego.

</doc>
<doc id="709897" url="https://pl.wikipedia.org/wiki?curid=709897" title="Mieczysławka">
Mieczysławka

2 miejscowości w Polsce:

</doc>
<doc id="709906" url="https://pl.wikipedia.org/wiki?curid=709906" title="Karabin Austeyr">
Karabin Austeyr

Austeyr F88 – australijski karabin szturmowy, licencyjna wersja karabinu Steyr AUG produkowana w australijskich zakładach ADI. Przepisowa broń długa żołnierzy australijskich i nowozelandzkich.
Wersje:

</doc>
<doc id="709908" url="https://pl.wikipedia.org/wiki?curid=709908" title="DW221">
DW221



</doc>
<doc id="709917" url="https://pl.wikipedia.org/wiki?curid=709917" title="Edward Jankowski">
Edward Jankowski

Edward Karol Jankowski (ur. 9 stycznia 1930 w Katowicach, zm. 19 marca 1987 w Rybniku) – polski piłkarz, reprezentant kraju.
Debiutował w reprezentacji Polski 25 maja 1952 w Bukareszcie w przegranym meczu z reprezentacją Rumunii (0:1).

</doc>
<doc id="709918" url="https://pl.wikipedia.org/wiki?curid=709918" title="Emil Repphan">
Emil Repphan

Emil Karol Repphan (ur. 19 lutego 1848 w Kaliszu, zm. 30 marca 1931 w Berlinie), polski sukiennik niemieckiego pochodzenia, przemysłowiec, finansista; działacz społeczny i filantrop; od 1910 mieszkał w Niemczech. 
Syn Augusta (lub Fryderyka Augusta) i Emilii z Winklerów, wnuk Beniamina. Miał 2 braci, Augusta i Pawła. 
W latach 1886–1906 był prezesem Towarzystwa Kredytowego Miasta Kalisza. Był również fundatorem szkoły powszechnej przy ul. Polnej w 1919 r. i Szpitala Powszechnego im. Przemysława II w Kaliszu wybudowanego w 1937 r.

</doc>
<doc id="709921" url="https://pl.wikipedia.org/wiki?curid=709921" title="Józef Zwierzycki">
Józef Zwierzycki

Józef Zwierzycki (ur. 12 marca 1888 w Krobi, zm. 1 maja 1961 we Wrocławiu) – polski geolog, profesor, badacz Archipelagu Malajskiego i Nowej Gwinei.
Młodość i edukacja.
Urodził się 12 marca 1888 w Krobi w rodzinie kultywującej tradycje patriotyczne. W Krobi ukończył 8-klasową szkołę powszechną (niemiecką) w 1902. Naukę kontynuował w progimnazjum w Trzemesznie (1902-1906) oraz w gimnazjum staroklasycznym w Gnieźnie ("Kaiser Wilhelm Schule zu Gnesen"), gdzie zdał maturę w 1909. W Trzemesznie działał w Towarzystwie Tomasza Zana. Od 1909 studiował jednocześnie na Akademii Górniczej w Berlinie (górnictwo) i na Uniwersytecie Berlińskim im. Aleksandra von Humboldta (geologię). 14 października 1913 obronił pracę na uniwersytecie ("Fauna głowonogów w pokładach Tendaguru w Afryce Wschodniej") i uzyskał za nią tytuł doktora filozofii w dziedzinie geologii, a 23 stycznia 1914 otrzymał dyplom inżyniera górniczego na Akademii Górniczej.
Indie Holenderskie.
W marcu 1914 zgłosił się w Hadze (Holandia) u Ministra Kolonii i z dniem 1 maja 1914 został urzędnikiem holenderskim w służbie Indii Holenderskich. Przyjął posadę eksploratora Holenderskiej Służby Geologicznej w Indiach Holenderskich. Spędził tu 24 lata (do 1938). W tym czasie przeszedł wszystkie szczeble hierarchii służbowej, aż do dyrektora Holenderskiej Służby Geologicznej w Indiach Holenderskich (1933-1938). Opracował 50 prac naukowych, w tym szereg podstawowych map geologicznych. Prowadził badania na Sumatrze, Jawie, Celebes, Borneo, Nowej Gwinei i na innych wyspach. Głównym tematem jego prac było poszukiwanie i eksploatacja ropy naftowej, ale zajmował się także złożami cyny, srebra i złota oraz węgla. Zyskał rozgłos w świecie naukowym. W latach 1930-1933 był profesorem Politechniki w Bandungu, gdzie wykładał geologię dla inżynierów. W 1936 otrzymał od polskiego rządu Złoty Krzyż Zasługi za pomoc w organizacji i działalności polskiego konsulatu. Królowa holenderska Wilhemina 9 lutego 1938 odznaczyła Józefa Zwierzyckiego Krzyżem Oficerskim Orderu Oranje-Nassau. Tego samego roku powrócił do Polski.
Powrót do kraju i lata okupacji.
Został kierownikiem Wydziału Nafty i Soli w Państwowym Instytucie Geologicznym w Warszawie. Badał polskie złoża soli kamiennej i potasowej, tereny naftowe i gazowe. Był konsultantem i rzeczoznawcą Ministerstwa Przemysłu i Handlu oraz Wyższego Urzędu Górniczego. II wojna światowa zastała go w stolicy, gdzie na polecenie dyrektora Karola Bohdanowicza pospiesznie zabezpieczał mienie i archiwum Państwowego Instytutu Geologicznego. Został aresztowany nocą z 28 na 29 kwietnia 1941 roku i osadzony na Pawiaku. Później przewieziono go do obozu koncentracyjnego Auschwitz-Birkenau, gdzie przebywał do 3 lipca 1942. Stamtąd został przeniesiony do Niemiec i od tej pory, jako więzień polityczny, pełnił funkcję tłumacza w Niemieckiej Służbie Geologicznej ("Reichsamt für Bodenforschung"). Wysłany pod eskortą do Warszawy w końcu lipca 1944, uciekł w Krakowie, gdzie ukrywał się aż do stycznia 1945. Od razu po wyzwoleniu Krakowa zaczął wykładać wulkanologię na Uniwersytecie Jagiellońskim, a następnie geologię naftową na Akademii Górniczej.
Wrocław i Dolny Śląsk.
Po zakończeniu wojny pracował i odnawiał Uniwersytet Wrocławski, gdzie był jednym z twórców Instytutu Nauk Geologicznych, a jednocześnie wykładał na krakowskiej AGH. Zajmował się badaniem geologii Ziem Odzyskanych. W 1948 został profesorem zwyczajnym.
Wysunął koncepcję występowania złóż miedzi na obszarze przedsudeckim. Na naradzie Centralnego Urzędu Geologicznego 16 i 17 lipca 1954 zaproponował rozpoczęcie wierceń w tych okolicach. Jak się okazało, teza postawiona przez profesora Zwierzyckiego była trafna. Złoża miedzi odkrył koło Lubina Jan Wyżykowski z Instytutu Geologicznego w Warszawie i jako pierwszy je udokumentował. 22 lipca 1959 nadano mu Krzyż Komandorski Orderu Odrodzenia Polski.
Józef Zwierzycki został pochowany na cmentarzu św. Wawrzyńca we Wrocławiu. Pośmiertnie otrzymał zespołową Nagrodę Państwową I stopnia.
Był członkiem m.in. Polskiego Towarzystwa Geologicznego, Polskiego Towarzystwa Geograficznego i Polskiego Towarzystwa Przyrodniczego im. M. Kopernika.
Upamiętnienie Józefa Zwierzyckiego.
Od nazwiska geologa nazwano plejstoceńskiego tygrysa szablozębnego z Jawy – "Hemimachairodus zwierzyckii" (początkowo nazwa brzmiała "Machairodus zwierzyckii"). Jego imieniem nazwano też ww. szkołę w Krobi, a we Wrocławiu Bulwar Józefa Zwierzyckiego, przy Instytucie Nauk Geologicznym Uniwersytetu Wrocławskiego, w którym wykładał po powrocie do Polski. W tymże instytucie znajduje się sala wykładowa jego imienia (Cybulskiego 30). 
15 maja 1982 szkoła podstawowa w Krobi przyjęła imię profesora. Rozpoczęła ona współpracę, trwającą do dziś, z Instytutem Nauk Geologicznych we Wrocławiu, w którym pracował Józef Zwierzycki. Utworzono szkolną izbę pamięci, gdzie prezentowane są eksponaty związane z życiem i pracą patrona. Najlepsi uczniowie szkoły otrzymują odznaki z wizerunkiem geologa, a osoby zasłużone i zaangażowane w jej życie wyróżnia się tzw. Medalem Zwierzyckiego.

</doc>
<doc id="709923" url="https://pl.wikipedia.org/wiki?curid=709923" title="Droga ekspresowa S1">
Droga ekspresowa S1



</doc>
<doc id="709925" url="https://pl.wikipedia.org/wiki?curid=709925" title="Droga ekspresowa S2">
Droga ekspresowa S2



</doc>
<doc id="709926" url="https://pl.wikipedia.org/wiki?curid=709926" title="Droga ekspresowa S3">
Droga ekspresowa S3



</doc>
<doc id="709928" url="https://pl.wikipedia.org/wiki?curid=709928" title="Droga ekspresowa S5">
Droga ekspresowa S5



</doc>
<doc id="709929" url="https://pl.wikipedia.org/wiki?curid=709929" title="Droga ekspresowa S6">
Droga ekspresowa S6



</doc>
<doc id="709930" url="https://pl.wikipedia.org/wiki?curid=709930" title="Droga ekspresowa S7">
Droga ekspresowa S7



</doc>
<doc id="709933" url="https://pl.wikipedia.org/wiki?curid=709933" title="Droga ekspresowa S8">
Droga ekspresowa S8



</doc>
<doc id="709935" url="https://pl.wikipedia.org/wiki?curid=709935" title="Droga ekspresowa S10">
Droga ekspresowa S10



</doc>
<doc id="709936" url="https://pl.wikipedia.org/wiki?curid=709936" title="Issa">
Issa



</doc>
<doc id="709937" url="https://pl.wikipedia.org/wiki?curid=709937" title="Droga ekspresowa S11">
Droga ekspresowa S11



</doc>
<doc id="709940" url="https://pl.wikipedia.org/wiki?curid=709940" title="Droga ekspresowa S12">
Droga ekspresowa S12



</doc>
<doc id="709941" url="https://pl.wikipedia.org/wiki?curid=709941" title="Droga ekspresowa S14">
Droga ekspresowa S14



</doc>
<doc id="709942" url="https://pl.wikipedia.org/wiki?curid=709942" title="Droga ekspresowa S16">
Droga ekspresowa S16



</doc>
<doc id="709943" url="https://pl.wikipedia.org/wiki?curid=709943" title="Droga ekspresowa S17">
Droga ekspresowa S17



</doc>
<doc id="709944" url="https://pl.wikipedia.org/wiki?curid=709944" title="Droga ekspresowa S19">
Droga ekspresowa S19



</doc>
<doc id="709945" url="https://pl.wikipedia.org/wiki?curid=709945" title="Droga ekspresowa S22">
Droga ekspresowa S22



</doc>
<doc id="709946" url="https://pl.wikipedia.org/wiki?curid=709946" title="Droga ekspresowa S51">
Droga ekspresowa S51



</doc>
<doc id="709947" url="https://pl.wikipedia.org/wiki?curid=709947" title="Droga ekspresowa S69">
Droga ekspresowa S69



</doc>
<doc id="709948" url="https://pl.wikipedia.org/wiki?curid=709948" title="Droga ekspresowa S74">
Droga ekspresowa S74



</doc>
<doc id="709950" url="https://pl.wikipedia.org/wiki?curid=709950" title="Droga ekspresowa S79">
Droga ekspresowa S79



</doc>
<doc id="709951" url="https://pl.wikipedia.org/wiki?curid=709951" title="Droga ekspresowa S86">
Droga ekspresowa S86



</doc>
<doc id="709963" url="https://pl.wikipedia.org/wiki?curid=709963" title="Archiwum Państwowe w Warszawie">
Archiwum Państwowe w Warszawie

Archiwum Państwowe w Warszawie – instytucja państwowa, której funkcją jest gromadzenie, przechowywanie opracowywanie i udostępnianie materiałów archiwalnych z obszaru m.st. Warszawy i Mazowsza.
Siedziba główna Archiwum mieści się w trzech połączonych kamienicach na warszawskim Starym Mieście. Jego zasięg działania obejmuje część województwa mazowieckiego, a także województw warmińsko-mazurskiego i łódzkiego.
Historia.
Najstarszy zachowany oryginalny dokument pochodzi z 1376 roku. Pierwsze wzmianki o istnieniu archiwum w Warszawskim Ratuszu, pochodzą z 1643 roku, umieszczone w przewodniku „Gościniec albo krótkie opisanie Warszawy”. W kwietniu 1792 roku zostało powołane Archiwum Generalne Miasta Warszawy, którym kierował archiwista Hipolit Lemański. Działalność archiwum została przerwana po konfederacji targowickiej. W 1810 roku najstarsze akta miejskie przekazano do Archiwum Ogólnego Krajowego w Warszawie. W 1817 roku pozostałe akta przekazano do nowego ratusza w pałacu Jabłonowskich. W 1863 roku powstańcy styczniowi podpalili ratusz, w którym spaleniu uległo część nowszych akt. W latach 1864–1869 podczas odbudowy ratusza, akta tymczasowo przechowywano w pałacu Namiestnikowskim, po czym powróciły do pomieszczenia w ratuszu. W 1917 roku w ramach nowego regulaminu Magistratu, powołano Archiwum Główne Magistratu m.st. Warszawy.
W 1925 roku powstała komisja archiwalna, mająca na celu reformowanie archiwum. W 1935 roku kierownikiem archiwum został mjr Adam W. Englert, którego staraniem w 1938 roku archiwum otrzymało nową siedzibę w budynku dawnego arsenału przy ul. Długiej. Po powstaniu warszawskim, Niemcy zniszczyli zasoby archiwalne w arsenale.
W kwietniu 1945 roku, postanowiono reaktywować Archiwum Miejskie, a początkowo jego siedziba znajdowała się przy Marszałkowskiej 6. W czerwcu 1951 roku, archiwum zostało włączone w struktury archiwów państwowych, jako Wojewódzkie Archiwum Państwowe. W 1955 roku archiwum otrzymało nową siedzibę na Starówce. Zajmuje trzy połączone kamienice pod adresami: ul. Krzywe Koło 7 i 9 oraz ul. Nowomiejskiej 12. W 1975 roku po reformie administracyjnej zmieniono nazwę na Archiwum Państwowe m.st. Warszawy. 7 października 2013 roku ponownie zmieniono nazwę na Archiwum Państwowe w Warszawie
Oddziały zamiejscowe Archiwum.
Archiwum Państwowe w Warszawie, Oddział w Grodzisku Mazowieckim.
Oddział w Grodzisku Mazowieckim został powołany 1 grudnia 2000 roku.
Archiwum Państwowe w Warszawie, Oddział III udostępniania zasobu archiwalnego, Sekcja w Łowiczu.
Archiwum Państwowe w Łowiczu, zostało powołane rozporządzeniem Ministra Oświaty z 21 lipca 1950 roku, jako ekspozytura Archiwum Państwowego w Łodzi. Teren działania archiwum obejmował powiat łowicki, a od 1956 roku także powiat kutnowski. W 1975 roku zlikwidowano archiwum powiatowe, a w 1976 roku utworzono w Łowiczu ekspozyturę Wojewódzkiego Archiwum Państwowego w Skierniewicach, którą w trzy lata później przekształcono w oddział terenowy. 1 kwietnia 1985 roku archiwum stało się Oddziałem w Łowiczu Archiwum Państwowego m.st. Warszawy.
Archiwum Państwowe w Warszawie, Oddział w Mławie.
Oddział w Mławie został powołany 21 lipca 1950 roku, jako oddział powiatowy Archiwum Akt Nowych w Warszawie, obejmujący powiaty ciechanowski, mławski i przasnyski. W 1952 roku zmieniono nazwę na Powiatowe Archiwum Państwowe w Mławie. 1956 roku dołączono powiat żuromiński, a w 1966 roku powiat makowsko-mazowiecki. W 1976 roku oddział przekształcono w Archiwum Państwowe m.st. Warszawy, oddział w Mławie. W 1997 roku przejęto zasoby po zlikwidowanym oddziale działdowskiego APW. Obecnie teren działalności archiwum obejmuje powiaty ciechanowski, działdowski, mławski, płoński i żuromiński.
Archiwum Państwowe w Warszawie, Oddział w Otwocku.
Oddział w Otwocku został powołany 10 listopada 1954 roku, którego zasięg obejmował powiaty garwoliński, mińsko-mazowiecki, otwocki i od 1956 roku powiat rycki. W 1956 roku archiwum uzyskało własny budynek. W 1976 roku zmieniono nazwę na Archiwum Państwowe m.st. Warszawy, Oddział w Otwocku.
Archiwum Państwowe w Warszawie, Oddział w Pułtusku.
Powiatowe Archiwum Państwowe w Pułtusku zostało powołane 30 maja 1970 roku, które swym zasięgiem objęło powiaty pułtuski, makowski i wyszkowski. Uroczyste otwarcie archiwum nastąpiło 11 maja 1973 roku, którego tymczasowa siedziba była przy ul. Zaułek 2. Po reformie podziału administracyjnego, archiwum zostało przekształcone w Oddział Archiwum Państwowego m.st. Warszawy, które objęło obszar województwa ostrołęckiego i teren miasta i gminy Pułtusk. W 1986 roku otwarto nową siedzibę archiwum w zaadaptowanym kościele poewangelickim, przy ul. Zaułek 22.
Archiwum Dokumentacji Osobowej i Płacowej w Milanówku.
Archiwum Państwowe w Warszawie dysponowało także ekspozyturą w Nidzicy. Mieściła się przy ul. Jagiełły 2a. 8 marca 2017 roku ekspozytura w Nidzicy została zlikwidowana, jej dokumentacja przekazana do oddziału w Milanówku.

</doc>
<doc id="709968" url="https://pl.wikipedia.org/wiki?curid=709968" title="Palm Springs">
Palm Springs

Palm Springs – miasto w Stanach Zjednoczonych, w stanie Kalifornia, w hrabstwie Riverside. Palm Springs położone jest 100 mil na wschód od Los Angeles i zamieszkuje je około 45,7 tys. mieszkańców. Otoczone górami skalistymi i zbudowane na terenie pustynnym miasto słynie jako ośrodek turystyczny i wypoczynkowy w Południowej Kalifornii.
Palm Springs leży w strefie klimatycznej pustynnej, charakteryzującej się suchymi, gorącymi latami oraz bardzo łagodnymi zimami. Miasto znane jest w Stanach Zjednoczonych, jako jedno z modniejszych miejsc do wypoczynku w Kalifornii. Jest też miejscem, gdzie w okresie zimowym mieszkają różne gwiazdy amerykańskiego show-biznesu.
Od lat 90. ub. wieku Palm Springs stało się popularnym miejscem turystyki LGBT. Jest tu wiele hoteli, klubów i restauracji specjalnie nastawionych na klientelę LGBT i oferujących specyficzne dla tej klienteli atrakcje i program pobytu.
Po zachodniej stronie miasta przy "Muzeum Pustyni" (ang. Desert Museum) znajduje się początek szlaku "Kaktusy do Chmur" (ang. Cactus to Clauds Trail) prowadzącego na San Jacinto Peak w łańcuchu gór San Jacinto Mountains (Góry Kaskadowe), którym wspinając się pokonuje się przewyższenie 3140 m.

</doc>
<doc id="709971" url="https://pl.wikipedia.org/wiki?curid=709971" title="Chula Vista (Kalifornia)">
Chula Vista (Kalifornia)

Chula Vista – miasto w Stanach Zjednoczonych, w stanie Kalifornia, nad zatoką San Diego, w hrabstwie San Diego i obszarze metropolitalnym miasta San Diego. Według spisu ludności przeprowadzonego przez United States Census Bureau w roku 2010, w Chula Vista mieszkało 243 916 mieszkańców.
W mieście rozwinął się przemysł lotniczy oraz odzieżowy.

</doc>
<doc id="709972" url="https://pl.wikipedia.org/wiki?curid=709972" title="Piotr Soczyński">
Piotr Soczyński

Piotr Aleksander Soczyński (ur. 18 stycznia 1967 w Łodzi) – polski piłkarz, grający na pozycji obrońcy, wielokrotny reprezentant Polski. Trener piłkarski.
Życiorys.
W 1977 mając dziewięć lat zapisał się do trampkarzy ŁKS Łódź. Występował jako środkowy pomocnik następnie jako defensywny pomocnik, a potem jako środkowy obrońca. W wieku dwudziestu lat przeniósł się do Olimpii Poznań i podpisał dwuletni kontrakt.
W reprezentacji Polski debiutował 7 lutego 1989 w San José w wygranym meczu z reprezentacją Kostaryki (2:4).
W 1990 pojechał na testy do Anglii. W Coventry i Arsenalu występował po dwa tygodnie. Do transferu nie doszło ponieważ, mając za mało meczów w reprezentacji, nie dostał pozwolenia na pracę. Został sprzedany przez komendanta poznańskiej policji generała Knoffa do Fenerbahçe SK. Po kontuzji łąkotki wrócił do Polski, gdzie występował w drugoligowej Olimpii. Po awansie do pierwszej ligi z Olimpią przeniósł się do tureckiego klubu Vanspor.
Jeden mecz zagrał w trzecioligowym Intrat Wałcz, a następnie przeniósł się do Grodziska. 
Pół roku grał w Pogoni Świebodzin. Karierę piłkarza zakończył w czwartoligowej Olimpii. W 2008 grał w drugiej drużynie Sokoła Aleksandrów Łódzki.
Pracuje jako trener juniorów w Sokole Aleksandrów Łódzki.

</doc>
<doc id="709976" url="https://pl.wikipedia.org/wiki?curid=709976" title="Yuma (Arizona)">
Yuma (Arizona)

Yuma – miasto w Stanach Zjednoczonych, w stanie Arizona, przy ujściu rzeki Gila do Kolorado. Około 87,5 tys. mieszkańców (2006 rok).
Yuma posiada suchy klimat, z bardzo gorącymi latami i łagodnymi zimami. Yuma jest jednym z najgorętszych miast o dowolnej wielkości w Stanach Zjednoczonych – średnia lipca dla wysokich temperatur wynosi 107 °F (42 °C). Średnie najwyższe temperatury w styczniu wynoszą około 70 °F (21 °C). Zgodnie z Księga rekordów Guinnessa, Yuma to najbardziej słoneczne miejsce na ziemi. Z możliwych 4456 godzin światła dziennego każdego roku słońce świeci w Yumie około 4050 godzin, czyli 90% czasu. Niemal idealna pogoda do latania przez cały rok przyciągnęła tam wojskowych pilotów na szkolenia. W Yumie spada średnio około 7,5 cm deszczu rocznie.
W dniu 28 lipca 1995 w Yumie była najwyższa odnotowana temperatura 124 °F (51 °C). Najniższą zarejestrowaną temperaturą było 13 °F (–11 °C) w styczniu 2007 roku, tak niska temperatura utrzymywała się przez około 2 godziny ze szkodą dla wielu roślin uprawianych w okolicach miasta. Uprawy, które ucierpiały najbardziej to rośliny cytrusowe na płaskowyżu Yuma, a w szczególności uprawy cytryn, które poniosły straty od 75 do 95% – nie tylko owoce, ale i drzewa zgodnie z raportem Arizona Department of Agriculture z lutego 2007 r.

</doc>
<doc id="709978" url="https://pl.wikipedia.org/wiki?curid=709978" title="Pył diamentowy">
Pył diamentowy

Słupki lodowe, pył diamentowy – opad niewielkich kryształków lodu w formie słupków, blaszek, nierozgałęzionych w gwiazdki igiełek o rozmiarach do 1 mm; Występują podczas mroźnej pogody. 
symbol przewidziany dla zjawiska opadu słupków lodowych, pyłu diamentowego 
Powstawanie i występowanie.
Mogą wystąpić w dowolnym miejscu na Ziemi, gdzie występują mroźne zimy, w powietrzu z dużą liczbą jąder kondensacji już w temperaturach poniżej -10 °C, natomiast w powietrzu czystym dopiero poniżej temp. -40 °C. Na Antarktydzie pył diamentowy tworzy się najczęściej w temp. -25 °C. Pył diamentowy składa się zazwyczaj z dobrze wykształconych kryształów lodu (słupków czasami także płytek) o średnicy około 100 μm. Podczas opadu może wystąpić dynamicznie zmieniające się lekkie zamglenie, jednak widoczność nie spada przeważnie poniżej 1km. Niezmiernie rzadko widoczność jest ograniczona do 600 m, jednak nie należy mylić tego opadu z mgłą lodową.
Słupki lodowe padają z chmur Cirrus lub Cirrostratus, jednak mogą również powstać bliżej powierzchni Ziemi bezpośrednio w powietrzu przez resublimację pary wodnej zgromadzonej w atmosferze. Opad występuje przy bezchmurnym niebie. Jest on dobrze widoczny w promieniach Słońca, Księżyca w postaci skrzących się punkcików, stąd nazwa pył diamentowy. Słupki lodowe opadają tak wolno, że sprawiają wrażenie zwieszonych w powietrzu.
Pył diamentowy w Polsce występuje bardzo rzadko. Najczęściej spotykany jest w klimacie okołobiegunowym i polarnym, gdzie może być obserwowany kilka dni z rzędu. Opad słupków lodowych obserwuje się przy powierzchni Ziemi, w górnych warstwach troposfery oraz w polarnych chmurach stratosferycznych. Grubość warstwy opadu pyłu diamentowego może wynosić od 20 do 300 m.
Efekty świetlne.
Światło, załamując się w kryształach lodu w formie płytek lub słupków o podstawie sześciokątnej, może tworzyć zjawiska optyczne zwane halo, jak słońca poboczne czy słup świetlny. Pył diamentowy może mieć postać kryształów płatkowych o podstawie sześciokątnej, prawie trójkątnej lub prawie czworokątnej – powstają wtedy rzadkie rodzaje halo, jak np. łuk Kerna.

</doc>
<doc id="709979" url="https://pl.wikipedia.org/wiki?curid=709979" title="Orange (Kalifornia)">
Orange (Kalifornia)

Orange – miasto w Stanach Zjednoczonych, w stanie Kalifornia, w obszarze metropolitalnym Los Angeles-Riverside-Orange County, nad rzeką Santa Ana. Około 135 tys. mieszkańców.

</doc>
<doc id="709988" url="https://pl.wikipedia.org/wiki?curid=709988" title="Oceanside (Kalifornia)">
Oceanside (Kalifornia)

Oceanside – miasto w Stanach Zjednoczonych, w stanie Kalifornia, przy ujściu rzeki San Luis Rey do zatoki Santa Catalina (Ocean Spokojny). Około 172 tys. mieszkańców.
W mieście rozwinął się przemysł elektroniczny.

</doc>
<doc id="709990" url="https://pl.wikipedia.org/wiki?curid=709990" title="Escondido">
Escondido

Escondido – miasto w Stanach Zjednoczonych, w stanie Kalifornia, w zespole miejskim San Diego, w hrabstwie San Diego. Według spisu ludności przeprowadzonego przez United States Census Bureau w roku 2010, w Escondido mieszka 147 514 mieszkańców.

</doc>
<doc id="709993" url="https://pl.wikipedia.org/wiki?curid=709993" title="Bielawki (Kistowo)">
Bielawki (Kistowo)

Bielawki (dodatkowa nazwa w j. kaszub. Biélôwczi) – część wsi Kistowo w Polsce, położona w województwie pomorskim, w powiecie kartuskim, w gminie Sulęczyno, na Pojezierzu Kaszubskim. Wchodzi w skład sołectwa Kistowo.
W latach 1975–1998 Bielawki administracyjnie należały do województwa gdańskiego.

</doc>
<doc id="709996" url="https://pl.wikipedia.org/wiki?curid=709996" title="Iskyr">
Iskyr

Ìskyr (także "Iskar" lub "Iskâr", bułg. Искър, łac. "Oescus") – rzeka w północno-zachodniej Bułgarii, prawy dopływ Dunaju. Długość – 368 km (najdłuższa rzeka Bułgarii płynąca w całości w jej granicach).
Źródła Iskyr bierze w górach Riła. Płynie przełomem przez Starą Płaninę na odcinku 156 km. Używana do nawadniania Kotliny Sofijskiej. Doliną Iskyr biegnie linia kolejowa oraz droga Sofia-Mezdra.

</doc>
<doc id="710001" url="https://pl.wikipedia.org/wiki?curid=710001" title="Inkorporacja terytorium">
Inkorporacja terytorium

Inkorporacja (łac. "incorporatire" 'wcielenie') – pojęcie prawa międzynarodowego, zbliżone do pojęcia zjednoczenia. Oznacza wchłonięcie terytorium przez państwo. Jeżeli wchłanianym terytorium jest inne państwo, to jednocześnie traci ono swoją podmiotowość prawnomiędzynarodową. Państwo wchłaniające zachowuje dotychczasową podmiotowość przy jednoczesnym rozszerzeniu swojego terytorium.
Za przykład inkorporacji podaje się (wbrew swej nazwie) „Zjednoczenie Niemiec”, które faktycznie oznaczało wchłonięcie Niemieckiej Republiki Demokratycznej przez Republikę Federalną Niemiec. Przykładem inkorporacji może być także przyłączenie Pomorza Gdańskiego do Polski przez Bolesława Krzywoustego w 1116 roku lub szwedzkich Inflant do Rzeczypospolitej w 1599 roku. W czasach współczesnych przykładem inkorporacji było wcielenie Litwy Środkowej do Polski w 1922 roku na zgodny wniosek sejmów obydwu państw.

</doc>
<doc id="710002" url="https://pl.wikipedia.org/wiki?curid=710002" title="Mistrzostwa Europy w Boksie 1951">
Mistrzostwa Europy w Boksie 1951

IX Mistrzostwa Europy w Boksie (mężczyzn) odbyły się w dniach 14-19 maja 1951 w Mediolanie (Włochy). Startowało 132 uczestników z 20 państw, w tym dziesięciu reprezentantów Polski. Po raz pierwszy walczono w 10 kategoriach wagowych (doszły wagi lekkopółśrednia i lekkośrednia). Również po raz pierwszy nie toczono walk o trzecie miejsce i przyznawano brązowe medale obu półfinalistom.

</doc>
<doc id="710003" url="https://pl.wikipedia.org/wiki?curid=710003" title="Inkorporacja norm prawnych">
Inkorporacja norm prawnych

Inkorporacja norm prawnych – pojęcie bliskoznaczne do kodyfikacji, oznacza zebranie i spisanie norm prawnych, np. norm do tej pory występujących w formie zwyczajowej bądź też norm rozproszonych w wielu aktach prawnych, w formie jednego aktu normatywnego. Z reguły wskazuje się na różnice między inkorporacją a kodyfikacją sprowadzające się do jednoczesnego wprowadzania modyfikacji do norm prawnych. Jeżeli normy prawne spisywane są w dotychczasowym brzmieniu, mówimy o inkorporacji. Jeżeli natomiast przy spisywaniu norm, wprowadzamy modyfikacje (np. aby dostosować treść normy do zmieniającej się rzeczywistości), mówimy o kodyfikacji.

</doc>
<doc id="710004" url="https://pl.wikipedia.org/wiki?curid=710004" title="Instytut Unii Europejskiej Studiów nad Bezpieczeństwem">
Instytut Unii Europejskiej Studiów nad Bezpieczeństwem

Instytut Unii Europejskiej Studiów nad Bezpieczeństwem (EUISS "European Union Institute for Security Studies")
Instytut Unii Europejskiej Studiów nad Bezpieczeństwem, którego siedziba znajduje się w Paryżu, jest agencją Unii Europejskiej ds. Wspólnej Polityki Zagranicznej i Bezpieczeństwa (WPZiB). Do jego głównych zadań należy promowanie wspólnej kultury bezpieczeństwa w Europie, udział w rozwijaniu i kształtowaniu WPZiB oraz w dyskusji nad kluczowymi kwestiami dotyczącymi bezpieczeństwa w Europie.
Instytut jest niezależną agencją, która korzysta z pełnej niezależności naukowej. Działając na zasadzie think tanku, EUISS zajmuje się badaniem istotnych z punktu widzenia UE zagadnień związanych z bezpieczeństwem, a także stanowi forum wymiany poglądów. Jako agencja Unii, Instytut przygotowuje również analizy dla Wysokiego Komisarza, Catherine Ashton.
EUISS jest partnerem Europejskiego Kolegium Bezpieczeństwa i Obrony.
Badania.
EUISS zajmuje się badaniem zagadnień związanych ze Wspólną Polityką Zagraniczną i Bezpieczeństwa (WPZiB), w tym Wspólną Polityką Bezpieczeństwa i Obrony (WPBiO). Instytut prowadzi badania dotyczące stosunków UE z USA, Zachodnimi Bałkanami, Afryką, krajami regionu Morza Śródziemnego, Bliskim Wschodem, Rosją, krajami Partnerstwa Wschodniego, Azją, jak również analizuje kwestie takie jak walka z terroryzmem, rozbrojenie i nierozprzestrzenianie broni jądrowej, zapobieganie konfliktom, rozwój i globalizacja oraz rozszerzenie Unii.
Publikacje.
Sztandarową publikacją Instytutu jest seria monografii "„Chaillot Paper”." Tworzone przez zewnętrznych ekspertów jak i analityków Instytutu oraz opracowywane na podstawie zbiorowych lub indywidualnych badań, "„Chaillot Papers”" obejmują wszelkie obszary istotne dla bezpieczeństwa UE. Instytut publikuje również "„Occasional Papers”," książki, raporty oraz krótsze notatki i analizy.
Historia.
Instytut został powołany do życia na podstawie wspólnego działania Rady UE z dnia 20 lipca 2001 r. (do której poprawki wprowadziło wspólne działanie Rady z dnia 21 grudnia 2006 r.) na miejsce Instytutu Studiów nad Bezpieczeństwem Unii Zachodnioeuropejskiej (utworzonego w lipcu 1990 r.). EUISS rozpoczął działalność 1 stycznia 2002 r.

</doc>
<doc id="710006" url="https://pl.wikipedia.org/wiki?curid=710006" title="007 Quantum of Solace">
007 Quantum of Solace

007 Quantum of Solace (ang. "Quantum of Solace") – brytyjski film szpiegowski z 2008 roku o przygodach Jamesa Bonda, wyprodukowany przez Eon Productions. Za reżyserię odpowiada Marc Forster, a za scenariusz Neal Purvis i Robert Wade oraz Paul Haggis. W rolę agenta 007 po raz drugi wcielił się Daniel Craig, a obok niego w rolach głównych wystąpili Olga Kurylenko, Mathieu Amalric, Gemma Arterton, Jeffrey Wright i Judi Dench. Jest to dwudziesta druga produkcja wchodząca w skład serii filmów o Bondzie i bezpośrednia kontynuacja "Casino Royale" z 2006.
Po wydarzeniach z poprzedniej części Bond pragnie zemsty za śmierć swojej kochanki, Vesper Lynd. Towarzyszy mu Camille Montes, która stara się pomścić śmierć własnej rodziny. Ślad prowadzi ich do wpływowego biznesmena Dominica Greene’a, członka organizacji Quantum, która zamierza przeprowadzić zamach stanu w Boliwii, aby przejąć kontrolę nad ich dostawami wody.
Producent Michael G. Wilson opracował fabułę filmu podczas kręcenia poprzedniej części, a Purvis, Wade i Haggis brali udział w tworzeniu scenariusza. Chociaż Craig i Forster napisali niektóre sceny samodzielnie podczas strajku scenarzystów, nie uwzględniono ich nazwisk w napisach końcowych jako odpowiedzialnych za scenariusz. Tytuł został wybrany spośród opowiadań Iana Fleminga w „For Your Eyes Only”, jednak sam film nie zawiera żadnych elementów tej historii. Zdjęcia do produkcji były przeprowadzane w Meksyku, Panamie, Chile, Włoszech, Austrii i Walii, natomiast wnętrza zbudowano i sfilmowano w Pinewood Studios. Forster miał na celu nakręcenie nowoczesnego filmu, który zawierałby również klasyczne motywy kinowe. Odchodząc od poprzednich złoczyńców Bonda, odrzucił groteskowy wygląd postaci Dominica Greene’a, aby podkreślić ukrytą i tajemniczą naturę. Film zawierał wiele scen przemocy, a badanie przeprowadzone przez Uniwersytet Otago z 2012 roku wykazało, że jest to najbardziej brutalny film z serii.
Premiera "Quantum of Solace" odbyła się 29 października 2008 roku w Odeon Leicester Square. Film spotkał się z mieszanymi reakcjami krytyków, a recenzenci chwalili głównie występ Craiga i sekwencje akcji w filmie, ale krytykowali ciemniejszy i realistyczny ton, uważając, że film był mniej imponujący niż jego poprzednik. Od września 2016 jest to czwarty najbardziej dochodowy film o Jamesie Bondzie. Bez uwzględnienia inflacji zarobił ponad 589 milionów dolarów na całym świecie i stał się siódmym najbardziej dochodowym filmem 2008 roku.
W 2012 pojawił się kolejny film z serii, "Skyfall".
Streszczenie fabuły.
Akcja filmu rozpoczyna się w godzinę po zakończeniu "Casino Royale". Po złapaniu pana White’a agent brytyjski James Bond jedzie do Sieny swoim astonem martinem, aby dostarczyć White’a na przesłuchanie, lecz wcześniej musi zgubić pościg jego ludzi, którzy chcą odbić szefa z rąk agenta.
W trakcie przesłuchania pan White wyjawia, że organizacja, która szantażowała Vesper, zmarłą dziewczynę Bonda, jest dużo bardziej rozbudowana i niebezpieczna, niż ktokolwiek mógłby przypuszczać. W tym momencie zdrajca w MI6 – Craig Mitchell – umożliwia White’owi ucieczkę. Bond goni zdrajcę po kanałach, ulicach i dachach Sieny i ostatecznie go zabija. Śledztwo wskazuje na związek zdrajcy z bankiem w Haiti. Podając się za niejakiego Slate’a, Bond poznaje piękną Camille, która pragnie wyrównać własne rachunki z przeszłości. Bond, śledząc tajemniczą kobietę, dociera do Dominika Greene’a, bezwzględnego biznesmena, wysoko postawionego członka tajemniczej organizacji.
Bond podgląda spotkanie między Greene’em a tajemniczą osobą – generałem Medrano z Boliwii. Greene obiecuje, że jego organizacja mu w ciągu tygodnia zapewni władzę i poparcie w Boliwii, w zamian żąda zaś jedynie skrawka pozornie jałowej ziemi. W ramach umowy z generałem Greene oddaje mu Camille. Bond, nie znając planów dziewczyny, ratuje ją z rąk Medrano i jego ludzi. Udaje mu się zgubić ludzi generała. Agent 007 odkrywa, że Greene leci do Austrii.
Na pokładzie samolotu Greene zawiera umowę z CIA, w ramach której w zamian za dostęp do ropy Stany Zjednoczone nie sprzeciwią się przewrotowi w Boliwii. W Austrii Greene uczestniczy w przedstawieniu "Toski" Pucciniego w operze w Bregencji. Bond podąża jego tropem, w operze zabija członka organizacji i kradnie mu nadajnik do porozumiewania się z terrorystami. W rzeczywistości przedstawienie "Toski" jest przykrywką dla spotkania członków organizacji o nazwie Quantum. Terroryści omawiają najważniejsze sprawy dotyczące ich globalnych operacji. Bond przerywa spotkanie i robi zdjęcie uciekającym członkom Quantum, które wysyła M. Wśród spiskowców jest Guy Haines – zaufany doradca premiera Wielkiej Brytanii. W trakcie ucieczki z opery Bond rzekomo zabija agenta służb specjalnych ochraniającego Hainesa. Z tego powodu M nakazuje sprowadzić agenta 007 z powrotem do siedziby MI6.
Bond, nie mogąc na nikogo liczyć, udaje się z powrotem do Włoch, aby poprosić o pomoc Mathisa, którego podczas wydarzeń z "Casino Royale" oskarżył o zdradę. Mathis zgadza się jechać z Bondem do Boliwii. Na miejscu brytyjska agentka MI6 Fields ma aresztować Bonda, lecz ten uwodzi ją i nakłania ją do zmiany decyzji. Mathis, używając swoich wpływów, załatwia zaproszenia na spotkanie organizowane przez Greene’a w ruinach jednego z pałaców w La Paz. Podczas spotkania Bond ponownie spotyka Camille, a Fields ratuje Bonda i Camille przed Elvisem – prawą ręką Greene’a i zarazem jego kuzynem. Podczas powrotu do hotelu Bond i Camille zostają zatrzymani przez boliwijską policję, która rani Mathisa. Bond zabija policjantów, a po krótkiej rozmowie z umierającym Mathisem decyduje się udać się wraz z Camille na pustynię, aby odkryć, czym jest projekt „Tierra”, który ma pozwolić Greene’owi i organizacji Quantum kontrolować sytuację w Boliwii. Bond i Camille wypożyczają samolot. Docierają nim do pustyni, którą chce kupić Greene, ale zostają zestrzeleni przez samoloty armii boliwijskiej. Skaczą więc ze spadochronem i trafiają do podziemnego jeziora, w którym korporacja Greene’a magazynuje wodę, w celu wywołania suszy w kraju.
W tym czasie rząd brytyjski nakazuje M zatrzymać Bonda, gdyż „wymknął się spod kontroli”. M wraz z agentami MI6 leci do Boliwii, aby znaleźć Bonda. Bond i Camille wydostają się z podziemnego jeziora i wracają do La Paz. W hotelu Bond odkrywa, że czeka już tam na niego M. Okazuje się, że Greene kazał zamordować agentkę Fields, topiąc ją w ropie. Rozwścieczona M nakazuje agentom aresztować Bonda i zabrać go do Londynu. Jednak w windzie 007 obezwładnia agentów i ucieka, jednocześnie informując M, że Greene ma plany co do Boliwii. M postanawia wesprzeć Bonda i nie słuchać „rad” CIA (którego pracownik jest w zmowie z Greene’em). Bond udaje się po informację do Feliksa Leitera – agenta CIA, którego poznał podczas pokerowej gry w "Casino Royale" w Czarnogórze. Felix, tym razem wraz z przełożonym Gregorym Beamem, spiskuje z Greene’em i jego organizacją. Ostatecznie Felix wyjawia Bondowi, że Greene chce wesprzeć bunt w Boliwii, przekupując policję oraz dając generałowi Medrano pieniądze na opłacenie wojska. Spotkanie ma się odbyć w hotelu Perla De Las Dunas na pustyni.
Bond i Camille udają się na pustynię i przedostają się do hotelu, kontrolowanego przez wojsko dowodzone przez generała Medrano. Bond szuka Greene’a, Camille zaś generała Medrano – osoby, która dawno temu zabiła całą jej rodzinę. W hotelu wybucha walka, która powoduje jego zniszczenie. Camilla zabija generała Medrano, a Greene, po walce z Bondem, ucieka z płonącego hotelu. Bond wydostaje się z hotelu, ratując przy tym Camille, i dopada rannego Greene’a. Po przesłuchaniu agent 007 postanawia zostawić Greene’a bez wody daleko na pustyni. Dokonawszy zemsty na generale Medrano, Camille żegna się z Bondem na stacji kolejowej. Bond udaje się do Kazania w Rosji, gdzie spotyka Yusefa Kabirę – Algierczyka, narzeczonego Vesper, którego „porwała” organizacja. Okazuje się, że Yusef służył organizacji do uwodzenia agentek i zmuszania ich do współpracy z nią. Bond przesłuchuje Yusefa, po czym spotyka M. Ta informuje go o zastrzelonym na pustyni Greenie oraz załatwieniu spraw z Amerykanami dotyczących ich interesów z nim. Bond przyznaje się M, że niesłusznie posądzał Vesper o zdradę. Film kończy się prośbą M o powrót Bonda do MI6, na co agent odpowiada, że nigdy nie odszedł. Bond wyrzuca w śnieg naszyjnik Vesper i odchodzi, zdając sobie sprawę, że organizacja Quantum jest wciąż niebezpieczna, pan White pozostaje na wolności.
Obsada.
Ponadto w filmie wystąpili: Giancarlo Giannini jako René Mathis, kontakt Bonda, uniewinniony po błędnym uznaniu za zdrajcę, Anatole Taubman jako Elvis, zastępca Greene’a, Joaquín Cosío jako Medrano, generał na wygnaniu, któremu Greene pomaga odzyskać władzę w zamian za wsparcie swojej organizacji, odpowiedzialny za zamordowanie rodziny Camille, David Harbour jako Gregg Beam, szef oddziału CIA w Ameryce Południowej, Rory Kinnear jako Bill Tanner, doradca M, Tim Pigott-Smith jako brytyjski sekretarz stanu, Fernando Guillén Cuervo jako Carlos, pułkownik policji boliwijskiej, Paul Ritter jako Guy Haines, specjalny wysłannik do premiera i członek Quantum, Neil Jackson jako Edmund Slate, członek Quantum, walczący z Bondem na Haiti, Simon Kassianides jako Yusef Kabira, członek Quantum, który uwodzi agentki i manipuluje nimi, by rozdawały tajne informacje, odpowiedzialny za śmierć Vesper Lynd, Stana Katic jako Corrine Veneau, kanadyjska agentka, Glenn Foster jako Craig Mitchell, ochroniarz M i podwójny agent, Oona Chaplin jako recepcjonistka Perli de las Dunas, uratowana przez Camille Montes, Lucrezia Lante della Rovere jako Gemma, dziewczyna Mathisa, Jesús Ochoa jako porucznik Orso, ochroniarz generała Medrano, a także Jesper Christensen jako Pan White, szef organizacji przestępczej, którego Bond schwytał po tym, jak ukradł pieniądze wygrane w "Casino Royale" w Czarnogórze.
W rolach cameo pojawili się również meksykańscy reżyserzy Guillermo del Toro i Alfonso Cuaróna (odpowiednio jako boliwijski pilot helikoptera oraz członek armii boliwijskiej), którzy zostali poproszeni o wystąpienie w filmie przez Marca Forstera.
Produkcja.
Rozwój projektu.
W październiku 2005 roku, przed rozpoczęciem produkcji "Casino Royale", Michael G. Wilson ogłosił, że Neal Purvis i Robert Wade pracują nad scenariuszem do następnego filmu. Celowo napisali oni "Casino Royale", aby powiązać go z następnym filmem. W lipcu 2006 roku, kiedy "Casino Royale" wchodziło w fazę postprodukcji, Eon Productions ogłosiło, że następny film będzie oparty na oryginalnym pomyśle producenta Michaela G. Wilsona. Wcześniej zdecydowano też, że film będzie bezpośrednim sequelem, aby wykorzystać emocje Bonda po śmierci Vesper w poprzednim filmie. Tak jak w Casino Royale tematem przewodnim był terroryzm, tak w sequelu skupiono się na ekologii. Data premiery filmu została potwierdzona na 2 maja 2008 roku. Roger Michell, który współpracował z Craigiem m.in. w filmie "Przetrzymać tę miłość", prowadził negocjacje w sprawie wyreżyserowania produkcji, ale zrezygnował z powodu braku scenariusza. Wiceprezes Sony Entertainment, Jeff Blake, przyznał, że 18-miesięczny harmonogram produkcji był zbyt krótki i data premiery została przesunięta na koniec 2008 roku. Purvis i Wade ukończyli swój szkic scenariusza do kwietnia 2007 roku, a Paul Haggis, który poprawiał scenariusz "Casino Royale", rozpoczął jego przeróbkę w następnym miesiącu. Prace nad scenariuszem opóźnił strajk scenarzystów w latach 2007–2008, a niektóre sceny napisali samodzielnie Forster i Craig, jednak nie uwzględniono ich jako scenarzystów. Szkic Haggisa nosił pierwotnie tytuł "Sleep of the Dead".
W czerwcu 2007 roku potwierdzono, że reżyserią zajmie się Marc Forster. Był zaskoczony, że zaproponowano mu tę pracę, twierdząc, że nie jest wielkim fanem filmów o Bondzie i że nie zgodziłby się na to, gdyby nie spotkanie z Danielem Craigiem. Reżyser chciał, aby produkcja była krótsza od poprzedniej. Kazał też aktorom dokładnie ćwiczyć swoje sceny, ponieważ lubił kręcić sceny w sposób ciągły.
Michael G. Wilson zdecydował się na tytuł "Quantum of Solace" kilka dni przed jego ogłoszeniem 24 stycznia 2008. Był to tytuł jednego z opowiadań Iana Fleminga z tomu "For Your Eyes Only" (1960).
Casting.
Daniel Craig zdradził, że przygotowując się do roli dużo trenował, głównie bieganie i boks, aby uniknąć obrażeń, jakich doznał podczas scen kaskaderskich w pierwszym filmie. Craig czuł, że jest bardziej wysportowany, będąc jednocześnie mniej masywnym niż w pierwszym filmie. Podczas kręcenia w Pinewood doznał kontuzji, gdy jedna z osób kopnęła go w twarz, przez co konieczne było osiem szwów i odcięcie czubka palca. Miał również drobną operację plastyczną twarzy. Na początku grudnia 2007, Mathieu Amalric potwierdził w wywiadzie dla magazynu Empire, że pojawi się w 22. produkcji o Jamesie Bondzie jako główny złoczyńca. Początkowo, w roli czarnego charakteru obsadzono holenderskiego aktora Thoma Hoffmana, ale z powodu różnicy poglądów o swojej postaci między nim, a producentami został zwolniony. Pod uwagę brano również Bruno Ganza, ale Forster zdecydował, że Amalric nadał postaci odpowiednią „żałosność”. W połowie grudnia 2007, Joaquin Cosío ujawnił, że również pojawi się jako złoczyńca w filmie. W styczniu 2008 ogłoszono, że w filmie pojawi się Gemma Arterton w roli agentki MI6, Strawberry Fields. Według magazynu "The Guardian", jest prawdopodobnie najmłodszym szpiegiem, jaki kiedykolwiek pojawił się w filmie o Bondzie. Forster wybrał ją spośród zgłoszonych 1500 kandydatek. Jedna z osób, odpowiedzialnych za casting poprosiła ją na przesłuchanie do roli, widząc jak zagrała postać Rosaline w sztuce "Stracone zachody miłości" w Globe Theatre. Arterton powiedziała, że Fields „nie jest tak chętna na igraszki” jak inne dziewczyny Bonda, ale zamiast tego jest „świeża i młoda, nie "femme fatale"”. Opisała też swoją postać jako hołd złożony dziewczynom Bonda z lat 60., porównując swoje włosy do Diany Rigg, która grała Tracy Bond w "W tajnej służbie Jej Królewskiej Mości". Arterton musiała sfilmować scenę śmierci swojej postaci pierwszego dnia na planie i była całkowicie pokryta olejem przez dwie godziny. Pełne imię postaci, które jest nawiązaniem do piosenki Beatlesów „Strawberry Fields Forever”, nigdy nie jest wypowiadane na ekranie; kiedy Bond pyta ją o imię, ta przedstawia się jako „Fields”. Tego samego miesiąca ujawniono, że główną rolę kobiecą zagra Olga Kurylenko. Forster wybrał ją, ponieważ spośród 400 kobiet, które przesłuchały, wydawała się najmniej zdenerwowana. Kiedy przeczytała scenariusz, była zadowolona, że nie miała sceny miłosnej z Craigiem; uważała, że odciągnęłoby to uwagę widzów od jej występu. Kurylenko spędziła trzy tygodnie trenując walkę z bronią i nauczyła się formy skakania ze spadochronu w pomieszczeniu, zwanej "body flying". Kurylenko powiedziała, że musiała „trenować non-stop od rana do wieczora” do scen akcji. Ujawniła, że nie miała wcześniej takiego ciężkiego treningu do żadnego filmu. Zdradziła również, że dostała zestaw filmów Bonda na DVD, ponieważ na Ukrainie nie było łatwo obejrzeć tę franczyzę. Aktorka za inspirację do swojej postaci obrała kreację Michelle Yeoh w "Jutro nie umiera nigdy". Producenci powiedzieli, że zamierzali obsadzić w tej roli aktorkę z Ameryki Południowej, dlatego Kurylenko ćwiczyła hiszpański akcent. Potwierdzono też, że swoje role z poprzedniej części powtórzą Judi Dench, Jeffrey Wright oraz Giancarlo Giannini. Dench powiedziała, że jej postać odegra większą rolę filmie. Ujawniła też, usłyszymy albo zobaczymy jej męża.
Zdjęcia.
Kręcenie "Quantum of Solace" odbywało się w sześciu krajach, a odpowiadał za to Roberto Schaefer. Zdjęcia do drugiej części filmu rozpoczęły się we Włoszech podczas wyścigu konnego Palio di Siena 16 sierpnia 2007 roku, choć Forster nie był jeszcze wtedy pewien, czy będzie on pasował do filmu. Niektóre sceny kręcono także w Maratei i Craco, dwóch małych miasteczkach w Basilicata w południowych Włoszech. Inne miejsca, w których przeprowadzono zdjęcia to Madryt w sierpniu 2007; Baja California w Meksyku na początku 2008 roku; Malcesine, Limone sul Garda i Tremosine we Włoszech w marcu oraz w Talamone pod koniec kwietnia tego samego roku. Główne zdjęcia rozpoczęły się na początku stycznia 2008 roku w Pinewood Studios. Scena 007 Stage została wykorzystana do walki w galerii sztuki, a także jako kryjówka MI6 ukryta w miejskich cysternach. Sceny lotniskowe zostały sfilmowane na lotnisku Farnborough, a sceny końcowe zostały w Bruneval Barracks w Aldershot.
Zdjęcia w Panamie rozpoczęły się 7 lutego 2008 roku w Howard Air Force Base. Kraj ten dublował Haiti i Boliwię, a Narodowy Instytut Kultury Panamy zastąpił boliwijski hotel. W pobliskim Colón nakręcono również sekwencję, wymagającą udziału kilkuset statystów. Krajowi urzędnicy chcieli zminimalizować niedogodności dla obsady i ekipy, a w zamian mieli nadzieję, że obecność miasta w filmie zwiększy ruch turystyczny. Ekipa miała przenieść się do Cusco w Peru na dziesięć dni zdjęciowych 2 marca, ale zostało to odwołane z powodów finansowych. Dwanaście dni zdjęciowych w Chile rozpoczęło się 24 marca w Antofagasta. Zdjęcia kręcono w Cobija, obserwatorium Paranal i innych miejscach na pustyni Atakama.
Podczas kręcenia w Sierra Gorda, lokalny burmistrz, Carlos Lopez, zorganizował protest, ponieważ był zły na to, że filmowcy przedstawili region Antofagasta jako część Boliwii. Został aresztowany, krótko przetrzymywany, a dwa dni później postawiony przed sądem. Eon odrzuciło jego oskarżenie, że potrzebowali jego pozwolenia na filmowanie w tym rejonie. Michael G. Wilson wyjaśnił, że Boliwia była odpowiednia dla fabuły, ze względu na historię problemów z wodą w tym kraju.
Od 4 do 12 kwietnia 2008 kręcono sekwencje na sieneńskich dachach. Okazało się to tańsze niż budowanie ich w Pinewood. Kolejne cztery tygodnie zaplanowano na kręcenie pościgu samochodowego nad jeziorem Garda i w Carrarze. W drugiej połowie kwietnia, pracownik firmy Aston Martin, dostarczający sportowego DBS-a na plan filmowy rozbił się wpadając do jeziora. Przeżył, ale został ukarany mandatem w wysokości 400 funtów za nieostrożną jazdę. 23 kwietnia dwóch kaskaderów zostało poważnie rannych, przy czym jeden z nich, grek Aris Comninos, musiał zostać umieszczony na oddziale intensywnej terapii, ale doszedł do siebie. Filmowanie zostało tymczasowo wstrzymane, aby włoska policja mogła zbadać przyczyny wypadków.
Od 29 kwietnia do 9 maja 2008 roku zdjęcia przeprowadzano w operze na wodzie w austriackiej Bregencji. Sekwencja, w której Bond ściga złoczyńców podczas opery "Tosca" wymagała udziału 1500 statystów. Krótka sekwencja jazdy samochodem została nakręcona w pobliskim Feldkirch. Ekipa powróciła do Włoch w dniach 13–17 maja, aby nakręcić wypadek samochodowy w kamieniołomie marmuru w Carrarze. 1000 statystów zostało zatrudnionych do sceny, w której Bond wyłania się z Fonte Gaia. Pierwotnie scena ta miała odbywać się przy katedrze w Sienie, ale uznano to za brak szacunku. W czerwcu ekipa wróciła na cztery tygodnie do Pinewood, gdzie zbudowano nowe plany zdjęciowe. Zdjęcia zakończyły się 21 czerwca tego samego roku.
Scenograf Peter Lamont, który pracował przy 18 poprzednich filmach z Bondem, przeszedł na emeryturę po "Casino Royale". Forster zatrudnił na jego miejsce Dennisa Gassnera, podziwiając jego pracę przy "Truman Show" i filmach braci Coen. Gassner całkowicie przeprojektował siedzibę MI6, ponieważ uważał, że Judi Dench „była trochę zmęczona w ostatnim filmie”, i postanowił stworzyć jej „nowy świat”.
Za kostiumy odpowiadały Louise Frogley oraz Lindy Hemming, która pracowała przy serii od filmu "Golden Eye". Za garnitury Bonda odpowiadał dom mody Brioni oraz Tom Ford. Pugh powiedział, że kostiumy nawiązują do stylu lat 60. i jest to ukłonem w stronę Bonda, granego przez Seana Connery’ego. Włoski dom mody Prada dostarczył sukienki dla obu dziewczyn Bonda. Jasper Conran zaprojektował rudą bandeau Camille, brązową spódnicę i naszyjnik ze złotą rybką, a marka Chrome Hearts zaprojektowała gotycką biżuterię dla postaci Amalrica. Sophie Harley, która stworzyła kolczyki Vesper Lynd i algierski naszyjnik z węzłem miłosnym w "Casino Royale", została poproszona o stworzenie innej wersji naszyjnika.
Postprodukcja.
"Quantum of Solace" był ostatnim z trzech filmów we współpracy z firmą Ford Motor (począwszy od "Śmierć nadejdzie jutro"). Chociaż Ford sprzedał firmę Aston Martin w 2007 roku, Aston Martin DBS V12 powrócił w filmie do pościgu samochodowego wokół jeziora Garda. Do pościgu otwierającego film zamierzano początkowo użyć Forda GT, ale zastąpiono go Alfą Romeo 159. Po zakończeniu zdjęć we Włoszech, dalsze sceny z udziałem Craiga, samochodów i ciężarówki zostały nakręcone w Pinewood na tle niebieskiego ekranu. Pierwotnie w sekwencji miały wystąpić trzy Alfy Romeo, ale Forster uznał, że scena jest zbyt długa i przeedytował ją tak, żeby wyglądała jakby Bonda goniły tylko dwa samochody.
Aby nakręcić pościg w Sienie w kwietniu 2008 roku, w mieście zbudowano cztery dźwigi kamerowe, użyto również kamery kablowej. Podczas filmowania walki w galerii sztuki, dubler Craiga przypadkowo spadł z rusztowania budowlanego.
Aby sfilmować walki powietrzne, zbudowano kamerę „Snakehead”, którą umieszczono na nosie i ogonie samolotu Piper Aerostar 700. Firma SolidWorks, która dostarczyła oprogramowanie użyte do zaprojektowania kamery, stwierdziła, że „piloci po raz pierwszy mogą latać tak agresywnie, jak tylko się odważą, nie tracąc przy tym dramatyzmu ujęcia”. Kamera mogła obracać się o 360 stopni i miała kształt peryskopu. Ekipa zamontowała również kamery na helikopterach. Forster chciał sfilmować bitwę powietrzną jako hołd dla filmu Alfreda Hitchcocka "Północ, północny zachód" i wybrał samoloty takie jak Douglas DC-3, aby do tego pasowały.
Reżyser Marc Forster nie chciał kręcić sceny swobodnego spadania używając zielonego ekranu. Użyto tunelu powietrznego w Bodyflight, który daje takie same efekty jak skoki spadochronowe. Daniel Craig i Olga Kurylenko nagrali te sceny bez kaskaderów. Wykorzystano osiem kamer Dalsa Origin oraz kilka innych (łącznie 17 kamer), aby stworzyć wirtualną kamerę, za pomocą której można było filmować aktorów unoszących się w symulatorze. Podczas zdjęć w tunelu aerodynamicznym Craig i Kurylenko nosili odporne na wiatr soczewki kontaktowe, które umożliwiały im otwieranie oczu podczas spadania. Dla bezpieczeństwa i wygody kręcili tylko przez 30 sekund naraz. Montażem zajęli się Matt Chessé oraz Richard Pearson.
Efekty specjalne.
Za efekty specjalne odpowiadali Chris Corbould oraz Kevin Tod Haug, a zrealizowały je studia Double Negative, The Moving Pictures Company, Framestore, DNEG, Machine FX oraz MK12.
W filmie tradycyjna sekwencja z lufą karabinu została przeniesiona na koniec, co Wilson tłumaczył jako coś niespodziewanego. Miała to też być informacja, że historia z poprzedniego filmu jest bezpośrednio kontynuowana. Napisy początkowe zostały stworzone przez MK12. Mając za sobą pracę nad filmami Forstera "Stranger than Fiction" i "The Kite Runner", MK12 rozpoczęło prace nad tą sekwencją na wczesnym etapie i miało dobry pomysł na jej wygląd, dzięki czemu nie trzeba było jej przerabiać, gdy zmieniono tytułową piosenkarkę. MK12 wybrało różne kolory zmierzchu, które miały reprezentować nastrój Bonda. MK12 pracowało także nad scenami z graficznymi interfejsami użytkownika, w tym nad elektronicznym stołem, którego używa MI6.
Kulminacyjną sekwencję w hotelu zrealizowała firma The Moving Picture Company. Nad efektami ognia czuwał Chris Corbould, a w postprodukcji MPC musiało wzmocnić sekwencję poprzez przybliżenie ognia do aktorów, by wyglądał bardziej groźnie. Do eksplodującej części hotelu, z której uciekają Bond i Camille, użyto pełnowymiarowej repliki zewnętrznej części budynku. Nad pościgiem łodzią pracowało studio Machine FX. Dodało ono w kilku ujęciach z kaskaderami cyfrową wersję głowy Craiga i odtworzyło łodzie, które Bond przeskakuje na motocyklu, aby wyglądało to bardziej niebezpiecznie. Do sceny, kiedy odgrywano sztukę "Tosca", Machine FX stworzyło tłum ludzi. Forster zmontował scenę w operze tak, aby przypominała "Człowieka, który wiedział za dużo".
Double Negative odpowiadało m.in. za sceny swobodnego spadania, walkę powietrzną z udziałem samolotów DC-3 oraz Marchetti oraz dodatkowe efekty specjalne samolotów i pojazdów, opracowując łącznie ponad 340 ujęć. Framestore opracowało całą scenę pościgu po dachach w Sienie.
W sumie w "Quantum of Solace" jest ponad 900 ujęć z efektami wizualnymi.
Muzyka.
Za ścieżkę dźwiękową odpowiadał David Arnold, który skomponował muzykę do poprzednich czterech filmów o Bondzie. Arnold stworzył muzykę na podstawie swoich wrażeń po przeczytaniu scenariusza, a Forster wkomponował ją w odpowiednie momenty filmu. Podobnie jak w przypadku "Casino Royale", Arnold ograniczył wykorzystanie „James Bond Theme” do minimum. Przy pracy nad utworem „Crawl, End Crawl”, granym podczas napisów końcowych, Arnold współpracował z Kieranem Hebdenem.
Jack White z zespołu The White Stripes i Alicia Keys opracowali utwór „Another Way to Die”, który był pierwszym duetem, wybranym jako piosenka przewodnia w historii filmów o Bondzie. Chcieli pracować razem już dwa lata wcześniej. Piosenka została nagrana w Nashville; White zagrał na perkusji, a Keys na fortepianie.
Marketing.
Partnerami lokowania produktu byli m.in. Ford, Heineken, Smirnoff, Omega SA, Virgin Atlantic i Sony Ericsson. Film zarobił na tym 50 milionów funtów, co jest rekordem wśród filmów o Bondzie (poprzedni wynosił 44 miliony funtów za "Die Another Day"). Jeden z samochodów, Ford Ka z 2009 roku jest prowadzony w filmie przez Camille. Avon stworzył zapach o nazwie Bond Girl 007 z Gemmą Arterton jako twarz produktu. Coca-Cola została partnerem promocyjnym, zmieniając nazwę produktu „Coke Zero” na „Coke Zero Zero 7”.
Firma Corgi International Limited wykonała 5-calowe figurki i gadżety (takie jak aktówka aktywowana głosem), a także tradycyjne odlewane pojazdy zabawkowe. Stworzyła także 7-calowe figurki postaci z poprzednich filmów. Scalextric wypuściło cztery zestawy samochodów wyścigowych z filmu. Activision wydało swoją pierwszą grę o Jamesie Bondzie, również zatytułowaną "Quantum of Solace", która jest oparta zarówno na "Casino Royale", jak i "Quantum of Solace". Jest to pierwsza gra o Bondzie z podobizną Craiga i pierwsza gra konsolowa siódmej generacji z tej serii. Firma Swatch zaprojektowała serię zegarków na rękę, z których każdy inspirowany był złoczyńcą z filmu.
Wydanie.
Światowa premiera filmu odbyła się 29 października 2008 roku w Odeon Leicester Square. Wzięli w niej udział książę Harry oraz książę William, a dochód został przekazany organizacjom charytatywnym „Help for Heroes” i „Royal British Legion”. Film pierwotnie miał się ukazać w Wielkiej Brytanii i Ameryce Północnej 7 listopada, jednak Eon zdecydowało się przesunąć brytyjską premierę na 31 października, natomiast amerykańska premiera została przesunięta na 14 listopada, po tym jak przełożono film "Harry Potter i Książę Półkrwi" na 2009 rok. W Australii premiera została przyspieszona o tydzień, na 19 listopada, po tym jak 20th Century Fox zdecydowało się wydać "Australię" w dniu oryginalnej premiery "Quantum of Solace", 26 listopada. Premiera polska miała miejsce 7 listopada 2008.
Film został wydany na DVD i Blu-ray przez MGM za pośrednictwem 20th Century Fox Home Entertainment w Australii, Wielkiej Brytanii i Ameryce Północnej między 18, a 24 marca 2009 roku. Produkcja zarobiła ponad 21 mln dolarów z 1,21 mln sprzedanych egzemplarzy na nośniku DVD. Do 28 czerwca 2009 roku sprzedano ponad 2,5 mln płyt DVD, co przyniosło ponad 42,5 mln dolarów przychodu. Płyty DVD zostały wydane zarówno w standardowym jednopłytowym zestawie, jak i dwupłytowym wydaniu specjalnym. Na tych wydaniach nie ma komentarzy audio ani usuniętych scen.
Odbiór.
Box office.
W dniu otwarciu w Wielkiej Brytanii film zarobił 8 mln dolarów, pobijając poprzedni rekord, należący do "Harry’ego Pottera i Czary Ognia". Podczas weekendu otwarcia film zarobił 25 milionów dolarów, przebijając poprzedni rekord, który również należał do czwartej części Harry’ego Pottera. Produkcja zarobiła ponad 18 mln dolarów we Francji i Szwecji. Weekendowa suma 10,6 miliona dolarów we Francji była rekordem dla serii, przewyższając o 16% to, co w ciągu pięciu dni zarobiło "Casino Royale". 2,7 miliona dolarów było czwartym co do wielkości otwarciem w Szwecji.
W następnym tygodniu film był grany w sześćdziesięciu krajach. 7 listopada 2008 roku film zarobił 39,3 miliona dolarów w Wielkiej Brytanii, 16,5 miliona dolarów we Francji i 7,7 miliona dolarów w Niemczech. Film pobił rekordy popularności w Szwajcarii, Finlandii, Zjednoczonych Emiratach Arabskich, Nigerii, Rumunii i Słowenii. Jego otwarcia w Chinach i Indiach były drugie co do wielkości w historii filmów obcojęzycznych.
Film zarobił 27 milionów dolarów w dniu otwarcia w prawie 3,5 tys. kin w Kanadzie i Stanach Zjednoczonych oraz ponad 67,5 mln dolarów w pierwszy weekend. Był to największy dochód z filmu o Bondzie w weekend otwarcia w USA (aż do "Spectre"). W Polsce produkcja zarobiła niecałe 5 mln dolarów. Film zarobił 168,4 mln dolarów w Kanadzie i USA oraz 421,2 mln dolarów na innych terytoriach, w sumie 589,6 mln dolarów.
Reakcje krytyków.
Film spotkał się z mieszanymi recenzjami krytyków. W serwisie Rotten Tomatoes 64% z 299 recenzji uznano za pozytywne, a średnia ocen wystawionych na ich podstawie wyniosła 6,2/10. Na agregatorze Metacritic średnia ważona ocen z 48 recenzji wyniosła 58 punktów na 100 punktów. Odbiorcy ankietowani przez CinemaScore przyznali filmowi średnią ocenę „B-” w skali od A+ do F, co czyni go najniżej ocenionym filmem z "ery Craiga".
Krytyk filmowy Gilbert Cruz wymienił początkową sekwencję filmu jako ósmy największy pościg samochodowy w historii kina. Roger Moore, trzeci aktor, który grał Bonda, powiedział, że Daniel Craig był „cholernie dobrym Bondem, ale film jako całość miał trochę za dużo migawkowych cięć i brakowało akcji. Nie było tam żadnej geografii i zastanawiałeś się, co się do cholery dzieje”. Kim Newman z magazynu „Empire” dał filmowi ocenę 4/5, zauważając, że nie jest „większy i lepszy niż Casino Royale, co może być mądrym posunięciem, ponieważ na końcu wciąż jest poczucie, że misja Bonda ledwo się rozpoczęła”. Wyraził jednak nostalgię za bardziej humorystycznymi filmami o Bondzie. Peter Bradshaw z magazynu „The Guardian” przyznał filmowi 3 gwiazdki i szczególnie pochwalił grę Craiga, mówiąc, że „uczynił tę część swoją własną, w każdym calu chłodno bezwzględny agent-zabójca, pielęgnujący złamane serce i tłumioną wściekłość” i nazywając film „zderzeniem z Bondem, które miało dużo akcji, mało żartów, dużo przepychu, mało lokowania produktu”. Podkreślił też, że „"Quantum of Solace" nie jest tak dobre jak "Casino Royale": inteligentna elegancja podczas debiutu Bonda Daniela Craiga została stonowana na rzecz konwencjonalnej akcji. Ale to on sam napędza ten film, on go niesie, a to niesłychanie trudne zadanie dla aktora. Craig daje radę”. W recenzji „The Sunday Times” zauważono, że „podążanie za "Casino Royale" nigdy nie miało być łatwe, ale reżyser Marc Forster sprowadził udane wznowienie marki z powrotem na ziemię – ziewnięciem”; scenariusz „jest momentami niezrozumiały”, a obsada „jest w rozsypce”. Recenzja kończy się konkluzją, że „Bond został pozbawiony swojego ikonicznego statusu. Nie reprezentuje już niczego szczególnie brytyjskiego, ani nawet nowoczesnego. Zamiast stylu dostajemy lokowanie produktu, a w miejsce fantazji – zbędny i głupi realizm”. Tim Robey z „The Daily Telegraph” ocenił film pozytywnie. Pochwalił krótszy czas trwania filmu, twierdząc, że wiele innych filmów o Bondzie, w tym "Casino Royale", wyczerpuje się przed końcem. Opisując film jako posiadający „solidny jak skała dramatyczny pomysł i inteligencję, by go zrealizować”, dał filmowi cztery gwiazdki na pięć możliwych. Derrek Elley z portalu Variety napisał, że jest to „najkrótszy i z pewnością najgęstszy w akcji Bond w historii”, określając go „bardziej jako rozszerzenie historii z "Casino Royale", niż samodzielny film”. Ray Benett z magazynu „The Hollywood Reporter” ocenił film bardzo pozytywnie, stwierdzając, że „Film, trwający prawie 40 minut krócej niż rozdęte "Casino Royale" powinien zrobić furorę na całym świecie”. Podkreślił także, że „widzowie spragnieni zastrzyku adrenaliny będą zachwyceni”.
Krzysztof Michałowski z portalu Filmweb wystawił ocenę 7 gwiazdek na 10 możliwych, twierdząc, że „to, że nawiązuje do poprzedniej części, jest jego siłą, ale i słabością”. Podkreślił jednak, że filmowi brakuje „puenty i solidnego przytupu na koniec” i nazwał go „cierpkim smakiem zemsty”. Marcin Andrys na stronie paradoks.net ocenił film na 5/10 i napisał: „Craig w roli Bonda czuje się niezmiernie pewnie i praktycznie to on rządzi i dzieli na ekranie. Pozostała część obsady znajduje się w jego cieniu” i stwierdził, że film „nie powinien zawieść fanów agenta 007, ogląda się miło i przyjemnie”. Michał Matuszewski z gadzetomania.pl napisał, że jest to „film brutalny, ale bynajmniej nie za sprawą przemocy na ekranie – nie ma jej więcej niż w innych filmach cyklu. Brutalna jest sama forma i kreacja bohatera. Bond Craiga to cyniczna maszyna do zabijania – a przecież wiemy, że ma uczucia”, nazywając film „Szpieg, który się zmienił”. Rafał Donica z portalu film.org.pl ocenił film negatywnie, szczególnie krytykując sceny akcji oraz dialogi. Określił go mianem „licencji na zabijanie scen akcji”.

</doc>
<doc id="710009" url="https://pl.wikipedia.org/wiki?curid=710009" title="Struma">
Struma

Struma, starożytny Strymon (bułg. Струма, gr. Στρυμόνας – "Strimonas") – rzeka w zachodniej Bułgarii i w północnej Grecji, w zlewisku Morza Egejskiego. Długość – 415 km (290 km w Bułgarii, 125 km w Grecji), powierzchnia zlewni – 10 797 km² (w Bułgarii, oprócz tego niewielkie obszary Grecji i Macedonii Północnej), średni przepływ 76,167 m³/s (w Marino Pole).
Źródła Strumy znajdują się na wysokości 2180 m n.p.m. na południowych stokach masywu Witoszy (na południe od Sofii). Stamtąd rzeka płynie na zachód przez Rodopy, przecina miasto Pernik, po czym skręca na południe i płynie przez Kiustendił i Błagojewgrad. Na granicy bułgarsko-greckiej rzeka przełamuje się przez wąwóz między masywami Belasicy i Sławjanki. W Grecji dolina Strumy znacznie się poszerza, rzeka buduje dość skomplikowany system odnóg i zasila sztuczne jezioro Kerkini. Struma uchodzi do Zatoki Orfańskiej Morza Trackiego. Dopływy Strumy są liczne i drobne. Największe z nich to Dżerman, Strumica i Angitis.
W bułgarskiej części doliny Strumy znajduje się zagłębie węgla kamiennego. W greckiej części doliny prowadzi się intensywne rolnictwo. U ujścia Strumy leżało starożytne Amfipolis, zwane niegdyś "Ennea Odoi" ("Dziewięć Dróg"), założone przez Ateńczyków na gruzach wcześniejszej kolonii o nazwie Myrkinos, następnie centrum finansowe i baza morska Królestwa Macedonii, opuszczone (przeniesione w odleglejszą lokalizację) po wielokrotnych najazdach słowiańskich, pod koniec I tysiąclecia n.e. W 1014 nad Strumą miała miejsce bitwa pod Klidion. W 1913, w drugiej wojnie bałkańskiej jedne z najcięższych walk toczono wzdłuż koryta Strumy, zwłaszcza w wąwozie "Kresna". W okresie od zakończenia I wojny światowej, odtworzono grecki ośrodek miejski w Amfipolis, rewaloryzując także teren miasta starożytnego.

</doc>
<doc id="710011" url="https://pl.wikipedia.org/wiki?curid=710011" title="Strymon">
Strymon



</doc>
<doc id="710013" url="https://pl.wikipedia.org/wiki?curid=710013" title="Strimon">
Strimon



</doc>
<doc id="710014" url="https://pl.wikipedia.org/wiki?curid=710014" title="Strimonas">
Strimonas



</doc>
<doc id="710017" url="https://pl.wikipedia.org/wiki?curid=710017" title="David Rockefeller">
David Rockefeller

David Rockefeller (ur. 12 czerwca 1915 w Nowym Jorku, zm. 20 marca 2017 w Pocantico Hills) – amerykański przemysłowiec, zwany był „królem nafty”, gdyż poprzez swoje firmy był większościowym udziałowcem Chevron i ExxonMobil (wcześniej pod nazwą Standard Oil). Jego majątek w momencie śmierci szacowano na około 3 mld dolarów, ale ze względu na strukturę aktywów kontrolowanych przez fundusze Rockefeller Brothers Fund i Fundację Rockefellera prawdziwa wartość jest nieznana. Jeden z pomysłodawców utworzenia kompleksu World Trade Center w Nowym Jorku.
Życiorys.
Był synem Johna D. Rockefellera młodszego i wnukiem Johna D. Rockefellera – wielkich potentatów przemysłu paliwowego. Urodził się w Nowym Jorku, przy 10 West 54th Street; w willi swojego ojca, który zgromadził w niej duże ilości zabytków historycznych. W dzieciństwie spędzał wiele czasu w ogromnej rodzinnej posiadłości "Pocantico". W 1936 r. ukończył studia na Uniwersytecie Harvarda, a 4 lata później uzyskał tytuł doktora nauk humanistycznych Uniwersytetu Chicagowskiego za pracę doktorską pt. "Unused Resources and Economic Waste" "(Niewykorzystane zasoby i odpady gospodarcze)".
Podczas II wojny światowej służył w wywiadzie wojskowym we Francji i w Afryce Północnej. W latach 1949–1985 był dyrektorem Council on Foreign Relations (CFR), która w 1921 r. wyodrębniła się z brytyjskiego Królewskiego Instytutu Spraw Międzynarodowych. Jednak przed tym brał udział w obradach tej organizacji w latach 1946–1947 jako sekretarz Grupy Studyjnej CFR w sprawie odbudowy Europy Zachodniej. Skutkiem tego był znany z historii Plan Marshalla. W 1946 r. wszedł w skład personelu Chase National Bank, który w 1955 r. przekształcił się w Chase Manhattan Bank. W latach 1969–1981 był prezesem i dyrektorem wykonawczym (do 1980 r.) tego banku, który obecnie nosi nazwę JPMorgan Chase &amp; Co. W 1981 r. został członkiem Międzynarodowego Komitetu Doradczego banku. Wraz ze Zbigniewem Brzezińskim założył w 1973 r. Komisję Trójstronną. David Rockefeller był honorowym prezesem Council on Foreign Relations.
Pracował jeszcze w wieku 101 lat. Zmarł we śnie 20 marca 2017 roku z powodu niewydolności serca.
Rodzina.
Ożenił się z Margaret „Peggy” McGrath (28 września 1915 – 26 marca 1996) 7 września 1940 roku. Margaret była córką prominentnego partnera firmy prawniczej z Wall Street. Mieli 6 dzieci oraz, od 2002 roku, 10 wnucząt.

</doc>
<doc id="710019" url="https://pl.wikipedia.org/wiki?curid=710019" title="Iskar">
Iskar



</doc>
<doc id="710022" url="https://pl.wikipedia.org/wiki?curid=710022" title="Konferencja mesyńska">
Konferencja mesyńska

Konferencja mesyńska – konferencja polityczna, która odbyła się w dniach 1–3 czerwca 1955 w Mesynie we Włoszech.
Na początku 1955 holenderski minister spraw zagranicznych Jan Willem Beyen opracował tzw. "plan Beyena", w którym opowiadał się za powołaniem Europejskiej Wspólnoty Gospodarczej. Prace nad utworzeniem proponowanej wspólnoty rozpoczęły się po podjęciu odpowiedniej decyzji przez ministrów spraw zagranicznych państw EWWiS na konferencji w Mesynie (Gaetano Martino – Włochy, Jan Willem Beyen – Holandia, Antoine Pinay – Francja, Joseph Bech – Luksemburg, Walter Hallstein – RFN i Paul-Henri Spaak – Belgia). Wówczas zgodzono się również na utworzenie wspólnoty zajmującej się pokojowym wykorzystaniem energii atomowej (Euratom).

</doc>
<doc id="710024" url="https://pl.wikipedia.org/wiki?curid=710024" title="Agnes Baltsa">
Agnes Baltsa

Agnes Baltsa, właśc. Agni Baltsa (; ur. 19 listopada 1944 w Lefkas) – grecka śpiewaczka, mezzosopran koloraturowy i alt.
Studia muzyczne rozpoczęła w Atenach, następnie kontynuowała je w Monachium i Frankfurcie n. Menem.
Zadebiutowała w 1968 jako Cherubin w " Weselu Figara" Mozarta w Operze we Frankfurcie, w 1969 wystąpiła w Operze Wiedeńskiej.
Często współpracowała z dyrygentem Herbertem von Karajanem – występowała w prowadzonych przez niego przedstawieniach na festiwalach w Salzburgu, m.in. w 1977 w "Salome" R. Straussa, a w 1985 w "Carmen" Bizeta. W styczniu 1990 wystąpiła razem z J. Carrerasem po jego powrocie na scenę po chorobie.
Baltsa jest doskonałą wykonawczynią partii w utworach Mozarta, Rossiniego i Richarda Straussa.

</doc>
<doc id="710027" url="https://pl.wikipedia.org/wiki?curid=710027" title="TAED">
TAED



</doc>
<doc id="710030" url="https://pl.wikipedia.org/wiki?curid=710030" title="Rába">
Rába



</doc>
<doc id="710033" url="https://pl.wikipedia.org/wiki?curid=710033" title="Jezierzyce Małe">
Jezierzyce Małe

Jezierzyce Małe – przysiółek w Polsce położony w województwie dolnośląskim, w powiecie strzelińskim, w gminie Kondratowice.
W latach 1975–1998 miejscowość administracyjnie należała do województwa wrocławskiego.
Zabytki.
Do wojewódzkiego rejestru zabytków wpisany jest:

</doc>
<doc id="710037" url="https://pl.wikipedia.org/wiki?curid=710037" title="Soxhlet">
Soxhlet



</doc>
<doc id="710038" url="https://pl.wikipedia.org/wiki?curid=710038" title="Waterboarding">
Waterboarding

Waterboarding – tortura polegająca na wywołaniu wrażenia tonięcia i duszenia się u ofiary. Jest ona zabroniona przez prawo międzynarodowe.
Skrępowanego więźnia przywiązuje się do ławki przechylonej pod kątem 10–20 stopni. Jego głowę umieszcza się poniżej poziomu stóp, twarz przykrywa się celofanem, mokrą lub suchą szmatą, a następnie polewa się wodą. Więzień zaczyna się dławić i kopać. Poddany tej torturze odnosi wrażenie, że tonie i dusi się. Utonięcie nie następuje dlatego, że dzięki przechylonej sylwetce woda nie spływa do płuc, pozostając cały czas w gardle, ustach i zatokach.
W zależności od sprawności przesłuchujących więzień wytrzymuje od kilku do kilkunastu sekund. U ofiar tego rodzaju tortur mogą występować zaburzenia psychiczne. Wiele osób po takim przeżyciu ma np. lęk przed prysznicem.
Wykorzystywanie waterboardingu.
Tortury takie miały miejsce w tajnych więzieniach CIA rozsianych na całym świecie, przy przesłuchiwaniu osób podejrzanych o terroryzm lub przynależność do Al-Ka’idy. Sprawę tę ujawniła amerykańska sieć telewizyjna ABC, wywołując tym samym skandal w USA. Prasa oskarżała prezydenta George’a W. Busha o przyzwolenie na używanie tej brutalnej metody w walce z terroryzmem. Atmosferę podgrzała wypowiedź wiceprezydenta USA Dicka Cheneya, w której stwierdził, że „nie wierzy, aby maczanie w wodzie mogło być formą tortury”.
Waterboarding ma w Stanach Zjednoczonych długą historię, jednak niektóre przypadki stosowania tej metody były przykładnie karane. W czasie wojny amerykańsko-hiszpańskiej, pod koniec XIX wieku, sąd w Stanach Zjednoczonych skazał żołnierza stosującego tę torturę na 10 lat ciężkich robót. W 1968 r. w Wietnamie inny żołnierz został w ciągu miesiąca od ujawnienia jego udziału w waterboardingu osądzony przez sąd wojskowy i wydalony z armii. Amerykańscy generałowie biorący udział w wojnie uznawali waterboarding za nielegalny w obliczu prawa Stanów Zjednoczonych. George W. Bush wyjawił, że osobiście rozkazał stosowanie tej tortury wobec trzech podejrzanych. Za stosowanie odgórnie inspirowanych tortur skazano żołnierzy armii, której był naczelnym dowódcą.
Opinie na temat waterboardingu.
Amerykański dziennikarz radiowy Mancow Muller, który kwestionował waterboarding jako torturę, zaliczając ją do zaawansowanych form przesłuchań, postanowił sprawdzić jej działanie. Podczas swojej audycji radiowej z 22 maja 2009 roku poddał się waterboardingowi, wytrzymując kilka sekund. Po doświadczeniu opisał tę metodę jako „prawdziwą torturę”. Przebieg doświadczenia został sfilmowany i opublikowany. Dziennikarz i pisarz Christopher Hitchens również poddał się waterboardingowi i stwierdził, że denerwuje go teraz, kiedy czyta lub słyszy, że waterboarding symuluje topienie, według niego nie symuluje, lecz rzeczywiście jest się powoli topionym.

</doc>
<doc id="710040" url="https://pl.wikipedia.org/wiki?curid=710040" title="Rohirrim">
Rohirrim



</doc>
<doc id="710042" url="https://pl.wikipedia.org/wiki?curid=710042" title="Algorytm Karacuby">
Algorytm Karacuby

Algorytm Karacuby – algorytm szybkiego mnożenia dużych liczb całkowitych, opracowany przez Anatolija Karacubę w 1960 i opublikowany razem z Jurijem Ofmanem w 1962 roku. Jego złożoność obliczeniowa wynosi Θformula_1 w przypadku mnożenia dwóch liczb składających się z n cyfr. Jest on zatem szybszy od algorytmu klasycznego formula_2 dla odpowiednio dużych wartości n. Mnożenie niewielkich liczb jest szybsze przy pomocy mniej skomplikowanego algorytmu klasycznego.
Algorytm.
Do pomnożenia dwóch formula_3-cyfrowych liczb formula_4 i formula_5 przy podstawie formula_6 gdzie formula_7 (jeśli formula_3 jest nieparzyste, albo formula_4 ma różną liczbę cyfr niż formula_10 można to naprawić, dodając zera po lewej stronie tych liczb), rozpisujemy je jako:
gdzie formula_13 i formula_14 są mniejsze niż formula_15 Wynik mnożenia wynosi wtedy:
Standardową metodą byłoby pomnożenie czterech czynników osobno i dodanie ich po odpowiednim przesunięciu. Daje to algorytm działający w czasie formula_17 Karacuba zauważył, że możemy ten sam wynik uzyskać, wykonując tylko trzy mnożenia:
Dostajemy wtedy
A zatem formula_22 tym samym kosztem kilku dodawań i odejmowań zmniejszyliśmy liczbę mnożeń z czterech do trzech.
Każde z tych mnożeń formula_23-cyfrowych liczb możemy znów wykonać za pomocą algorytmu Karacuby, wykorzystując rekurencję.
Implementacja.
Pseudokod.
procedure karatsuba(num1, num2)
 if (num1 &lt; 10) or (num2 &lt; 10)
 return num1 * num2
 /* Obliczanie długości liczb */
 n = max(size_base10(num1), size_base10(num2))
 m = n / 2
 /* Podział sekwencji cyfr na pół*/
 high1, low1 = split_at(num1, m)
 high2, low2 = split_at(num2, m)
 /* 3 wywołania dla liczb o długości w przybliżeniu mniejszych o połowę */
 X = karatsuba(high1, high2)
 Y = karatsuba(low1, low2)
 Z = karatsuba((low1 + high1), (low2 + high2)) - X - Y
 return (X * 10 ^ (2 * m)) + ((Z) * 10 ^ (m)) + (Y)
Przykład.
Chcemy obliczyć iloczyn liczb 1234 i 5678. W tym wypadku formula_24 i formula_25 Mamy
Złożoność.
Niech formula_32 oznacza liczbę operacji potrzebnych do pomnożenia dwóch formula_3-cyfrowych liczb za pomocą algorytmu Karacuby. Dostajemy równanie rekurencyjne:
dla pewnych stałych formula_35 i formula_36 Jego rozwiązaniem jest funkcja rzędu formula_37
formula_38 wynosi w przybliżeniu 1.585, a więc dla dużych formula_3 funkcja ta ma mniejszą wartość od funkcji kwadratowej. Z powodu kosztów wywołań rekurencyjnych algorytm ten nie jest opłacalny dla małych formula_40 Zwykle przyjmuje się, że zaczyna być on opłacalny dla liczb kilkusetbitowych.
Pomysł dzielenia czynników na mniejsze części można uogólnić. Dzieląc każdy z czynników na "3" fragmenty, można zamiast "9" mnożeń wykonać "5", osiągając algorytm o złożoności formula_41 Dalsze zwiększanie liczby części również daje pewien zysk (kosztem znacznego skomplikowania algorytmu), ale jeszcze lepsze wyniki można uzyskać, wykorzystując szybką transformatę Fouriera. Daje to najszybszy znany algorytm mnożenia – algorytm Schönhage-Strassena, który jest stosowany do mnożenia liczb złożonych z dziesiątek tysięcy bitów.

</doc>
<doc id="710043" url="https://pl.wikipedia.org/wiki?curid=710043" title="Mikroskop dwufotonowy">
Mikroskop dwufotonowy

Mikroskopia dwufotonowa – jedna z odmian mikroskopii fluorescencyjnej pozwalająca na obrazowanie próbek o grubości do 1 milimetra. Mikroskopia dwufotonowa może być też alternatywą dla mikroskopii konfokalnej z powodu lepszej penetracji próbki i zmniejszonej fototoksyczności.
Mikroskopia dwufotonowa wykorzystuje pomysł opisany przez Marię Göppert-Mayer w jej pracy doktorskiej w 1931 roku. Idea tej techniki opiera się na fakcie, że dwa fotony o mniejszej energii, spotykające się w tym samym czasie w pobliżu fluoroforu mogą go wzbudzić i wywołać jego fluoroscencję. Każdy z tych fotonów padający osobno na fluorofor, nie wywołałby emisji, z powodu zbyt niskiej energii wzbudzenia. Jakkolwiek prawdopodobieństwo jednoczesnego zaabsorbowania dwóch fotonów jest niezwykle niskie, stąd by wzbudzić fluorofor, potrzebny jest ich gęsty strumień. W praktyce mikroskopię dwufotonową zastosował Winfried Denk w Cornell University. Dodatkowo połączył on pomysł dwufotonowości ze skanerem laserowym.
W mikroskopii dwufotonowej wykorzystuje się laser podczerwony, który zostaje zogniskowany przez soczewki obiektywu. Zazwyczaj jest to femtosekundowy laser na szafirze domieszkowanym tytanem, pulsujący w trybie ~100 femtosekundowym i częstotliwością ~80 MHz, co pozwala na uzyskanie strumienia fotonów o dużej gęstości, potrzebnej do wzbudzenia fluoroforu. Technologia dwufotonowa jest opatentowana przez Winfrieda Denka, Jamesa Stricklera i Watta Webba z Cornell University.
Najczęściej używane fluorofory mają widma wzbudzenia w zakresie 400-500 nm, gdy laser w mikroskopii dwufotonowej ma zakres 700–1000 nm (podczerwień). Jeśli fluorofor zaabsorbuje jednocześnie dwa takie fotony o obniżonej energii, dostanie jej wystarczająco, by zostać wzbudzonym do wyższego stanu energetycznego. Wracając do stanu podstawowego, wyemituje już pojedynczy foton o odpowiedniej energii, zależnie od typu fluoroforu (zwykle w zakresie widzialnym).
Prawdopodobieństwo wzbudzenia fluoroforu przez dwa różne fotony jest niskie i zależne od kwadratu natężenia wiązki wzbudzającej. Jednak zapewnia to, że wzbudzenie nastąpi tylko w punkcie ogniskowania wiązek. Za pomocą zwierciadła skanującego można przesuwać punkt ogniskowania po płaszczyźnie ogniskowania i w ten sposób skanować daną płaszczyznę próbki. Przesuwając punkt ogniskowania w górę i w dół, możemy także skanować trzeci wymiar. Dużą zaletą systemu dwufotonowego jest to, że używane do wzbudzania światło podczerwone nie ulega rozpraszaniu tak silnie jak krótsze fale, co podnosi rozdzielczość obrazowania. Ponadto ma ono lepszą zdolność do penetracji próbki (z drugiej strony fale dłuższe niż 1400 nm są z kolei bardzo silnie pochłaniane przez wodę obecną w preparatach). Dłuższa fala niesie także mniej energii, co obniża możliwe uszkodzenia powodowane przez światło poza płaszczyzną ogniskowania, przy przechodzeniu przez próbkę (fototoksyczność). Wadami systemu jest ich wysoka cena, na którą wpływa konieczność stosowania drogiego lasera podczerwonego i dostosowanej do niego optyki. Także widma absorpcji fluoroforów w systemie dwufotonowym różnią się od tych w systemie jednofotonowym, co często pociąga za sobą konieczność stosowania niestandardowych rozwiązań w tej kwestii.

</doc>
<doc id="710044" url="https://pl.wikipedia.org/wiki?curid=710044" title="Edwardów (województwo dolnośląskie)">
Edwardów (województwo dolnośląskie)

Edwardów – osada w Polsce położona w województwie dolnośląskim, w powiecie strzelińskim, w gminie Kondratowice.
W latach 1975–1998 miejscowość administracyjnie należała do województwa wrocławskiego.
Inne miejscowości o nazwie Edwardów: Edwardów, Edwardowo

</doc>
<doc id="710045" url="https://pl.wikipedia.org/wiki?curid=710045" title="RSC Charleroi">
RSC Charleroi



</doc>
<doc id="710046" url="https://pl.wikipedia.org/wiki?curid=710046" title="Mikroskopia dwufotonowa">
Mikroskopia dwufotonowa



</doc>
<doc id="710047" url="https://pl.wikipedia.org/wiki?curid=710047" title="SC Charleroi">
SC Charleroi



</doc>
<doc id="710048" url="https://pl.wikipedia.org/wiki?curid=710048" title="Dwufotonowy mikroskop skanujący">
Dwufotonowy mikroskop skanujący



</doc>
<doc id="710049" url="https://pl.wikipedia.org/wiki?curid=710049" title="Dwufotonowa mikroskopia skanująca">
Dwufotonowa mikroskopia skanująca



</doc>
<doc id="710050" url="https://pl.wikipedia.org/wiki?curid=710050" title="Żołądek przeżuwacza">
Żołądek przeżuwacza

Żołądek przeżuwaczy – wielokomorowy żołądek zwierząt zaliczanych do przeżuwaczy, położony po lewej stronie jamy brzusznej (od przepony do wpustu jamy miednicznej), złożony przeważnie z czterech komór:
które tworzą tzw. przedżołądek ("proventriculus") oraz
Połknięty, nieprzeżuty pokarm dostaje się do żwacza i tam ulega fermentacji pod wpływem licznych symbiotycznych bakterii beztlenowych. Znajduje się tu również liczna fauna orzęsków, biorących udział w rozkładzie celulozy. Przefermentowany pokarm zwracany jest do jamy gębowej, gdzie ulega przeżuciu, po trawieniu enzymami bakterii symbiotycznych. Przeżuwanie jest możliwe dzięki istnieniu rynny przełykowej, która pozwala na regulowanie ruchu pokarmu i przeprowadzenie go, po zżuciu prosto do ksiąg, a stamtąd do trawieńca, gdzie odbywa się właściwe trawienie.

</doc>
<doc id="710052" url="https://pl.wikipedia.org/wiki?curid=710052" title="Mikroskop multifotonowy">
Mikroskop multifotonowy



</doc>
<doc id="710053" url="https://pl.wikipedia.org/wiki?curid=710053" title="Kobus">
Kobus

Kobus – rodzaj ssaka z podrodziny antylop (Antilopinae) w obrębie rodziny wołowatych (Bovidae). 
Zasięg występowania.
Rodzaj obejmuje gatunki występujące na zasobnych w wodę terenach w Afryce. 
Morfologia.
Długość ciała 126–235 cm, długość ogona 10–50 cm, wysokość w kłębie 77–136 cm; masa ciała samic 40–214 kg, samców 45–275 kg. Samce mają długie rogi o długości 41–92 cm z licznymi, poprzecznymi zgrubieniami. Samice mają dwie pary sutków. U samic rogi nie występują.
Systematyka.
Podział systematyczny.
Do rodzaju należą następujące występujące współcześnie gatunki: 
Opisano również gatunki wymarłe w czasach prehistorycznych:

</doc>
<doc id="710054" url="https://pl.wikipedia.org/wiki?curid=710054" title="Mikroskopia multifotonowa">
Mikroskopia multifotonowa



</doc>
<doc id="710055" url="https://pl.wikipedia.org/wiki?curid=710055" title="Kobus kob">
Kobus kob



</doc>
<doc id="710059" url="https://pl.wikipedia.org/wiki?curid=710059" title="Dobrostan zwierząt">
Dobrostan zwierząt

Dobrostan zwierząt – stan zdrowia fizycznego i psychicznego osiągany w warunkach pełnej harmonii ustroju w jego środowisku.
Taki system chowu zaspokaja podstawowe potrzeby zwierząt, przede wszystkim w zakresie: żywienia, dostępu do wody, potrzebnej przestrzeni życiowej, zapewnienia towarzystwa innych zwierząt, leczenia, higieny utrzymania, mikroklimatu pomieszczeń, warunków świetlnych. Jednocześnie nie pozwala na okaleczanie zwierząt oraz zapewnia ich schronienie przed złymi warunkami klimatycznymi. W zakres tego pojęcia wchodzą również warunki przewozu zwierząt i humanitarnego sposobu uboju.
Problematyka dobrostanu dotyczy głównie zwierząt gospodarskich, ale prowadzone są również badania i podejmowane działania, zmierzające do ulepszania warunków życia zwierząt laboratoryjnych i gatunków nieudomowionych, żyjących w ogrodach zoologicznych.
Lista Pięciu Wolności.
W XX wieku produkcja zwierzęca została znacząco zintensyfikowana. Amerykanie w celu zminimalizowania przypadków kanibalizmu na fermach drobiu już w latach 30. zaczęli przycinać kurczętom dzioby. W latach 60. przycinano im również skrzydła, jednak nie przyniosło to oczekiwanych korzyści, zwłaszcza że po całkowitym obcięciu ptaki nie mogły się podnieść po upadku. Z tego powodu zdecydowano się na zrezygnowanie z tego zabiegu. Jednak inne zabiegi jak kurtyzowanie polegające na przycinaniu ogona prosiąt i krów mlecznych, dekornizacja (usuwanie zawiązków rogów u cieląt), czy skracanie kiełków prosiąt, były w powszechnym stosowaniu. Traktowanie zwierząt w chowie przemysłowym opisane przez Ruth Harrison w książce pt. "Animal Machines" w 1964 roku wywołało oburzenie opinii publicznej w Wielkiej Brytanii. Bezpośrednią tego konsekwencją było powołanie przez rząd brytyjski komisji parlamentarnej pod przewodnictwem Francis'a Brambell'a, której raport zawierał pierwszą listę minimalnych wymogów poszanowania dobrostanu stosującą się do wszystkich zwierząt gospodarskich. Wymogi te sprowadzały się do zapewnienia elementarnej swobody ruchu, aby zwierzę mogło „wstać, położyć się, obrócić, zadbać o siebie i wyprostować kończyny”. Ta krótka rekomendacja zyskała popularność jako Lista Pięciu Wolności Brambell'a. W 1979 roku brytyjska Rada Dobrostanu Zwierząt Gospodarskich uaktualniła tę listę do formy uznawanej obecnie jako standard oceny dobrostanu zwierząt gospodarskich między innymi przez Europejską Federację Lekarzy Weterynarii, Światową Organizację Zdrowia Zwierząt, Królewskie Towarzystwo Zapobiegania Okrucieństwu wobec Zwierząt i Amerykańskie Towarzystwo Zapobiegania Okrucieństwu Wobec Zwierząt.
Lista Pięciu Wolności:
Założenia dobrostanu zwierząt.
Cechy niskiego poziomu dobrostanu zwierząt:
Cechy wysokiego poziomu dobrostanu zwierząt:
Ocena poziomu dobrostanu może być prowadzona w oparciu o kryteria naukowe, które uwzględniają: wskaźniki fizjologiczne organizmu, zdrowotność zwierząt oraz wzorce behawioralne.
Warunki niezbędne do spełnienia wymogów dobrostanu zwierząt gospodarskich:
Podstawowe założenia dobrostanu zwierząt gospodarskich zostały opracowane przez działającą w Wielkiej Brytanii Radę Dobrostanu Zwierząt (Farm Animals Welfare Council) i są zawarte w Kodeksie Dobrostanu Zwierząt Gospodarskich. Jakkolwiek jest to wyłącznie ciało opiniodawcze Polscy rolnicy jako członkowie Unii Europejskiej powinni stosować się do opracowywanych w tamtejszych państwach ustaleń dotyczących ochrony zwierząt budując lub modernizując swoje budynki inwentarskie. Winni mieć na uwadze wszystkie warunki zapewniające dobrostan zwierząt.
Projekty i certyfikacja.
Ocena dobrostanu może opierać się na określaniu różnych wskaźników. Coraz częściej zwraca się uwagę na poszukiwanie podstawowych kryteriów oceny dobrostanu zwierząt, które mogą być określone w warunkach terenowych (ang. "on-farm welfare assessment").
W europejskim projekcie Welfare Quality®, który powstał w 2004 roku; zastosowano zestaw 4 głównych kryteriów oceny dobrostanu zwierząt: „good feeding – odpowiednie żywienie”, „good housing – odpowiednie warunki utrzymania”, „good health – dobre zdrowie” i „appropriate behaviour – odpowiednie zachowanie”. Kryteria te wyodrębniono na skutek pogrupowania bardziej szczegółowych 12 subkryteriów, takich jak: brak długotrwałego głodu i pragnienia, komfort termiczny i wypoczynkowy, swoboda poruszania się, brak zranień i objawów chorobowych, wyrażanie zachowania socjalnego, pozytywna relacja człowiek-zwierzę.
Europejskie Stowarzyszenie Hodowców Zwierząt Futerkowych (EFBA) rozpoczęło w 2009 roku projekt WelFur® dla ferm futerkowych (norek i lisów), ma on na celu sprawdzenie poziomu dobrostanu zwierząt na europejskich fermach futrzarskich. Protokoły oceny dobrostanu określają rzeczywisty dobrostan zwierząt futerkowych, a nie zgodność z ustawami krajowymi i/lub prawem UE. Hodowle objęte tym certyfikatem będą stanowiły także o jakości pozyskanego futra i obowiązkowe od 2020 roku. W Polsce rozpoczęto wdrożenie WelFur w 2017 roku.
Akty prawne.
Podstawowym aktem prawnym jest Dyrektywa Rady 98/58/WE z dnia 20 lipca 1998 r. dotycząca ochrony zwierząt hodowlanych (31998L0058).
W Polsce minimalne warunki utrzymania zwierząt z podziałem na poszczególne gatunki reguluje:
Wydawane są także odpowiednie instrukcje przez Głównego Lekarza Weterynarii.

</doc>
<doc id="710062" url="https://pl.wikipedia.org/wiki?curid=710062" title="Life on the Murder Scene">
Life on the Murder Scene

Life on the Murder Scene - trzecia z kolei płyta zespołu My Chemical Romance, wydana w 2006 roku. Całość to dwie płyty DVD i jedna CD. Pierwsza płyta DVD (biała) jest o całokształcie twórczości My Chemical Romance. Druga płyta DVD (czarna) zawiera fragmenty koncertów, teledyski "I'm Not Okay (I promise)", "Helena" i "The Ghost of You" oraz jak zostały nakręcane. Na płycie CD znalazło się 11 piosenek z różnych źródeł, głównie koncertów.

</doc>
<doc id="710064" url="https://pl.wikipedia.org/wiki?curid=710064" title="Ridbok">
Ridbok

Ridbok ("Redunca") – rodzaj ssaka z podrodziny antylop (Antilopinae) w obrębie rodziny wołowatych (Bovidae). 
Zasięg występowania.
Rodzaj obejmuje gatunki występujące na terenach trawiastych w pobliżu zbiorników wodnych na obszarze Afryki. 
Morfologia.
Długość ciała 97–160 cm, długość ogona 12–30 cm, wysokość w kłębie 58–150 cm; masa ciała samic 27–85 kg, samców 30–95 kg. U samców występują rogi o długości 12,5–52 cm z licznymi, poprzecznymi zgrubieniami. U samic rogi nie występują. 
Systematyka.
Podział systematyczny.
Do rodzaju należą następujące występujące współcześnie gatunki: 
Opisano również gatunki wymarłe w czasach prehistorycznych:

</doc>
<doc id="710066" url="https://pl.wikipedia.org/wiki?curid=710066" title="Redunca fulvorufula">
Redunca fulvorufula



</doc>
<doc id="710067" url="https://pl.wikipedia.org/wiki?curid=710067" title="Nowy Dwór (gmina Sulęczyno)">
Nowy Dwór (gmina Sulęczyno)

Nowy Dwór (dodatkowa nazwa w j. kaszub. Nowi Dwór) – osada w Polsce położona w województwie pomorskim, w powiecie kartuskim, w gminie Sulęczyno. 
Miejscowość na Pojezierzu Kaszubskim położona nad północnym brzegiem jeziora Mausz, nad rzeką Słupią, jest częścią sołectwa Sulęczyno.
W latach 1975–1998 miejscowość administracyjnie należała do województwa gdańskiego.

</doc>
<doc id="710069" url="https://pl.wikipedia.org/wiki?curid=710069" title="Robert Boothby">
Robert Boothby

Robert John Graham Boothby (12 lutego 1900 - 16 lipca 1986), brytyjski polityk, jedyny syn sir Roberta Boothby'ego (kawalera Orderu Imperium Brytyjskiego) i Mabel Lancaster, córki Henry'ego Lancastera. Wykształcenie odebrał w Eton College i Magdalen College w Oksfordzie. Później został maklerem giełdowym.
Kariera polityczna.
W życiu politycznym związał się z Partią Konserwatywną. Pierwszą próbę dostania się do Izby Gmin podjął w 1923 r. startując w wyborach w okręgu Orkney and Shetland. Ta próba zakończyła się niepowodzeniem, ale Boothby spróbował raz jeszcze, w 1924 r. w okręgu East Aberdeenshire, tym razem odnosząc sukces. W Parlamencie zasiadał do 1958 r. W tym czasie był parlamentarnym prywatnym sekretarzem Winstona Churchilla, kiedy ten pełnił funkcję Kanclerza Skarbu. Był również parlamentarnym sekretarzem ministra żywności w latach 1940-1941. Podczas II wojny światowej wstąpił do ochotniczej rezerwy RAF-u, uzyskując stopień porucznika lotnictwa.
Boothby należał do zwolenników integracji Wielkiej Brytanii z EWG. W latach 1949-1957 był delegatem Zjednoczonego Królestwa w Radzie Europy. Był również popularnym komentatorem bieżących wydarzeń politycznych w radiu i telewizji.
Był wiceprzewodniczącym Komitetu Spraw Ekonomicznych w latach 1952-1956, honorowym przewodniczącym Szkockiej Izby Rolnictwa w 1934 r., rektorem Uniwersytetu w St Andrews w latach 1958-1961, przewodniczącym Royal Philharmonic Orchestra w latach 1961-1963 oraz przewodniczącym Stowarzyszenia Angielsko-Izraelskiego w latach 1962-1975. W 1959 r. został honorowym Doktorem Prawa Uniwersytetu w St Andrews. W 1950 r. został odznaczony Legią Honorową IV klasy, zaś w 1953 r. został kawalerem Orderu Imperium Brytyjskiego.
22 sierpnia 1958 r. został mianowany baronem Boothby of Buchan i zasiadł w Izbie Lordów. Tytuł przestał istnieć wraz z jego śmiercią.
Życie prywatne.
Boothby był dwukrotnie żonaty. Po raz pierwszy ożenił się 21 marca 1935 r. z Dianą Cavendish (15 września 1909 - ?), córką Richarda Fredericka Cavendisha i lady Moyry Beauclerk, córki 10. księcia St Albans. Małżeństwo to nie doczekało się potomstwa i zakończyło się rozwodem w 1937 r.
Po raz drugi na ślubnym kobiercu Boothby stanął 30 sierpnia 1967 r. Jego żoną została Wanda Sanna, córka Josepha Sanny. Również i to małżeństwo pozostało bezdzietne.
Boothby był też znany ze swojego romansu z lady Dorothy Cavendish, żoną polityka i premiera Zjednoczonego Królestwa Harolda Macmillana. Najmłodsze dziecko lady Cavendish, Sarah Macmillan (1930-1970), była córką właśnie Boothby'ego. Kuzyn lorda, sir Ludovic Kennedy, uważał, że oprócz Sary Macmillan, Boothby był ojcem jeszcze dwóch nieślubnych dzieci. Boothby był również biseksualistą i zawarł wiele homoseksualnych związków podczas swojej nauki w Eton.

</doc>
<doc id="710070" url="https://pl.wikipedia.org/wiki?curid=710070" title="Baron Boothby">
Baron Boothby



</doc>
<doc id="710071" url="https://pl.wikipedia.org/wiki?curid=710071" title="Maxwell Aitken Beaverbrook">
Maxwell Aitken Beaverbrook



</doc>
<doc id="710082" url="https://pl.wikipedia.org/wiki?curid=710082" title="PSPS Chemik Police">
PSPS Chemik Police



</doc>
<doc id="710085" url="https://pl.wikipedia.org/wiki?curid=710085" title="Opoka (Mściszewice)">
Opoka (Mściszewice)

Opoka (kaszb. "Opokô") – nieoficjalny przysiółek wsi Mściszewice w Polsce położona w województwie pomorskim, w powiecie kartuskim, w gminie Sulęczyno.
Miejscowość leży na Pojezierzu Kaszubskim.
Osada wchodzi w skład sołectwa Mściszewice.
W latach 1975–1998 miejscowość administracyjnie należała do województwa gdańskiego.

</doc>
<doc id="710088" url="https://pl.wikipedia.org/wiki?curid=710088" title="Archeozoologia">
Archeozoologia

Archeozoologia – dziedzina nauki z pogranicza humanistyki i zoologii. Jest pomocniczą dziedziną archeologii zajmującą się badaniem szczątków zwierzęcych odkrytych w czasie wykopalisk. Dostarcza wiedzy m.in. na temat pochodzenia zwierząt domowych oraz procesu domestykacji, czyli początków procesu oswajania dzikich zwierząt, ich udomowienia i hodowli. Jest też źródłem wiedzy o eksploatacji środowiska naturalnego przez człowieka.
W ramach archeozoologii istnieje kilka gałęzi badawczych:

</doc>
<doc id="710090" url="https://pl.wikipedia.org/wiki?curid=710090" title="Pelea sarnia">
Pelea sarnia

Pelea sarnia, dawniej także: antylopa sarnia ("Pelea capreolus") – antylopa z rodziny wołowatych, jedyny przedstawiciel rodzaju "Pelea" .
Antylopa długości do 130 cm i ogona do 30 cm, wysokość w kłębie do 80 cm. Samce posiadają proste rogi do 30 cm długości.
Żyje w małych grupkach na zarośniętych stokach gór, niekiedy schodzi do dolin. Odżywia się roślinami.Posiada miękką sierść o ubarwieniu brązowo szarym, od spodu przechodzącym w biały. 
Zobacz też: Reduncinae

</doc>
<doc id="710096" url="https://pl.wikipedia.org/wiki?curid=710096" title="Czarlino">
Czarlino

Czarlino (dodatkowa nazwa w j. kaszub. Czôrlëno) – częć wsi Węsiory w Polsce, położona w województwie pomorskim, w powiecie kartuskim, w gminie Sulęczyno, na Pojezierzu Kaszubskim. Wchodzi w skład sołectwa Węsiory. 
W latach 1975–1998 Czarlino administracyjnie należało do województwa gdańskiego.

</doc>
<doc id="710099" url="https://pl.wikipedia.org/wiki?curid=710099" title="Pękanie korozyjne">
Pękanie korozyjne



</doc>
<doc id="710104" url="https://pl.wikipedia.org/wiki?curid=710104" title="Klaster (ekonomia)">
Klaster (ekonomia)



</doc>
<doc id="710111" url="https://pl.wikipedia.org/wiki?curid=710111" title="Dystrykt szalińsky">
Dystrykt szalińsky



</doc>
<doc id="710118" url="https://pl.wikipedia.org/wiki?curid=710118" title="Paul Carroll">
Paul Carroll

Paul Carroll (ur. 16 maja 1986 w Forster) – australijski siatkarz, grający na pozycji atakującego. Carroll odznacza się bardzo dobrą zagrywką. Niewątpliwie jego wielkim autem jest także silny atak, wykonywany lewą ręką, co utrudnia rywalom blokowanie. Z Reprezentacją Australii uczestniczył w Mistrzostwach Świata Juniorów w Katarze, a także w MŚ 2006 w Japonii i kwalifikacjach do IO w 2008 roku. Był zawodnikiem Pepperdine University w Kalifornii, gdzie również kończył studia na wydziale Administracji Biznesowej.
Innym sportem, który lubi Paul, jest krykiet.
Na początku października 2020 roku poinformował, że zakończył karierę siatkarską.
Sukcesy klubowe.
Puchar Niemiec:
Mistrzostwo Niemiec: 
Liga Mistrzów:
Puchar CEV:
Sukcesy reprezentacyjne.
Mistrzostwo Azji i Oceanii:

</doc>
<doc id="710121" url="https://pl.wikipedia.org/wiki?curid=710121" title="Ogonki (województwo pomorskie)">
Ogonki (województwo pomorskie)

Ogonki (dodatkowa nazwa w j. kaszub. Ògónczi) – wieś w Polsce położona w województwie pomorskim, w powiecie kartuskim, w gminie Sulęczyno. 
Ta otoczona lasami kaszubska wieś jest częścią składową sołectwa "Zdunowice", znajduje się na turystycznym Szlaku Kamiennych Kręgów.
W latach 1975–1998 miejscowość administracyjnie należała do województwa gdańskiego.

</doc>
<doc id="710126" url="https://pl.wikipedia.org/wiki?curid=710126" title="Opoka (ujednoznacznienie)">
Opoka (ujednoznacznienie)

Opoka – rodzaj skały
2 miejscowości w Polsce:
Osoby o nazwisku Opoka:
Zobacz też:

</doc>
<doc id="710129" url="https://pl.wikipedia.org/wiki?curid=710129" title="Ogonki">
Ogonki

2 miejscowości w Polsce:

</doc>
<doc id="710131" url="https://pl.wikipedia.org/wiki?curid=710131" title="Nigel Panagopka">
Nigel Panagopka

Nigel Graham Panagopka, (ur. 19 kwietnia 1987 w Sydney) – australijski siatkarz, występujący na pozycji środkowego. Jego atrybuty fizyczne to 206 cm i 103 kg. Zasięg w ataku Panagopki wynosi 346 cm, a zasięg w bloku 328 cm. W Reprezentacji Australii wystąpił 9 razy. Wraz z reprezentacją występował na MŚ 2006 w Japonii. Został jednak powołany awaryjnie, w wyniku kontuzji podstawowego środkowego bloku reprezentacji, Davida Fergusona. Wcześniej występował na Młodzieżowych Mistrzostwach Świata 2003 rozgrywanych w Tajlandii. Obecnie występuje w duńskim zespole SK Aarhus.

</doc>
<doc id="710133" url="https://pl.wikipedia.org/wiki?curid=710133" title="Akanie">
Akanie

Akanie – nieodróżnianie nieakcentowanych /a/, /e/ i /o/. Występuje w języku rosyjskim (коро́ва (korowa) – [] 'krowa') i w języku białoruskim (карова "karowa" 'ts.', Лукашэнка "Łukaszenka"), cechuje wszystkie gwary południowego narzecza języka rosyjskiego i znacznej części narzecza środkowego. Jest skutkiem silnego akcentu dynamicznego. Brak akania to okanie.
Akanie bywa uznawane za innowację językową lub archaizm. Takie fakty jak rozwój prasłowiańskich grup typu TorT (czy raczej TărT) w TraT w językach południowosłowiańskich i niekiedy w TarT w języku kaszubskim oraz odpowiadanie litewskiego /a/ słowiańskiemu /o/ sugerują, że jest to archaizm. Mocnym argumentem przeciwko archaicznemu charakterowi tego zjawiska jest jednak obecność samogłoski /o/ w sylabach nieakcentowanych w tzw. gramotach smoleńskich z przełomu XIII i XIV wieku.

</doc>
<doc id="710137" url="https://pl.wikipedia.org/wiki?curid=710137" title="Zimna Góra">
Zimna Góra

Zimna Góra (kaszb. "Zimnô Górô") – nieoficjalna część wsi Sulęczyno w Polsce położona w województwie pomorskim, w powiecie kartuskim, w gminie Sulęczyno.
Miejscowość jest częścią sołectwa Sulęczyno.
W latach 1975–1998 miejscowość administracyjnie należała do województwa gdańskiego.

</doc>
<doc id="710138" url="https://pl.wikipedia.org/wiki?curid=710138" title="Inhibitory">
Inhibitory



</doc>
<doc id="710145" url="https://pl.wikipedia.org/wiki?curid=710145" title="Paleoekologia">
Paleoekologia

Paleoekologia – dziedzina nauki, będąca kierunkiem paleontologii oraz dziedziną ekologii ewolucyjnej, badająca ekologię kopalnych gatunków roślin i zwierząt czy ekosystemów.
Zajmuje się m.in. rekonstruowaniem budowy i funkcjonowania zbiorowisk roślin, warunków środowiska (zwłaszcza klimatu) w minionych epokach geologicznych, badaniem zależności między budową oraz funkcjami organizmów kopalnych a ich przystosowaniem się do środowiska oraz warunkami ekologicznymi ich życia. Badania paleoekologiczne wykonywane są na podstawie:

</doc>
<doc id="710147" url="https://pl.wikipedia.org/wiki?curid=710147" title="John Stuart (hrabia Maidy)">
John Stuart (hrabia Maidy)

John Stuart hrabia Maidy (ur. w 1759 w Georgii, zm. w 1815 w Clifton) – brytyjski generał porucznik.
Życiorys.
Jego ojciec, pułkownik John Stuart, był sekretarzem do spraw indiańskich w południowym dystrykcie i prominentnym rojalistą w czasie wojny o niepodległość. Młody Stuart wykształcenie zdobył w Westminster, po czym zaciągnął się w 1778 r. do 3 Regimentu Piechoty Brytyjskiej i prawie natychmiast został oddelegowany razem z regimentem do Ameryki. Brał udział w oblężeniu Charleston, bitwach pod Camden i Guildford court house i kapitulacji Yorktown, powracał jako porucznik regimentalny i kapitan armii, co było zwyczajem w Gwardii. 
Dziesięć lat później jako kapitan i porucznik-pułkownik, był obecny z armią Księcia Yorku w Holandii i północnej Francji. Brał udział w oblężeniach i bitwach kampanii 1793 r., Valenciennes, Lincelles, Dunkierka i Lannoy. W następnym roku już jako dowódca batalionu, był obecny pod Landrecies i Pont a Chin czy Tournay i kiedy losy się odwróciły przeciwko koalicji dzielił razem ze swoją gwardią niekomfortowy odwrót. Jako brygadier–generał służył w Portugalii w 1796 r. i na Minorce w 1799 r. W Aleksandrii w 1800 r. jego dowodzenie brygadą doprowadziło do awansu na majora–generała. Po dwóch latach dowodzenia brygadą w angielskiej prowincji Kent Stuart został wysłany razem z Sir Jamesem Craigiem na Morze Śródziemne. Zostali oni razem z Rosjanami Lacy’a uwikłani w obronę Królestwa Neapolu, ale Bitwa pod Austerlitz doprowadziła do odwrotu rosyjskiego kontyngentu, przez co Stuart został zmuszony do ewakuacji Włoch. Mimo że Neapol wpadł w ręce nadchodzących oddziałów Masseny, Gaeta ciągle utrzymał się w twierdzy dla króla Ferdynanda przez co oddziały, Masseny zajęte były oblężeniem. Stuart, który był tymczasowo dowódcą sił brytyjskich na Sycylii, zdał sobie sprawę ze słabości francuskich oddziałów w Kalabrii i zdecydował się na desant w rejonie Zatoki Św. Eufemii, co parę dni później doprowadziło do bitwy pod Maidą, w której odniósł całkowite zwycięstwo nad siłami generała Reyniera. Zwycięstwo to nie mogło być jednak wykorzystane w jakikolwiek sposób, ponieważ siły brytyjskie bardzo ustępowały ilością innym siłom francuskim we Włoszech i w konsekwencji tego zostały wycofane z powrotem na Sycylię. 
Stuart otrzymał od dworu włoskiego na wygnaniu (Sycylia) tytuł hrabiego Maida’y a od parlamentu brytyjskiego otrzymał podziękowania oraz 1000 funtów i Krzyż Komandorski Orderu Łaźni. Rok później już jako porucznik–generał otrzymał dowodzenie w rejonie Morza Śródziemnego, które dzierżył aż do 1810 r. Jego operacje ograniczały się do południa Włoch gdzie Murat król Neapolu miał pod kontrolą stały ląd, a brytyjskie i neapolitańskie oddziały Sycylię dla burbońskiego króla. Z wydarzeń w tym czasie można wspomnieć, błąd w zaniechaniu odsunięcia pułkownika Hudsona Lowe’a w Capri, ekspedycja przeciwko kanonierką Murata w zatoce neapolitańskiej i drugie oblężenie Scylla. Kilka prób przekroczenia cieśniny i inwazji na Sycylię zawiodły, choć udało się żołnierzom francuskim postawić stopę na tej wyspie. W 1810 r. Stuart wrócił do Anglii. Zmarł w Clifton w 1815 r. Dwa miesiące przed śmiercią otrzymał Krzyż Wielki Orderu Łaźni.

</doc>
<doc id="710153" url="https://pl.wikipedia.org/wiki?curid=710153" title="Rakowice (Prusy)">
Rakowice (Prusy)

Rakowice – przysiółek w Polsce położony w województwie dolnośląskim, w powiecie strzelińskim, w gminie Kondratowice.
W latach 1975–1998 miejscowość administracyjnie należała do województwa wrocławskiego.
Szlaki turystyczne.
 Sienice – Kondratowice – Rakowice – Maleszów – Janowiczki – Bednarz – Stachów – Las nad Czerwieńcem – Jakubów – Ciepłowody – Karczowice
Inne miejscowości o nazwie Rakowice: Rakowice, Rakowiec

</doc>
<doc id="710158" url="https://pl.wikipedia.org/wiki?curid=710158" title="Mura (rzeka)">
Mura (rzeka)

Mura (niem. "Mur," prek. "Müra, Möra") – rzeka w południowej Austrii, wschodniej Słowenii, północnej Chorwacji (Slawonii) i zachodnich Węgrzech, w dorzeczu Dunaju. Długość – 465 km (295 km w Austrii, 98 km w Słowenii, 72 km tworzą granicę chorwacko-węgierską). Powierzchnia zlewni – 13 824 km² (z tego 10 321 km² w Austrii). Średni przepływ przy ujściu: 207 m³/s.
Źródła Mury leżą w Austrii, pod szczytem Murtörls (2260 m n.p.m.) na wschodnim skraju alpejskiego pasma Wysokich Taurów. Górna Mura płynie na wschód obniżeniem między Niskimi Taurami a Alpami Noryckimi i Alpami Styryjskimi. W okolicy miasta Bruck an der Mur skręca na południe i przełamuje się przez środek pasma Alp Styryjskich. Przepływa przez Graz i przed granicą austriacko-słoweńską skręca na południowy wschód. Stanowi granicę austriacko-słoweńską na odcinku Šentilj-Gornja Radgona, a następnie płynie przez Słowenię. Kolejny odcinek, między wsiami Štrigova i Domašinec w Chorwacji, stanowi granicę chorwacko-słoweńską, a końcowy – chorwacko-węgierską. Mura uchodzi do Drawy koło chorwackiej wsi Legrad. Największe dopływy Mury to Mürz i Lendava.
Nad dolnym biegu Mury leżą dwa regiony historyczno-etnograficzne: słoweńskie Prekmurje i chorwackie Međimurje. Ten odcinek rzeki był również znany z szerokiego wykorzystania młynów pływających, które ustało dopiero w pierwszej połowie XX wieku. Do dziś zachowało się tylko kilka takich młynów – koło Spielfeld i Bad Radkersburg w Austrii, koło słoweńskiej wsi Veržej i chorwackiej Mursko Središče.
Mura ma spory potencjał energetyczny, wykorzystywany przez 30 elektrowni w Austrii i jedną w Słowenii. Jeszcze w latach 80. XX wieku Mura była jedną z najbardziej zanieczyszczonych rzek Austrii. W ostatnich latach jakość wód znacząco się poprawiła – możliwa jest już hodowla ryb w stawach zasilanych wodą z Mury. Mura niesie niewielkie ilości złota – niewystarczające jednak do wydobycia na skalę przemysłową, lecz wypłukiwane przez prywatnych poszukiwaczy. Wzdłuż całego austriackiego odcinka Mury biegnie rowerowy szlak turystyczny "Murradweg" (365 km długości).

</doc>
<doc id="710167" url="https://pl.wikipedia.org/wiki?curid=710167" title="Osłonki włókien nerwowych">
Osłonki włókien nerwowych

Osłonki włókien nerwowych otaczają wypustki komórek nerwowych.
Wyróżnia się następujące rodzaje osłonek:

</doc>
<doc id="710170" url="https://pl.wikipedia.org/wiki?curid=710170" title="Nenad Đorđević">
Nenad Đorđević

Nenad Đorđević (cyr. Ненад Ђорђевић, ur. 7 sierpnia 1979 w Paraćinie) – serbski piłkarz grający na pozycji środkowego obrońcy.
Kariera klubowa.
Nenad pochodzi z miejscowości Paraćin leżącej na południowy wschód od Kragujevaca. Swoją karierę piłkarską zaczynał w klubie FK Zemun. W 1996 roku został włączony do kadry pierwszego zespołu, ale w końcu w pierwszej lidze nie zadebiutował. Udało mu się to dopiero rok później i wtedy w sezonie 1997/1998 rozegrał 12 meczów ligowych i zdołał nawet zdobyć 2 bramki dla swojego zespołu w lidze – Zemun zajął w niej 6. miejsce. Na kolejny sezon trenerzy jednak nie widzieli dla Nenada miejsca w składzie i oddali go do drugoligowego zespołu z rodzinnej miejscowości Đorđevicia, Jedinstvo Paraćin. Po roku gry na zapleczu pierwszej ligi, Nenad wrócił do ekstraklasy, zostając graczem FK Obilić Belgrad z Belgradu. Jednak w sezonie 1999/2000 nie znalazł uznania w sztabie szkoleniowym stołecznego klubu i był na ogół rezerwowym. W całym sezonie zagrał w 14 meczach zespołu, miał więc niewielki udział w dużym sukcesie klubu, który zajął wysokie 3. miejsce w lidze. Także rok później miała miejsce podobna sytuacja – klub zajął znów 3. miejsce za "Wielką Dwójką" Crveną Zvezdą Belgrad i Partizanem Belgrad, a Đorđević znów częściej wchodził na boisko jako rezerwowy niż zaczynał mecze od pierwszych minut. Sezon 2001/2002 był przełomowym w karierze Nenada, który wreszcie grał w pierwszej jedenastce klubu i w 27 meczach ligowych zdobył 1 bramkę. Obilić zajął tym razem gorszą pozycję niż przed rokiem – czwartą. Już wtedy wydawało się, iż dobry sezon Nenada w tym klubie spowoduje, że trafi on do któregoś klubów z dwójki Partizan-Crvena Zvezda, ale Đorđević w Obiliciu został na jeszcze jeden sezon. W nim Obilić zajął dopiero 7. miejsce w tabeli, co przyjęto w klubie za małe rozczarowanie, ale do Nenada trenerzy nie mieli większych pretensji i był on jedną z wyróżniających się postaci swojego klubu. Zagrał w 33 meczach i zdobył 3 bramki (dotychczas najwięcej w karierze w jednym sezonie), a latem 2003 w końcu zmienił klub.
Podpisał wówczas kontrakt z Partizanem, otrzymując numer 4. Od początku sezonu wskoczył do pierwszej jedenastki, a sukcesem klubu był awans do Ligi Mistrzów. Tam jednak zespół Partizana nie wygrał ani jednego meczu i zdobywając ledwie 3 punkty (po 3 remisach) nie awansował z grupy zajmując w niej ostatnie miejsce. W lidze natomiast Đorđević z Partizanem także nie osiągnęli planowanego sukcesu, jakim było kolejne mistrzostwo Serbii i Czarnogóry i ulegli oni w ostatecznym rozrachunku Crvenej Zveździe, tracąc do niej aż 11 punktów. W sezonie 2004/2005 Đorđević został jednak po raz pierwszy w karierze mistrzem kraju i tym samym Partizan zrewanżował się rywalom zza miedzy. Nenad w mistrzowskim sezonie rozegrał 27 meczów i zdobył 2 bramki. W sezonie 2005/2006 mistrzem znów została "Czerwona Gwiazda", a Đorđević w lidze zagrał tylko 20 razy, tracąc dużo czasu na leczenie kontuzji. W 2007 roku wywalczył wicemistrzostwo kraju.
Latem 2007 Nenad został wypożyczony do japońskiego JEF United Ichihara. Spędził tam pół roku i w 2008 roku wrócił do Partizana. W latach 2010–2012 grał w Krylji Sowietow Samara. W 2012 przeszedł do szwedzkiego klubu Kalmar FF.
Kariera reprezentacyjna.
W reprezentacji Serbii i Czarnogóry Đorđević zadebiutował 17 kwietnia 2002 roku za trenerskiej kadencji Dejana Savićevicia, a miało to miejsce w wygranym 4:1 towarzyskim meczu z reprezentacją Litwy. W 2003 roku na dłużej trafił do kadry – jeszcze jako zawodnik Obilicia – i grał między innymi w nieudanych dla Serbii i Czarnogóry eliminacjach do Euro 2004. Pod koniec 2004 roku niemal na rok wypadł z kadry i powrócił do niej rok później, ale tylko na 1 mecz z Włochami na początku roku. Nie grał też w eliminacjach do Mistrzostw Świata w Niemczech (większe notowania u selekcjonera mieli Mladen Krstajić czy Goran Gavrančić, członkowie tzw. "słynnej czwórki", którzy grali w obronie na tyle dobrze, że "Plavi" w eliminacjach stracili tylko 1 bramkę), ale pod koniec 2005 roku powrócił znów do kadry i zdobył między innymi swoją pierwszą bramkę w kadrze – 13 listopada w wygranym 2:0 meczu z Chinami. W sparingach grał na tyle dobrze w meczach towarzyskich, że selekcjoner Ilija Petković powołał Nenada do 23-osobowej kadry na mistrzostwa. Đorđević zagrał tam w 2 meczach – z Holandią i Wybrzeżem Kości Słoniowej. Serbowie i Czarnogórcy przegrali jednak wszystkie 3 mecze i nie wyszli z grupy. W kadrze narodowej od 2002 do 2006 rozegrał 17 meczów i strzelił 1 gola.

</doc>
<doc id="710171" url="https://pl.wikipedia.org/wiki?curid=710171" title="Nenad Djordjević">
Nenad Djordjević



</doc>
<doc id="710172" url="https://pl.wikipedia.org/wiki?curid=710172" title="Pies pasterski">
Pies pasterski

Pies pasterski – typ psa, który w drodze selekcji dokonywanej przez człowieka, nabrał cech obrońcy stad zwierząt hodowlanych przed drapieżnikami. Do cech tych należą: zaciętość w walce, odporność na trudne warunki pogodowe i terenowe, silne poczucie hierarchii w stadzie, stąd psy tego typu często mają problem z całkowitym podporządkowaniem się człowiekowi. Przyzwyczajone do samodzielnej pracy potrzebują stałego zajęcia. 
Początkowo typowe psy pasterskie musiały być silne i duże, aby móc podjąć konfrontację z takim zagrożeniem jak np. niedźwiedzie. Przykładem psa pasterskiego o takich pierwotnych cechach jest owczarek środkowoazjatycki, który w swoich ojczystych terenach dalej pełni funkcje użytkowe. 
Wraz z przetrzebieniem pogłowia wilków i niedźwiedzi nie było już konieczności posiadania tak ciężkich i "bojowych" psów. Już w roku 1570 Caius donosi, że na Wyspach Brytyjskich popularnością i uznaniem cieszył się "owczarek angielski", który był w swej budowie lżejszy. Potrzeba posiadania psa pilnującego stad, aby te nie tratowały upraw, kładła nacisk na takie cechy osobnicze jak mniejsza niezależność, posłuszeństwo, umiejętność pilnowania oraz umiarkowana agresywność. Ta ostatnia cecha była związana z istotną kwestią współpracy ze stadem – pies musiał umieć kąsać owce, tak aby te czuły przed nim respekt, jednak nigdy nie mógł ich skaleczyć. Pożądane były także osobniki, które potrafiły pracować cicho, nie płosząc stada głośnym szczekaniem. 
Rozróżnienie psów pasterskich i psów owczarskich jest wręcz niemożliwe, ponieważ ich funkcje, cechy anatomiczne, a także charakterologiczne są bardzo zbliżone. 
Funkcje psów pasterskich pełnią także psy, które nie należą ściśle do tej grupy biorąc pod uwagę klasyfikację FCI. Przykładem takiego psa pasterskiego (oprócz owczarka środkowoazjatyckiego) jest mastif hiszpański.
Według FCI psy pasterskie stanowią sekcję pierwszą w grupie pierwszej (poświęconej psom pasterskim i zaganiającym). Należą do niej takie rasy jak:

</doc>
<doc id="710179" url="https://pl.wikipedia.org/wiki?curid=710179" title="Sikorzyce (województwo dolnośląskie)">
Sikorzyce (województwo dolnośląskie)

Sikorzyce – wieś w Polsce położona w województwie dolnośląskim, w powiecie średzkim, w gminie Kostomłoty.
W latach 1975–1998 miejscowość administracyjnie należała do województwa wrocławskiego.

</doc>
<doc id="710181" url="https://pl.wikipedia.org/wiki?curid=710181" title="Partido Almirante Brown">
Partido Almirante Brown

Partido Almirante Brown (hiszp. "Partido de Almirante Brown") – jedno z 135 "partidos", znajduje się w prowincji Buenos Aires. Siedzibą administracyjną jest miasto Adrogué. Funkcję Intendenta pełni Daniel Bolettieri. Partido Almirante Brown ma powierzchnię 129,33 km², w 2010 r. zamieszkiwało w nim 555,7 tys. mieszkańców (272 411 mężczyzn i 283 320 kobiet).
Nazwa wywodzi się od urodzonego w Irlandii admirała Williama Browna, dowódcy argentyńskiej floty podczas walk o niepodległość.
Miejscowości.
W partido Almirante Brown znajdują się następujące miejscowości:
Demografia.
Zmiana liczby ludności w latach 1881–2010 na podstawie kolejnych spisów ludności.

</doc>
<doc id="710182" url="https://pl.wikipedia.org/wiki?curid=710182" title="Biospeleologia">
Biospeleologia

Biospeleologia – nauka bądąca dziedziną speleologii, zajmująca się organizmami żyjącymi w jaskiniach. W wąskim zakresie, jako biospeleologia rozumiane jest jedynie badanie aktualnej fauny i flory jaskiniowej. Szerzej zajmuje się ponadto:

</doc>
<doc id="710183" url="https://pl.wikipedia.org/wiki?curid=710183" title="25 Dywizja Piechoty (USA)">
25 Dywizja Piechoty (USA)

25 Dywizja Piechoty (, przydomek "Tropic Lightning") − jedna z dywizji Armii Stanów Zjednoczonych. 
Dywizja przeszła szeroko zakrojoną reorganizację, w ramach której przemianowano ją z dywizji piechoty lekkiej na dywizję piechoty w styczniu 2006. Obecnie składa się z czterech brygad. Dwie z nich stacjonują na wyspie Oʻahu na Hawajach, jedna w Fort Wainright w stanie Alaska (dawna 172 brygada), i jedna (spadochronowa) w Fort Richardson, również w stanie Alaska. 
Dywizja znana jest z filmu "Pluton".

</doc>
<doc id="710185" url="https://pl.wikipedia.org/wiki?curid=710185" title="Centrum Satelitarne Unii Europejskiej">
Centrum Satelitarne Unii Europejskiej

Centrum Satelitarne Unii Europejskiej (EUSC "The European Union Satellite Centre" lub SatCen) – agencja odpowiedzialna za przetwarzanie i dostarczanie informacji pochodzących z analiz obrazów satelitarnych. Centrum ma za zadanie wspieranie procesów decyzyjnych w dziedzinie Wspólnej Polityki Zagranicznej i Bezpieczeństwa UE. Instytucja działa od stycznia 2002 roku. Jej siedzibą jest Torrejón de Ardoz koło Madrytu w Hiszpanii.

</doc>
<doc id="710188" url="https://pl.wikipedia.org/wiki?curid=710188" title="Darboux">
Darboux



</doc>
<doc id="710191" url="https://pl.wikipedia.org/wiki?curid=710191" title="Mikroskopia fluorescencyjna całkowitego wewnętrznego odbicia">
Mikroskopia fluorescencyjna całkowitego wewnętrznego odbicia

Mikroskopia fluorescencyjna całkowitego wewnętrznego odbicia (ang. "Total Internal Reflection Fluorescence Microscope (TIRFM)" – odmiana mikroskopii fluorescencyjnej pozwalająca na obrazownie próbek tylko do określonej głębokości, zwykle do 200 nanometrów w głąb.
Technika ta powstała jako modyfikacja klasycznej mikroskopii fluorescencyjnej i stała się szczególnie użyteczna w badaniu zjawisk zachodzących bezpośrednio pod i na powierzchni (błoną komórkową) komórek. Przed jej powstaniem, w podobnych badaniach używano zwykłej mikroskopii fluorescencyjnej czy konfokalnej, jednak otrzymywane obrazy nie były najwyższej jakości. Powodem był fakt, że używane fluorofory, które miały wiązać się z błoną (na przykład poprzez białka błonowe, czy receptory) pozostawały w stanie równowagi z niezwiązanymi, i tak sygnał pochodzący z ich wzbudzenia nakładał się z sygnałem niezwiązanych cząsteczek tła. Powodem tego był fakt, że wzbudzeniu ulegały wszystkie fluorofory na drodze promienia światła wzbudzającego, bez żadnej selektywności co do obszaru (porównaj z mikroskopem dwufotonowym). Zmniejszało to kontrast między sygnałem i tłem a w niektórych wypadkach czyniło obrazowanie niemożliwym, gdyż zwykle w otaczającym interesujący obszar medium, było więcej niezwiązanych fluoroforów, niż tych związanych, co całkowicie tłumiło sygnał.
Rozwiązaniem było zastosowanie mikroskopii fluorescencyjnej całkowitego wewnętrznego odbicia. TIRFM została opracowana przez Daniela Axelroda w latach 1980. Zasada TIRFM polega na oświetleniu próbki światłem wzbudzającym (jak w mikroskopii fluorescencyjnej), jednak pod takim kątem (kąt graniczny), by padające światło uległo całkowitemu wewnętrznemu odbiciu przed wejściem do próbki, albo w szkiełku nakrywającym próbkę (typ "epi-") albo w kwarcowym pryzmacie (typ "trans-"). Zjawisku całkowitego wewnętrznego odbicia towarzyszy powstanie fali zanikającej (wiąże się to z różnicą między współczynnikiem załamania światła szkła, czy kwarcu i wody, czyli próbki – współczynnik ten dla szkła (kwarcu) jest większy), która nie ulega odbiciu, ale penetruje środowisko (próbkę) po drugiej stronie szkiełka lub pryzmatu. Czyni to jednak tylko na pewną określoną głębokość (fala ta zanika wykładniczo wraz z odległością), co w praktyce oznacza zwykle około 100-200nm. W tym obszarze głębokości próbki, fala ta może wzbudzić obecne w próbce fluorofory, a one zaczną emitować światło (co ważne, fala zanikająca ma tę samą długość co fala, która uległa odbiciu). To emitowane światło jest następnie odbierane przez obiektyw, przepuszczane przez stosowne filtry i przetwarzane jak w klasycznym mikroskopie fluorescencyjnym.
W ten sposób w TIRFM następuje bardzo selektywna wizualizacja obszarów położonych zaraz pod szkiełkiem lub pryzmatem (może to być błona nakrytej nim komórki), ponieważ obszar wzbudzenia powstaje tylko w zasięgu fali zanikającej, co znacznie ogranicza wpływ tła (wnętrza komórki). Znacznie powiększa to rozdzielczość uzyskanych obrazów.
Rozdzielczość ta bywa tak znaczna, że technika TIRFM pozwala na wizualizowanie pojedynczych cząsteczek fluoroforu.

</doc>
<doc id="710195" url="https://pl.wikipedia.org/wiki?curid=710195" title="Mikroskop fluorescencyjny całkowitego wewnętrznego odbicia">
Mikroskop fluorescencyjny całkowitego wewnętrznego odbicia



</doc>
<doc id="710196" url="https://pl.wikipedia.org/wiki?curid=710196" title="Fiksanal">
Fiksanal

Fiksanal - odważka analityczna odczynnika chemicznego (w postaci stałej lub roztworu), przechowywana w ampułce, wykonanej ze szkła lub tworzywa syntetycznego w formie umożliwiającej ilościowe przeniesienie odczynnika do kolby miarowej. 
Fiksanal umożliwia szybkie sporządzenie roztworów o ustalonym stężeniu danego odczynnika, z bardzo niewielkim błędem, dzięki czemu mianowanie roztworu w przypadku niektórych rodzajów analiz może zostać pominięte. Najczęściej stosowane fiksanale zawierają kwas solny (HCl) lub wodorotlenek sodu (NaOH), ale spotyka się również inne kwasy, zasady, sole do sporządzania roztworów wzorcowych kationów metali do analizy śladowej itd.

</doc>
<doc id="710197" url="https://pl.wikipedia.org/wiki?curid=710197" title="Miss World 2006">
Miss World 2006

Miss World 2006 – 56. wybory najpiękniejszej kobiety świata (Miss World).
Uczestniczki gościła Warszawa. Konkurs odbył się 30 września w Sali Kongresowej.
Po raz pierwszy w historii wybory rozegrano w Europie Środkowo-Wschodniej, a Warszawa była drugim europejskim miastem, po Londynie, które gościło najpiękniejsze panie z całego świata. Tytuł w tym roku przypadł reprezentantce Czech – Taťánie Kuchařovej.
W konkursie uczestniczyły 104 kandydatki. Podzielono je na 6 grup: Afryka, Ameryka, Karaiby, Europa Północna, Europa Południowa, Azja i region Pacyfiku. Zwyciężczyni każdej grupy automatycznie stawała się królową piękności danego regionu.
Uczestniczki konkursu z całego świata zjechały do Polski na początku września. Przebywały w tym kraju do 2 października. W tym czasie gościły je największe polskie miasta.
Lista kandydatek.
 Anglia
 Angola
 Argentyna
 Aruba
 Australia
 Austria
 Bahamy
 Barbados
 Białoruś
 Belgia
 Boliwia
 Bośnia i Hercegowina
 Botswana
 Brazylia
 Bułgaria
 Chile
 Chiny
 Chorwacja
 Curaçao
 Cypr
 Czarnogóra
 Czechy
 Dania
 Dominikana
 Ekwador
 Estonia
 Etiopia
 Filipiny
 Finlandia
 Francja
 Gruzja
 Ghana
 Gibraltar
 Grecja
 Gujana
 Gwadelupa
 Gwatemala
 Hiszpania
 Holandia
 Hongkong
 Indie
 Indonezja
 Irlandia
 Irlandia Północna
 Islandia
 Izrael
 Jamajka
 Japonia
 Kambodża
 Kanada
 Kajmany
 Kazachstan
 Kenia
 Demokratyczna Republika Konga
 Kostaryka
 Kolumbia
 Korea Południowa
 Liban
 Liberia
 Łotwa
 Macedonia
 Malezja
 Malta
 Martynika
 Mauritius
 Meksyk
 Mołdawia
 Mongolia
 Namibia
 Niemcy
 Nigeria
 Norwegia
 Panama
 Peru
 Polska
 Portugalia
 Portoryko
 Południowa Afryka
 Rosja
 Rumunia
 Salwador
 Serbia
 Singapur
 Słowacja
 Słowenia
 Sri Lanka
 Saint Lucia
 Szkocja
 Szwecja
 Tahiti
 Tajlandia
 Tanzania
 Trynidad i Tobago
 Turcja
 Ukraina
 Urugwaj
 USA
 Walia
 Wenezuela
 Węgry
 Wietnam
 Włochy
 Zambia
 Zimbabwe
Półfinały.
Kandydatki, ubiegające się o tytuł, brały udział, w czasie pobytu w Polsce, w tzw. małych finałach, czyli konkursach, które gwarantowały kandydatce udział w pierwszej szesnastce. Rozegrano cztery takie „małe finały”: Miss Plaży, Miss Talentu, Miss Sportu oraz Miss Piękna z Przesłaniem.
Miss Plaży.
Miss Plaży ("ang. Miss Beach Beauty") rozegrano w 7 września w Gdyni.
Miss Sportu.
Konkurs na najlepiej wysportowaną miss rozegrano 12 września w Giżycku.
Miss Talentu.
Kandydatki do korony miss musiały wykazać się różnymi umiejętnościami i zdolnościami artystycznymi. Konkurs ten rozegrano 20 września we Wrocławiu.
Miss Piękna z Przesłaniem.
Tytuł „Beauty with a Purpose” przyznano podczas gali finałowej 56. konkursu Miss World 30 września.
Miss Stroju.
Tytuł „Miss Dress Designer Award” nie nagradza kandydatki awansem do czołowej szesnastki. Przyznano do podczas pobytu kandydatek w Wieliczce 15 września
Finał.
Finalistki (TOP 17).
Do finału awansowało 17 najpiękniejszych pań. Wybrano po 2 kandydatki z każdego regionu. Jedną wskazywali widzowie, głosując za pomocą SMS, a drugą jury (jedynie z Azji i regionu Pacyfiku, przez identyczną liczbę punktów od jury, awansowały 3 kandydatki). W ten sposób wyłoniono 13 finalistek, pozostałe 4 to zwyciężczynie półfinałów.
Regionalne Królowe Piękności (TOP 6).
Spośród 17 półfinalistek konkursu Miss World wyłoniono 6 najpiękniejszych pań w danym regionie, a następnie przyznano im tytuły „Królowych Piękności”. W tej edycji tytuły zdobyły:
Zwyciężczynie (TOP 3).
Ostatecznej decyzji dokonało jury:

</doc>
<doc id="710200" url="https://pl.wikipedia.org/wiki?curid=710200" title="Vuka">
Vuka

Vuka – rzeka we wschodniej Chorwacji (Slawonii), prawy dopływ Dunaju. Długość – 122 km, powierzchnia zlewni – 644 km². Źródła na wzgórzach Krndija. Płynie na wschód, silnie meandrując. Uchodzi do Dunaju koło Vukovaru.

</doc>
<doc id="710201" url="https://pl.wikipedia.org/wiki?curid=710201" title="Sikorzyce">
Sikorzyce

3 miejscowości w Polsce:

</doc>
<doc id="710202" url="https://pl.wikipedia.org/wiki?curid=710202" title="Cunitz (krater wenusjański)">
Cunitz (krater wenusjański)

Cunitz – krater uderzeniowy na planecie Wenus, o średnicy 48,6 km, położony na współrzędnych 14,5° szerokości północnej i 350,9° długości wschodniej, w okolicach Gula Mons.
Nazwany nazwiskiem Marii Cunitz, śląskiej astronom, która w swoich badaniach zajmowała się ruchem i fazami Wenus.

</doc>
<doc id="710204" url="https://pl.wikipedia.org/wiki?curid=710204" title="Droga wojewódzka nr 774">
Droga wojewódzka nr 774

Droga wojewódzka nr 774 (DW774) – droga wojewódzka o długości 9 km łącząca Zabierzów z Kryspinowem, położona w województwie małopolskim.
Droga przebiega obok Międzynarodowego Portu Lotniczego im. Jana Pawła II Kraków-Balice. W pobliżu lotniska znajduje się zjazd Balice II z autostrady (A4). Tuż przy drodze, pomiędzy miejscowościami Zabierzów i Balice znajduje się rezerwat przyrody Skała Kmity.

</doc>
<doc id="710206" url="https://pl.wikipedia.org/wiki?curid=710206" title="Heraldyka polska">
Heraldyka polska

Heraldyka polska – dział heraldyki zajmujący się polskimi herbami, badający m.in. historię powstania i używania herbów w Polsce, swoiste polskie cechy herbów i reguły heraldyczne, pod wieloma względami różniące się od heraldyki innych państw europejskich.
Ze względu na specyficzny rozwój społeczeństwa feudalnego w Polsce prowadzący do objęcia znanym w całej Europie postulatem równości szlachty wyjątkowo szerokiego grona osób (inaczej niż np. w Anglii, gdzie tytuł dziedziczy tylko jedna osoba), także ze względu na odmienną historię i bliższe kontakty z ludami azjatyckimi, być może ze względu na dłuższe funkcjonowanie niż na Zachodzie pozostałości ustroju plemiennego heraldyka polska posiada kilka cech zasadniczo odróżniających ją od heraldyki w innych krajach.
Jeśli poszukujesz informacji ogólnych o heraldyce, zobacz artykuł: heraldyka.
Heraldyka szlachecka.
Znaki kreskowe.
Jedna czwarta rodowych herbów polskich i przytłaczająca większość ich odmian posiada godła pochodzące od polskich kreskowych znaków własnościowych, które pojawiły się przed powstaniem jakiegokolwiek pojęcia heraldycznego. Znaki te były bardzo zbliżone do tamg, czyli znaków kreskowych używanych na terenach ciągnących się od terenów Syberii po region kaukaski i półwysep krymski, w tym przez Sarmatów w starożytności i przez Tatarów w średniowieczu. Jednocześnie były znakami dziedzicznymi pełniącymi funkcję znaków rozpoznawczych i własnościowych. Już w XIII wieku i XIV wieku zostały uprzedmiotowione, kształt natomiast popadł procesowi heraldyzacji, czyli stał się dostosowany do wymogów tzw. sztuki heraldycznej. Dało to początek znakom heraldycznym gwiazd, podkowy, księżyca czy rogaciny (wraz z jej odmianami) itd., czyli symbolom cechującym polską heraldykę.
Herb rodowy.
Najważniejszym elementem i częścią nierozłączną polskiej heraldyki szlacheckiej jest herb szlachecki, czyli znak dziedziczny polskiego rodu szlacheckiego, który świadczy o przynależności do danego rodu, wyróżniający zarazem jego członków"". W Polsce na kilkaset tysięcy rodów szlacheckich przypadało ok. 4000 herbów. Osobę lub osoby posiadające herb rodowy określa się mianym herbownych. Do herbów szlacheckich zalicza się również herby książęce, herby baronowskie i herby hrabiowskie.
Zawołanie.
Jedną ze szczegółowych cech heraldyki polskiej jest zawołanie. Zawołanie jest proklamą (od łac. "proclamatio"), znamieniem słuchowym, pochodzącym z okrzyku, poprzez który zwoływali się rycerze wywodzący się spod tej samej chorągwi (przynależący do jednej grupy posiadającej tę samą chorągiew). Jednocześnie pełniło funkcję okrzyku bojowego (franc. "cris de guerre", łac. "clamor bellicus"), towarzysząc niegdyś w rozpoczęciu natarcia chorągwi na wroga. W dużej ilości przypadków zawołanie jest starsze od herbu, ponieważ pochodzi jeszcze z czasów przedheraldycznych. Treść samych zawołań pozwala wyróżnić cztery grupy proklam: "osobową" (imiona, nazwiska, przezwiska), "hasłową" (dewizy i okrzyki), "topograficzną" (nazwy rzek i jezior, osad i grodów) i "obrazową" (nazwy pochodzące od godła lub klejnotu).
Zawołania związane z nazwami osobowymi to np.: "Kołda" (Oksza), "Borys" (Larysza), "Odrowąż" (Odrowąż), "Łazęka" i "Zarazy" (Jastrzębiec). Od nazw rzek pochodzą chociażby zawołania: "Śreniawa" (Szreniawa) i "Bzura" (Lis), natomiast z miejscowościami wiążą się np. proklamy; "Sławęcin" (Puchała) "Budziszyn" (Zadora). Okrzyki bojowe to przykładowo: "Na pole" i "Nagody" (Prus II), "Nagórę" i "Nagody" (Jastrzębiec), "Orzy Orzy" (Lis), "Napora" ("Prus III") oraz "Po trzy na gałąź" (Gryf).
Do zawołań obrazowych nawiązujących do godeł zaliczamy: "Osmoróg" (Gierałt), "Łodzia" (Łodzia), "Bolc" (Bełty). Z samym klejnotem wiąże się zawołanie "Połukoza" (Półkozic).
W przypadku wielkich rodów herbowych mamy do czynienia z wieloma zawołaniami, które najprawdopodobniej były zawołaniami odrębnych gniazd rodowych (miejsc, z których pochodziły rody).
Nazewnictwo.
Pochodzenie nazw polskich herbów jest bardzo zróżnicowane. Nazwy mogą nawiązywać do gniazd rodowych (miejsc, z których poszczególne rodziny szlacheckie się wywodzą), klejnotem, godłem, zawołaniem i imieniem protoplasty rodu. Największa ilość nazw herbowych nazw osobowych (imion, nazwisk) i nazw przezwiskowych. Do herbów z takimi nazwami należą np. Drogomir, Amadej i Juńczyk. Znane są również nazwy miejscowe (Bogoria, Przeginia, Dębno) i nazwy pochodzące od nazw jezior czy rzek (Nałęcz, Szreniawa, Przosna). Godła natomiast zapoczątkowały nazwę np. herbów Gryf, Trąby i Łodzia, a klejnoty herbów Jastrzębiec, Lis i Półkozic. Z zawołaniami herbowymi związane są herby Nabram ("na bramę!"), Bożezdarz i prawdopodobnie Doliwa ("do Liwa!"). Jednakże ustalenie pochodzenia niektórych nazw herbów nadal wymaga licznych badań.
Nazwa herbu własnego przypisana jest zazwyczaj do nazwisk rodu pieczętującego się nim (np. Andrzejkowicz od rodziny Andrzejkowiczów lub Barczewski od rodziny Barczewskich). W wypadku osób nobilitowanych za zasługi wojenne nazwa herbu może nawiązywać do miejsca bitwy (np. herb Pskowczyk od bitwy pod Pskowem). Niezwykle wymyślne nazwy były nadawane za czasów ostatniego króla Polski Stanisława Augusta Poniatowskiego i nawiązywały do nazw pochodzenia staropolskiego. Osoby nobilitowane otrzymały przykładowo herby: Białoskrzydł, Krakowczyk, Trójstrzał. Zagraniczną specyfiką heraldyczną było również to, że modyfikacja tynktury herbu lub godła herbowego wiązała się z powstaniem zupełnie nowego herbu, w Polsce natomiast oznaczała jedynie powstanie odmiany herbowej istniejącego już herbu.
Rody.
Jedną z głównych cech heraldyki polskiej różniącą ją od heraldyki ogólnej jest to, że w czasach średniowiecza żaden herb nie należał do jednej rodziny. Herb pełnił wówczas funkcję znaku herbownych – grupy składającej się z kilku lub czasem kilkuset rodzin. Wszędzie poza Polską herb funkcjonował jako znak rozpoznawczy tylko jednej rodziny. Rody posiadające starsze herby w odległej przeszłości zwykle miały wspólne pokrewieństwo (jednego przodka), jednakże znaczny wpływ historyczny doprowadził do rozgałęzienia się poszczególnych rodzin. 
Przykładowo jeden z legendarnych rycerzy o imieniu Żyrosław był w posiadaniu majątku ziemskiego, który odziedziczył jego syn Aleksander. Ten podzielił majątek na kilku swoich synów, którzy mieli przybrać nazwiska od dziedziczonych dóbr, stając się tym samym protoplastami nowych rodzin (był to bardzo częsty zabieg w historii Polski, który sprawiał, że przykładowo trzech braci mogło mieć trzy różne nazwiska). Był to początek wielu znakomitych polskich rodów, w tym Moskorzewskich z Moskorzewa (znanych później jako Kamienieccy z Kamieńca) oraz Potockich z Potoka.
W Polsce również są znane herby przypisywane jednej rodzinie, noszą wówczas nazwę herbów własnych, są znacznie młodsze od klasycznych polskich herbów szlacheckich, przypisywanych wielu rodom. Przykładowymi herbami własnymi są; Hołownia – należący do Hołowniów-Ostrożeckich, Radziwiłł – Radziwiłłów i Potocki – Potockich. 
Wspólne pokrewieństwo osób pieczętujących się tym samym herbem nie zawsze było regułą, stan szlachecki rozrastał się głównie dzięki dziedziczeniu przywilejów, herbów oraz tzw. adopcjom herbowym, czyli przypuszczeniom osób nieszlachetnych (adoptowanych) do herbu szlachcica (adoptującego). Przykładowo podczas unii horodelskiej doszło do nadania 47 polskich herbów, bojarom wyznania rzymskokatolickiego, pochodzącym z Litwy. 
Na ogól do herbu przypuszczano nieherbownych przyjaciół z własnej chorągwi lub zasłużonych poddanych. Proceder ten był powszechny do tego stopnia, że z czasem zaczęto go ograniczać, a następnie został zakazany w 1616 roku. Po wprowadzeniu owego zakazu powstały inne luki powiązane z adopcjami, były nimi nobilitacje oraz indygenaty (patrz niżej). 
Nobilitacja.
Nobilitacja była formą prawną uszlachetnienia osoby, która dotąd nie posiadała szlachectwa. Do drugiej połowy XVI wieku prawo nobilitacji posiadał sam król, następnie król w porozumieniu z sejmem, a od 1601 roku decydował o tym już sam sejm. Kwestia nobilitowanych na przestrzeni czasu była równie chwiejna, początkowo byli od razu pełnoprawnymi członkami stanu szlacheckiego, jednak w 1669 roku ogłoszono konstytucję, na mocy której ustalono ograniczenia ich praw. Od tego czasu dostęp do sprawowania urzędów w Rzeczypospolitej uzyskiwali potomkowie nobilitowanego dopiero w trzecim pokoleniu. W 1775 roku sejm uwarunkował uznanie nobilitacji od zakupu dóbr ziemskich o wartości najmniej 50 000 złotych.
Należy zaznaczyć, że w przeciwieństwie od adopcji herbowych nobilitacja nie była praktykowana zbyt regularnie w Rzeczypospolitej, działo się tak zarówno w przypadku indygenatów.
Indygenat.
Indygenat był formą prawną uznania obcego szlachectwa, nadaniem zagranicznemu rodowi szlacheckiemu lub mieszczańskiemu obywatelstwa i związanych z nim przywilejów w państwie uznającym. W całej polskiej historii zostało przyznanych 413 indygenatów rodom zagranicznym. Tadeusz Czacki obliczył liczbę wszystkich indygenatów ogłoszonych w zbiorze konstytucji sejmowych Volumina Legum na 355.
Źródła heraldyczne.
Do najstarszych źródeł herbów polskich należą pieczęcie i ilustracje w kodeksach. Dodatkowo źródłem heraldyki innych krajów są również monety, jednakże w przypadku Polski źródło to nie ma większego znaczenia. W Polsce ważną rolę odgrywają również zabytki malarstwa gotyckiego, zarówno ściennego, jak i tablicowego. Przedstawienia te były często ozdabiane herbami właścicieli, fundatorów lub osób widniejących na nich. Malarstwo oraz iluminatorstwo gotyckie jest przydatne zwłaszcza do badania średniowiecznej barwy heraldycznej herbów.
Kolejnym rodzajem źródeł umożliwiających poznanie heraldyki i herbów są nagrobki, witraże, a także zabytki sztuki średniowiecznej z herbami, tak jak malarstwo. Należą do nich przedmioty związane z kultem chrześcijańskim (chrzcielnice, relikwiarze, kielichy, monstrancje) oraz przedmioty codziennego użytku (np. kielichy, zapinki, zachowane tarcze i hełmy).
Ostatnią grupą źródeł heraldyki są tzw. role herbowe. Zawarte w nich informacje heraldyczne pozwalają na odmienne spojrzenie na rycerstwo oraz okres średniowiecza. Najbardziej ciekawymi dla polskiej heraldyki źródłami z tej dziedziny jest chociażby ilustrowany zabytek heraldyczny "Żywot świętej Jadwigi" z 1355 roku. Kolejny jest "Herbarz Gelrego" (niem. "Wappenboek Gelre"), przechowywany w Bibliotece Królewskiej Belgii, pochodzący z lat 1369–1399, gdzie na kartach 52v–55 znalazły się również herby polskie. Na ogół w tego rodzaju źródłach herby poświęcone rycerstwu jednego kraju znajdują się na kartach jeden obok drugiego. Podobnie jest z "Rolą Bellenville" (XV w.), "Herbarzem Lyncenich" (XV w.) i przechowywanym w Sztokholmie "Codex Bergshammar" (1434–1444). Zabytkiem odrobinę innego rodzaju jest "Księga bracka św. Krzysztofa na Arlbergu", zwana też "Herbarzem z Arlbergu", gdzie umieszczano herby tych polskich rycerzy, którzy przystąpili do owego bractwa. Ich herby były domalowywane sukcesywnie wraz z ich wstępowaniem. Jako pierwsi znaleźli się tam ci z polskich rycerzy, którzy udawali się na Sobór w Konstancji. Temu soborowi jest poświęcony inkunabuł – "Kronika Soboru w Konstancji Ulricha z Richentalu". Ostatnim średniowiecznym herbarzem, ważnym dla heraldyki polskiej jest zlokalizowany w Biblioteki Arsenału w Paryżu – "Herbarz Złotego Runa" (1434–1435).
W Polsce, oprócz pieczęci i zapisek, źródeł heraldycznych jest niewiele. Na pierwszym miejscu należy wymienić napisane łaciną "Insignia seu clenodia Regis et Regni Poloniae", autorstwa Jana Długosza, zwane też "Klejnotami Długoszowymi". Jest to pierwszy znany historii herbarz polski, który powstawał na przestrzeni lat 1454–1480.
Występowanie polskich herbów w zachodnich rolach herbowych, świadczy o obecności rycerstwa polskiego w kulturze średniowiecznej Europy. Oprócz wymienionego już XVI-wieczny herbarza Marka Ambrożego, ważnym dziełem zachodniej sztuki ról herbowych jest tzw. "Arma Regni Poloniae" (wydana po raz pierwszy w Antwerpii w 1562 r.; po raz drugi w Paryżu około 1572 r.). 
Heraldyka kaszubska.
Częścią heraldyki polskiej jest heraldyka kaszubska, będąca nauką zajmująca się herbami używanymi na terenie Kaszub. Herby kaszubskie zarówno, jak i polskie cechują się tendencją do posiadania jednego pola herbowego, co sugeruje, że można się o nich wypowiadać w bardziej słowiańskim kontekście. Herby szlachty kaszubskiej podzielić można na cztery grupy pod względem pochodzenia narodowego: herby pruskie, polskie, zachodnie (niemieckie, śląskie, zachodniopomorskie) oraz rodzime herby kaszubskie. Cechą charakterystyczną kaszubskiej heraldyki jest zmienność herbów nawet w obrębie bliskich krewnych z tego samego rodu.
Heraldyka polska współcześnie.
W czasach współczesnych na temat polskiej heraldyki wydawane są liczne publikacje książkowe, w tym prace naukowe. W XXI w. polscy heraldycy dyskutowali o przyszłości polskiego godła państwowego oraz o herbie papieża Benedykta XVI.
Powstały również liczne towarzystwa naukowe. Przykładowo w 1987 roku powstało najbardziej znane w tym charakterze – Polskie Towarzystwo Heraldyczne, które za cel powstania stawia sobie rozwijanie, pogłębianie i upowszechnianie badań z dziedziny heraldyki jako nauki historycznej. Kilka lat później, bo w 1998 roku, powstała Komisja Heraldyczna, czyli państwowy organ opiniodawczo-doradczy ministra właściwego do spraw administracji publicznej związany z heraldyką, weksylologią oraz falerystyką, podlegającej ministrowi spraw wewnętrznych i administracji. 

</doc>
<doc id="710207" url="https://pl.wikipedia.org/wiki?curid=710207" title="DW774">
DW774



</doc>
<doc id="710210" url="https://pl.wikipedia.org/wiki?curid=710210" title="Adam Setkowicz">
Adam Setkowicz

Adam Setkowicz (ur. 4 grudnia 1875 w Krakowie, zm. 24 października 1945 tamże) – polski artysta malarz.
Życiorys.
Popularny pejzażysta i akwarelista. Najbardziej znany z licznych reprodukcji w czasopismach ilustrowanych oraz kart pocztowych. W latach 1897–1898 kształcił się w Akademii Sztuk Pięknych pod kierunkiem Teodora Axentowicza. Malował sceny rodzajowe z życia wsi polskiej: kuligi, polowania, obyczaje ludowe, a także krajobrazy leśne. Rzadziej malował widoki architektury krakowskiej, sceny alegoryczne i obrazy o tematyce judaistycznej. Nie uległ wpływom awangardowych kierunków w sztuce końca XIX i początku XX wieku.
Zmarł 24 października 1945 i spoczywa na Cmentarzu Rakowickim.

</doc>
<doc id="710212" url="https://pl.wikipedia.org/wiki?curid=710212" title="Pasteur Rahajason">
Pasteur Rahajason

Pasteur Rahajason (ur. 1897, zm. 1971) - malgaski pisarz, autor słów do narodowego hymnu Madagaskaru.

</doc>
<doc id="710213" url="https://pl.wikipedia.org/wiki?curid=710213" title="Ensenada (Argentyna)">
Ensenada (Argentyna)

Ensenada - argentyńskie miasto leżące w prowincji Buenos Aires, blisko miasta La Plata. W roku 2001 miasto liczyło 51 448 mieszkańców.
Ensenada jest miastem portowym, zajmującym się głównie przeładunkiem takich towarów jak zboże i wołowina.
Miasto jest siedzibą klubu piłkarskiego Defensores de Cambaceres.

</doc>
<doc id="710217" url="https://pl.wikipedia.org/wiki?curid=710217" title="III Liceum Ogólnokształcące im. św. Jana Kantego w Poznaniu">
III Liceum Ogólnokształcące im. św. Jana Kantego w Poznaniu

III Liceum Ogólnokształcące im. św. Jana Kantego w Poznaniu – liceum ogólnokształcące.
Historia.
Budynek, w którym obecnie mieści się szkoła służył niemieckiemu gimnazjum już od 1834 r. Gmach dzisiejszego Liceum Ogólnokształcącego im. św. Jana Kantego jest związany z dziejami byłej dzielnicy pruskiej. Składa się on z trzech części. Najmniejsza i najniższa część, czyli narożnik ul. Strzeleckiej i Strzałowej była początkowo jednopiętrowym domem prywatnym należącym do niemieckiego drogomistrza Hoffmana, większym od innych, uboższych domostw. Dom ten stał się w 1833 własnością państwową. Był też zaczątkiem dla drugiej nieco wyższej części gmachu przy ulicy Strzeleckiej (wybudowanej w 1856), w której mieści się obecnie szkolna aula. Trzecią część – 2-piętrowe boczne skrzydło dobudowano w roku 1873.
Gimnazjum Bergera.
Gotthilf Berger – niezwykle przedsiębiorczy Niemiec zebrał w dojrzałych latach swojego życia pokaźny kapitał. Szczęśliwie żonaty z panią Treppmacher nie miał szczęścia w dzieciach. Nie mając komu zapisać majątku zaczął się udzielać jako społecznik. Najpierw w 1853 roku przy ul. Wrocławskiej powstała Szkoła Realna. Niemały wkład w jej utworzenie obok G. Bergera miał Edward Raczyński. Jednak to ten pierwszy wespół z Hipolitem Cegielskim byli realizatorami zamierzenia. W szkole niższej obok niemieckich powstały klasy polskie, a połowa nauczycieli wywodziła się od Piasta. To był jednak dopiero początek sponsoringu Bergera.
W 1861 roku G. Berger podarował miastu 50 tysięcy talarów na budowę nowego gmachu dla Szkoły Realnej. Jej budowę przy ul. Strzeleckiej rozpoczęto rok później. W dokumencie darowizny podkreślono, że szkoła ta będzie przyjmować uczniów bez względu na narodowość i wyznanie. W 1865 roku do gmachu w neoromańskim stylu weszli pierwsi uczniowie. Do ich dyspozycji oddano pierwszą w Poznaniu salę gimnastyczną, kilkadziesiąt sal lekcyjnych, trzy laboratoria. Tuż przed śmiercią w 1874 roku Berger zapisał miastu kolejne 150 tysięcy talarów. Z tych pieniędzy stworzono między innymi przytułek dla starców na Wildzie.
Gimnazjum Fryderyka Wilhelma.
Wymienione etapy rozwojowe gmachu szły w parze z rozwojem eksterminacyjnej polityki Prus wobec rdzennego pnia polskiej ludności zaboru. Wrogą akcję wykorzenienia polskości w zaborze pruskim zapoczątkował Edward Flottwell. Jednym z elementów wynaradawiania miało być przejęcie ścisłej kontroli nad wychowaniem, które miało być nadzorowane. Z tego powodu nastąpiło rozbicie jedynego „królewskiego” gimnazjum w Poznaniu na dwa odrębne zakłady: katolickie pod wezwaniem św. Marii Magdaleny i ewangelickie pod nazwą Fryderyka Wilhelma. Co prawda taki układ nie był dokładnie celem Flottwella, chciał on w ten sposób umożliwić silniejszą germanizację gimnazjum św. Marii Magdaleny. Fundusze na organizację nowej jednostki pozyskano z grzywien i kar nałożonych na uczestników powstania listopadowego. 5 czerwca 1833 zakupiono posesję na skrzyżowaniu ul. Strzeleckiej i Strzałowej wraz z ogrodem sięgającym aż do ulicy Długiej, powiększaną następnie wraz ze wzrostem liczby uczniów. Zakupione i dobudowane budynki mieściły w sobie niemieckie gimnazjum Fryderyka Wilhelma w ciągu 84 lat (1834-1920). Jednym z najbardziej znanych uczniów gimnazjum w tym czasie był Max von Laue, późniejszy fizyk-noblista Ewangelicko-niemiecki charakter szkoły nie oznaczał, że nie uczęszczali do niej Polacy. Wśród absolwentów gimnazjum można znaleźć tak wybitne osobistości jak Władysław Niegolewski, Tadeusz Perkitny, Leon Mroczkiewicz czy Stanisław Motty, a wśród nauczycieli Karol Libelt czy Józef Łukaszewicz. Po upadku tego zakładu po I wojnie światowej uczyły się tu jeszcze przez 2 lata malejące stopniowo grupy młodzieży niemieckiej z różnych poznańskich zakładów, aż wreszcie i te na przełomie 1922/23 odeszły, znalazłszy w Poznaniu inne lokum.
Początki polskiego szkolnictwa w Poznaniu.
W latach 1921/1922 państwowe średnie szkolnictwo składało się z 8-klasowych, męskich gimnazjów: Św. Marii Magdaleny, Bergera i Karola Marcinkowskiego. Wszystkie te zakłady miały własne gmachy, ale w każdym z nich brakowało miejsca na rosnąca frekwencję młodzieży polskiej. Właśnie z powodu braku miejsca przeniesiono z gimnazjum Św. Marii Magdaleny 6 oddziałów na tymczasowy pobyt do gmachu gimnazjum Bergera. Oddziały te nie były w żaden sposób samodzielne. Jednak po roku postanowiono wyodrębnić i utworzyć samoistna jednostkę. Nowa szkoła otrzymała na siedzibę wynajętą na dwa lata połowę gmachu na rogu ulic Stromej i Różanej. 1 września 1921 rozpoczął się rok szkolny w Państwowym Gimnazjum w Poznaniu na Wildzie, uroczystość oficjalnego otwarcia odbyła się 12 października 1921 r. Wkrótce liczba uczniów wildeckiego gimnazjum znacznie przekroczyła początkowe 6 oddziałów. Pobyt gimnazjum na Wildzie trwał jednak tylko dwa lata. Na rok szkolny 1922/23 upadające gimnazjum niemieckie – fryderykowskie, przy ulicy Strzeleckiej opuściło swój gmach przenosząc się do budynku w pobliżu Kościoła Bożego Ciała w Poznaniu na ulicy Krakowskiej (obecne VI Liceum Ogólnokształcące im. Ignacego Jana Paderewskiego). Wtedy to dyrektor wildeckiej szkoły otrzymał zlecenie nadzoru nad opuszczonym gmachem fryderykowskim. Jesienią 1922 r. rozpoczęły się prace przysposabiające budynek poniemiecki dla polskiej szkoły. Przy aktywnej pomocy rodziców, którzy zawiązali się w pierwszy w Poznaniu stały Komitet Rodzicielski w budynku wykonano konieczne prace. Rankiem wiosennego dnia 1923 r. dzwonek przerwał naukę na Wildzie. Uczniowie zabrali drobniejsze sprzęty i pomoce naukowe i idąc ulicami Łąkową i Strzałową weszli do odnowionego gmachu.
Wybór patrona.
Na pierwszym zebraniu Komitetu Rodzicielskiego jeden z rodziców, Bolesław Kliszyński zapytał: – „"Panie dyrektorze, a jak teraz będzie się nazywało to nowe gimnazjum, bo przecież straci ono swój tytuł „na Wildzie"„” Dyrektor nie śmiał proponować, ani uzasadniać nazwy zakładu, zdając to wyłącznie na wolę społeczeństwa. – „"A którego patrona religijnego czci młodzież zakładu obecnie?"” – zapytał wymieniony ojciec – „"Św. Jana Kantego"” – brzmiała odpowiedź dyrektora. „"A niechże się nazywa ten zakład imieniem św. Jana Kantego"”. Propozycję tę przyjęto jednomyślnie i wkrótce (8 czerwca) nowa nazwa została zatwierdzona przez Ministerstwo Oświaty. 5 maja 1923 r. szkoła otrzymała sztandar poświęcony przez ks. prymasa kardynała E. Dalbora.
Lata międzywojenne.
W latach 1920-1933 szkoła była ośmioletnim gimnazjum o profilu humanistycznym, które od 1933 r., zostało przekształcone w szkołę dwustopniową: czteroklasowe gimnazjum i dwuklasowe liceum utrzymując profil humanistyczny. Do 1939 roku mury szkoły opuściło ok. 600 absolwentów, wśród których znalazły się postacie wybitne jak chociażby hm. Florian Marciniak – twórca i pierwszy naczelnik Szarych Szeregów (upamiętnia go tablica na froncie budynku odsłonięta 29 listopada 1986). Do szczególnych osiągnięć tego okresu należy zaliczyć: uruchomienie pracowni robót ręcznych, wybudowanie schroniska w Lipnicy Wielkiej i utworzenie Towarzystwa Przyjaciół Młodzieży Państwowego Gimnazjum im św. Jana Kantego w Poznaniu. W 1939 roku wybuch II wojny światowej przerwał działalność gimnazjum.
Lata powojenne.
Dopiero 24 kwietnia 1945 roku szkoła wznawia działalność. Zmienia się jednak sytuacja polityczna w kraju i zmienia się również oblicze ideowe szkoły. 22 września 1950 r. szkoła otrzymała imię Marcina Kasprzaka. W tym czasie szkoła przeobraża się czteroletnie III Liceum Ogólnokształcące.
Do roku 1967 liceum było szkołą męską, która w tym roku została zmieniona w koedukacyjną. W 1970 roku Kuratorium nadaje szkole profil matematyczno-fizyczny. Z ważnych wydarzeń szkolnych należy wymienić: oddanie w roku 1955 do użytku zniszczonej podczas II wojny sali gimnastycznej, odznaczenie szkoły w 1960 r. Honorową Odznaką Miasta Poznania, a w roku 1966 Odznaką Tysiąclecia Państwa Polskiego, w 1967 wręczenie sztandaru ufundowanego przez Zarząd Okręgu ZBoWiD, odznaczenie w 1970 r. Szczepu Drużyn im. Floriana Marciniaka Złotym Krzyżem za Zasługi dla ZHP.
Historia najnowsza.
Istotne zmiany w III Liceum nastąpiły po roku 1989. 13 lutego 1990 roku uchwałą Rady Pedagogicznej przywrócono Liceum imię św. Jana Kantego, Odnaleziono również dawny sztandar, który obecnie ponownie jest sztandarem szkolnym. Od 1992 roku III Liceum Ogólnokształcące im. św. Jana Kantego funkcjonuje w ramach Zespołu Szkół Ogólnokształcących nr 3 razem z III Liceum Ogólnokształcącym dla Dorosłych.
Absolwenci „Trójki” w sposób znaczący zasilają grona studentów Politechniki Poznańskiej, Uniwersytetu im. Adama Mickiewicza, Uniwersytetu Medycznego i innych uczelni. Dewizą szkoły jest rozwój intelektualny ucznia zgodnie z maksymą „Per aspera ad astra” "(Przez trudy do gwiazd)".
Miejsce w rankingach.
Miejsce w rankingu liceów sporządzanym przez portal WaszaEdukacja.pl

</doc>
<doc id="710219" url="https://pl.wikipedia.org/wiki?curid=710219" title="Basic Rate Interface">
Basic Rate Interface

Basic Rate Interface (BRI, 2B+D, 2B1D) – standard warstwy fizycznej podstawowego interfejsu ISDN, zdefiniowanego przez ITU.
Składa się z dwóch kanałów typu "B " (bearer) i jednego kanału typu D (data). Informacja sterująca przepływem jest przesyłana kanałem D, natomiast dane głównie kanałami B, takie sterowanie przepływem jest określane jako "out-of-band signalling".
Protokół definiuje pakiet jako składający się z 16 bitów kanału B1, 16 bitów kanału B2, 4 bitów kanału D i 12 bitów synchronizacji. Pakiety wysyłane są z częstotliwością 4 kHz, określając maksymalną przepustowość łącza na 144 kbit/s.
Przepustowość: 2 • 64 kbps = 128 kbps
Istnienie dwóch kanałów typu B umożliwia np.: prowadzenie dwóch rozmów telefonicznych równocześnie, albo transmisji danych i rozmowy telefonicznej.
Standard określa dwa rodzaje kodu liniowego, które są używane do kodowania transmisji:

</doc>
<doc id="710224" url="https://pl.wikipedia.org/wiki?curid=710224" title="Europejska Współpraca Polityczna">
Europejska Współpraca Polityczna

Europejska Współpraca Polityczna (EWP; ang. "European Political Cooperation", "EPC") – forma współpracy w ramach polityki zagranicznej państw Wspólnot Europejskich zapoczątkowana na przełomie 1969 i 1970 roku.
Początek EWP związany jest ze szczytem w Hadze z grudnia 1969 roku, gdzie przedstawiona została koncepcja skoordynowania polityk zagranicznych państw członkowskich EWG. W tym celu wyłoniono komitet, na czele którego stanął Étienne Davignon. Zespół ten opracował raport, który zaaprobowany został 27 października 1970 roku. Początkowo nie zdecydowano się jednak na instytucjonalizację EWP - pozostawała ona strukturą nieformalną, mającą oparcie w konsultacjach ministrów spraw zagranicznych z państw EWG. W 1974 EWP zostało podporządkowane Radzie Europejskiej, zaś w 1986, na mocy JAE, EWP uzyskało prawnomiędzynarodową podstawę funkcjonowania. Całkowite zmiany w obrębie polityki zagranicznej zostały wprowadzone w 1993 wraz z "Traktatem z Maastricht" - ustanowiono wówczas Unię Europejską, której II filarem została Wspólna polityka zagraniczna i bezpieczeństwa.

</doc>
<doc id="710229" url="https://pl.wikipedia.org/wiki?curid=710229" title="Europejskie Kolegium Bezpieczeństwa i Obrony">
Europejskie Kolegium Bezpieczeństwa i Obrony

Europejskie Kolegium Bezpieczeństwa i Obrony (skrót: EKBiO, ang. "European Security and Defence College", "ESDC") – kolegium utworzone w ramach wspólnej polityki zagranicznej i bezpieczeństwa na mocy wspólnego działania Rady. EKBiO jest obecnie zorganizowane jako sieć instytucji w Unii Europejskiej. Jego celem jest szerzenie wiedzy dotyczącej wspólnej polityki bezpieczeństwa i obrony (dawniej: europejskiej polityki bezpieczeństwa i obrony) wśród personelu cywilnego i wojskowego. W chwili obecnej Kolegium przygotowuje program i moduły szkoleniowe dla przyszłego personelu kierowniczego.

</doc>
<doc id="710232" url="https://pl.wikipedia.org/wiki?curid=710232" title="EFL League One">
EFL League One

Football League One (częściej nazywana po prostu League One lub od sponsora: Npower Football League 1) - trzecia klasa rozgrywkowa piłki nożnej w angielskim systemie ligowym, a zarazem druga w The Football League.

</doc>
<doc id="710234" url="https://pl.wikipedia.org/wiki?curid=710234" title="XF-85">
XF-85



</doc>
<doc id="710237" url="https://pl.wikipedia.org/wiki?curid=710237" title="F-85">
F-85



</doc>
<doc id="710239" url="https://pl.wikipedia.org/wiki?curid=710239" title="DW934">
DW934



</doc>
<doc id="710240" url="https://pl.wikipedia.org/wiki?curid=710240" title="Paul Day (muzyk)">
Paul Day (muzyk)

Paul Day (ur. 19 kwietnia 1956) – brytyjski wokalista, znany z występów w zespole Iron Maiden.
W składzie zespołu w latach 1975-1976. Po usunięciu z grupy założył zespół More, który zagrał koncert na festiwalu Monsters of Rock w Donington w 1981 roku. Był także głównym wokalistą zespołu Wildfire w latach 1983-1984. W 1986 roku nagrał album live w klubie Marquee w Londynie już jako główny wokalista grupy Sweet. Następnie wyemigrował do Australii, gdzie kontynuował aktywność wokalną z zespołem Gringos. 
Day był bardzo dobrym wokalistą dysponującym czystym głosem z charakterystycznym wibratem, jednak Steve Harris uznał, że nie ma odpowiedniej charyzmy. W Iron Maiden został więc zastąpiony przez kontrowersyjnego showmana Dennisa Wilcocka.

</doc>
<doc id="710241" url="https://pl.wikipedia.org/wiki?curid=710241" title="Pelea">
Pelea



</doc>
<doc id="710244" url="https://pl.wikipedia.org/wiki?curid=710244" title="Pelea capreolus">
Pelea capreolus



</doc>
<doc id="710248" url="https://pl.wikipedia.org/wiki?curid=710248" title="Droga wojewódzka nr 934">
Droga wojewódzka nr 934

Droga wojewódzka nr 934 (DW934) – droga wojewódzka łącząca Mysłowice z Bieruniem, położona w województwie śląskim.

</doc>
<doc id="710251" url="https://pl.wikipedia.org/wiki?curid=710251" title="Tajemnica Sagali">
Tajemnica Sagali

Tajemnica Sagali (niem. "Das Geheimnis des Sagala") – serial przygodowy dla dzieci zrealizowany w koprodukcji polsko-niemieckiej. Serial po raz pierwszy był emitowany w ramach kina Teleferii ok. godz. 15:20 na TVP1. 
Opis fabuły.
Bohaterami filmu są dwaj bracia mieszkający w Warszawie: Kuba i Jacek. Muszą odnaleźć siedem części tajemniczego kamienia nazywanego "Sagalą". Sagala to obdarzony potężną mocą kamień, który spadł z kosmosu. Przed wiekami, gdy ziemia była rajem, służył on ludziom, którzy mogli mieć wszystko, korzystając w imię dobra z mocy magicznego kamienia. Strażnik kamienia nazywa się Jarpen. Ponieważ ludzie nadużywali mocy kamienia dla zaspokojenia swojej chciwości, Sagala została rozbita na wiele części.

</doc>
<doc id="710253" url="https://pl.wikipedia.org/wiki?curid=710253" title="The Wake of Gods">
The Wake of Gods



</doc>
<doc id="710254" url="https://pl.wikipedia.org/wiki?curid=710254" title="Dennis Wilcock">
Dennis Wilcock

Dennis Wilcock – brytyjski muzyk, drugi wokalista zespołu Iron Maiden. Steve Harris przyjął go na miejsce Paula Daya z powodu scenicznej charyzmy. W zespole był tylko przejściowo w latach 1976-1977.
Wilcock uwielbiał różne sceniczne sztuczki włącznie ze spływającą krwią i zabawami z ogniem. Podobnie jak członkowie KISS robił sobie makijaż. Zachęcił też Harrisa do wyrzucenia z zespołu gitarzysty Dave'a Murraya. Nakłonił go także do użycia po raz pierwszy i ostatni klawiszy. Po sześciu miesiącach Harris wyrzucił Wilcocka. I przyjął z powrotem Dave'a Murraya

</doc>
<doc id="710255" url="https://pl.wikipedia.org/wiki?curid=710255" title="Efekt motyla 2">
Efekt motyla 2

Efekt motyla 2 (tytuł oryginalny "The Butterfly Effect 2") – amerykański film fabularny z 2006 roku, który jest sequelem znanego filmu z 2004 roku pt. "Efekt motyla". W roli głównej wystąpił Eric Lively.

</doc>
<doc id="710256" url="https://pl.wikipedia.org/wiki?curid=710256" title="Akrobatyka sportowa">
Akrobatyka sportowa



</doc>
<doc id="710257" url="https://pl.wikipedia.org/wiki?curid=710257" title="Mlava">
Mlava

Mlava (cyr. Млава) – rzeka we wschodniej Serbii, prawy dopływ Dunaju. Długość – 158 km, powierzchnia zlewni – 1830 km², średni przepływ u ujścia – 14 m³/s.
Mlava zaczyna swój bieg jako Tisnica w paśmie Kučaj w Górach Wschodnioserbskich. Płynie na zachód u północnych podnóży pasma Beljanica. Koło osady Žagubica traci sporo wody w podziemnym odpływie krasowym i od tego miejsca nosi nazwę „Mlava”. Rzeka płynie doliną Homolje, w jej zachodniej części wąskim wąwozem gornjacko-ribarskim ("Gornjačko-ribarska klisura", "Горњачко-рибарска клисура"). W dolnym biegu Mlava płynie szeroką doliną, w której tworzy sieć równoległych koryt. W końcowym odcinku przyjmuje dwa największe dopływy – lewy Čokordin i prawy Vitovnica. Koło wsi Kostolac Mlava uchodzi do bocznego ramienia Dunaju zwanego Dunavac. Podczas deszczowych lat wody Mlavy przecinają na pół bagnistą wyspę Ostrvo, leżącą między tym ramieniem a głównym nurtem Dunaju.
Mlava nie jest wykorzystywana gospodarczo, choć jej górny bieg można wykorzystać do budowy zapory przeciwpowodziowej i elektrowni wodnej. W obecnym stanie rzeki powoduje ona regularne powodzie w swym dolnym biegu.

</doc>
<doc id="710259" url="https://pl.wikipedia.org/wiki?curid=710259" title="Argeş">
Argeş



</doc>
<doc id="710261" url="https://pl.wikipedia.org/wiki?curid=710261" title="Doug Sampson">
Doug Sampson

Doug Sampson (ur. 30 czerwca 1957 w Hackney, Wielka Brytania) – trzeci perkusista Iron Maiden. W zespole w latach 1977-1979. Poznał Steve'a Harrisa w zespole Smiler.
Był jednym z czterech członków zespołu, którzy podpisali kontrakt płytowy z wytwórnią EMI, lecz zaraz potem odszedł z grupy z powodów zdrowotnych. Został zastąpiony przez Clive'a Burra, na krótko przed nagraniem debiutanckiej płyty. Pojawia się jednak na demo Sondhouse Tapes podobnie jak w piosence „Burning Ambition” z pierwszego singla Iron Maiden Running Free.

</doc>
<doc id="710265" url="https://pl.wikipedia.org/wiki?curid=710265" title="Zdzisław Puszkarz">
Zdzisław Puszkarz

Zdzisław Puszkarz (ur. 18 lutego 1950 w Gdańsku) – polski piłkarz, ofensywny pomocnik, reprezentant Polski.
Puszkarz (popularnie nazywany "Dzidkiem") zawodnik związany emocjonalnie z Wybrzeżem, mimo nadprzeciętnego talentu nigdy nie opuścił Wybrzeża. Pozostał w swych najlepszych latach graczem II ligowej gdańskiej Lechii (ocierającej się wówczas corocznie o ekstraklasę), wierność klubową przedłożył karierze w reprezentacji Polski. Do dzisiejszego dnia uznawany za jednego z najlepszych piłkarzy trójmiejskich.
W 2011 roku został odznaczony Złotym Krzyżem Zasługi.
W 2017 na ścianie bloku przy ul. Warneńskiej w Gdańsku powstał mural poświęcony Zdzisławowi Puszkarzowi.

</doc>
<doc id="710266" url="https://pl.wikipedia.org/wiki?curid=710266" title="The Ice Man">
The Ice Man



</doc>
<doc id="710270" url="https://pl.wikipedia.org/wiki?curid=710270" title="BRI">
BRI



</doc>
<doc id="710271" url="https://pl.wikipedia.org/wiki?curid=710271" title="Antylopy">
Antylopy

Antylopy (Antilopinae) – podrodzina ssaków z rodziny wołowatych (Bovidae).
Zasięg występowania.
Podrodzina obejmuje gatunki występujące w Eurazji, Afryce i Ameryce Północnej. 
Podział systematyczny.
Do podrodziny należą następujące plemiona: 

</doc>
<doc id="710273" url="https://pl.wikipedia.org/wiki?curid=710273" title="Besne">
Besne



</doc>
<doc id="710276" url="https://pl.wikipedia.org/wiki?curid=710276" title="Bessey-les-Citeaux">
Bessey-les-Citeaux



</doc>
<doc id="710277" url="https://pl.wikipedia.org/wiki?curid=710277" title="Bessieres">
Bessieres



</doc>
<doc id="710278" url="https://pl.wikipedia.org/wiki?curid=710278" title="Bessuejouls">
Bessuejouls



</doc>
<doc id="710281" url="https://pl.wikipedia.org/wiki?curid=710281" title="Bessede-de-Sault">
Bessede-de-Sault



</doc>
<doc id="710282" url="https://pl.wikipedia.org/wiki?curid=710282" title="Besseges">
Besseges



</doc>
<doc id="710283" url="https://pl.wikipedia.org/wiki?curid=710283" title="Mikołaj z Gulczewa">
Mikołaj z Gulczewa

Mikołaj Sówka z Gulczewa herbu Prawdzic – biskup płocki w latach 1365-1367. 
Był synem Jana, kasztelana dobrzyńskiego, dziedzica Brochowa. Trzech z jego siedmiu synów kolejno rządziło biskupstwem płockim. Mikołaj, który pochodził z Gulczewa koło Płocka został kanonikiem płockim jeszcze za rządów bpa płockiego Floriana z Kościelca w 1320 roku. W 1339 r. był już prałatem, kustoszem, a po śmierci magistra Andrzeja, kantorem. Dzięki bratu Stanisławowi, który pracował w kancelarii królewskiej, otrzymał poparcie władcy w staraniach o biskupstwo płockie. 7 sierpnia 1365 r. został wybrany przez kapitułę na rządcę diecezji. Aby uniknąć trudności w zatwierdzeniu na urzędzie, osobiście udał się do Awinionu i 10 grudnia uzyskał prowizję na biskupstwo płockie, z nadania papieża Urbana V, który jednocześnie unieważnił wybór dokonany przez kapitułę. Przebywał w Awinionie przynajmniej do połowy stycznia, gdzie w Kamerze Apostolskiej załatwiał sprawy finansowe własne i swoich poprzedników. Okazało się, że papież umorzył Mikołajowi zaległość jego poprzedników w kwocie 4000 długu, wynoszącego 10000 florenów. Pozostałe 6 000 biskup zobowiązał się spłacić w dwóch ratach, tj. do Wielkanocy 1366 i 1367. Tak wielka kwota wynikała stąd, że Kamera uznała biskupstwo płockie za wakujące przez okres pięciu lat, zaś dochody biskupstwa oszacowano na 2000 florenów rocznie. Sakrę biskupią przyjął Mikołaj 13 grudnia 1365 r. w Awinionie z rąk kardynała Eliasza, bpa Ostii. Po powrocie do kraju, brał udział w synodzie prowincjonalnym w Kaliszu. 
Zmarł między 13 kwietnia a 23 czerwca 1366. Według Jana Długosza, zmarł we wrześniu 1367 r. Został pochowany w katedrze płockiej. 

</doc>
<doc id="710284" url="https://pl.wikipedia.org/wiki?curid=710284" title="Harchuf">
Harchuf

Harchuf – egipski dostojnik z okresu panowania Merenre I i Pepiego II, władców z VI dynastii (XXIII wiek p.n.e.); namiestnik (nomarcha) Asuanu i Elefantyny. 
Na polecenie władców zorganizował kilka wypraw handlowo - wojskowych do Nubii, ściślej do krainy Jam, lokalizowanej obecnie w Butanie lub okolicach dzisiejszej Dongoli, przywożąc wielką ilość różnorodnych bogactw. Z polecenia Merenre I wyprawiał się na południe trzykrotnie, aby zbadać drogi prowadzące do Nubii oraz nawiązać kontakty gospodarcze i wojskowe, przy okazji rozszerzając egipską strefę wpływów w Nubii. 
Podczas trzeciej wyprawy władca Jam towarzyszył mu w ekspedycji przeciwko Libijczykom Czemehu, którzy zostali pokonani i zmuszeni do uległości. Z tej to wyprawy przywiódł 300 osłów objuczonych m.in. kadzidłem, hebanem, skórami panter, kością słoniową.
W drugim roku panowania Pepiego II przywiózł z jednej z wypraw „małego człowieka”, prawdopodobnie pigmeja, którego ofiarował w prezencie – będącemu wówczas ośmioletnim dzieckiem – faraonowi Pepiemu II, uprzedziwszy go o tym fakcie przez posłańca. Pigmeje byli rzadkością w Egipcie i cieszyli się dużym uznaniem ze względu na swoje zdolności taneczne. Młody władca był tak zachwycony, że natychmiast wysłał na spotkanie Harchufa swojego posłańca z listem, w którym dokładnie opisał, jakie Harchuf ma podjąć środki zaradcze, aby podczas podróży nie przydarzył się cennemu karłowi żaden wypadek. Harchuf, dumny z otrzymania listu od samego władcy, kazał wyryć jego treść na ścianie swojego grobowca. Historia wyryta na jego grobie jest najwcześniej udokumentowaną kroniką ekspedycji odkrywczej. 
Został pochowany w grobowcu w Qubbet el-Hawa koło Asuanu.

</doc>
<doc id="710286" url="https://pl.wikipedia.org/wiki?curid=710286" title="Besse-sur-Braye">
Besse-sur-Braye



</doc>
<doc id="710287" url="https://pl.wikipedia.org/wiki?curid=710287" title="Betbeze">
Betbeze



</doc>
<doc id="710288" url="https://pl.wikipedia.org/wiki?curid=710288" title="Betoncourt-les-Brotte">
Betoncourt-les-Brotte



</doc>
<doc id="710289" url="https://pl.wikipedia.org/wiki?curid=710289" title="Bettancourt-la-Ferree">
Bettancourt-la-Ferree



</doc>
<doc id="710290" url="https://pl.wikipedia.org/wiki?curid=710290" title="Bettencourt-Riviere">
Bettencourt-Riviere



</doc>
<doc id="710291" url="https://pl.wikipedia.org/wiki?curid=710291" title="The Soundhouse Tapes">
The Soundhouse Tapes

The Soundhouse Tapes – debiutancki minialbum brytyjskiego zespołu heavymetalowego Iron Maiden.
Album został nagrany w ciągu jednej 24-godzinnej sesji w Spaceward Studios w Cambrigde 31 grudnia 1978. Data ta została wybrana ze względu na niskie (z powodu świętowania nocy sylwestrowej) koszty wynajęcia studia. 
"The Soundhouse Tapes" zawiera trzy utwory: "Prowler", "Invasion" i "Iron Maiden". Dwa z nich ("Prowler" i "Iron Maiden") zostały potem wykorzystane na debiutanckim albumie grupy. Grupa nagrała także czwarty utwór – "Strange World", lecz nie został on zamieszczony na płycie ze względu na niską jakość nagrania.
Wydany 9 listopada 1979 przez niezależną wytwórnię Rock Hard Records album odniósł sukces – pięciotysięczny nakład został wyczerpany w ciągu kilku dni sprzedaży wysyłkowej.
Tytuł krążka został zaczerpnięty z nazwy klubu Neala Kaya – The Soundhouse Bandwagon. Kay, popularny wówczas w Londynie DJ, ułatwiający artystom korzystanie ze Spaceward Studios, sporządził także komentarz zamieszczony na okładce płyty.

</doc>
<doc id="710292" url="https://pl.wikipedia.org/wiki?curid=710292" title="Betting-les-Saint-Avold">
Betting-les-Saint-Avold



</doc>
<doc id="710293" url="https://pl.wikipedia.org/wiki?curid=710293" title="Betz-le-Chateau">
Betz-le-Chateau



</doc>
<doc id="710295" url="https://pl.wikipedia.org/wiki?curid=710295" title="Gynaecomastia">
Gynaecomastia



</doc>
<doc id="710296" url="https://pl.wikipedia.org/wiki?curid=710296" title="Beugnatre">
Beugnatre



</doc>
<doc id="710297" url="https://pl.wikipedia.org/wiki?curid=710297" title="Beurieres">
Beurieres



</doc>
<doc id="710298" url="https://pl.wikipedia.org/wiki?curid=710298" title="Beuvry-la-Foret">
Beuvry-la-Foret



</doc>
<doc id="710299" url="https://pl.wikipedia.org/wiki?curid=710299" title="Beuzeville-la-Guerard">
Beuzeville-la-Guerard



</doc>
<doc id="710301" url="https://pl.wikipedia.org/wiki?curid=710301" title="Beyren-les-Sierck">
Beyren-les-Sierck



</doc>
<doc id="710302" url="https://pl.wikipedia.org/wiki?curid=710302" title="Beyrede-Jumet">
Beyrede-Jumet



</doc>
<doc id="710303" url="https://pl.wikipedia.org/wiki?curid=710303" title="Biars-sur-Cere">
Biars-sur-Cere



</doc>
<doc id="710304" url="https://pl.wikipedia.org/wiki?curid=710304" title="Biefvillers-les-Bapaume">
Biefvillers-les-Bapaume



</doc>
<doc id="710305" url="https://pl.wikipedia.org/wiki?curid=710305" title="Bierre-les-Semur">
Bierre-les-Semur



</doc>
<doc id="710306" url="https://pl.wikipedia.org/wiki?curid=710306" title="Bigottiere">
Bigottiere



</doc>
<doc id="710308" url="https://pl.wikipedia.org/wiki?curid=710308" title="Billieme">
Billieme



</doc>
<doc id="710309" url="https://pl.wikipedia.org/wiki?curid=710309" title="Billiere">
Billiere



</doc>
<doc id="710310" url="https://pl.wikipedia.org/wiki?curid=710310" title="Billy-les-Chanceaux">
Billy-les-Chanceaux



</doc>
<doc id="710311" url="https://pl.wikipedia.org/wiki?curid=710311" title="Bille">
Bille

Francja.
1 gmina:
Niemcy.
1 rzeka:

</doc>
<doc id="710312" url="https://pl.wikipedia.org/wiki?curid=710312" title="Opiat">
Opiat



</doc>
<doc id="710313" url="https://pl.wikipedia.org/wiki?curid=710313" title="Bislee">
Bislee



</doc>
<doc id="710314" url="https://pl.wikipedia.org/wiki?curid=710314" title="Bissey-la-Cote">
Bissey-la-Cote



</doc>
<doc id="710315" url="https://pl.wikipedia.org/wiki?curid=710315" title="Bissieres">
Bissieres



</doc>
<doc id="710316" url="https://pl.wikipedia.org/wiki?curid=710316" title="Noor (królowa Jordanii)">
Noor (królowa Jordanii)

Noor z d. Lisa Najeeb Halaby (ur. 23 sierpnia 1951 w Waszyngtonie) – królowa Jordanii jako czwarta żona króla Husajna I (1936–1999).
Zarys biografii.
Jest córką Najeeba Halaby, z pochodzenia Syryjczyka, urodzonego w Dallas, pracującego w przemyśle lotniczym, i jego pierwszej żony – Doris Carlquist. Wychowywała i kształciła się w USA. Uczęszczała do National Cathedral School, a potem do Concord Academy w Massachusetts. W 1974 ukończyła architekturę i urbanistykę na Uniwersytecie Princeton. Pracowała w Jordanii przy rozbudowie lotniska w Ammanie. Tam poznała króla Husajna, za którego wyszła za mąż 15 czerwca 1978. Przed ślubem przeszła na islam i przyjęła imię: „Noor” (po arab. „światło”). Nazywa się ją często „Grace Kelly Bliskiego Wschodu”. Jest elegancka, zgrabna i wysoka (180 cm wzrostu – była znacznie wyższa od swojego męża).
Owdowiała w 1999. Znana z działalności społecznej na rzecz wzajemnego zrozumienia świata islamu i Zachodu, propagowania pokoju, rozwoju gospodarki oraz ochrony środowiska.
Obecnie pełni funkcję przewodniczącej międzynarodowego zrzeszenia szkół wyższych – United World Colleges.
Z Husajnem ma 4 dzieci:
Odznaczona m.in. duńskim Orderem Słonia w 1998.

</doc>
<doc id="710317" url="https://pl.wikipedia.org/wiki?curid=710317" title="Claude-Victor Perrin">
Claude-Victor Perrin

Claude-Victor Perrin, Victor (ur. 7 grudnia 1764, zm. 1 marca 1841) – francuski marszałek doby wojen napoleońskich.
Życiorys.
Za obronę Republiki został jako 29-latek generałem.
W latach 1806–1807 walczył z Prusakami i Rosjanami, po 1808 – w Hiszpanii m.in. pod Somosierrą i pod Barrosą. Za zasługi dostał od Napoleona awans na marszałka i tytuł księcia Belluno.
Brał udział w przegranej kampanii rosyjskiej roku 1812 oraz w bitwie pod Lipskiem (1813). W czasie 100 dni Napoleona został przy Burbonach, a później sądził tych, co poszli za Napoleonem.
Upamiętnienie.
2 marca 1864 jego imieniem nazwano bulwar w 15. dzielnicy Paryża ("Boulevard Victor").

</doc>
<doc id="710318" url="https://pl.wikipedia.org/wiki?curid=710318" title="Bissy-la-Maconnaise">
Bissy-la-Maconnaise



</doc>
<doc id="710320" url="https://pl.wikipedia.org/wiki?curid=710320" title="Biville-la-Riviere">
Biville-la-Riviere



</doc>
<doc id="710321" url="https://pl.wikipedia.org/wiki?curid=710321" title="Bives">
Bives



</doc>
<doc id="710323" url="https://pl.wikipedia.org/wiki?curid=710323" title="Gerli">
Gerli

Gerli - miejscowość w Argentynie, w prowincji Buenos Aires, podzielona pomiędzy dwa "partidos": Partido Avellaneda i Partido Lanús. Jest częścią aglomeracji "Gran Buenos Aires". Miejscowość ma powierzchnię 7,3 km² (z tego 3,89 km² należy do Partido Lanús a 3,41 km² w Partido Avellaneda) a w 2001 r. zamieszkiwało ją 64,3 tys. mieszkańców (31 090 w Partido Avellaneda a 33 250 w Partido Lanús).
Miejscowość jest siedzibą klubu piłkarskiego Club El Porvenir.

</doc>
<doc id="710327" url="https://pl.wikipedia.org/wiki?curid=710327" title="Biecourt">
Biecourt



</doc>
<doc id="710328" url="https://pl.wikipedia.org/wiki?curid=710328" title="Bieville">
Bieville



</doc>
<doc id="710329" url="https://pl.wikipedia.org/wiki?curid=710329" title="Bieville-Beuville">
Bieville-Beuville



</doc>
<doc id="710331" url="https://pl.wikipedia.org/wiki?curid=710331" title="Bieville-Quetieville">
Bieville-Quetieville



</doc>
<doc id="710332" url="https://pl.wikipedia.org/wiki?curid=710332" title="Blaincourt-les-Precy">
Blaincourt-les-Precy



</doc>
<doc id="710333" url="https://pl.wikipedia.org/wiki?curid=710333" title="Blaise-sous-Arzillieres">
Blaise-sous-Arzillieres



</doc>
<doc id="710334" url="https://pl.wikipedia.org/wiki?curid=710334" title="Blancfosse">
Blancfosse



</doc>
<doc id="710335" url="https://pl.wikipedia.org/wiki?curid=710335" title="Blangy-le-Chateau">
Blangy-le-Chateau



</doc>
<doc id="710337" url="https://pl.wikipedia.org/wiki?curid=710337" title="Dżereń">
Dżereń

Dżereń ("Procapra") – rodzaj ssaka z podrodziny antylop (Antilopinae) w obrębie rodziny wołowatych (Bovidae). 
Zasięg występowania.
Rodzaj obejmuje gatunki występujące w południowej i centralnej Azji. 
Charakterystyka.
Długość ciała 91–160 cm, długość ogona 5–12 cm, wysokość w kłębie 50–84 cm; masa ciała 13–39 kg. U samców występują rogi o długości 20,5–27,6 cm z poprzecznymi zgrubieniami. Samice z tego rodzaju nie mają rogów.
Systematyka.
Podział systematyczny.
Do rodzaju należą następujące gatunki: 

</doc>
<doc id="710338" url="https://pl.wikipedia.org/wiki?curid=710338" title="Nowacki">
Nowacki



</doc>
<doc id="710341" url="https://pl.wikipedia.org/wiki?curid=710341" title="Blanzac-les-Matha">
Blanzac-les-Matha



</doc>
<doc id="710342" url="https://pl.wikipedia.org/wiki?curid=710342" title="Nera (Rumunia)">
Nera (Rumunia)

Nera (serb. Нера – "Nera", węg. "Néra") – rzeka w zachodniej Rumunii i we wschodniej Serbii, lewy dopływ Dunaju. Długość – 124 km, powierzchnia zlewni – 1,240 km². Rzeka nie jest żeglowna.
Nera ma źródła pod szczytem Piatra Grozbe w górach Semenic w Południowych Karpatach. Płynie przez te góry na południe, dociera do Kotliny Almăj, zmienia kierunek na zachodni i płynie przez Góry Banackie. W dół od wsi Naidăş rzeka stanowi granicę między Rumunią i Serbią. Z gór Nera wypływa do Kotliny Belocrkvanskiej. We wsi Vračev Gaj skręca na południe i wpada do Dunaju koło wsi Stara Palanka.
W końcowym odcinku koryto Nery ma szerokość 20-40 m i tworzy liczne zatoczki, dające możliwość wędkowania. Dno rzeki wyściela żwir.

</doc>
<doc id="710343" url="https://pl.wikipedia.org/wiki?curid=710343" title="Honey (film)">
Honey (film)

Honey – amerykański dramat muzyczny z 2003 roku w reżyserii Bille’a Woodruffa. W rolach głównych występują Jessica Alba, Mekhi Phifer, Lil’ Romeo, Joy Bryant, Missy Elliott i David Moscow.
Jest to historia pięknej Honey, która ma życiowe marzenia zostać choreografką i wyrwać się ze slumsów. Gdy to marzenie urzeczywistnia się zostaje profesjonalnym choreografem teledysków muzycznych. Jednak z tą profesją wiążą się różne kłopoty i przeszkody przez które musi przejść. Prowadzi szkołę nauki tańca "w rytmie hip-hopu" dla biednych dzieci i wraz z nimi szykuje występ w wyremontowanym kościele. W jej życiu praca stała się pasją.

</doc>
<doc id="710347" url="https://pl.wikipedia.org/wiki?curid=710347" title="Felagund">
Felagund



</doc>
<doc id="710350" url="https://pl.wikipedia.org/wiki?curid=710350" title="Finrod Felagund">
Finrod Felagund



</doc>
<doc id="710352" url="https://pl.wikipedia.org/wiki?curid=710352" title="Józef Puzyna (oficer)">
Józef Puzyna (oficer)

Józef Wincenty Puzyna herbu Oginiec (Brama) (ur. w 1793, zm. w 1862) – książę, oficer artylerii. W wieku 16 lat wstąpił do armii Księstwa Warszawskiego. Jako porucznik artylerii konnej wziął udział w wyprawie moskiewskiej w 1812 roku. Do wybuchu powstania listopadowego mieszkał w Galicji. Na początku 1831 roku zgłosił się do wojska polskiego. Spotkawszy przypadkiem Józefa Dwernickiego, przyjął propozycję objęcia dowództwa tworzonej baterii artylerii konnej, z którą dołączył do korpusu 11 lutego. Dowodził artylerią we wszystkich walkach korpusu i wraz z nią przekroczył granicę Galicji. Uciekłszy z internowania, zameldował się w sierpniu w Warszawie. Do końca powstania pełnił służbę w Modlinie. Odznaczony krzyżem Virtuti Militari i awansowany do stopnia kapitana. W 1833 roku wrócił do Galicji.

</doc>
<doc id="710358" url="https://pl.wikipedia.org/wiki?curid=710358" title="Chauncey Billups">
Chauncey Billups

Chauncey Billups (ur. 25 września 1976 w Denver) – amerykański koszykarz, występujący na pozycji rozgrywającego, mistrz NBA, złoty medalista mistrzostw świata, po zakończeniu kariery zawodniczej trener koszykarski, obecnie trener Portland Trail Blazers.
Kariera zawodnicza.
W 1995 wystąpił w meczu gwiazd amerykańskich szkół średnich - McDonald’s All-American.
Chauncey Billups wybrany został z numerem 3. w drafcie NBA w 1997 przez zespół Boston Celtics. Został jednak oddany do Toronto Raptors w zamian za Kenny'ego Andersona. Następnie Chauncey grał dla zespołu z rodzinnego miasta, Denver Nuggets. W trakcie sezonu trafił do Orlando Magic, nie zagrał w ich barwach jednak ani jednego spotkania. Stamtąd przeszedł w 2000 do Minnesota Timberwolves, gdzie jednak furory nie zrobił, pozostając w cieniu Terrella Brandona, ówczesnego podstawowego point guarda „Wilków”.
W 2002 przeszedł jako free agent do Detroit Pistons. Zamienił swój dotychczasowy numer na koszulce 4 (zastrzeżony w klubie z Detroit) na 1. Już w drugim sezonie pomógł swej drużynie dojść do finału NBA, w którym to po zdobyciu w pięciu meczach średniej 21 punktów i 5,2 asysty na mecz został uznany MVP finałów, a jego zespół pokonał Los Angeles Lakers w stosunku 4:1. Rok później Pistons znowu doszli do finału, musieli tam jednak uznać wyższość San Antonio Spurs. W 2006 Billups został wybrany kapitanem drużyny i poprowadził ją do najlepszego w historii wyniku w sezonie zasadniczym – 64 gier wygranych do 18 przegranych. Z drugiej strony był to pierwszy od trzech lat sezon, w którym „Tłoki” nie wystąpiły w finale.
W latach 2006–2010 Chauncey Billups był wybierany do udziału w meczu gwiazd NBA, jako rezerwowy. W 2006 i 2010 brał też udział w konkursie rzutów za 3 punkty, jednak bez sukcesu.
W listopadzie 2008 zawodnik w wyniku transferu wymiennego wrócił do drużyny Denver Nuggets. W drugą stronę do Detroit powędrował Allen Iverson.
22 lutego 2011, w ramach wymiany, przeszedł do New York Knicks razem z m.in. Carmelo Anthonym.
Po sezonie 2010/11 został zwolniony przez New York Knicks z kontraktu. 13 grudnia 2011 został pozyskany przez Los Angeles Clippers.
Po sezonie 2013/14 nękany kontuzjami Billups, który w ciągu trzech poprzednich sezonów rozegrał tylko 61 meczów, ogłosił zakończenie kariery sportowej.
10 lutego 2016 Pistons zastrzegli numer 1, z którym występował w ich barwach Billups.
Kariera trenerska.
16 listopada 2020 został asystentem trenera Los Angeles Clippers.
26 czerwca 2021 został głównym trenerem Portland Trail Blazers.

</doc>
<doc id="710361" url="https://pl.wikipedia.org/wiki?curid=710361" title="Lil’ Romeo">
Lil’ Romeo

Percy Romeo Miller Jr. (ur. 19 sierpnia 1989 w Nowym Orleanie w stanie Luizjana) – amerykański raper, aktor. Znany jest z beefu z raperem Bow Wowem. Jest synem znanego amerykańskiego rapera Mastera P.

</doc>
<doc id="710364" url="https://pl.wikipedia.org/wiki?curid=710364" title="Zaliczka">
Zaliczka



</doc>
<doc id="710366" url="https://pl.wikipedia.org/wiki?curid=710366" title="Wydawnictwo Przedświt">
Wydawnictwo Przedświt

Wydawnictwo Przedświt – jedno z wydawnictw tzw. drugiego obiegu, działające poza zasięgiem peerelowskiej cenzury w latach 1982 – 1989.
Wydawnictwo zostało założone w październiku 1982 roku przez Wacława Holewińskiego i Jarosława Markiewicza. Do grona współpracowników należeli m.in. Wiesław Bieliński, Elżbieta Błaszkowska, Tomasz Dolecki, Ewa Holewińska, Tomasz Kwiatkowski, Marek Mickiewicz, Bogdan Porowski, Krzysztof Siemieński, Paweł Zapaśnik, Marek Porębowicz.
Ambicją wydawnictwa była edycja wszelkiej, nie tylko politycznej, literatury, która nie mogła ukazać się w obiegu oficjalnym.
Przedświt wydał wiele książek, które weszły do kanonów polskiej literatury, jako jedna z nielicznych podziemnych oficyn wydał wiele tomików poezji (Warszawska Niezależna Oficyna Poetów i Malarzy).
W związku z działalnością wydawnictwa, Bieliński, Holewiński, Markiewicz, Porowski i Dolecki byli zatrzymywani lub aresztowani w latach 80.

</doc>
<doc id="710368" url="https://pl.wikipedia.org/wiki?curid=710368" title="Lista rozkazów">
Lista rozkazów



</doc>
<doc id="710369" url="https://pl.wikipedia.org/wiki?curid=710369" title="Karaš">
Karaš

Karaš (serb. Караш; rum. "Caraș"; węg. "Karas"; łac. "Apo") – rzeka w zachodniej Rumunii i w zachodniej Serbii (Wojwodinie), lewy dopływ Dunaju. Długość – 110 km (50 km w Rumunii, 60 km w Serbii), powierzchnia zlewni – 1400 km².
Źródła Karašu znajdują się na wschodnim skraju gór Semenic. Rzeka płynie na północ, koło wsi Carașova skręca na południowy zachód. W górnym biegu przyjmuje wiele krótkich dopływów z gór. Koło wsi Vrani przecina granicę rumuńsko-serbską i dociera do Deliblatskiej peščary. Tam zmienia kierunek na południowo-wschodni. Ostatni odcinek Karašu jest skanalizowany i stanowi część kanału Dunaj-Cisa-Dunaj. Koło wsi Stara Palanka uchodzi do Dunaju.
Okolice wsi Carașova zamieszkuje lud Karaszanów ("Krašovani" / "Karašani" – Крашовани – Карашани) – kilkutysięczna izolowana grupa etniczna południowych Słowian o charakterze przejściowym między Serbami a Bułgarami.

</doc>
<doc id="710378" url="https://pl.wikipedia.org/wiki?curid=710378" title="Skandynawska Unia Monetarna">
Skandynawska Unia Monetarna

Skandynawska Unia Monetarna (duń. "Skandinaviske Møntunion", norw. "Skandinaviske myntunion", szw. "Skandinaviska myntunionen") – umowa ekonomiczna zawarta 5 maja 1873 roku między Danią a Szwecją w sprawie zastąpienia walut tych krajów (odmian talarów) wspólnym rodzajem waluty związanej kursem złota – koroną podzielną na 100 øre.
Norwegia dołączyła do unii w 1875 roku.
Chociaż kraje związane Unią wydawały i kontrolowały swoje nowe waluty indywidualnie, z powodu wspólnej nazwy, ustalonej stałej wartości i wymienialności w stosunku 1:1 korony tych trzech państw były w praktyce akceptowanym środkiem płatniczym w całej Skandynawii.
W wyniku wybuchu I wojny światowej w 1914 roku korona szwedzka została uwolniona od kursu złota, co spowodowało koniec Skandynawskiej Unii Monetarnej.
Unia ta była jednym z niewielu realnych skutków pojawienia się idei skandynawizmu.

</doc>
<doc id="710379" url="https://pl.wikipedia.org/wiki?curid=710379" title="Dom egipski">
Dom egipski

Dom egipski – typ domu charakterystycznego dla kultury staroegipskiej i związanego z warunkami bytowymi starożytnych Egipcjan.
Cechy ogólne.
Słabiej znana świecka architektura mieszkalna Egipcjan nie przetrwała upływu czasu, oparta na tak nietrwałym materiale budowlanym, jakim była suszona cegła, z której wznoszono nawet pałace dostojników i faraonów. Podkreślając różnicę pomiędzy architekturą sakralną i świecką Egiptu, Diodor Sycylijski wyjaśniał, że kamienia używano tam do wznoszenia świątyń i grobowców, ażeby trwały wiecznie, natomiast domy dla żywych budowano z materiałów nietrwałych jako służące im stosunkowo krótko.
W odróżnieniu od wielu okazałych budowli starożytnego Egiptu, wygląd typowego egipskiego domostwa znany jest głównie z terakotowych modeli (tzw. domków dusz), także z naściennych malowideł umieszczanych w grobowcach. Żyjący w wioskach Egipcjanie zamieszkiwali lepianki wznoszone z mułu nilowego; budowano je z suszonej cegły, wykończenie było z drewna. Niekiedy otoczone murem i piętrowe, z zewnętrznymi schodami, w oknach miały kraty. Sprzęty domowe wykonywano z drewna lub łodyg papirusowych, rośliny ogólnodostępnej i wieloużytkowej. To skromne domostwo uboższej ludności ulegało na przestrzeni czasu stosunkowo niewielkim zmianom. 
W okazalszych domach ludzi zamożnych więcej było niedużych pomieszczeń skupionych wokół małych dziedzińców i usytuowane były one w dalszej części frontowego ogrodu wyposażonego zwykle w sztuczny staw lub sadzawkę. Ocienienie zapewniały rzędy sykomor i innych drzew owocowych. Całość otoczona była murem. Cechą zamożniejszych domostw od czasów Starego Państwa było ich wyposażenie w łazienkę. 
Dostrzegalne są analogie w schemacie rozplanowania domu mieszkalnego i egipskiej świątyni: duży frontowy dziedziniec poprzedza zabudowania z pomieszczeniami mieszkalnymi rozdzielonymi mniejszymi dziedzińcami. Widoczne jest to zwłaszcza w układzie rozległego domu pałacowego i sanktuarium, którego części (dziedziniec, hypostyl i adyton) miałyby odpowiadać pomieszczeniu wspólnemu, sali jadalnej i recepcyjnej oraz prywatnej sypialni. Wysunięto przypuszczenie, że zbieżność ta mogła wynikać z podobieństw między dworskim obyczajem domowym a świątynnym rytuałem sakralnym. 
Zróżnicowanie domu egipskiego w różnych epokach historycznych wymaga dokładniejszego omówienia cech budownictwa dla poszczególnych okresów. 
W Egipcie faraońskim.
Opis i charakterystyka.
W epoce neolitu i okresie predynastycznym ludność Egiptu najprawdopodobniej zamieszkiwała w prymitywnych chatach z rzecznego mułu bądź z trzciny (która służyła również za pokrycie dachu), ich narożniki czasem wzmacniano drewnianymi słupami. Przekrój lepionych ścian miał kształt trapezowaty, tworząc mur o skosie zewnętrznym. Chaty budowano na planie krągłym lub owalnym, później zbliżającym się coraz bardziej do prostokąta. Z biegiem czasu zastąpiono je trwalszymi domostwami o ścianach z utwardzanej gliny i wnętrzach z zastosowaniem polepy. Niewiele więcej też można powiedzieć o skromnych domostwach z okresu Starego Państwa.
Znane lepiej od czasów Średniego Państwa, niewielkie domostwa rodzinne dzieliły się najwyżej na kolumnowy ganek, główną izbę mieszkalną o stropie opartym na słupie, na kuchnię i niekiedy izbę dodatkową; boczne schody zewnętrzne (lub drabina) prowadziły na dach, służący często za miejsce do spania. Szczupłą przestrzeń mieszkańcy częstokroć dzielili z hodowanymi zwierzętami.
Domy ludzi z klasy średniej bywały jedno-dwupiętrowe, z izbami na parterze zajmowanymi na ogół przez rzemieślników. Rodzina właściciela zajmowała wyższe kondygnacje, gdzie ozdobniejsze były też wnętrza o stosunkowo niskim pułapie, z dekorowanymi drzwiami, ścianami i kolumnami typu papirusowego, najczęściej o głowicy kształtu lotosu. Fasady były zasadniczo nieozdobne, wejścia obramowane kamieniem umieszczano koło narożnika budynku; niewielkie kwadratowe okna miały osłony chroniące przed upałem i kurzem. Na płaskich dachach, oprócz krągłych zasobowych silosów, niekiedy umieszczano trójkątne nadbudówki służące najpewniej jako nawietrzniki. Rzadkością były własne studnie, w wodę zwykle zaopatrywano się z okolicznej studni kamiennej lub miejscowego wodopoju. W epoce Nowego Państwa częstsze w zespołach miejskich stały się domy dwupiętrowe, w których funkcjonalny trójpodział przeznaczał parter na warsztaty, pierwsze piętro na pomieszczenia recepcyjne, a wyższe – na sypialnie. 
Domy będące rezydencjami zamożnych lub wybitnych osobistości swym wyglądem i urządzeniem naśladowały siedziby władcy. Okolone murem miały bramę główną i kilka pobocznych wejść mniejszych prowadzących do ogrodów i budynków gospodarczych. Frontową część budynku stanowił portyk, z którego przejście wiodło do przedsionka i do kolumnowej sali przyjęć; w dalszej części były mieszkalne pomieszczenia właścicieli (z wydzielonymi izbami dla kobiet), z towarzyszącymi łazienkami, szatniami, toaletami i sypialniami. Wokół wielu mniejszych dziedzińców rozmieszczone były pomieszczenia gospodarcze włącznie z psiarniami i stajniami (od północy), magazynami żywności (stożkowatymi silosami), także kuchnie i piekarnie (zwykle od zachodu) oraz przeznaczone dla służby. Niezbędną część rezydencji stanowiły przyległe ogrody, podzielone siecią równoległych alejek i starannie uprawiane, zawsze z sadzawką, często z altaną, w której spędzano czas i jadano posiłki. 
Symbolika.
Symboliczne znaczenie domu ściśle łączyło się u Egipcjan z szerszą symboliką macierzyństwa, wyrażającą się także w postaci naczyń i wszelkich zagłębień. W zapisie hieroglificznym znak domu oznaczał również łono matki, co wynikało z konotacji, że do charakteru żeńskiego należy funkcja strzeżenia i ochraniania. Znajdowało to wyraz i w mianach bogiń: Hathor będącej „domem Horusa”, Neftydy jako „Pani Domu” i Nechbet – „Pani Wielkiego Domu” czy Nut nazywanej „domem pochłaniania”.
Wyjątkową symbolikę reprezentował tak zwany „dom życia” jako funkcjonująca przy niektórych świątyniach szkoła ekskluzywnej wiedzy, prowadzony przez kapłanów swoisty ośrodek religijno-kulturalny, gdzie szeroko pojętej nauce towarzyszyły mistyczne inicjacje. Zgodnie z kanonem architektury symbolicznej, jego istotną część stanowił piaszczysty dziedziniec otoczony czterobramnym murem z falowanej cegły nawiązującym do ruchu wód praoceanu Nun, a namiot pośrodku mieścił relikwiarz z mumią Ozyrysa. Wokół tego centralnego punktu rozmieszczano pozostałe budynki (pomieszczenia wykładowe, pracownie i magazyny), a także nieodzowne ogrody i baseny. Jak zauważono, symboliczna aura i specyfika „domu życia” w kulturze ówczesnych Egipcjan podnosiły go do rzędu „akademii cywilizacji staroegipskiej”.
W Egipcie grecko-rzymskim.
Skromne domostwa (jak np. w ptolemejskim Edfu), których zasadniczy plan i wygląd nie uległ zasadniczej zmianie, często znajdowały się poniżej poziomu uliczek, skąd prowadziło do nich zejście schodami. Zwykle dwu-trzyizbowe, zamiast okien miały niewielkie otwory w sklepieniu. Układ ten zabezpieczał od zbytniego nasłonecznienia w dzień, podczas gdy wieczorem i nocą przebywano na tarasie dachowym lub przylegającym do ulicznego muru. Wznoszono je bez fundamentów, więc częstym sposobem ich okradania był podkop dokonywany pod ścianami, co poświadczają liczne sprawy sądowe znane z papirusowych dokumentów. Najtańsze chatki na peryferiach wsi budowano kosztem zaledwie ok. 25 drachm.
Domy miejskie znane z przykładów budownictwa mieszkalnego z Oksyrynchos, Karanis, Filadelfii, były zazwyczaj jednopiętrowe, o ujednoliconej wielkości, zajmujące areał ok. 150-160 m². Np. powstała na skraju oazy Filadelfia miała ulice szerokości 5-10 metrów, przy których domy stawiano ciasno (najczęściej ze wspólną ścianą), w zwartych zespołach na powierzchni 50x100 metrów, co dawało ok. 20 domów w jednym kwartale. Ich parter od strony ulicy pozbawiony był drzwi i okien; zewnętrzne drewniane schody prowadziły do wejścia na poziomie drugiej kondygnacji. Do niektórych domów dostęp był jedynie ze wspólnego podwórza mającego kilka wejść od ulicy. Dość słabe ściany tych budynków umacniano belkami, a narożniki – wielkimi kamieniami.

</doc>
<doc id="710385" url="https://pl.wikipedia.org/wiki?curid=710385" title="Synagoga w Międzyrzecu Podlaskim">
Synagoga w Międzyrzecu Podlaskim

Synagoga w Międzyrzecu Podlaskim – została zbudowana w 2 połowie XVIII wieku. Zezwolenie na jej budowę wydał biskup łucki Antoni Erazm Wołłowicz w Wołczynie 20 listopada 1761 Podczas II wojny światowej została przez Niemców wysadzona w powietrze w czerwcu 1943 roku.

</doc>
<doc id="710391" url="https://pl.wikipedia.org/wiki?curid=710391" title="Radonież">
Radonież

Radonież () – wieś (ros. село, trb. sieło) w rejonie siergijewo-posadskim obwodu moskiewskiego Rosji, 55 kilometrów od Moskwy. Zamieszkana przez ledwo 5 mieszkańców.
Historia.
Osada słowiańska, powstała najprawdopodobniej w XI wieku – wskazuje na to nazwa, wywodząca się od pogańskiego imienia "Radoneg". Radonież leżał przy trakcie Pieresławskim, prowadzącym przez Мoskwę do Rostowa. Wchodził w skład Rusi Włodzimiersko-Suzdalskiej, a następnie Wielkiego Księstwa Moskiewskiego. 
W roku 1328 zamieszkała tu rodzina bojarów rostowskich – Kirył i Maria, rodzice św. Sergiusza z Radonieża, założyciela klasztoru Św. Trójcy znajdującego się 15 km od Radonoża. Po śmierci Iwana I Kality Radonież przeszedł w ręce wdowy Uliany, a gdy z kolei ona zmarła (około roku 1370) odziedziczył go jej wnuk Włodzimierz Śmiały. W roku 1410 Radonież przeszedł we władanie Andrzeja księcia Sierpuchowskiego, Radoneżskiego i Borowskiego, który przekształcił Radonież w miasteczko (prawa miejskie miejscowość uzyskała między 1410 a 1426 rokiem), wybudował wały obronne (szerokość 5 m, wysokość – 3 m; pisakowe, obłożone darnią) oraz drewniany kreml. Książę oraz wszyscy jego synowie zmarli podczas epidemii dżumy w roku 1426, wskutek czego miasteczko przeszło we władanie Wasyla Sierpuchowskiego. Podczas wojny feudalnej Wasylij został osadzony w więzieniu (1456), gdzie umarł po 27 latach niewoli, a Radonież przyłączono do Moskwy.
Iwan III przekształcił Radonież w lokalne centrum, w 1491 nakazał zorganizowanie jarmarku w klasztorze Św. Trójcy. W roku 1505 przekazał Radonież w testamencie swemu synowi, Wasylowi III. W okresie jego rządów w Radonieżu powstała stacja pocztowa.
Okres panowania Iwana Groźnego to czas upadku Radoneża. Ostatecznie miejscowość straciła na znaczeniu po czasach wielkiej smuty; Radonież nie podniósł się po zniszczeniu go przez wojska polskie.

</doc>
<doc id="710393" url="https://pl.wikipedia.org/wiki?curid=710393" title="Live Magic (trasa koncertowa)">
Live Magic (trasa koncertowa)



</doc>
<doc id="710394" url="https://pl.wikipedia.org/wiki?curid=710394" title="Remedios de Escalada">
Remedios de Escalada

Remedios de Escalada – miasto argentyńskie będące częścią zespołu miejskiego Buenos Aires. Na powierzchni 9.95 km2 w roku 1991 mieszkało 83 636 osób.

</doc>
<doc id="710401" url="https://pl.wikipedia.org/wiki?curid=710401" title="Borodino">
Borodino

Borodino () – wieś (ros. деревня, trb. dieriewnia) w obwodzie moskiewskim Rosji, 12 kilometrów na zachód od Możajska. 
W 1812 roku odbyła się tu bitwa podczas inwazji na Rosję wojsk Napoleona Bonapartego. Wieś była również miejscem walk w czasie obrony Moskwy w 1941 roku podczas ataku Niemiec na Związek Radziecki.

</doc>
<doc id="710402" url="https://pl.wikipedia.org/wiki?curid=710402" title="Pek">
Pek

Pek (serb. Пек) – rzeka we wschodniej Serbii, prawy dopływ Dunaju. Długość – 129 km, powierzchnia zlewni – 1230 km², średni przepływ – 8,5 m³/s u ujścia.
Pek powstaje z połączenia dwóch niewielkich rzek: Małego Peku, wypływającego z północnych stoków gór Liškovac i Wielkiego Peku (także "Lipa"), spływającego z zachodnich stoków gór Veliki Krš (oba te pasma górskie znajdują się w Górach Wschodnioserbskich). Rzeki łączą się na zachód od pasma Homolje. Pek płynie przez góry na północny zachód, zataczając szerokie łuki i zbierając drobne dopływy. Wody Peku są wykorzystywane w pobliskich kopalniach, do czego utworzono zbiornik "Veliki Zaton". Rzeka jest bardzo zanieczyszczona. W środkowym biegu Pek płynie przez kilka wąwozów ("Kučevska klisura" – Кучевска клисура, "Kaonska klisura" – Каонска клисура). W dolnym biegu dolina Peku się poszerza. Na końcowym odcinku Pek dzieli się na kilka ramion. Uchodzi do Dunaju koło wsi Veliko Gradište.
Podczas wysokich stanów wód na Dunaju w ujściu Peku zdarzają się cofki wody w górę tej rzeki. Pek, przecinający góry bogate w kruszce, niesie niewielkie ilości złota, od których bywa nazywany "Złotym Pekiem" ("Zlatni Pek" – Златни Пек).

</doc>
<doc id="710409" url="https://pl.wikipedia.org/wiki?curid=710409" title="Barda">
Barda



</doc>
<doc id="710411" url="https://pl.wikipedia.org/wiki?curid=710411" title="Maria Burska-Przybora">
Maria Burska-Przybora

Maria Burska-Przybora (ur. 8 sierpnia 1910 w Taszkencie, zm. 16 marca 2009 w Skolimowie) – polska śpiewaczka, sopran liryczny, społeczniczka.
Życiorys.
Jej rodzicami byli Andrzej Burski herbu Jasieńczyk i Teodozja z d. Czurbanowa – Rosjanka. Babka Czirbułajewa była tatarską księżniczką. Pierwsza żona Jeremiego Przybory, ich dziecko to Marta Przybora.
Naukę śpiewu pobierała prywatnie u prof. Grzegorza Orłowa, kurs u Schillera. W latach 1935–1945 tworzyła z siostrami, Zofią i Haliną, trio „Siostry Burskie”. Zagrała razem z nimi w filmie "Mały marynarz" (1936).
W latach: 1956–1960 prowadziła Klub Kobiet Stolicy, 1960–1965 Klub Trudnej Młodzieży, 1965–1972 Towarzystwo Przyjaciół Dzieci, od 1972 Klub Poetek, przy Zarządzie Głównym Ligi Kobiet Polskich. Odznaczona Orderem Odrodzenia Polski, Złotym i Srebrnym Krzyżem Zasługi, Złotą i Srebrną Syrenką, Medalem im. dr. Henryka Jordana; Zasłużony Działacz Towarzystwa Przyjaciół Dzieci.

</doc>
<doc id="710415" url="https://pl.wikipedia.org/wiki?curid=710415" title="Sint-Truidense VV">
Sint-Truidense VV

Koninklijke Sint-Truidense Voetbalvereniging l(wym. ) lub STVV – belgijski klub piłkarski, grający od 1994 roku w Eerste klasse A, mający siedzibę w mieście Sint-Truiden, leżącym w Limburgii. Klub rozgrywa swoje mecze na stadionie Staaienveld, który może pomieścić 12,5 tysiąca widzów.
Historia.
Klub został założony w 1924 w wyniku fuzji dwóch innych klubów z miasta Sint-Truiden, F.C. Union F.C. Goldstar. Jako barwy klubowe wybrano kolory żółty i niebieski, które są też kolorami miasta. Tak powstały klub nazwano "Sint-Truidense Voetbal Vereeniging". Swój pierwszy mecz zespół z Sint-Truiden rozegrał przeciwko drużynie Cercle Tongeren, a obejrzało go 9 widzów. W drugiej połowie lat 30. czołowym piłkarzem drużyny był Léopold Appeltans. 21 listopada 1948 został on pierwszym piłkarzem wywodzącym się z Sint-Truiden, który zadebiutował w reprezentacji Belgii. W drugiej połowie lat 40. zespół awansował do drugiej ligi. Zmieniono też wówczas nazwę klubu na "Sint-Truidense Voetbalvereniging" (1947). W 1957 roku drużyna zakończyła rozgrywki drugiej ligi na drugiej pozycji i awansowała do pierwszej ligi. W 1959 roku nowym szkoleniowcem zespołu został mało znany wówczas Raymond Goethals. Pod jego wodzą zespół wywalczył wicemistrzostwo Belgii w 1966 roku.
W 2001 roku nowym trenerem został Jacky Matthijssen, były bramkarz Sint-Truidense i na stanowisku wytrwał 3 lata, po czym odszedł do SC Charleroi. Został zastąpiony przez Marca Wilmotsa, ale ten szybko został zwolniony. Drużyna ukończyła sezon pod wodzą trenerskiego trio: Guy Mangelschots, Eddy Raymaekers i Peter Voets. Pod koniec sezonu 2004/2005 kierownictwo klubu zatrudniło na stanowisku szkoleniowca Hermana Vermeulena, ale 9 lutego 2006 został on zwolniony. Od 2006 roku funkcję pierwszego trenera pełnili: Thomas Caers, Henk Houwaert, Peter Voets, Valère Billen i Dennis van Wijk

</doc>
<doc id="710417" url="https://pl.wikipedia.org/wiki?curid=710417" title="Barda (Rosja)">
Barda (Rosja)

Barda (ros. Барда) – wieś (ros. село, trb. sieło) rejonowa w Kraju Permskim Rosji.
Liczy 9 817 mieszkańców (2002).
Założona została w 1932 roku.

</doc>
<doc id="710418" url="https://pl.wikipedia.org/wiki?curid=710418" title="Loma Negra Olavarría">
Loma Negra Olavarría

Club Social y Deportivo Loma Negra − argentyński klub piłkarski z siedzibą w dzielnicy Loma Negra w mieście Olavarría, leżącym w prowincji Buenos Aires.
Historia.
Klub założony został 31 maja 1929 roku i gra obecnie w lidze prowincjonalnej Liga de Fútbol de Olavarría.

</doc>
<doc id="710419" url="https://pl.wikipedia.org/wiki?curid=710419" title="Club Social y Deportivo Loma Negra">
Club Social y Deportivo Loma Negra



</doc>
<doc id="710421" url="https://pl.wikipedia.org/wiki?curid=710421" title="Han Zhaodi">
Han Zhaodi

Han Zhaodi (漢昭帝, 94 – 74 p.n.e.) – cesarz chińskiej z dynastii Han w latach 87 – 74 p.n.e. Najmłodszy syn cesarza Wu Di. W czasie swojego panowania ograniczył wydatki państwa, zaprzestał dalszej ekspansji terytorialnej i obniżył podatki. Zmarł w wieku lat 20, nie pozostawiając potomka. W wyniku problemów z sukcesją na krótki okres cesarzem został książę Changyi, po nim cesarzem został praprawnuk cesarza Wu Di Xuan Di.

</doc>
<doc id="710422" url="https://pl.wikipedia.org/wiki?curid=710422" title="Sygurd Wiśniowski">
Sygurd Wiśniowski

Sygurd Wiśniowski (ur. 6 kwietnia 1841 w Paniowcach Zielonych na Podolu, zm. 23 kwietnia 1892 we Lwowie) – polski pisarz, reportażysta, tłumacz, nowelista, felietonista, podróżnik.
Życiorys.
Urodził się 6 kwietnia 1841 roku w Paniowcach Zielonych w powiecie borszczowskim, w Galicji, w polskiej rodzinie ziemiańskiej Wiśniowskich, był synem Antoniego i Anny z Szawłowskich. Ukończył gimnazjum w Stanisławowie, studiów wyższych nie podjął. W latach 1858–1859 podróżował do Turcji i Rumunii oraz do Włoch. Należał do oddziałów Garibaldiego, następnie studiował w Polskiej Szkole Wojskowej w Cuneo. Od roku 1862 do 1872 podróżował i pracował w Australii, Nowej Zelandii i na Fidżi. Pracował tam także jako poszukiwacz złota, pracownik rolny, marynarz i dziennikarz. W 1872 roku wrócił do Polski. Jego felietony z podróży ukazywały się w „Gazecie Narodowej” wydawanej we Lwowie. Zostały zebrane i wydane wspólnie w roku 1873 pt. "Dziesięć lat w Australii". Wyjechał do Stanów Zjednoczonych (w charakterze reportera), po czym ponownie powrócił do ojczyzny i zamieszkał w Galicji, gdzie kupił tereny naftowe. Pozostawał tam do końca życia.
Jego twórczość wysoko cenił m.in. Henryk Sienkiewicz i Maria Konopnicka. Reportaże Wiśniowskiego z podróży do Australii i Ameryki należą do klasyki reporterskiej.
Komiksowa wersja jego biografii "Po australijskie złoto" ukazała się w 1987 nakładem Wydawnictwa „Sport i Turystyka” w serii „Polscy podróżnicy” (razem z tomami o Sienkiewiczu, Ignacym Domeyce, Antonim Rehmanie i Bronisławie Grąbczewskim).
Zmarł 23 kwietnia 1892 we Lwowie, został pochowany na Cmentarzu Łyczakowskim, pomnik nagrobny został wykonany w pracowni Juliana Markowskiego.

</doc>
<doc id="710424" url="https://pl.wikipedia.org/wiki?curid=710424" title="Lisa Halaby">
Lisa Halaby



</doc>
<doc id="710425" url="https://pl.wikipedia.org/wiki?curid=710425" title="Osa (miasto)">
Osa (miasto)

Osa (ros. Оса) – miasto w Kraju Permskim Rosji.
Leży nad rzeką Kamą, na lewym brzegu Botkińskiego Wodochraniliszcza, przy ujściu do niego rzeki Tułwy.
Założona w 1591 roku, prawa miejskie posiada od 1737 roku. Liczy około 23 000 mieszkańców (2005).

</doc>
<doc id="710428" url="https://pl.wikipedia.org/wiki?curid=710428" title="Nieja">
Nieja



</doc>
<doc id="710430" url="https://pl.wikipedia.org/wiki?curid=710430" title="Nieja (miasto)">
Nieja (miasto)

Nieja (ros. Нея) - miasto rejonowe w obwodzie kostromskim Rosji.
Liczy 11,2 tysięcy mieszkańców (2005). Założona nad rzeką Nieją w 1906 roku, prawa miejskie posiada od 1958 roku.

</doc>
<doc id="710432" url="https://pl.wikipedia.org/wiki?curid=710432" title="Bogowarowo">
Bogowarowo

Bogowarowo (ros. Боговарово) – wieś (ros. село, trb. sieło) w rejonie oktiabrskim obwodu kostromskiego Rosji. 
Leży nad rzeką Irdom, 445 kilometrów na północny wschód od Kostromy. Liczy 2,4 tysiąca mieszkańców (2002). 
Początków wsi należy upatrywać w roku budowy pierwszej drewnianej cerkwi - 1784. W 1880 roku postawiono obecną, kamienną cerkiew pw. św. św. Piotra i Pawła. Z tego okresu, według ludowego podania, ma pochodzić nazwa wsi - w trakcie budowy święta ikona wpadła przypadkowo do gara z gorącą wodą. 
We wsi znajduje się lądowisko awionetek.

</doc>
<doc id="710433" url="https://pl.wikipedia.org/wiki?curid=710433" title="Pawino">
Pawino

Pawino (ros. "Павино"; dawniej Wocz, ros. "Вочь") – wieś rejonowa w obwodzie kostromskim Rosji.
Leży 407 kilometrów na północny wschód od Kostromy. Liczy 3024 mieszkańców (2002).
We wsi znajduje się kilka zakładów przemysłowych.

</doc>
<doc id="710435" url="https://pl.wikipedia.org/wiki?curid=710435" title="Racing Olavarría">
Racing Olavarría

Racing Athletic Club − argentyński klub piłkarski z siedzibą w mieście Olavarría, leżącym w prowincji Buenos Aires.
Historia.
"Racing" założony został 16 kwietnia 1916 roku. W sezonie 2005/06 klub spadł z trzeciej ligi (Torneo Argentino A i gra obecnie w czwartej lidze argentyńskiej Torneo Argentino B.

</doc>
<doc id="710436" url="https://pl.wikipedia.org/wiki?curid=710436" title="Racing Athletic Club">
Racing Athletic Club



</doc>
<doc id="710438" url="https://pl.wikipedia.org/wiki?curid=710438" title="Koń fiordzki">
Koń fiordzki

Koń fiordzki, fiording, fiord () – rasa konia pochodząca z Norwegii.
Wysokość od 130 do 148 cm. Waży od 400 do 550 kg. Występują różne odmiany maści bułanej, pręga grzbietowa od ogona po grzywę, kończyny ciemne, zazwyczaj pręgowane. Typową cechą dla tej rasy jest ciemny pas włosów w wewnętrznej części grzywy. Na zewnątrz włos jest srebrzysty. Gruba szyja łagodnie przechodząca w tułów, zad silny, kłąb zaokrąglony, niewyraźnie zarysowany, krótkie mocne nogi, niezbyt obfite szczotki pęcinowe. Charakterystyczną cechą jest strzyżenie grzywy na kształt półksiężyca.
Temperament.
Konie fiordzkie mają spokojny temperament. Są bardzo spokojne nawet jako źrebięta. Są wspaniałymi końmi dla dzieci ze względu na swoje usposobienie.
Historia, pochodzenie.
Rasa fiording jest rasą prymitywną, to znaczy zbliżoną do konia pierwotnego (przypomina go dzisiaj koń Przewalskiego). Fiordingi były używane jeszcze przez wikingów i to one najprawdopodobniej dały początek rasie kuca islandzkiego. Za ich czasów służyły jako konie bojowe oraz były wykorzystywane do ciągnięcia pługa. Od tego czasu rasa ta jest używana na roli, w hipoterapii oraz jucznie.
Użytkowość.
Obecnie konie fiordzkie startują w konkursach ujeżdżenia, skoków, w zaprzęgach, a nawet w WKKW.
Hodowla.
Kraje specjalizujące się w hodowli fiordingów: Norwegia, Dania, Niemcy. W Polsce występują, głównie u osób prywatnych.
Potocznie nazywane są fiordami.

</doc>
<doc id="710440" url="https://pl.wikipedia.org/wiki?curid=710440" title="Vjekoslav Klaić">
Vjekoslav Klaić

Vjekoslav Klaić (ur. 28 lipca 1849 w Garčinie, zm. 1 lipca 1928 w Zagrzebiu) – chorwacki pisarz i historyk.

</doc>
<doc id="710441" url="https://pl.wikipedia.org/wiki?curid=710441" title="Michael Clarke Duncan">
Michael Clarke Duncan

Michael Clarke Duncan (ur. 10 grudnia 1957 w Chicago, zm. 3 września 2012 w Los Angeles) – amerykański aktor. Zasłynął między innymi z roli Johna Coffeya w filmie "Zielona mila", na podstawie powieści Stephena Kinga w reżyserii Franka Darabonta.
Życiorys.
Młodość i wykształcenie.
Urodził się w Chicago. Po tym jak ojciec opuścił dom, wychowywał się w niepełnej rodzinie – z siostrą Judy oraz matką Jean Duncan, która pracowała jako sprzątaczka. Zawsze marzył o byciu aktorem, ale w związku z ciężką sytuacją ekonomiczną rodziny, spowodowaną chorobą matki, był zmuszony porzucić studia na Alcorn State University i zająć się pracą. Znakomite warunki fizyczne (196 cm wzrostu i 146 kg wagi) pomogły mu w znalezieniu pierwszych pracodawców. Kopał rowy w People's Gas Company oraz był bramkarzem w kilku klubach nocnych w Chicago.
Kariera filmowa.
Po przeniesieniu się do Los Angeles Duncan pracował jako ochroniarz, jednocześnie próbując (z sukcesem) otrzymać rolę w reklamie. W tym czasie był ochroniarzem wielu celebrytów. Dbał o bezpieczeństwo takich gwiazd jak: Will Smith, Martin Lawrence, Jamie Foxx, LL Cool J oraz Notorious B.I.G. Przez cały ten czas występował w telewizji i filmie. Po zabójstwie Notoriousa B.I.G., zrezygnował z pracy ochroniarza.
Pierwszą ważną rolę zagrał w filmie "Armageddon" w 1998, który odniósł wielki sukces komercyjny i stał się przełomem w karierze aktora. Na planie Michael Duncan zaprzyjaźnił się z Bruce’em Willisem, odtwórcą głównej roli, który pomógł mu zdobyć rolę w "Zielonej mili". Jego rola u boku Toma Hanksa została zrekompensowana nominacją do Nagrody Akademii Filmowej w kategorii najlepszego aktora drugoplanowego oraz nominacją do Złotego Globu w kategorii najlepszego aktora drugoplanowego.
Po charakterystycznym występie jako Coffey, Duncan został obsadzony w serii filmów, dzięki którym ugruntował swoją pozycję jako gwiazda filmów zarówno komediowych jak i akcji: "Jak ugryźć 10 milionów" (2000), "Agencie, podaj łapę" (2001), "Planeta Małp" (2001), "Król Skorpion" (2002) oraz "Daredevil" (2003) w którym zagrał postać Wilson Fisk / The Kingpin.
Życie osobiste.
W dniu śmierci Duncan miał narzeczoną, Omarosę Manigault.
Śmierć.
13 lipca 2012 roku Duncan został zabrany do Cedars-Sinai Medical Center po ataku serca, doniesienia mediów sugerowały, że jego dziewczyna, Omarosa Manigault, próbowała utrzymać go przy życiu. Publicysta Duncana, Joy Fehily, wydał oświadczenie 6 sierpnia, że Duncan został przeniesiony z jednostki intensywnej terapii, ale pozostał w szpitalu. 3 września Duncan zmarł w Los Angeles w wieku 54 lat.
Odcinek 2. VIII sezonu serialu "Kości" został zadedykowany pamięci aktora.
Odcinek 2. XI sezonu serialu "Family Guy" został zadedykowany pamięci aktora.
Aktor mierzył 196 cm wzrostu, co korelowało z jego postawną sylwetką, przez co nazywany był „Big Mike”.

</doc>
<doc id="710442" url="https://pl.wikipedia.org/wiki?curid=710442" title="Vjekoslav Grmić">
Vjekoslav Grmić

Vekoslav Grmič (ur. 4 czerwca 1923 w Svetim Juriju ob Ščavnici, zm. 21 marca 2005) – słoweński biskup katolicki, od 1968 do 6 listopada 1980 biskup Mariboru.

</doc>
<doc id="710443" url="https://pl.wikipedia.org/wiki?curid=710443" title="Vjekoslav Vrančić">
Vjekoslav Vrančić

Vjekoslav Vrančić (ur. 25 marca 1904 w miejscowości Ljubuški w Bośni, zm. 25 września 1990 w Buenos Aires) – chorwacki wojskowy (major), członek ruchu ustaszy, oraz z-ca ministra spraw zagranicznych i minister pracy w Niepodległym Państwie Chorwackim (NDH) podczas II wojny światowej, działacz i pisarz emigracyjny.
Uczył się w szkole powszechnej w miejscowości Gacko, a następnie w liceum handlowym w Mostarze. W 1924 r. ukończył Akademię Handlową w Sarajewie. Od 1925 r. pracował w administracji państwowej w Mostarze. Związał się wówczas z nielegalnym ruchem ustaszy. Pod koniec 1929 r. wyemigrował do Urugwaju do Montevideo, a następnie zamieszkał w Argentynie w Buenos Aires. W połowie 1931 r. powrócił do Chorwacji. Podjął studia na Hochschule für Welthandel w Wiedniu (doktorat w 1936 r.). W międzyczasie został aresztowany za działalność w ruchu ustaszy, ale po przesłuchaniu wypuszczono go na wolność. Podjął pracę w fabryce niemieckiego koncernu chemicznego IG Farbenindustrie. Po najeździe wojsk osi na Królestwo Jugosławii i ustanowieniu Niepodległego Państwa Chorwackiego 10 kwietnia 1941 r., został szefem protokołu, a w sierpniu zastępcą ministra spraw zagranicznych. Następnie objął funkcję przedstawiciela władz NDH przy dowództwie włoskich wojsk okupacyjnych w Sušaku. W 1943 r. dostał awans do stopnia majora ustaszy. Jesienią tego roku został ministrem pracy, sprawując to stanowisko do końca wojny. Na początku maja 1945 r. wraz z kpt. Andro Vrkljanem próbował bezskutecznie zapewnić bezpieczeństwo uchodźców chorwackich u dowództwa brytyjskiej 8 Armii. Nie został przekazany jugosłowiańskim komunistom, osadzono go natomiast w obozie we Włoszech. W 1946 r. wyjechał do Argentyny. Działał tam w emigracyjnych organizacjach chorwackich kultywujących tradycje ustaszy, jak Chorwacki Ruch Wyzwoleńczy. Napisał też wiele książek z okresu jego działalności w NDH (m.in. "Urota protiv Hrvatske", "Postrojenja i brojčano stanje Hrvatskih oružanih snaga u godinama 1941–1945", "U službi domovine" czy "Branili smo Državu").

</doc>
<doc id="710444" url="https://pl.wikipedia.org/wiki?curid=710444" title="Vjekoslav Štefanić">
Vjekoslav Štefanić

Vjekoslav Štefanić (ur. 25 kwietnia 1900 w Dragiej Bašćanskiej, zm. 24 lutego 1975 w Zagrzebiu) – chorwacki filolog, slawista i nauczyciel.
Życiorys.
Na Uniwersytecie w Zagrzebiu ukończył slawistykę i romanistykę. 
Pracował jako nauczyciel. Był pracownikiem archiwum Chorwackiej Akademii Nauki i Sztuki. W latach 1961–1967 był dyrektorem Instytutu Starosłowiańskiego ("Staroslavenski institut"). W pracy naukowej szczególną uwagę poświęcał dziedzictwie głagolicy na wyspie Krk. Badał cyryliczne korzenie chorwackiego piśmiennictwa. Wraz ze współpracownikami w 1969 roku zredagował "Hrvatską srednjovjekovną književnost". Był redaktorem czasopisma "Slovo i Radovi".

</doc>
<doc id="710446" url="https://pl.wikipedia.org/wiki?curid=710446" title="Franky Gee">
Franky Gee

Franky Gee, właśc. Francisco Alejandro Gutierrez (ur. 19 lutego 1962 w Hawanie, zm. 22 października 2005 w Palma de Mallorca) – amerykański piosenkarz pochodzenia kubańskiego, członek zespołu "Captain Jack". Po urodzeniu jego rodzina wyemigrowała do Miami, następnie przeniósł się na Majorkę, po ukończeniu studiów został zwerbowany do amerykańskiej armii, która stacjonowała w Niemczech. Tam rozpoczął swoją karierę jako disc jockey. W dniu 17 października 2005 podczas spaceru z synem doznał wylewu krwi do mózgu, zapadł w śpiączkę i po kilku dniach zmarł.

</doc>
<doc id="710447" url="https://pl.wikipedia.org/wiki?curid=710447" title="Vjekoslav Noršić">
Vjekoslav Noršić

Vjekoslav Noršić (ur. 8 czerwca 1880 w Samoborze, zm. 16 stycznia 1953 tamże) – chorwacki historyk i duchowny.
Życiorys.
W 1904 roku ukończył studia teologiczne na Uniwersytecie w Zagrzebiu. W latach 1904–1913 sprawował posługę w Novej Bukovicy, Donjej Stubicy, Ivancu, Stenjevacu i Maču. Następnie w latach 1913–1946 był proboszczem parafii w Bedekovčinie i Brdovcu.
Na przełomie XIX i XX wieku był założycielem bibliotek w Samoborze, Novej Bukovicy i Bedekovčinie. Pracował jako konserwator zabytków w państwowej komisji Trójjedynego Królestwa Chorwacji, Slawonii i Dalmacji, a także po powstaniu Królestwa Serbów, Chorwatów i Słoweńców (lata 1913–1915 i 1916–1920). Inwentaryzował zabytki na terenie Hrvatskiego zagorja. W pracy naukowej szczególną wagę przykładał do historii miasta Samobor, historii parafii Hrvatskiego zagorja i genealogii chorwackich rodów szlacheckich.

</doc>
<doc id="710448" url="https://pl.wikipedia.org/wiki?curid=710448" title="ARP spoofing">
ARP spoofing

ARP spoofing – atak sieciowy w sieci Ethernet pozwalający atakującemu przechwytywać dane przesyłane w obrębie segmentu sieci lokalnej. Przeprowadzony tą metodą atak polega na rozsyłaniu w sieci LAN odpowiednio spreparowanych pakietów ARP zawierających adres MAC atakującego. W efekcie pakiety danych wysyłane przez inne komputery w sieci zamiast do adresata trafiają do osoby atakującej, pozwalając jej na podsłuchiwanie komunikacji.
Inny wariant tego ataku polega na przeprowadzeniu techniki ARP spoofingu wobec
Zabezpieczenie przed tym atakiem można osiągnąć stosując statyczne mapowania rekordów ARP. Istnieją też narzędzia śledzące tablice ARP w sieci lokalnej i raportujące podejrzane sytuacje.
Technika ARP spoofing ma zastosowanie w sieciach Ethernet wykorzystujących przełączniki. Kiedy sieci lokalne oparte były na hubach, wystarczyło przestawić kartę sieciową w tryb odbioru wszystkich pakietów (tryb mieszany), aby podsłuchać całą komunikację. Potrafiły to programy nazywane snifferami. Podsłuch był możliwy dzięki temu, że hub wysyłał wszystkie pakiety do każdego urządzenia sieciowego niezależnie od jego adresu MAC. Kiedy pojawiły się inteligentne switche, możliwość ta została zablokowana. Taki switch wysyła pakiet Ethernetowy tylko do właściwej karty sieciowej, a nie do wszystkich, jeśli zna adres MAC docelowego hosta. Aby podsłuchiwać sieć opartą na tej technologii, można wykorzystać dynamiczne tablice ARP (ang. "ARP cache").
Gdy użytkownik chce przesłać dane do komputera o adresie IP "192.168.1.34", to:
W każdym komputerze powstaje w ten sposób dynamiczna tablica ARP, w której przechowywane są pary adresów MAC oraz IP. Jej obraz można otrzymać poleceniem arp -a.
Jednakże na jednym z urządzeń cracker może uruchomić program, który oszukuje karty sieciowe. Sniffer tego typu działa w następujący sposób:
W sytuacji, gdy atakowana maszyna posiada już poprawny adres warstwy łącza danych dla celu, atakujący może podmienić go, wysyłając odpowiednio spreparowaną „odpowiedź”, mimo iż atakowana maszyna nie wysłała zapytania. Spreparowana odpowiedź zostanie zaakceptowana, a wpis w tablicy ARP atakowanej maszyny – zmieniony.
Powyższa technika sniffingu określana jest jako zatruwanie tablicy ARP przez człowieka w środku (ang. "the ARP poisoning man in the middle attack"). Dzięki jej wykorzystaniu można podsłuchiwać ruch w sieciach ze switchami. Nieszyfrowana komunikacja bez podpisów cyfrowych w sieci Ethernet zawsze narażona jest na atak i nigdy nie powinno się wykorzystywać jej do przesyłania tajnych informacji.
W systemach rodziny GNU/Linux oraz Windows przed podobnymi atakami uchronić może ładowanie adresów ze statycznej listy, jednak wówczas konieczna jest zmiana wspomnianej listy przy każdej zmianie adresów warstwy łącza danych. W Uniksowych można także wykorzystać arptables do większej kontroli nad ruchem wchodzącym i wychodzącym generowanym przez protokół ARP.
Technika ARP spoofingu może być również użyta do blokowania komunikacji przy ataku DoS.

</doc>
<doc id="710449" url="https://pl.wikipedia.org/wiki?curid=710449" title="Vjekoslav Karas">
Vjekoslav Karas

Vjekoslav Karas (ur. 19 maja 1821 w Karlovacu, zm. 5 lipca 1858 tamże) – chorwacki malarz.
Życiorys.
Urodził się 19 maja 1821 w Karlovacu, w rodzinie rzemieślników. Z początku uczył się malarstwa w rodzinnym mieście u Fridrika Hamerlićia jednocześnie utrzymując się z malowania domów i kościołów. Dzięki wsparciu swojego pierwszego mecenasa Franja Kosa von Kossen i mieszkańców Karlovacu, w 1838 roku wyjechał na stypendium do Florencji. Na miejscu uczył się u lokalnych malarzy, współpracował z Francesco Salghetti-Driolim oraz tworzył kopie obrazów dawnych mistrzów (m.in. Fra Angelico i Domenico Ghirlandaio). W 1841 roku wyjechał do Rzymu, odwiedzając po drodze Sienę. Z początku tworzył obrazy o biblijnej tematyce pod wpływem Nazareńczyków, a w szczególności ich przywódcy duchowego, Johanna Friedricha Overbecka. Jednocześnie zajmował się także muzyką: uczył się teorii muzyki, gry na gitarze oraz pisał piosenki po włosku i chorwacku. W 1848 roku powrócił do Karlovacu, gdzie malował portrety i sceny z życia ludu. W rodzinnym mieście także założył i prowadził mały chór, dla którego skomponował ponad 30 utworów chóralnych. W latach 1849–1851 uczył rysunku w Zagrzebiu. Zmagał się z problemami psychicznymi. W Đakovie, gdzie znajdował się pod opieką mecenasa Josipa Juraja Strossmayera, podjął się nieudanej próby samobójczej. 5 lipca 1858 popełnił samobójstwo, rzucając się do płynącej przez Karlovac rzeki Korany.
Ponieważ Karas nie miał w zwyczaju podpisywać swoich dzieł, a w twórczości eksperymentował z różnymi stylami, współcześnie atrybucja jego prac stwarza wiele trudności. W Karlovacu znajduje się galeria jego prac oraz pomnik upamiętniający malarza.

</doc>
<doc id="710450" url="https://pl.wikipedia.org/wiki?curid=710450" title="Ivan Kukuljević Sakcinski">
Ivan Kukuljević Sakcinski

Ivan Kukuljević Sakcinski (ur. 29 maja 1816 w Varaždinie, zm. 1 sierpnia 1889) – chorwacki historyk, pisarz i polityk, jeden z przywódców ruchu iliryjskiego.
Działalność.
Kukuljević-Sakcinski był aktywnym działaczem ruchu iliryjskiego. Zaangażował się szczególnie w przeniesienie go w początku lat 40. XIX w. na arenę polityczną Chorwacji, czego efektem było założenie w 1841 r. Iliryjskiej Partii Narodowej (od 1843 r. - Partii Narodowej). 2 maja 1843 r. jako pierwszy wystąpił w chorwackim saborze w języku chorwackim, co stanowiło wyraz sprzeciwu przeciwko próbom madziaryzacji (dotąd obrady saboru toczyły się po łacinie).
Podczas Wiosny Ludów, wobec braku wyraźnych koncesji rządowych na rzecz Chorwacji mimo znacznego zaangażowania tej ostatniej po stronie Wiednia, Kukuljević-Sakcinski przeszedł do opozycji wobec bana Josipa Jelačicia (wraz z innymi działaczami skupionymi wokół pisma "Slavenski Jug").
W okresie po Wiośnie Ludów działalność polityczna została poddana rygorystycznej kontroli władz. Z tego powodu wielu byłych działaczy iliryjskich zaangażowało się w działalność kulturalną i naukową. Kukuljević-Sakcinski założył w 1850 r. towarzystwo historyczne ("Društvo za povjestnicu jugoslavensku"), wokół którego skupił wielu dawnych polityków iliryjskich.
Powrót do polityki możliwy był po upadku neoabsolutystycznych rządów Alexandra von Bacha. Kukuljević-Sakcinski był w tym okresie działaczem Niezależnej Partii Narodowej Ivana Mažuranicia, która w pierwszej połowie lat 60. XIX w. dominowała na scenie politycznej Chorwacji.
W latach 70. XIX w. skoncentrował się ponownie na działalności kulturalnej i naukowej. Został prezesem „Macierzy Chorwackiej”, która pod jego rządami znacznie się rozwinęła

</doc>
<doc id="710453" url="https://pl.wikipedia.org/wiki?curid=710453" title="Stryker">
Stryker

Stryker – rodzina kołowych wozów opancerzonych będących na wyposażeniu Armii Stanów Zjednoczonych od roku 2002. Konstrukcja bazuje na kanadyjskim transporterze LAV III (pokrewna wersja LAV-25 obecnie używana jest m.in. przez amerykańską piechotę morską).
Historia konstrukcji.
W październiku 1999 w armii amerykańskiej powstał plan modernizacji wojska. Zakładał on, że wobec obecnych i przyszłych warunków prowadzenia wojny rzeczą decydującą ma być mobilność jednostek. Armia miała być zdolna do przerzucenia brygady w dowolne miejsce na świecie w przeciągu 96 godzin (odpowiednio dywizja – 120 godzin, 5 dywizji – 30 dni). Powołano więc do życia tzw. brygady lekkie (później nazwane Stryker Brigade Combat Team – Brygada Stryker), które miały zostać wyposażone w odpowiedni pojazd – odpowiednio mobilny i łatwy w transporcie (przy pomocy C-130), a jednocześnie o lepszym opancerzeniu i sile ognia niż pojazdy rodziny HMMWV. Na taki pojazd idealnie nadawały się kołowe wozy opancerzone.
Pojazdem na bazie którego miał powstać wóz dla US Army został LAV III. Kontrakt pomiędzy General Dynamics-General Motors Defence Canada a armią amerykańską podpisano w roku 2000. Zakładał on dostarczenie 2131 pojazdów w ciągu 6 lat. Prace nad amerykańską wersją LAV III przyspieszono po atakach terrorystycznych z 11 września i w ten sposób pierwsze pojazdy w wersji transportowej (M1126 Infantry Carrier Vehicle) przyjęto do uzbrojenia w lutym 2002. Oprócz tego opracowano, także wersje specjalistyczne (pojazd rozpoznawczy czy wóz ewakuacji medycznej), a także niszczyciel czołgów (jako substytut dla czołgu).
Geneza nazwy „Stryker”.
Przy wyborze nazwy dla nowego pojazdu zrezygnowano z dotychczasowej praktyki nadawania nazwisk słynnych generałów. Zdecydowano się na nazwę Stryker – na cześć dwóch szeregowców, którzy dostali Medal Honoru: Stuard S. Stryker (bohater II wojny światowej) oraz Robert F. Stryker (bohater wojny wietnamskiej). W wymowie nazwa ta jest podobna do angielskiego słowa "„striker”" (tj. "„ten, który uderza”").
Konstrukcja.
Pojazd niezależnie od wersji posiada taki sam silnik (Caterpillar C7 o mocy 260 kW (350 KM)) i podwozie. Poszczególne wersje różnią się wyposażeniem, uzbrojeniem i ewentualnie konstrukcją nadwozia pojazdu. Wóz posiada trakcję kołową 8x8. Według założeń technicznych osiąga on prędkość maksymalną ok. 96 km/h (60 mil/h) oraz posiada zasięg maksymalny do ok. 482 km (300 mil).
Opancerzenie.
Kadłub pojazdów typu Stryker wykonany jest z wysokiej jakości płyt stalowych. Zapewniają one ochronę przed ostrzałem pociskami przeciwpancernymi kal. 7,62 mm. Pancerz jest dodatkowo wzmocniony ceramicznymi płytami, który chronią przed pociskami kal. 14,5 mm, a także przed odłamkami z amunicji artyleryjskiej 152 mm.
W celu ochrony przed atakiem z ręcznych granatników przeciwpancernych (np. RPG-7) pojazdy można wyposażyć w dodatkowe osłony przed pociskami z głowicą kumulacyjną (tzw. klatki).
Latem 2003 pojawiły się problemy z odpornością pancerza ceramicznego na amunicję kal. 14,5 mm. W celu wzmocnienia ochrony producent zaproponował „dopancerzenie” 3 mm stalową blachą. Wzrost wagi związany z zamontowaniem dodatkowego opancerzenia uniemożliwia jednak transport na pokładzie C-130. Ostatecznie problem rozwiązano zmieniając rodzaj i dostawcę pancerza ceramicznego.
Podwozie zostało wzmocnione tak, żeby zapewnić ochronę załogi przed minami.
Uzbrojenie.
Podstawowym uzbrojeniem M1126 ICV, M1127 RV, M1130 CV, M1131 FSV i M1132 ESV jest zdalnie sterowany moduł uzbrojenia M151 Protector z zamontowanym na nim granatnikiem Mk 19 lub wkm Browning M2. Głównym uzbrojeniem M1128 MGS jest czołgowa armata gwintowana M68A2 kal. 105 mm z automatyczną ładowarką.
Pomocnicze uzbrojenie Strykerów najczęściej stanowi karabin maszynowy M240.
Warianty.
Powstało 10 wariantów Strykera:
Użycie pojazdu w warunkach bojowych.
Strykery swój chrzest bojowy odbyły podczas misji stabilizacyjnej w Iraku (od listopada 2003). W lecie 2009 roku pierwsze Strykery skierowano do Afganistanu.
W raportach stwierdzono bardzo zadowalającą ochronę pojazdu przed IED. Nawet, jeśli w wyniku działania miny-pułapki pojazd został zniszczony, to często nie było ofiar wśród załogi.

</doc>
<doc id="710458" url="https://pl.wikipedia.org/wiki?curid=710458" title="Kolędziany">
Kolędziany

Kolędziany (al. Kolendziany, ukr. Колиндяни, "Kołyndiany") – wieś na Ukrainie położona nad rzeczką Niczławą, w rejonie czortkowskim obwodu tarnopolskiego, w hromadzie Kolędziany. Siedziba hromadzie Kolędziany. Liczy 1759 mieszkańców. Droga terytorialna T 2001 przechodzi przez wieś.
Dane statystyczne.
Liczba mieszkańców: 1759 (spis z 2001). Powierzchnia: 0,333 km². Gęstość zaludnienia: 5282 280 osób/km². Kod pocztowy: 48552. Kod AMTS: 8 – 03552
Historia.
Miejscowość została pierwszy raz wzmiankowana w dokumentach z 1661. W XVII wieku zaczęto używać nazwy Kolędziany pochodzącej od kołów, palii fortyfikacji otaczających wioskę. Oficjalnie nazwę Rajgródek potwierdzono przywilejem pod koniec XVII wieku za sprawą rodziny Strażmieńskich. Następnie miejscowość stała się rodową siedzibą Wołodyjowskich, którzy według legendy pod koniec XVIII wieku w Boże Narodzenie podarowali wioskę Dominikanom, stąd też druga hipoteza nazwy od "kolędy".
W I Rzeczypospolitej miejscowość należała do woj. podolskiego. W okresie zaboru austriackiego należała do pow. borszczowskiego. Kolędziany położone są 15 km na południowy wschód od Czortkowa przy drodze do Borszczowa na prawym brzegu rzeczki Niczławy (lewy dopływ Dniestru) w żyznej okolicy Podola.
Przed 1883 Kolędziany liczyły 1254 katolickich mieszkańców w tym: według religii: grekokatolików – 997 (79,5%), rzymskich katolików – 257 (20,5%).
Posiadały na miejscu parafię greckokatolicką z cerkwią św. Mikołaja, wymurowaną w 1888 roku i przynależącym do dekanatu Skała Podolska oraz kaplicę rzymskokatolicką (mały kościół) podlegającą odległej o 8 km w kierunku pd. parafii w Jezierzanach, która w r. 1854 została wyodrębniona z parafii Borszczów. W kaplicy nabożeństwa były odprawiane okazyjnie .
Według spisu austro-węgierskiego na 31 grudnia 1900 roku ("Gemeindelexikon Der Im Reichsrate Vertretenen Konigreiche und Lander") Kolędziany zajmowały powierzchnię 637 ha, i były zamieszkane przez 1461 osób (w 247 domostwach) w tym: * według płci
Kornela Horodyskiego h. Korczak (zm. 1898), który odziedziczył posiadłość, zbudował gorzelnię i młyn parowy. W XIX w. najbliższy urząd pocztowy znajdował się w Dawidkowicach a stacja kolejowa linii Tarnopol – Borszczów w odległych 6 km na północny zachód Szmańkowczykach. Wieś posiadała szkołę filialną, gminną kasę pożyczkową, gorzelnię i młyn wodny.
W II Rzeczypospolitej była siedzibą gminy wiejskiej Kolędziany w powiecie czortkowskim w woj. tarnopolskim. Przed 1929 miejscowość zamieszkiwało 1681 osób. Oprócz w/w kooperatywy, gorzelni i młyna funkcjonowały także cegielnia, fabryka drożdży (istnieje do dziś), przedszkole oraz kamieniołomy. Kolędziany podlegały sądowi powiatowemu i okręgowemu w Czortkowie. W 1938 w Kolędzianach otwarto Dom Ludowy TSL. Około czerwca 1939 w Kolędzianach poświęcono fundamenty pod budowę kościoła parafialnego. Według Grzegorza Rąkowskiego przed wybuchem II wojny światowej Polacy stanowili prawie połowę ludności wsi.
Podczas okupacji niemieckiej we wsi istniała polska samoobrona, która w marcu 1944 roku odparła kilka ataków UPA. Już podczas drugiej okupacji sowieckiej ukraińscy nacjonaliści dokonali we wsi zbiorowych mordów: według Komańskiego i Siekierki w grudniu 1944 zabili 30 osób, natomiast według raportu Komitetu Ziem Wschodnich na przełomie stycznia i lutego 1945 zabili 17 osób, w tym 10 paląc. Wywołało to ucieczkę Polaków do Czortkowa. W czerwcu 1945 r. Polacy wrócili do Kolędzian.
Nazwiska występujące w Kolędzianach do 1939.
Albinowski, Basiurski, Bednarz, Bodnar, Brottschneider, Cymbała, Franczuk, Hefter, Horodyski,Jarosz,
Kopczyński, Krasicki, Kohn, Kumaniecki, Kuźnik, Lechman, Maćków, Olejnik, Ostapij, Pszenyczny, Romaniuk, Sigall, Słobodecki, Sokalski, Sołomynka, Somenklar, Stachów, Stodoła, Szemłej, Świetkowska, Topolnicki, Twardochleb, Wojtyszyn, Wołodyjowski, i inne.

</doc>
<doc id="710459" url="https://pl.wikipedia.org/wiki?curid=710459" title="Stryker (transporter opancerzony)">
Stryker (transporter opancerzony)



</doc>
<doc id="710460" url="https://pl.wikipedia.org/wiki?curid=710460" title="Stryker (ujednoznacznienie)">
Stryker (ujednoznacznienie)



</doc>
<doc id="710461" url="https://pl.wikipedia.org/wiki?curid=710461" title="Kazimierz Krasicki">
Kazimierz Krasicki

Kazimierz Krasicki (też: Józef Kazimierz) (ur. 4 stycznia 1906 w Kolędzianach, k. Czortkowa, zm. 16 grudnia 2000 w Nowym Jorku) – jeden z ostatnich dyplomatów II Rzeczypospolitej.
Życiorys.
Po ukończeniu paryskiej Ecole des Sciences Politiques (1927) w 1930 roku uzyskał magisterium prawa na Uniwersytecie Warszawskim i rozpoczął służbę w Polskim Ministerstwie Spraw Zagranicznych. W latach 1933-1938 pracownik konsulatu w Brukseli i attaché brukselskiej ambasady, w 1935 odznaczony belgijskim Krzyżem Kawalerskim Orderu Korony. Następnie asystent Ministra Spraw Zagranicznych Józefa Becka (na stanowisku referendarza MSZ). Odznaczony norweskim Krzyżem Kawalerskim Orderu Św. Olafa w 1939.
Od 1939 konsul w Nowym Jorku. W lipcu 1945 uczestniczył w ceremonii odsłonięcia Pomnika Grunwaldzkiego króla Władysława Jagiełły w nowojorskim Parku Centralnym. Wkrótce potem, po uznaniu przez Stany Zjednoczone komunistycznego rządu w Polsce zmuszony do przekazania jego wysłannikom kluczy do konsulatu. Pracował w firmie American Express oraz pomagał polskim emigrantom (m.in. zorganizował 12 stypendiów w kilku uniwersytetach tzw. Ivy League). Współpracował z Catholic Charities archidiecezji nowojorskiej koncentrując się na emigrantach przyjeżdżających z Europy Wschodniej.
Ożeniony z Jadwigą Boguszewicz, Sybiraczką, uczennicą polskich szkół w Isfahanie.
W 1988 został odznaczony przez prezydenta RP na uchodźstwie Krzyżem Oficerskim Orderu Odrodzenia Polski "za wybitną wieloletnią pracę niepodległościową i społeczną wśród Polonii Amerykańskiej".
W 1989, po przemianach ustrojowych w Polsce, przekazał nowemu konsulowi w Nowym Jorku pieczęć (z orłem w koronie) przedwojennego konsulatu. Uhonorowany przez władze III Rzeczypospolitej. Pod koniec życia kilkakrotnie odwiedzał Polskę.

</doc>
<doc id="710462" url="https://pl.wikipedia.org/wiki?curid=710462" title="Pomnik Władysława Jagiełły w Nowym Jorku">
Pomnik Władysława Jagiełły w Nowym Jorku

Pomnik Władysława Jagiełły w Nowym Jorku – pomnik konny króla Władysława Jagiełły wykonany w brązie przez rzeźbiarza Stanisława Kazimierza Ostrowskiego.
Historia.
Pierwszy pomysł ustawienia pomnika sięga roku 1910 i miał zostać wystawiony przez Polonię amerykańską na 500-lecie bitwy pod Grunwaldem. Plany te zostały zniweczone w wyniku wybuchu I wojny światowej. Podczas wojny uległ także zniszczeniu pierwszy gipsowy model zaprojektowany przez Ostrowskiego. Jak wynika z jednego źródła, pomnik w Polsce powstał, jednak po zajęciu Warszawy przez Niemców został przetopiony przez nich na kule.
Pomysł został ponownie podjęty w 1937 z zamiarem zrealizowania go specjalnie dla ozdoby polskiego pawilonu na Światową Wystawę w Nowym Jorku w 1939. Na skutek wybuchu II wojny światowej pomnik nie powrócił do Polski i w lipcu 1945 został podarowany miastu Nowy Jork przez Komitet Pomnika Króla Jagiełły ("King Jagiello Monument Committee") i ustawiony w Central Parku przy współudziale m.in. ostatniego konsula II Rzeczypospolitej w Nowym Jorku, Kazimierza Krasickiego.
Dane techniczne pomnika.
Rzeźba ta została odlana z brązu na podstawie gipsowego modelu. Wznosi się na czterometrowym cokole licząc wraz z nim 7 metrów. Napis w języku angielskim na cokole pomnika głosi:
(polskie tłumaczenie napisu: „Król Jagiełło, Król Polski, Wielki Książę Litewski, założyciel wolnego związku ludów Europy środkowo-wschodniej, zwycięzca nad krzyżackimi najeźdźcami pod Grunwaldem, 15 lipca 1410”).
Po obu stronach cokołu znajduje się napis POLAND, a w dolnym prawym rogu widnieje nazwisko rzeźbiarza: Stanislaw K. Ostrowski SC.
Pomnik Jagiełły jest usytuowany po wschodniej stronie Stawu Żółwiowego (Turtle Pond), naprzeciw wzgórza z zameczkiem Belwederskim (Belvedere Castle) i leżącym u jego podstaw letnim amfiteatrem szekspirowskim (Delacorte Theater). Na północ od stawu rozciąga się tzw. Wielka Łąka (Sheep Meadow), na północny wschód wznosi się oryginalna Iglica Kleopatry (Cleopatra's Needle), a za nią znajduje się Metropolitan Museum of Art. Pomnik Jagiełły na koniu z dwoma skrzyżowanymi mieczami jest najokazalszym i największym z dziesiątków pomników znajdujących się w Central Parku. W 1986 pomnik został odnowiony staraniem konserwatora opiekującego się nowojorskim Parkiem.
Obchody 600-lecia bitwy grunwaldzkiej pod pomnikiem.
Obchody 600-lecia bitwy grunwaldzkiej odbyły się w Central Parku w sobotę 17 lipca 2010 zorganizowane przez grupę Polonii amerykańskiej. Pod pomnikiem ustawiła się warta honorowa w strojach z XV wieku. Sprowadzono z Polski kopię obrazu Jana Matejki "Bitwa pod Grunwaldem", którą na kilka godzin ustawiono obok Pomnika Grunwaldzkiego. W rocznicowej uroczystości w nowojorskim parku wzięli udział także Białorusini oraz Litwini mieszkający w Nowym Jorku.

</doc>
<doc id="710464" url="https://pl.wikipedia.org/wiki?curid=710464" title="LCP (kanał telewizyjny)">
LCP (kanał telewizyjny)

LCP (fr. "La Chaîne parlementaire" = kanał parlamentarny) – francuski publiczny kanał telewizyjny informujący o działaniu tamtejszego Zgromadzenia Narodowego ("La Chaine Parlementaire - Assemblée nationale", LCP-AN) i Senatu ("Public Sénat").

</doc>
<doc id="710465" url="https://pl.wikipedia.org/wiki?curid=710465" title="CNN International">
CNN International

CNN International (CNNI) – amerykańska telewizja informacyjna, założona w 1985 przez Teda Turnera. Stacja nadająca programy informacyjne przez całą dobę, która należy do koncernu Warner Bros. Discovery.
Większość przekazów satelitarnych CNN jest zakodowana, m.in. z satelitów Hot Bird, których używają polskie platformy cyfrowe (Platforma Canal+ i Polsat Box). W Europie niekodowany sygnał cyfrowy jest dostępny z satelitów Astra 2 28.2°E oraz Astra 19,2°E.

</doc>
<doc id="710466" url="https://pl.wikipedia.org/wiki?curid=710466" title="Direct 8">
Direct 8

Direct 8 (fr. "bezpośredni", "na żywo") - francuski prywatny kanał naziemnej telewizji cyfrowej, mający w założeniu transmitować programy "na żywo". Można go także odbierać satelitarnie z Astry 19.2° Wschód oraz Hot Bird 13° Wschód. Liczba 8 sytuuje go w oficjalnej numeracji naziemnych kanałów cyfrowych, we francuskich telewizjach kablowych zajmuje zazwyczaj wyższy numer, np. 28 albo 38.

</doc>
<doc id="710468" url="https://pl.wikipedia.org/wiki?curid=710468" title="Supercalifragilisticexpialidocious">
Supercalifragilisticexpialidocious

Supercalifragilisticexpialidocious (wym. //) – piosenka z 1964 roku, która miała swoją premierę w disneyowskim filmie muzycznym "Mary Poppins". Utwór napisany został przez braci Sherman, a śpiewali go Julie Andrews i Dick Van Dyke.
Powstanie i znaczenie utworu.
Ponieważ akcja filmu toczyła się w 1910, poszukiwano piosenek pasujących do tego okresu. "Supercalifragilisticexpialidocious" brzmi jak popularne piosenki ludowe "Boiled Beef and Carrots" i "Any Old Iron". Oxford English Dictionary szacuje, że wyraz wszedł do użytku w 1940.
Słowo używane jest przez anglojęzyczne dzieci jako wyrażenie niedorzeczne, by dać wyraz zgody, lub by po prostu przedstawić najdłuższy wyraz w języku angielskim, który oznacza coś fantastycznego.
Nawiązania do utworu.
W 2008 roku ponownie wykorzystane przez zespół Scars on Broadway w utworze „Stoner Hate”, a także przez zespół Linkin Park na płycie "Mmm...cookies Sweet Hamster Like Jewels From America!" w utworze „26 Lettaz in da Alphabet”.
W 2000 roku amerykański raper Ghostface Killah w swoim utworze „Buck 50” z płyty "Supreme Clientele" dwukrotnie użył wyrazu "supercalifragilisticexpialidocious" – pierwszy raz normalnie, drugi raz sylabizując wyraz od końca.

</doc>
<doc id="710469" url="https://pl.wikipedia.org/wiki?curid=710469" title="BFM TV">
BFM TV

BFM TV (BFM od "Business FM") – francuska prywatna telewizja informacyjna, nadająca całodobowo. Kanał nadaje za pomocą naziemnej telewizji cyfrowej i satelitów Hot Bird (13°E) i Astra (19.2°E), a we Francji także kablowo i poprzez ADSL. Wystartował 28 listopada 2005 roku. Główna siedziba stacji znajduje się w Paryżu.
Jest najchętniej oglądaną stacją informacyjną we Francji z 10 mln widzów dziennie. Główną konkurencją kanału na rynku francuskim jest stacja France24 i LCI.

</doc>
<doc id="710470" url="https://pl.wikipedia.org/wiki?curid=710470" title="SWR Fernsehen">
SWR Fernsehen



</doc>
<doc id="710472" url="https://pl.wikipedia.org/wiki?curid=710472" title="WDR FERNSEHEN">
WDR FERNSEHEN



</doc>
<doc id="710473" url="https://pl.wikipedia.org/wiki?curid=710473" title="CNBC Europe">
CNBC Europe

CNBC Europe – kanał biznesowy z sieci CNBC, jest jedyną ogólnoeuropejską stacją telewizyjną dostarczającą na bieżąco informacje finansowe i biznesowe. CNBC Europe ma siedzibę w Londynie. Kanał dociera do ponad 100 milionów gospodarstw domowych.
Historia.
7 stycznia 2008 r. stacja została unowocześniona i zaprezentowała nowe studio.
Współpraca z TVN CNBC.
Kanał biznesowy został uruchomiony przy współpracy Grupy TVN z siecią CNBC, dzięki czemu stacja ma możliwość korzystania z biur CNBC na całym świecie (tj. Londyn, Frankfurt nad Menem, Mediolan, Bruksela, Paryż, Nowy Jork, Tokio, Dubaj, Singapur, Korea Południowa i Południowa Afryka). Kanał TVN CNBC korzysta z infrastruktury i zasobów redakcyjnych CNBC Europe, co pozwala na łączenia na żywo z centrami finansowymi na całym świecie. Polski kanał został połączony z CNBC stałym łączem, co pozwala na wymianę materiałów. Reporterzy kanału TVN zdają również relacje dla europejskiego nadawcy. Z końcem 2013 roku współpraca z TVN CNBC została zakończona.
Oferta programowa.
Programy z Europy stanowią ponad kilka godzin codziennej ramówki stacji. Pozostałe godziny to informacje giełdowe z Azji i USA.

</doc>
<doc id="710474" url="https://pl.wikipedia.org/wiki?curid=710474" title="Alexandra Rosenfeld">
Alexandra Rosenfeld

Alexandra Rosenfeld (ur. 23 listopada 1986 w Béziers) – Miss Francji z 2006 i Miss Europe z 2006.
W 2005 roku jako reprezentantka Langwedocji zdobyła tytuł Miss Francji. Jako reprezentantka swojego kraju 27 października 2006 w Kijowie zdobyła tytuł Miss Europe.
Była żoną włoskiego rugbysty Sergio Parisse, z którym rozwiodła się w 2013 roku.

</doc>
<doc id="710475" url="https://pl.wikipedia.org/wiki?curid=710475" title="WDR Aachen">
WDR Aachen



</doc>
<doc id="710476" url="https://pl.wikipedia.org/wiki?curid=710476" title="WDR Bielefeld">
WDR Bielefeld



</doc>
<doc id="710477" url="https://pl.wikipedia.org/wiki?curid=710477" title="WDR Dortmund">
WDR Dortmund



</doc>
<doc id="710478" url="https://pl.wikipedia.org/wiki?curid=710478" title="WDR Düsseldorf">
WDR Düsseldorf



</doc>
<doc id="710479" url="https://pl.wikipedia.org/wiki?curid=710479" title="WDR Essen">
WDR Essen



</doc>
<doc id="710480" url="https://pl.wikipedia.org/wiki?curid=710480" title="WDR Münster">
WDR Münster



</doc>
<doc id="710481" url="https://pl.wikipedia.org/wiki?curid=710481" title="WDR Siegen">
WDR Siegen



</doc>
<doc id="710482" url="https://pl.wikipedia.org/wiki?curid=710482" title="WDR Wuppertal">
WDR Wuppertal



</doc>
<doc id="710485" url="https://pl.wikipedia.org/wiki?curid=710485" title="Pavao Ritter Vitezović">
Pavao Ritter Vitezović

Pavao Ritter Vitezović (ur. 7 stycznia 1652 w Senju, zm. 20 stycznia 1713 w Wiedniu) – chorwacki pisarz, filolog, historyk, językoznawca i publicysta. Był zwolennikiem jedności południowej Słowiańszczyzny (rozumianej jako Chorwacja), a także prekursorem ideologii wielkochorwackiej.
Twórczość.
Pavao Ritter Vitezović znany jest z dzieł historycznych, pisanych w języku chorwackim takich jak "Kronika aliti spomen vsega svijeta vikov" (Zagrzeb, 1696) oraz po łacinie: m.in. "Croatia rediviva regnante Leopoldo Magno caesare" (Zagrzeb, 1700), "Stemmatographia sive armorum Illyricorum delineatio" (Wiedeń, 1701), "Plorantis Croatiae saecula duo" (Zagrzeb, 1703), "Bossna captiva, sive regnum et interitus Stephani ultimi Bossnae regis" (Trnawa, 1712).
Napisał także poemat "Odiljenje sigetsko" (Linz, 1684), przedstawiający bohaterską obronę Szigetváru przez bana Miklósa Zrínyiego oraz słownik łacińsko-chorwacki "Lexicon Latino-Illyricum" (w rękopisie).
Jego prace wywarły wpływ na kształtowanie się świadomości historycznej Serbów – był autorem pierwszej systematycznej historii Serbii – "Serbiae Illustratae Libri Octo" (w rękopisie).
Poglądy.
Uważał, że wszyscy Słowianie (także ci zamieszkujący tereny inne niż Bałkany) wywodzą się od Chorwatów, a ci zaś są potomkami starożytnych Ilirów. Na północ od Dunaju wyróżniał Chorwację Północną ("Croatia Septemtrionalis"), a na południe od niego Chorwację Południową ("Croatia Meridionalis"), dzielącą się na dwie części: Chorwację Białą ("Croatia Alba") i Chorwację Czerwoną ("Croatia Rubea").
Przodkami Chorwatów zamieszkujących tereny Chorwacji Północnej byli jego zdaniem Biali Chorwaci (w źródłach bizantyńskich zwani "Belohrobatoi"), zamieszkujący we wczesnym średniowieczu tereny położone w dorzeczu górnej Wisły i górnego Dniestru.

</doc>
<doc id="710488" url="https://pl.wikipedia.org/wiki?curid=710488" title="Ljubuški">
Ljubuški

Ljubuški – miasto w Bośni i Hercegowinie, w Federacji Bośni i Hercegowiny, w kantonie zachodniohercegowińskim, siedziba miasta Ljubuški. W 2013 roku liczyło 4023 mieszkańców, z czego większość stanowili Chorwaci.

</doc>
<doc id="710498" url="https://pl.wikipedia.org/wiki?curid=710498" title="Zdzisław Kotla">
Zdzisław Kotla

Zdzisław Kotla (ur. 5 maja 1949 w Szczecinie, zm. 18 października 2012 tamże) – polski żeglarz, olimpijczyk. Brat Ryszarda.
Życiorys.
Członek klubu jachtowego Pogoń w Szczecinie. Od 1976 żeglarz w klasie Soling. Uczestnik Igrzysk Olimpijskich 1980 w Moskwie (Tallinnie) w załodze z Janem Bartosikiem i Jerzym Wujeckim. Pochowany został na Cmentarzu przy ul. Goleniowskiej w Szczecinie-Dąbiu kwatera D4.

</doc>
<doc id="710501" url="https://pl.wikipedia.org/wiki?curid=710501" title="Ryszard Kotla">
Ryszard Kotla

Ryszard Kotla (ur. 30 marca 1947 w Szczecinie) – polski publicysta krajoznawczy, działacz i przewodnik turystyczny, dziennikarz, historyk, nauczyciel akademicki i Instruktor Ratownictwa WOPR. Znawca historii i walorów turystycznych Szczecina i Pomorza Zachodniego. Z wykształcenia inżynier elektryk. Brat Zdzisława Kotli i ojciec Pawła Kotli.
Życiorys.
Absolwent Wydziału Elektrycznego Politechniki Szczecińskiej (1974), podyplomowych studiów inżynieryjnych na Politechnikach Poznańskiej (1981) i Gdańskiej (1982), a także muzealniczych i ochrony zabytków na Politechnice Wrocławskiej (1990). Studiował także na Francuskim Studium Zarządzania (École Centrale Paris/Uniwersytet Szczeciński – 1996).
Pełnił funkcje członka zarządu Zachodniopomorskiej Izby Turystyki; przewodniczącego Państwowej Komisji Egzaminacyjnej dla Przewodników Turystycznych Województwa Zachodniopomorskiego; członka Państwowej Komisji Egzaminacyjnej dla Pilotów Wycieczek oraz Zachodniopomorskiej Rady Turystyki Województwa Zachodniopomorskiego. Wykładowca m.in. na Uniwersytecie Szczecińskim, Akademii Rolniczej w Szczecinie, Zachodniopomorskiej Szkole Biznesu, Szczecińskim Centrum Edukacyjnym; redaktor TVP3 Szczecin i Polskiego Radia Szczecin; współautor "Strategii Rozwoju Województwa Zachodniopomorskiego do roku 2015"; autor m.in. opracowania "Możliwości rozwoju turystyki w gminie Szczecin...", "Polityki turystycznej Szczecina"; autor ponad 20 przewodników, albumów, folderów, informatorów o Szczecinie i Pomorzu Zachodnim; członek Stowarzyszenia Historyków Sztuki, Polskiego Towarzystwa Historii Techniki i Polskiego Towarzystwa Turystyczno-Krajoznawczego.
Prowadzi wraz z żoną Lucyną Kluszczyńską-Kotla Biuro Turystyczne Kotla Travel, mieszczące się w Szczecinie na ulicy Smolańskiej.

</doc>
<doc id="710513" url="https://pl.wikipedia.org/wiki?curid=710513" title="Agnieszka Gryga">
Agnieszka Gryga

Agnieszka Gryga (ur. w Jastrzębiu-Zdroju) – polska zawodniczka uprawiająca taekwondo w formule GTF. Mistrzyni świata w rozbijaniu desek organizowanych przez Taekwon-do Association of Great Britain (TAGB). Należy do Jastrzębskiego Centrum Sportu Walki „Keiko”.

</doc>
<doc id="710514" url="https://pl.wikipedia.org/wiki?curid=710514" title="Instytut Badań nad Gospodarką Rynkową">
Instytut Badań nad Gospodarką Rynkową

Fundacja Instytut Badań nad Gospodarką Rynkową (IBnGR) – założony w 1989 niezależny pozarządowy ośrodek analityczno-badawczy, działający na zasadzie think tanku obywatelskiego. Inicjatorami powołania Instytutu byli Jan Szomburg i Janusz Lewandowski. Przedmiotem zainteresowania Instytutu są sprawy gospodarcze oraz polityka państwa.
Władze.
Prezesem zarządu Fundacji IBnGR jest dr Jan J. Szomburg.
W skład Rady Fundacji wchodzą: Janusz Lewandowski, Jacek Merkel, Jan Szomburg.
Działalność.
Główna siedziba IBnGR mieści się w Gdańsku pod adresem Do Studzienki 63. Fundacja posiada także oddział w Warszawie na ul. Kołobrzeskiej 16.
Pracownicy Instytutu Badań nad Gospodarką Rynkową:

</doc>
<doc id="710515" url="https://pl.wikipedia.org/wiki?curid=710515" title="Puerto Madryn">
Puerto Madryn

Puerto Madryn − miasto w Argentynie leżące w prowincji Chubut, stolica departamentu Viedma. Miasto liczy około 58 tys. mieszkańców.
Puerto Madryn zostało założone 28 lipca 1865 roku przez walijskich osadników. Początkowa nazwa miasta brzmiała Porth Madryn.
Miasto jest siedzibą klubu piłkarskiego Guillermo Brown.

</doc>
<doc id="710516" url="https://pl.wikipedia.org/wiki?curid=710516" title="Extreme Martial Arts">
Extreme Martial Arts

Extreme Martial Arts (XMA) - ekstremalne sztuki walki. Kategoria sztuk walk połączonych z wariacjami i akrobatyką. To połączenie wszystkich typów w jeden. Cały element znajduje się w akrobacjach które odwołują się także do kopnięć, obrotów, uników. Przykłady XMA zastosowane są także w filmach, gdzie aktorów mogą zastępować osoby uprawiające ten sport. Twórcą XMA jest Michael Chaturantabut.
Do tej kategorii zaliczają się między innymi takie sztuki walki jak:

</doc>
<doc id="710518" url="https://pl.wikipedia.org/wiki?curid=710518" title="Leszek Laszkiewicz">
Leszek Laszkiewicz

Leszek Laszkiewicz (ur. 11 sierpnia 1978 w Jastrzębiu-Zdroju) – polski hokeista, reprezentant Polski.
Kariera klubowa.
Wychowanek JKH Czarne Jastrzębie. Absolwent NLO SMS PZHL Sosnowiec z 1996. Występował w najwyższych klasach rozgrywkowych czterech państw: polskiej Ekstraligi, niemieckiej DEL, czeskiej Ekstraligi i włoskiej Serie A1. Najwięcej sezonów spędził w Cracovii, w której grał od czerwca 2005 do czerwca 2013. W jej barwach rozegrał 404 mecze ligowe, strzelając w nich 287 goli. Przed sezonem 2013/2014 podpisał kontrakt z nowo utworzonym - i mającym mocarstwowe plany - 1928 KTH Krynica, jednak na skutek problemów finansowych klubu już 22 listopada 2013 rozwiązał kontrakt. Tego samego dnia został ponownie graczem JKH z rodzinnego Jastrzębia-Zdroju. W kwietniu przedłużył umowę z JKH o trzy lata. Do gry w sezonie PHL 2018/2019 nie przystąpił wskutek dolegliwości spowodowanych rwą kulszową. W związku z tym w grudniu ogłosił zakończenie kariery zawodniczej.
Osiem razy wywalczył tytuł mistrza Polski. W trakcie sezonu PHL 2016/2017 przekroczył granicę 1000 punktów zdobytych w polskiej ekstralidze.
W trakcie kariery określany pseudonimami "Laszka".
Kariera reprezentacyjna.
W marcu 1995 i marcu 1996 z reprezentacją Polski do lat 18 uczestniczył w juniorskich mistrzostwach Europy Grupy B (JME). Podczas - rozgrywanych w Sosnowcu i Tychach - JME 1996 został królem strzelców oraz znalazł się w drużynie gwiazd turnieju. Z kadrą do lat 20 wystąpił na mistrzostwach świata juniorów Grupy A (na przełomie 1996 i 1997, zakończonych spadkiem do Grupy B) i Grupy B (zorganizowanych w Sosnowcu i Tychach na przełomie 1997 i 1998). Uczestniczył w turnieju hokejowym na Zimowej Uniwersjadzie 1997.
W kwietniu 1998, w szeregach reprezentacji narodowej zadebiutował w seniorskich mistrzostwach świata (MŚ). W swym pierwszym turnieju tej rangi (MŚ 1998 Grupy B w Słowenii), grając w ataku z Mariuszem Czerkawskim i Jackiem Płachtą, zdobył 3 gole w 7 meczach (pierwszą bramkę w MŚ Laszkiewicz strzelił 18 kwietnia 1998 w trzecim turniejowym meczu, zremisowanym 5:5 z Danią). W MŚ brał udział corocznie w kolejnych 17 sezonach: (1998, 1999 (Grupa B), 2000 (Grupa B), 2001 (Dywizja I), 2002 (Elita), 2003 (Dywizja I), 2004 (Dywizja I), 2005 (Dywizja I), 2006 (Dywizja I), 2007 (Dywizja I), 2008 (Dywizja I), 2009 (Dywizja I), 2010 (Dywizja I), 2011 (Dywizja I), 2012 (Dywizja IB), 2013 (Dywizja IB), 2014 (Dywizja IB), 2015 (Dywizja IA). Łącznie wystąpił więc w 18 imprezach tej rangi, dzięki czemu zajmuje trzecie miejsce w klasyfikacji wszech czasów pod względem liczby zaliczonych turniejów o MŚ - za bułgarskim bramkarzem Konstantinem Michajłowem (25 turniejów) i węgierskim defensorem Viktorem Szeligiem (21 turniejów) oraz ex aequo z Norwegiem Tommym Jakobsenem i Węgrem Krisztiánem Palkovicsem. Podczas wszystkich MŚ rozegrał w sumie 96 meczów, zdobywając 36 bramek oraz notując 45 asyst (co dało 81 punktów w klasyfikacji kanadyjskiej). Przed rozpoczęciem MŚ 2015 Dywizji IA ogłosił zakończenie reprezentacyjnej kariery. W ostatnim meczu turnieju 2015 przeciwko Węgrom (przegranym 1:2) został wybrany najlepszym polskim zawodnikiem spotkania.
W seniorskiej reprezentacji Polski Laszkiewicz rozegrał 216 oficjalnych meczów międzypaństwowych, zdobywając 89 goli i notując 150 punktów w klasyfikacji kanadyjskiej.
Dalsza kariera.
Pod koniec grudnia 2018 zaanonsowano objęcie przez Leszka Laszkiewicza funkcji dyrektora sportowego w JKH GKS Jastrzębie. W 2020 pełnił funkcję "team leadera" w sztabie reprezentacji Polski seniorów, prowadzonej przez słowackiego selekcjonera Róberta Kalábera (etatowego szkoleniowca drużyny JKH).
Życie prywatne.
Jego brat Daniel także został hokeistą (w latach 2006-2013 wspólnie grali w Cracovii). Ma żonę Katarzynę oraz córki Laurę (ur. 2002) i Lenę (ur. 2013). Obie córki przyszły na świat tuż po zdobyciu przez Laszkiewicza złotego medalu mistrzostw Polski.

</doc>
<doc id="710521" url="https://pl.wikipedia.org/wiki?curid=710521" title="Tymianek (wieś)">
Tymianek (wieś)

Tymianek – wieś w Polsce położona w województwie wielkopolskim, w powiecie kaliskim, w gminie Koźminek przy drodze wojewódzkiej nr 471.
W latach 1975–1998 miejscowość administracyjnie należała do województwa kaliskiego.

</doc>
<doc id="710522" url="https://pl.wikipedia.org/wiki?curid=710522" title="Antylopik ogadeński">
Antylopik ogadeński

Antylopik ogadeński, dibatang ("Ammodorcas clarkei") – gatunek ssaka parzystokopytnego z rodziny wołowatych, jedyny przedstawiciel rodzaju antylopik ("Ammodorcas").
Nazwa zwyczajowa.
W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” autorzy nadali rodzajowi "Ammodorcas" polską nazwę zwyczajową antylopik (obejmującą gatunek antylopik ogadeński), jednak taką samą nazwę nadali także rodzajowi "Raphicerus".
Opis.
Antylopik ogadeński ma rdzawoczerwoną sierść, która od spodu jest koloru białawego. Głowa dość mała, u samców zaopatrzona w małe rogi długości ok. 25 cm.
Długość ciała - 150 – 170 cmWysokość w kłębie - 95–100 cmWaga - ok. 28–35 kg.
Jest zwierzęciem roślinożernym i dość dobrze znosi długotrwały brak wody.
Występowanie.
Żyje w małych stadach do kilkunastu sztuk na piaszczystych terenach pokrytych ciernistymi krzewami i drzewami Afryki środkowowschodniej w Etiopii i Somalii.Gatunek zagrożony na wyginięcie.

</doc>
<doc id="710523" url="https://pl.wikipedia.org/wiki?curid=710523" title="Arroyo Seco">
Arroyo Seco

Arroyo Seco − miasto w Argentynie leżące w prowincji Santa Fe. Według spisu z roku 2001 miasto liczyło około 24 tys. mieszkańców.
Arroyo Seco, założone w roku 1889, otrzymało prawa miejskie 12 kwietnia 1962.
Miasto jest siedzibą klubu piłkarskiego Real, a także miejscem narodzin (24 czerwca 1987) reprezentanta Argentyny Lionela Messiego.

</doc>
<doc id="710524" url="https://pl.wikipedia.org/wiki?curid=710524" title="Władysław Badeni">
Władysław Badeni

Władysław Badeni (ur. 19 maja 1819 w Boryniczach koło Bóbrki, zm. 10 czerwca 1888 w Bad Gleichenberg) – polski hrabia, polityk galicyjski, poseł do sejmu krajowego, członek Rady Państwa, szambelan austriacki w 1847 roku.
Życiorys.
Urodził się w rodzinie Kazimierza krajczego koronnego i Felicji Ufiniarskiej. Ukończył studia prawnicze. W latach 1839-1844 pracował w służbie administracyjnej w Przemyślu i Lwowie. W latach 1844-1861 członek Stanów Galicyjskich, współwłaściciel Borynicza, Drohobycza koło Bóbrki, a po śmierci ojca również Surochowa i Koniaczowa koło Jarosławia. Zwolennik uwłaszczenia chłopów, w 1847 roku podpisał w tej sprawie petycję do Wiednia. W latach 1866-1888 był posłem do sejmu krajowego z okręgu Jarosław. W sejmie wybrany najpierw zastępcą, a następnie członkiem Wydziału Krajowego. W 1870 roku został wybrany posłem do Rady Państwa z okręgu Drohobycz, Jarosław, Przemyśl i Sambor. W 1872 roku złożył mandat.
29 lipca 1870 otrzymał komandorię papieskiego Orderu św. Grzegorza.
Pracował w komisji drogowej. Przyczynił się do budowy sieci dróg, w tym również w powiecie jarosławskim prowadzących do linii kolejowych imienia Karola Ludwika. Szczególnie zasłużony przy odbudowie spalonego w 1862 roku kościoła farnego pod wezwaniem Bożego Ciała. 8 czerwca 1863 roku otrzymał honorowe obywatelstwo Jarosławia. W latach 1867-1873 marszałek pierwszej pochodzącej z wyboru Rady Powiatowej w Jarosławiu (członek Rady Powiatowej w latach 1867-1875). Zmarł 10 czerwca 1888 roku w Bad Gleichenberg, pochowany został w Busku w powiecie Kamionka Strumiłowa.

</doc>
<doc id="710525" url="https://pl.wikipedia.org/wiki?curid=710525" title="Paweł Kotla">
Paweł Kotla

Paweł Kotla (ur. 5 czerwca 1972 w Szczecinie) – polski dyrygent symfoniczny i operowy, mieszkający od 1996 w Londynie. Syn Ryszarda.
Życiorys.
Studia ukończył na: Akademii Muzycznej w Warszawie (dyrygentura symfoniczno-operowa - B. Madey) i Uniwersytecie w Oksfordzie (muzykologia i praktyka wykonawcza - E. Higginbottom, A. Parrott).
W latach 1997-98 był asystentem w Guildhall School of Music and Drama w Londynie i dyrektorem artystycznym Oxford University Philharmonia; 1998-2003 asystentem Sir Simona Rattle; 1999-2001 dyrektorem artystycznym Bromsgrove String Orchestra; 2001-04 dyrektorem artystycznym Stevenage Symphony Orchestra; 2001-05 dyrektorem artystycznym Harpenden Choral Society; 2005-06 dyrektorem artystycznym Płockiej Orkiestry Symfonicznej. Od 2003 jest pierwszym dyrygentem gościnnym City of Peterborough Symphony Orchestra; od 2004 - dyrektorem artystycznym Redhill Sinfonia; od 2006 - dyrektorem artystycznym Leicester Symphony Orchestra. Dyrygował większością filharmonii w Polsce, Narodową Orkiestrą Symfoniczną Polskiego Radia w Katowicach, Orkiestrą Barokową "Arte dei Suonatori", "Operą na Zamku" w Szczecinie i Warszawską Operą Kameralną; nagrywał z Polską Orkiestrą Radiową i NOSPR. Występował także w Wlk. Brytanii, Szwecji, Niemczech, Brazylii, Francji i Austrii z takimi zespołami jak London Symphony Orchestra, London Mozart Players, City of Birmingham Symphony Orchestra, Drottningholm Baroque Ensemble, Orquestra Sinfonica de São Paulo. W marcu 2008 r. wraz z Młodzieżową Orkiestrą Unii Europejskiej wystąpił w siedzibie Parlamenu UE w Strasbourgu na historycznym koncercie z okazji 50. rocznicy Parlamentu Unii Europejskiej. Od 2016 roku pełni funkcję kierownika muzycznego Opery i Filharmonii Podlaskiej w Białymstoku.

</doc>
<doc id="710526" url="https://pl.wikipedia.org/wiki?curid=710526" title="Ammodorcas">
Ammodorcas



</doc>
<doc id="710527" url="https://pl.wikipedia.org/wiki?curid=710527" title="Ammodorcas clarkei">
Ammodorcas clarkei



</doc>
<doc id="710529" url="https://pl.wikipedia.org/wiki?curid=710529" title="Antidorcas">
Antidorcas



</doc>
<doc id="710531" url="https://pl.wikipedia.org/wiki?curid=710531" title="Antilope cervicapra">
Antilope cervicapra



</doc>
<doc id="710532" url="https://pl.wikipedia.org/wiki?curid=710532" title="Antilope">
Antilope



</doc>
<doc id="710533" url="https://pl.wikipedia.org/wiki?curid=710533" title="Dorcatragus">
Dorcatragus



</doc>
<doc id="710535" url="https://pl.wikipedia.org/wiki?curid=710535" title="Mistrzostwa Europy w Boksie 1953">
Mistrzostwa Europy w Boksie 1953

10. Mistrzostwa Europy w Boksie – męskie zawody bokserskie, które odbyły się pomiędzy 17 i 24 maja 1953 w Warszawie.
Zniszczona po II wojnie światowej Warszawa nie posiadała odpowiedniego miejsca do organizacji mistrzostw Europy. Początkowo planowano zorganizować zawody na świeżym powietrzu, ale ostatecznie mistrzostwa zostały rozegrane w warszawskiej hali „Gwardii”, a zawodnicy mieszkali w hotelu Polonia. Uroczystego otwarcia zawodów dokonał ówczesny szef Głównego Komitetu Kultury Fizycznej (GKKF) Włodzimierz Reczek.
Impreza była poprzedzona licznymi materiałami dotyczącym przygotowań polskich zawodników do mistrzostw, które przygotowała Polska Kronika Filmowa. W dniu finałów, 24 maja, Hala Gwardii zgromadziła ok. 5000 kibiców. Wykorzystując infrastukturę sportową zbudowaną w hali podczas zawodów Jan Fethke nakręcił kilka scen filmu "Sprawa do załatwienia" z Adolfem Dymszą. Wokół mistrzostw toczy się akcja powieści "Zły" Leopolda Tyrmanda.
Najlepszym pięściarzem zawodów wybrano reprezentanta ZSRR Wladimira Jengibariana.

</doc>
<doc id="710537" url="https://pl.wikipedia.org/wiki?curid=710537" title="Dąbrowa (powiat kaliski)">
Dąbrowa (powiat kaliski)

Dąbrowa – wieś w Polsce położona w województwie wielkopolskim, w powiecie kaliskim, w gminie Koźminek.
W latach 1975–1998 miejscowość administracyjnie należała do województwa kaliskiego.
W miejscowości znajduje się przystanek PKS, którego lokalizacja to centralne skrzyżowanie Dąbrowy. 
Inne miejscowości o nazwie Dąbrowa: Dąbrowa

</doc>
<doc id="710539" url="https://pl.wikipedia.org/wiki?curid=710539" title="Gerenuk długoszyi">
Gerenuk długoszyi

Gerenuk długoszyi ("Litocranius walleri") – gatunek antylopy z rodziny wołowatych (Bovidae), jedyny przedstawiciel rodzaju gerenuk ("Litocranius").
Występowanie.
Gerenuk długoszyi żyje we wschodniej Afryce. Zamieszkuje półpustynie oraz busz.
Opis.
Gerenuk długoszyi osiąga masę ciała dochodzącą do 50 kg oraz wysokość ciała dochodzącą do 105 cm. Antylopa ta ma jasnobrązową sierść. Brzuch, część piersi oraz obwódki wokół oczu są białe. Gerenuk długoszyi charakteryzuje się wysmukłą budową ciała, długą szyją oraz długimi nogami, które ułatwiają gerenukowi długoszyjemu żerowanie w wyżej położonych partiach drzew. Dzięki specjalnej budowie kręgosłupa, może stanąć na dwóch nogach aby dosięgnąć pokarmu. Prowadzi dzienny tryb życia. Może obyć się bez wody nawet przez całe życie.
Po około 7-miesięcznej ciąży samica rodzi jedno młode. W naturze gerenuk długoszyi żyje ok. 8 lat, w niewoli do 13.

</doc>
<doc id="710540" url="https://pl.wikipedia.org/wiki?curid=710540" title="Litocranius walleri">
Litocranius walleri



</doc>
<doc id="710541" url="https://pl.wikipedia.org/wiki?curid=710541" title="Litocranius">
Litocranius



</doc>
<doc id="710546" url="https://pl.wikipedia.org/wiki?curid=710546" title="Szatan z siódmej klasy">
Szatan z siódmej klasy

Szatan z siódmej klasy – powieść dla młodzieży Kornela Makuszyńskiego. Głównym bohaterem jest Adam Cisowski, mądry i logicznie myślący chłopiec z żyłką detektywistyczną. Powieść opowiada o tajemnicy z czasów wojen napoleońskich – zagadce, którą Adaś, wraz z rodziną Gąsowskich, będzie musiał rozwiązać.
Czas i miejsce akcji.
Akcja rozgrywa się Warszawie i w fikcyjnej wsi Bejgoła, położonej niedaleko Wilna. Czas fabularny obejmuje okres współczesny dacie powstania powieści (1937) oraz wydarzenia, o których dowiaduje się Adaś z „Rękopisu Księdza Koszyczka”, dotyczą one wojny francusko-rosyjskiej (1812–1813), kiedy to na początku 1813 r. w dworku w Bejgole zamieszkał Francuz z rozbitej armii napoleońskiej. Główne wątki w utworze to szkolne kłopoty, historia rodu Gąsowskich, poszukiwanie skarbu. Jest to powieść młodzieżowa, zawierająca również elementy powieści detektywistycznej.
Zaginiona kontynuacja.
Po wydaniu "Szatana z siódmej klasy" i pozytywnym odbiorze książki, Kornel Makuszyński napisał jej kontynuację, "Drugie wakacje Szatana". Akcja rozgrywała się rok później (w "Szatanie z siódmej klasy" Adam Cisowski był rok przed maturą). Rękopis książki, która miała się ukazać w grudniu 1939 r., spłonął podczas oblężenia Warszawy we wrześniu, w zbombardowanym warszawskim mieszkaniu Makuszyńskiego. W warunkach okupacyjnych, nie mając szans na wydanie książki, a także po wojnie, gdy władze komunistyczne obłożyły go zakazem publikacji, pisarz nie zdecydował się na odtworzenie powieści.

</doc>
<doc id="710547" url="https://pl.wikipedia.org/wiki?curid=710547" title="Brynica (Miasteczko Śląskie)">
Brynica (Miasteczko Śląskie)

Brynica (niem. "Brinitz") – część miasta, sołectwo gminy miejskiej Miasteczko Śląskie. Znajduje się tu kościół parafialny pw. św. Apostołów Piotra i Pawła. Przez sołectwo przebiega rzeka Brynica.
W latach 1973–75 i od 30 grudnia 1994 w granicach Miasteczko Śląskiego. W latach 1975–1994 w granicach Tarnowskich Gór.
Brynica znana jest z charakterystycznego obrzędu topienia marzanny.

</doc>
<doc id="710548" url="https://pl.wikipedia.org/wiki?curid=710548" title="Synagogi we Wrocławiu">
Synagogi we Wrocławiu

We Wrocławiu przed II wojną światową funkcjonowało kilka synagog, z czego dzisiaj czynna jest tylko jedna, w której nabożeństwa odbywają się tylko w największe święta. Drugą synagogę założono w 1945 roku i to w niej regularnie odbywają się nabożeństwa.

</doc>
<doc id="710549" url="https://pl.wikipedia.org/wiki?curid=710549" title="Koszt transakcyjny">
Koszt transakcyjny

Koszty transakcyjne (ang. "transaction cost") – koszty koordynacji działalności przedsiębiorstwa wynikające ze współdziałania wielu podmiotów gospodarczych na rynku. Pojęcie wprowadzone przez Ronalda Coase, a rozwinięte przez Olivera Williamsona w teorii kosztów transakcyjnych.
Koszty te można podzielić na następujące grupy:
Koszty transakcyjne przeciwstawia się kosztom koordynacji działalności za pomocą hierarchii. Przedsiębiorstwo ma sens wtedy, kiedy w ramach swojej struktury potrafi taniej koordynować działalność, niż gdyby transakcje odbywały się bezpośrednio na rynku.

</doc>
<doc id="710550" url="https://pl.wikipedia.org/wiki?curid=710550" title="Droga ekspresowa H3 (Słowenia)">
Droga ekspresowa H3 (Słowenia)

Droga ekspresowa H3 (słoweń. "Hitra cesta H3"), także Północna obwodnica Lublany (sło. "Severna obvoznica Ljubljane") – obwodnica Lublany, stolicy Słowenii, o parametrach drogi ekspresowej, łączy węzły Zabodrowa na A1 i Koseze na A2. Długość drogi 8,1 km.
Budowę drogi rozpoczęto w 1981 roku. Do roku 1983 zbudowano drogę od węzła Koseze do zjazdu Tomačevo, a w roku 1995 rozpoczęto budowę trasy od zjazdu Tomačevo do węzła Zadobrovo. Oddanie do użytku ostatniego odcinka nastąpiło w roku 1998.

</doc>
<doc id="710551" url="https://pl.wikipedia.org/wiki?curid=710551" title="Villa María">
Villa María

Villa de María del Río Seco, zwane zwykle Villa María – miasto w Argentynie leżące w prowincji Córdoba. Stolica departamentu General San Martín. 
Villa María jest trzecim miastem w prowincji - powierzchnię 26.564 km2 zamieszkuje 85 tys. ludzi (z okolicami 100 tys. ludzi).
Miasto jest siedzibą klubu piłkarskiego Alumni.

</doc>
<doc id="710552" url="https://pl.wikipedia.org/wiki?curid=710552" title="15,2 cm armata m/37">
15,2 cm armata m/37

Armata 15,2 cm M/37 (Kustartilleripjäs) – armata nadbrzeżna skonstruowana przez Bofors w 1937 r. kalibru 152 mm, miała w zamyśle szwedzkiego dowództwa uzupełniać manewrowe baterie nadbrzeżne złożone z armat mniejszego kalibru. Szwedzką specyfiką jest długa i niezwykle urozmaicona linia brzegowa. Powodowało to, że oprócz stacjonarnych baterii nadbrzeżnych stosowano również rozwiązania mobilne. Sprzęt ten podobny był do rozwiązań stosowanych przy konstruowaniu dział artylerii polowej, jednak różnił się od niego ze względu na ciężar niewielką mobilnością. Rozwiązanie te niemożliwe było do powielenia w innych niż szwedzkie, warunkach brzegowych. Broń tego typu pozostawała wyjątkowo długo w służbie obrony szwedzkiego wybrzeża, bo aż do połowy lat 80. XX w. Armaty tego typu produkowano w latach 1941-1944, integrowane z coraz to nowocześniejszymi systemami kierowania ogniem pozostały do końca wyjątkowo groźne.
Informacje dodatkowe.
Armata zbyt mało mobilna, by skutecznie wspierać własne wojska w działaniach manewrowych. Jednakże doskonale spełniała swoje zadania jako armata nadbrzeżna. Przypominała konstrukcją typowe działo polowe, jej lufa była osadzona na dwukołowej lawecie. Dzięki temu rozwiązaniu można było tę armatę przemieszczać na niewielkie odległości. Przy dłuższych przemarszach należało jednak do transportu zdemontować lufę. W skład ukompletowania działa wchodziła specjalna lora do przewozu lufy oraz holowany dźwig używany do montażu i demontażu lufy. Czas osiągnięcia gotowości bojowej z marszowej zajmował około dwóch godzin.

</doc>
<doc id="710556" url="https://pl.wikipedia.org/wiki?curid=710556" title="Herb gminy Drelów">
Herb gminy Drelów

Herb gminy Drelów
W 1995 roku Zarząd Gminy Drelów zlecił Centrum Heraldyki Polskiej w Warszawie opracowanie herbu. Został on zatwierdzony 27 czerwca 1996 roku przez Radę Gminy.
Herb przedstawia wiatrak srebrny na wzgórzu zielonym, na czerwonym tle między trzema krzyżami: łacińskim, kawalerskim i unickim. Herb odwołuje się do historii międzyrzecczyzny oraz do tradycyjnych zajęć mieszkańców. Krzyż unicki przypomina o mieszkających tu dawniej Unitach i o ich martyrologii. Krzyż kawalerski symbolizuje związek Drelowa z Międzyzrzeczcyzną. Krzyż łaciński świadczy o tradycjach katolickich gminy i zarazem o tolerancji religijnej wśród ludzi. Wiatrak (koźlak) symbolizuje tradycje rolnicze gminy oraz pracowitość i gospodarność jej mieszkańców.

</doc>
<doc id="710561" url="https://pl.wikipedia.org/wiki?curid=710561" title="Saiginae">
Saiginae



</doc>
<doc id="710562" url="https://pl.wikipedia.org/wiki?curid=710562" title="Osteon">
Osteon

Osteon (), system Haversa – podstawowa jednostka strukturalna i funkcjonalna tkanki kostnej zbitej.
Jest to układ 4–20 (zwykle 6 lub mniej) blaszek kostnych (tzw. blaszki systemowe), podobnych do rurek, które leżą jedna w drugiej. Wewnątrz osteonu znajduje się kanał zwany kanałem Haversa.
Osteony występują u ssaków i dinozaurów, różnią się jednak szczegółami budowy i nie są ze sobą homologiczne.

</doc>
<doc id="710563" url="https://pl.wikipedia.org/wiki?curid=710563" title="Saiga">
Saiga



</doc>
<doc id="710567" url="https://pl.wikipedia.org/wiki?curid=710567" title="Luján de Cuyo">
Luján de Cuyo

Luján de Cuyo – miasto w Argentynie leżące w prowincji Mendoza, część zespołu miejskiego miasta Mendoza, stolica departamentu Luján de Cuyo. Ośrodek wydobycia i przetwórstwa ropy naftowej.
Według spisu z 1991 roku miasto liczyło 54 210 mieszkańców, a według spisu z roku 2001 - już 73 058 mieszkańców.
Miasto jest siedzibą klubu piłkarskiego Luján de Cuyo.
W mieście rozwinął się przemysł spożywczy oraz drzewny.

</doc>
<doc id="710569" url="https://pl.wikipedia.org/wiki?curid=710569" title="Punkt równonocy wiosennej">
Punkt równonocy wiosennej



</doc>
<doc id="710571" url="https://pl.wikipedia.org/wiki?curid=710571" title="Mościenica">
Mościenica

Mościenica – wieś w Polsce położona w województwie wielkopolskim, w powiecie poznańskim, w gminie Kórnik.
Mościenica leży nad jeziorem Skrzynki Duże (znanym też jako Skrzyneckie Duże). Od zachodu miejscowość sąsiaduje z lasami.
W latach 1975–1998 miejscowość należała administracyjnie do województwa poznańskiego. W maju 2021 liczyła 377 mieszkańców.
Przez wieś przebiega 431. Od wybudowania obwodnicy Kórnika w 2007 przetrasowano drogę wojewódzką 434 i łączą się na rondzie we wsi.
Przez Mościenicę przebiega szlak turystyczny Osowa Góra – Sulęcinek.

</doc>
<doc id="710572" url="https://pl.wikipedia.org/wiki?curid=710572" title="Droga ekspresowa H2 (Słowenia)">
Droga ekspresowa H2 (Słowenia)

Droga ekspresowa H2 () – dawna droga ekspresowa w Słowenii o długości 7,3 km. Umożliwia ominięcie ścisłego centrum Mariboru. Do czasu otwarcia odcinka autostrady A1 Pesnica – Slivnica (14 sierpnia 2009) był nią prowadzony ruch tranzytowy przez miasto.
Droga została wybudowana w latach 1978–1989, w trzech etapach:
W latach 2000–2001 przebudowano również 2,6 km drogi w ramach dodatkowego etapu IIB (budowa drogi regionalnej nr 430 przez Maribor). 1 stycznia 2020 została przeklasyfikowana, stając się częścią drogi regionalnej II kategorii o numerze 430.

</doc>
<doc id="710573" url="https://pl.wikipedia.org/wiki?curid=710573" title="Cziru tybetańskie">
Cziru tybetańskie

Cziru tybetańskie, dawniej: cziru ("Pantholops hodgsonii") – gatunek koziorożca z rodziny wołowatych, jedyny przedstawiciel rodzaju cziru ("Pantholops") .
Zasięg występowania i biotop.
Cziru tybetańskie jest endemitem Wyżyny Tybetańskiej. Występuje na wysokościach 3700–6000 m n.p.m. Dawniej zasięg jego występowania rozciągał się po Nepal.
Charakterystyka.
Długość ciała 120–130 cm, wysokość w kłębie 80–100 cm, masa 26–40 kg.
Przy nozdrzach występuje workowate wydęcie, które jest prawdopodobnie związane z wydawaniem głosu. Występujące tylko u samców długie, smukłe rogi z poprzecznymi zgrubieniami są wygięte w kształcie litery S. Rogi osiągają długość do 70 cm. 
Cziru tybetańskie jest gatunkiem stadnym. Liczebność i struktura stad jest zmienna – od 5 do 1000 osobników – i związana z sezonowymi wędrówkami. Samce są samotnikami dołączającymi do stad samic tylko w okresie godowym. Maksymalna długość życia cziru na wolności wynosi prawdopodobnie ok. 10–15 lat. Jest wyjątkowo płochliwy z natury. Aktywny głównie o poranku i zmroku. Wypoczywa w wykopanych przez siebie jamach głębokich na 30 cm, chroniącymi przed zimnym wiatrem. Głównymi drapieżnikami są wilki i niedźwiedzie.
Rozmnażanie.
Osiąga dojrzałość płciową po 1,5–2,5 roku. Okres godowy przypada na przełom listopada i grudnia. Samce choć nie tworzą terytoriów, gromadzą wokół siebie harem samic, którego zaciekle bronią. Wskutek zaciekłych walk wiele z nich pada od zadanych przez smukłe rogi ran. Po ciąży trwającej około 180 dni na świat przychodzi 1 czasem 2 młodych, zwykle w kwietniu lub maju. Młode wstają już po 15 minutach, a po godzinie od narodzenia są w stanie podążać za matką. Rosną wyjątkowo gwałtownie. Już po 15 miesiącach młody samiec osiąga rozmiar dorosłej samiczki. Połowa młodych ginie w okresie pierwszych dwóch miesięcy ich życia, a 2/3 – przed osiągnięciem drugiego roku życia, czyli przed osiągnięciem dojrzałości płciowej.
Zagrożenia i ochrona.
Dawniej był to gatunek bardzo liczny, nawet rzędu miliona osobników. Populacja cziru jest zagrożona na skutek utraty siedlisk oraz nielegalnych polowań. Z sierści cziru pozyskiwana jest wełna "shahtoosh", charakteryzująca się wyjątkową miękkością. Wyroby z tej wełny osiągają wysokie ceny na rynkach wielu krajów. Oprócz wełny z cziru pozyskiwane są rogi i mięso. W latach 80. i 90. XX wieku liczebność spadła do 65–72,5 tys. sztuk. Dzięki skutecznej ochronie gatunku populacja cziru wzrosła, obecnie (2016) szacuje się, że żyje 100–150 tys. osobników. Cziru jest uznawane za gatunek bliski zagrożenia, w latach 2000–2016 było uznawane za gatunek zagrożony wyginięciem.
Cziru jest objęty konwencją waszyngtońską CITES (załącznik I).

</doc>
<doc id="710574" url="https://pl.wikipedia.org/wiki?curid=710574" title="Hit the Lights">
Hit the Lights



</doc>
<doc id="710575" url="https://pl.wikipedia.org/wiki?curid=710575" title="Zenon Stefaniuk">
Zenon Stefaniuk

Zenon Stefaniuk (ur. 8 lipca 1930 w Wojnowie, zm. 10 lipca 1985 w Katowicach) – polski bokser, dwukrotny mistrz Europy.
Życiorys.
Syn Zygmunta. Największe sukcesy odnosił w wadze koguciej. Został w niej dwa razy mistrzem Europy: podczas Mistrzostw Europy w Warszawie w 1953, a także na następnych mistrzostwach w Berlinie Zachodnim (1955).
Startował w Igrzyskach Olimpijskich w Melbourne (1956) – w eliminacjach przegrał z Chilijczykiem Claudio Barrientosem, kwestionowano obiektywność tego werdyktu sędziowskiego.
Cztery razy zdobywał mistrzostwo Polski: w 1952, 1953 i 1955 w wadze koguciej, oraz w 1954 w wadze piórkowej. W 1951 był wicemistrzem Polski w wadze koguciej, a w 1950 brązowym medalistą w piórkowej.
Siedem razy wystąpił w reprezentacji Polski odnosząc 6 zwycięstw i 1 raz przegrywając.
Stoczył 262 walki, z których wygrał 245, 3 zremisował a 14 przegrał.
Był zawodnikiem Związkowca Gdynia, Gwardii Gdańsk i BBTS Bielsko-Biała w latach 1946 - 1957.
W 1953 został odznaczony Złotym Krzyżem Zasługi "za zasługi i osiągnięcia w dziedzinie kultury fizycznej i sportu".
Po zakończeniu kariery pracował jako trener.
Dwa razy znalazł się wśród laureatów Plebiscytu "Przeglądu Sportowego": w 1953 zajął 3. miejsce, a w 1955 szóste.
Pochowany na Cmentarzu Witomińskim w Gdyni (kwatera 11-9-26).

</doc>
<doc id="710576" url="https://pl.wikipedia.org/wiki?curid=710576" title="Pantholops">
Pantholops



</doc>
<doc id="710577" url="https://pl.wikipedia.org/wiki?curid=710577" title="Pantholops hodgsonii">
Pantholops hodgsonii



</doc>
<doc id="710578" url="https://pl.wikipedia.org/wiki?curid=710578" title="H2">
H2

H2 jest oznaczeniem na:
H-2:

</doc>
<doc id="710579" url="https://pl.wikipedia.org/wiki?curid=710579" title="H3">
H3



</doc>
<doc id="710580" url="https://pl.wikipedia.org/wiki?curid=710580" title="H5">
H5



</doc>
<doc id="710589" url="https://pl.wikipedia.org/wiki?curid=710589" title="Sunchales">
Sunchales

Sunchales – miasto w Argentynie leżące w prowincji Santa Fe, 135 km od stolicy prowincji Santa Fe i 272 km od Rosario.
Według spisu z roku 2001 Sunchales liczyło 17 676 mieszkańców.
Miasto jest siedzibą klubów piłkarskich Libertad i Unión.

</doc>
<doc id="710590" url="https://pl.wikipedia.org/wiki?curid=710590" title="Pomnik Grunwaldzki Króla Władyslawa Jagiełły w nowojorskim Parku Centralnym">
Pomnik Grunwaldzki Króla Władyslawa Jagiełły w nowojorskim Parku Centralnym



</doc>
<doc id="710593" url="https://pl.wikipedia.org/wiki?curid=710593" title="Sułtanat Brunei">
Sułtanat Brunei



</doc>
<doc id="710597" url="https://pl.wikipedia.org/wiki?curid=710597" title="Erica Durance">
Erica Durance

Erica Durance (ur. 21 czerwca 1978 w Calgary) – kanadyjska aktorka.
Życiorys.
Znana z roli Lois Lane w amerykańskim serialu telewizyjnym "Tajemnice Smallville".
Wystąpiła w roli głównej w filmie fabularnym "Efekt motyla 2". W 2005 roku wyszła za mąż za Davida Palffy. Para poznała się podczas kręcenia "Stargate SG-1". Mieszka wraz z mężem w Vancouver.

</doc>
<doc id="710598" url="https://pl.wikipedia.org/wiki?curid=710598" title="Władimir Lachow">
Władimir Lachow

Władimir Afanasjewicz Lachow, ros. Владимир Афанасьевич Ляхов (ur. 20 lipca 1941 w mieście Antracyt, obwód woroszyłowgradzki, zm. 19 kwietnia 2018 w Astrachaniu) – radziecki kosmonauta, pułkownik lotnictwa, Lotnik Kosmonauta ZSRR.
Po opuszczeniu oddziału kosmonautów.
Po zakończeniu kariery kosmonauty w latach 1995–1998 pracował jako zastępca generalnego dyrektora firmy wydawniczej „Rasija” (Россия). Później przeszedł na emeryturę.
Loty załogowe.
Do swojej pierwszej misji kosmicznej wystartował 25 lutego 1979. Dowodził statkiem kosmicznym Sojuz 32. Inżynierem pokładowym podczas tego lotu był Walerij Riumin. Następnego dnia Sojuz połączył się ze stacją kosmiczną Salut 6. Podczas ponad 175-dniowego lotu kosmonauci, którzy stanowili trzecią stałą załogę stacji Salut 6, przyjęli i rozładowali trzy statki transportowe typu Progress (5, 6 i 7). W kwietniu do kompleksu orbitalnego miała dotrzeć radziecko-bułgarska załoga Rukawisznikow – Iwanow. Awaria głównego silnika Sojuza 33 spowodowała, że ich lot po dwóch dobach został przerwany. Do końca misji Lachowa i Riumina do Saluta nie przycumował już żaden statek załogowy. W czerwcu dotarł do niej natomiast bezzałogowy Sojuz 34, na pokładzie którego obaj powrócili później na Ziemię. 15 sierpnia 1979 Lachow i Riumin przez 1 godzinę i 23 minuty pracowali poza Salutem. Kosmonauci odczepili wówczas od konstrukcji stacji antenę radioteleskopu KRT-10. Powrót załogi z orbity nastąpił 19 sierpnia 1979. Kapsuła Sojuza 34 osiadła w odległości 170 kilometrów od Żezkazganu. Kosmonauci ustanowili wówczas rekord pobytu człowieka w przestrzeni kosmicznej.
27 czerwca 1983 był dowódcą statku kosmicznego Sojuz T-9. Razem z Aleksandrem Aleksandrowem tworzyli drugą stałą załogę stacji kosmiczej Salut 7. Następnego dnia po pomyślnym dokowaniu przeszli na pokład kompleksu orbitalnego Salut 7 – Kosmos 1443, na którym przebywali przez blisko 150 dni. W tym czasie rozładowali dwa statki towarowe (Progress 17 i 18) oraz Kosmosa 1443, który dostarczył na stację 3,5 tony zaopatrzenia. Pod koniec września do stacji miał przycumować kolejny Sojuz (oznaczony później jako Sojuz T-10-1) z nową załogą: Władimirem Titowem i Giennadijem Striekałowem. Pożar rakiety nośnej podczas startu i przymusowe lądowanie załogi spowodowało przedłużenie misji Lachowa i Aleksandrowa o dwa miesiące. Na początku listopada obaj kosmonauci dwukrotnie pracowali poza stacją, w sumie przez blisko 6 godzin. Powrót kosmonautów z orbity nastąpił 23 listopada 1983. Kapsuła Sojuza T-9 osiadła w odległości około 160 kilometrów od Żezkazganu.
Trzeci i ostatni lot w kosmos Władimir Lachow rozpoczął 29 sierpnia 1988. Razem z nim na pokładzie Sojuza TM-6 znajdowali się również: kosmonauta badacz (lekarz) Walerij Polakow oraz obywatel Afganistanu Abdulahad Momand. Był to kolejny lot realizowany w ramach programu Interkosmos. Dwa dni później ich statek kosmiczny przycumował do stacji kosmiczej Mir. Przez 6 dni razem ze stałą załogą Mira Władimirem Titowem oraz Musą Manarowem wykonali m.in. zdjęcia terytorium Afganistanu, które posłużyły do wykonania pierwszego pełnego atlasu kartograficznego tego kraju. 5 września 1988 Władimir Lachow oraz Abdulahad Momand odcumowali statek Sojuz TM-5 i rozpoczęli drogę powrotną na Ziemię. Po rozpoczęciu operacji lądowania, tuż po oddzieleniu przedziału mieszkalnego, okazało się, że niesprawny jest system automatycznej orientacji. Lądowanie zostało przesunięte o dobę. Przez ten czas kosmonauci pozostawali na swoich fotelach w lądowniku. Ostatecznie udało się im szczęśliwie wylądować 7 września 1988 w odległości około 160 km od Żezkazganu.

</doc>
<doc id="710599" url="https://pl.wikipedia.org/wiki?curid=710599" title="Garmisch">
Garmisch



</doc>
<doc id="710602" url="https://pl.wikipedia.org/wiki?curid=710602" title="United Airlines 93">
United Airlines 93



</doc>
<doc id="710603" url="https://pl.wikipedia.org/wiki?curid=710603" title="Lockerbie">
Lockerbie

Lockerbie (gael. "Logarbaidh") – miasto w południowej Szkocji, w jednostce administracyjnej Dumfries and Galloway (historycznie w Dumfriesshire), liczące 4009 mieszkańców (2001), położone ok. 120 km od Glasgow i ok. 30 km od granicy z Anglią.
21 grudnia 1988 nad Lockerbie miała miejsce katastrofa lotu Pan Am 103. Był to drugi co do skali (zaraz po katastrofie lotu Air India 182) zamach terrorystyczny w historii przed atakiem z 11 września na World Trade Center i Pentagon w Stanach Zjednoczonych.

</doc>
<doc id="710606" url="https://pl.wikipedia.org/wiki?curid=710606" title="Droga ekspresowa H6 (Słowenia)">
Droga ekspresowa H6 (Słowenia)

 Droga ekspresowa H6 (sło. "Hitra cesta H6") - planowana droga ekspresowa w Słowenii w ciągu trasy europejskiej E751. Umożliwi przejazd z miasta Koper do granicy Chorwacji. Będzie drogą łączącą słoweńską i chorwacką część Istrii.
Docelowa klasyfikacja drogi jako drogi ekspresowej nie została jeszcze ostatecznie ustalona.

</doc>
<doc id="710607" url="https://pl.wikipedia.org/wiki?curid=710607" title="Koziołek skalny">
Koziołek skalny

Koziołek skalny ("Oreotragus oreotragus") − antylopa z rodziny wołowatych, często spotykana w ogrodach zoologicznych. Jest jedynym przedstawicielem rodzaju koziołek ("Oreotragus") .
Zasięg występowania i biotop.
Zarośla górskie w środkowej i południowej Afryce.
Charakterystyka.
Ciało szare, brązowe lub żółtawooliwkowe z licznymi cętkami na grzbiecie. Mają duże oczy i uszy. Dorastające do 16 cm długości rogi, typowe dla samców, spotykane są również u samic podgatunku ze wschodniej Tanzanii. Koziołki skalne charakteryzują się pionowym ustawieniem racic, co znacznie ułatwia im poruszanie się po skalistym terenie. Wykazują aktywność wczesnym rankiem i późnym popołudniem. Są gatunkiem monogamicznym. Pary zajmują stałe terytorium, którego zdecydowanie bronią. W walkach uczestniczą zarówno samce, jak i samice. Przy niedoborze pokarmu tworzą małe stada złożone z kilku osobników. Mogą obyć się bez dostępu do wody. Zapotrzebowanie na wodę zaspokajają ze spożywanego pokarmu. Ciekawym zachowaniem jakie reprezentuje koziołek skalny jest skubanie ziemi z termitier i podgryzanie kości w celu wzbogacenia diety o sole mineralne.

</doc>
<doc id="710608" url="https://pl.wikipedia.org/wiki?curid=710608" title="Rzeka umiędzynarodowiona">
Rzeka umiędzynarodowiona



</doc>
<doc id="710610" url="https://pl.wikipedia.org/wiki?curid=710610" title="Stanisław Początek">
Stanisław Początek

Stanisław Początek (ur. 8 stycznia 1951 w Luszowicach) – polski samorządowiec, od 4 lipca 1994 do 5 grudnia 2014 burmistrz gminy Dąbrowa Tarnowska. 
Absolwent Liceum Ogólnokształcącego im. Tadeusza Kościuszki w Dąbrowie Tarnowskiej (1969) oraz Akademii Rolniczej w Krakowie (studiował w latach 1969–1974), uzyskał tytuł mgr inż. rolnictwa. Zasiadał w Komitecie Wojewódzkim Polskiej Zjednoczonej Partii Robotniczej w Tarnowie. Pracował w Urzędzie Wojewódzkim, m.in. jako dyrektor wydziału. W latach 1994–2014 był burmistrzem miasta i gminy Dąbrowa Tarnowska, następnie nie został ponownie wybrany. Bezpartyjny, współpracujący z Polskim Stronnictwem Ludowym. Z jego listy kandydował bezskutecznie w 2015 do Sejmu.

</doc>
<doc id="710612" url="https://pl.wikipedia.org/wiki?curid=710612" title="Błona pławna">
Błona pławna

Błona pławna, błona pływna – skórzasta struktura rozpięta między palcami, występująca u niektórych kręgowców w celu ułatwienia poruszania się w środowisku wodnym. Np. u ssaków wodnych błony pławne są powszechne, jednak nie występują one u wszystkich z nich. 
Czasami błony pławne występują u niektórych tylko form (odmian, ras) gatunków, których pozostali przedstawiciele takich błon nie mają, np. u niektórych ras psa domowego, przystosowanych do pływania (landseer).

</doc>
<doc id="710613" url="https://pl.wikipedia.org/wiki?curid=710613" title="Perico (Argentyna)">
Perico (Argentyna)

Perico – miasto w Argentynie leżące w prowincji Jujuy.
Według spisu z roku 2001 miasto liczyło 36 320 mieszkańców.
Perico założone zostało 29 października 1813 roku.
Miasto jest siedzibą klubu piłkarskiego Talleres.

</doc>
<doc id="710614" url="https://pl.wikipedia.org/wiki?curid=710614" title="Płocie (jezioro w województwie wielkopolskim)">
Płocie (jezioro w województwie wielkopolskim)

 
Płocie – jezioro w woj. wielkopolskim, w pow. pilskim, w granicach miasta Piła, leżące w Dolinie Gwdy. Według niektórych źródeł mylnie zaliczana do Równiny Wałeckiej.
Jezioro znajduje się na wschodnim obszarze miejskim Piły i służy przede wszystkim rekreacji i turystyce. W ostatnich latach zanotowano znaczny spadek poziomu wody jeziora.
Na wschodnim krańcu jeziora znajduje się duża piaszczysta plaża ze strzeżonym kąpieliskiem i restauracjami. Nad jezioro z centrum miasta prowadzi ścieżka rowerowa.
Na północnym skraju jeziora znajdują się bunkry będące pozostałością części umocnień Pozycji Pilskiej.
Dane morfometryczne.
Powierzchnia zwierciadła wody według różnych źródeł wynosi od 31,0 ha do 31,2 ha do 44,11 ha
Zwierciadło wody położone jest na wysokości 75,4 m n.p.m. lub 75,8 m n.p.m. Średnia głębokość jeziora wynosi 10,8 m, natomiast głębokość maksymalna 23,9 m.
W oparciu o badania przeprowadzone w 2004 roku wody jeziora zaliczono do II klasy czystości i I kategorii podatności na degradację. Podobne wyniki uzyskano w 1999 roku.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Płocie". W różnych publikacjach i na mapach topograficznych jezioro to występuje pod nazwą "Płotki", będącą nazwą ośrodka wypoczynkowego znajdującego się nad jego brzegiem.

</doc>
<doc id="710615" url="https://pl.wikipedia.org/wiki?curid=710615" title="DW945">
DW945



</doc>
<doc id="710616" url="https://pl.wikipedia.org/wiki?curid=710616" title="GSM 1800">
GSM 1800

GSM 1800 (nazywany także "Digital Communication System" (DCS), lub DCS 1800) – standard GSM, w którym transmisja mowy i danych może odbywać się w paśmie częstotliwości 1710 – 1880 MHz.
Jest on drugim, po GSM 900 najbardziej rozpowszechnionym standardem GSM na świecie. Obecnie używany jest w większości państw europejskich, azjatyckich, afrykańskich, w Australii i Oceanii oraz w niektórych krajach
Ameryki Południowej i Środkowej.
Historia powstania i rozwój standardu.
W roku 1990 European Telecommunications Standards Institute, na bazie specyfikacji "GSM 900 phase 1" rozpoczął pracę nad standardem telefonii komórkowej działającej w zakresie częstotliwości około 1800 MHz. Otrzymał on nazwę DCS 1800. W 1993 roku dwie pierwsze sieci działające w tym standardzie należące do operatorów Mercury One-2-One (obecnie należącego do brytyjskiego oddziału T-mobile) i Hutchison Orange zostały uruchomione w Wielkiej Brytanii.
W 1997 roku nastąpiła zmiana nazwy na GSM 1800, obecnie rozwojem standardu zajmuje się instytut standaryzacyjny 3GPP.
Aspekty techniczne.
Sieć szkieletowa (ang. "Core Network") i usługi oferowane w GSM są niezależne od standardu na którym oparto budowę sieci (aby zapoznać się z architekturą i możliwościami sieci GSM, przeczytaj artykuł GSM).
To co wyróżnia poszczególne standardy, to rozwiązania stosowane w sieci radiowej (ang. "Radio Access Network").
Używane częstotliwości.
W standardzie GSM 1800 używa się 374 częstotliwości rozłożone co 200 kHz (tak zwane "DCS 1800 Band").
Rozmiar komórek.
Maksymalny zasięg komórki w systemie GSM 1800 nie przekracza około 8 km, to ograniczenie w porównaniu ze standardem GSM 900 bierze się głównie
z faktu, że do emisji sygnału na wyższych częstotliwościach trzeba użyć większej energii.
Komórki o niewielkich rozmiarach znakomicie nadają się do tworzenia sieci na obszarach gęsto zaludnionych, gdzie ze względu na duże natężenie ruchu telekomunikacyjnego potrzeba wielu komórek o dużej pojemności. W sytuacji w której na niewielkim obszarze znajduje się dużo komórek o dużym zasięgu (np. GSM 900) interferencje znacznie utrudniają stworzenie tzw. planu częstotliwości. Z tych powodów na początkowym etapie rozwoju sieci operatorzy na ogół starają się zapewnić pokrycie radiowe za pomocą systemu GSM 900 a wraz ze wzrostem natężenia ruchu zapewniają pojemność poprzez "zagęszczenie" sieci poprzez dodanie komórek DCS-owych.
Współdziałanie z innymi standardami GSM.
Wielu operatorów sieci w standardzie GSM 1800, stara się też (o ile umożliwiają im to uzyskane licencje) budować sieci w standardzie GSM 900 (taka sytuacja występuje na przykład w Polsce).
W takim przypadku istnieje wspólna sieć szkieletowa (ang. "Core Network"), a niezależnie rozwijane są systemy stacji bazowych dla obydwu standardów GSM.
Oferowane obecnie telefony umożliwiają transmisję w obu standardach, możliwe jest też przemieszczanie się podczas rozmowy pomiędzy stacjami bazowymi pracującymi w różnych standardach bez utraty połączenia (handover).
Zobacz też.
Inne standardy GSM: GSM 400, GSM 700, GSM 850, GSM 900, GSM 1900, R-GSM.

</doc>
<doc id="710617" url="https://pl.wikipedia.org/wiki?curid=710617" title="Henry Gage (6. wicehrabia Gage)">
Henry Gage (6. wicehrabia Gage)

Henry Rainald Gage (30 grudnia 1895 - 27 lutego 1982) – brytyjski arystokrata, najstarszy syn Henry'ego Gage'a, 5. wicehrabiego Gage i Leili Peel. W 1912 r., w wieku 17 lat odziedziczył tytuł wicehrabiowski.
Brał udział w I wojnie światowej. Walczył we Francji i Belgii w regimencie Coldstream Guards. Dosłużył się rangi kapitana. W okresie międzywojennym zajmował się historią swojej rodziny, czego owocem był wydany w 1931 r. zbiór listów swojego słynnego przodka, generała Thomasa Gage'a, pisane w latach 1758-1764 do Williama L. Clementsa. W latach 60. Gage przekazał również Towarzystwu Archeologicznemu Sussex zbiór listów i dokumentów jednego z przodków swojej żony, wiceadmirała Petera Warrena.
26 lutego 1931 r. poślubił Alexandrę Imogen Clair Grenfell (zwaną "lady Imogen", 11 lutego 1905 - 1968), córkę Williama Grenfella, 1. barona Desborough i Ethel Fane, córki Juliana Fane'a. Henry i Imogen mieli razem dwóch synów i córkę:
Po wybuchu II wojny światowej Gage'owie opuścili swoją rezydencję Firle Place i przenieśli się na wieś. Rezydencję zajęły wtedy wojska kanadyjskie. Po wojnie, w 1954 r., małżonkowie otworzyli w Firle Place wystawę dzieł sztuki.
Lady Imogen zmarła w 1968 r. Trzy lata później lord Gage ożenił się ponownie z Dianą Cavendish (15 września 1909 - ?), córką Richarda Fredericka Cavendisha i lady Moyry Beauclerk, córki 10. księcia St Albans. Małżeństwo to nie doczekało się potomstwa.
Lord Gage zmarł w 1982 r. w wieku 87 lat. W St Peter's Church of Firle znajduje się poświęcony jego pamięci witraż autorstwa Johna Pipera.

</doc>
<doc id="710619" url="https://pl.wikipedia.org/wiki?curid=710619" title="GSM1800">
GSM1800



</doc>
<doc id="710620" url="https://pl.wikipedia.org/wiki?curid=710620" title="GSM-1800">
GSM-1800



</doc>
<doc id="710622" url="https://pl.wikipedia.org/wiki?curid=710622" title="DCS 1800">
DCS 1800



</doc>
<doc id="710623" url="https://pl.wikipedia.org/wiki?curid=710623" title="Oreotragus oreotragus">
Oreotragus oreotragus



</doc>
<doc id="710624" url="https://pl.wikipedia.org/wiki?curid=710624" title="DCS1800">
DCS1800



</doc>
<doc id="710625" url="https://pl.wikipedia.org/wiki?curid=710625" title="Oreotragus">
Oreotragus



</doc>
<doc id="710626" url="https://pl.wikipedia.org/wiki?curid=710626" title="Ourebia">
Ourebia



</doc>
<doc id="710628" url="https://pl.wikipedia.org/wiki?curid=710628" title="Jelonki Południowe">
Jelonki Południowe



</doc>
<doc id="710629" url="https://pl.wikipedia.org/wiki?curid=710629" title="Wicehrabia Gage">
Wicehrabia Gage

Baroneci Gage of Firle Place
Wicehrabiowie Gage 1. kreacji (parostwo Irlandii)
Następca 8. wicehrabiego Gage: Henry William Gage

</doc>
<doc id="710630" url="https://pl.wikipedia.org/wiki?curid=710630" title="Henry Rainald Gage, 6. wicehrabia Gage">
Henry Rainald Gage, 6. wicehrabia Gage



</doc>
<doc id="710633" url="https://pl.wikipedia.org/wiki?curid=710633" title="Józef Kruża">
Józef Kruża

Józef Kruża (ur. 19 marca 1928 w Mieścinie, zm. 6 stycznia 1996 w Tczewie) – polski bokser, mistrz Europy.
Syn Jana. Boksował w latach 1945-1956 w klubach OM TUR Tczew, Zjednoczeni Bydgoszcz, Zjednoczeni Łódź, CWKS Warszawa i Wisły Tczew. Odniósł życiowy sukces podczas Mistrzostw Europy w Warszawie w 1953 zdobywając złoty medal w kategorii piórkowej. W finale (który odbywał się dzień po tym, gdy dowiedział się o śmierci swojego nowo narodzonego dziecka) pokonał Rosjanina, Aleksandra Zasuchina, wzbudzając euforię w Hali Mirowskiej.
Był dwukrotnym mistrzem Polski wadze piórkowej w 1952 i 1953. Dwa razy był też wicemistrzem: w 1947 w wadze koguciej i w 1949 w piórkowej. Cztery razy boksował w reprezentacji Polski w latach 1952 - 1954, odnosząc 2 zwycięstwa i ponosząc 2 porażki. Ogółem stoczył 255 walk (227 zwycięstw, 7 remisów i 21 porażek).
Największe sukcesy odniósł jako zawodnik CWKS Warszawa, zarówno indywidualnie jak i drużynowo, gdzie zdobył też dwukrotnie drużynowe mistrzostwo Polski w latach 1951/52 i 1952/53.
Po zakończeniu kariery pracował jako trener, głównie w klubach tczewskich, a także w Gedanii (1960-1962) i Stali Stalowa Wola (1962-1966) i Avii Świdnik, prowadził też młodzieżową reprezentację Polski. Trenował taki pięściarzy jak: Brunona Bendiga, braci Kosedowskich, Sakowskich, Rychłowskich, Wielgoszów, Jana Fabicha, Henryka Glinieckiego i Tadeusza Landowskiego.
Zajął 7. miejsce w Plebiscycie "Przeglądu Sportowego" 1953 (plebiscyt ten, jako jedyny, odbył się wiele lat po ocenianym roku, w 1988; laureatów wybierali znani działacze i dziennikarze sportowi). W 1953 został odznaczony Złotym Krzyżem Zasługi "za zasługi i osiągnięcia w dziedzinie kultury fizycznej i sportu".
Od 2013 roku w Tczewie organizowany jest Międzynarodowy Turniej Bokserski im. Józefa Kruży.

</doc>
<doc id="710639" url="https://pl.wikipedia.org/wiki?curid=710639" title="Droga wojewódzka nr 945">
Droga wojewódzka nr 945

Droga wojewódzka nr 945 (DW945) – droga wojewódzka położona w południowej Polsce, w województwie śląskim w powiecie Bielskim i powiecie żywieckim. Łączy miasto Bielsko-Biała (skrzyżowanie Mikuszowice) z Korbielowem i prowadzi do granicy ze Słowacją.

</doc>
<doc id="710641" url="https://pl.wikipedia.org/wiki?curid=710641" title="Truskawkobranie">
Truskawkobranie

Truskawkobranie – największa impreza plenerowa na Kaszubach, odbywająca się corocznie na przełomie czerwca i lipca u podnóża Złotej Góry. Termin ten ustalono, kiedy truskawka kaszubska lub „kaszëbskô malëna” została wpisana do europejskiego systemu nazw i oznaczeń geograficznych, zgodnie z rozporządzeniem Komisji Europejskiej (WE) nr 1155/2009. Organizowana jest od 1975 roku. Impreza służy przede wszystkim promocji Kaszub. Imprezie towarzyszy festyn ludowy, jarmark i występy gościnne znanych wykonawców z polskiego świata muzyki pop.

</doc>
<doc id="710642" url="https://pl.wikipedia.org/wiki?curid=710642" title="Promień równikowy">
Promień równikowy

Promień równikowy – średnia odległość między środkiem ciała niebieskiego a jego równikiem. Różnica między promieniem równikowym a promieniem biegunowym jest konsekwencją obrotu ciała wokół własnej osi, wywołującego spłaszczenie.
Średni równikowy promień Ziemi ma 6378,137 km długości. Promień ten nie jest jednakowy we wszystkich kierunkach, gdyż Ziemia nie jest idealną elipsoidą obrotową.

</doc>
<doc id="710645" url="https://pl.wikipedia.org/wiki?curid=710645" title="Spółgłoska boczna dziąsłowa welaryzowana">
Spółgłoska boczna dziąsłowa welaryzowana



</doc>
<doc id="710649" url="https://pl.wikipedia.org/wiki?curid=710649" title="Promień biegunowy">
Promień biegunowy

Promień biegunowy - wielkość oznaczająca odległość między środkiem ciała a jego biegunem geograficznym. Różnica między promieniem biegunowym a równikowym jest zazwyczaj konsekwencją ruchu obrotowego ciała wokół własnej osi, którego wynikiem jest tzw. spłaszczenie.

</doc>
<doc id="710651" url="https://pl.wikipedia.org/wiki?curid=710651" title="Raphicerus">
Raphicerus

Raphicerus – rodzaj ssaka z podrodziny antylop (Antilopinae) w obrębie rodziny wołowatych (Bovidae). W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” autorzy nadali rodzajowi polską nazwę zwyczajową antylopik, jednak taką samą nazwę nadali także monotypowemu rodzajowi "Ammodorcas", obejmującemu gatunek antylopik ogadeński ("Ammodorcas clarkei").
Zasięg występowania.
Rodzaj obejmuje gatunki występujące w Afryce Południowej i Wschodniej. 
Morfologia.
Długość ciała 65–80 cm, długość ogona 4–8 cm, wysokość w kłębie 45–60 cm, długość ucha 8,3–12 cm, długość tylnej stopy 19,3–26,5 cm; masa ciała 6,4–16 kg. 
Systematyka.
Podział systematyczny.
Do rodzaju należą następujące występujące współcześnie gatunki: 
Opisano również plioceński, wymarły gatunek:

</doc>
<doc id="710652" url="https://pl.wikipedia.org/wiki?curid=710652" title="Metody jakościowe">
Metody jakościowe

Metody jakościowe – metody badawcze (w naukach przyrodniczych, ścisłych i humanistycznych), w których nie określa się parametrów liczbowych (określanych za to w metodach ilościowych), charakteryzujących badane zjawisko lub obiekt badań.
Najczęściej wynikiem stosowania badawczej metody jakościowej jest rozróżnienie pomiędzy znanymi możliwościami (np. czy mamy do czynienia z obiektem A, B czy C). Często następnym etapem jest użycie metod ilościowych w celu określenia dokładnych parametrów badanego obiektu.
Metody jakościowe w naukach przyrodniczych.
Metody jakościowe w naukach przyrodniczych opierają się na porównaniu właściwości lub zachowania obiektu badań ze znanymi wzorcami.
Dobrym przykładem jest chemiczna analiza jakościowa, w której określa się jedynie występowanie (w granicach mierzalności danej metody badań) lub brak jakiegoś składnika w mieszaninie.Zasadniczo różni się ona od chemiczej analizy ilościowej, w której określana jest liczbowo zawartość tego składnika.
Metody jakościowe w naukach społecznych.
Metody jakościowe (lub inaczej "badania jakościowe") w naukach społecznych opierają się na założeniu, że do badania niektórych problemów lepiej nadają się pogłębione analizy mniejszej liczby przypadków, niż powierzchowne dużej. Ponadto zakładają, że wiele spraw lepiej bada się poprzez dogłębne zrozumienie rzeczywistości w oczach aktorów społecznych danej zbiorowości, raczej niż poprzez wykorzystanie wcześniej przygotowanego modelu teoretycznego (jak zazwyczaj jest w metodach ilościowych).
Przedstawiciele nurtu jakościowego wolą zatem przeprowadzać badania terenowe, poprzez wielogodzinne nieustrukturyzowane wywiady, czy obserwację uczestniczącą, raczej niż robić sondaże i ankiety. Interesuje ich odpowiedź na pytanie „dlaczego” w większym stopniu niż na pytanie „ile”. Badania jakościowe są dominującą metodą w antropologii, występują także w socjologii, teorii organizacji, psychologii, pedagogice.
Metody jakościowe zawierają kilka systemów badawczych, m.in. teorię ugruntowaną, etnografię organizacji, etnografię socjologiczną, "storytelling".
Przedstawiciele.
Do przedstawicieli badań jakościowych w polskich naukach społecznych należą: Agata Bachórz, Michał Buchowski, Wojciech Burszta, Piotr Chomczyński, Magdalena Ciechowska, Marek Czyżewski, Barbara Fatyga, Aldona Jawłowska, Anna Horolets, Marek Gorzko, Dariusz Jemielniak, Ireneusz Jeziorski, Jakub Niedbalski, Anna Kacperczyk, Kaja Kaźmierska, Monika Kostera, Krzysztof Konecki, Dariusz Kubinowski, Bronisław Malinowski, Łukasz Marciniak, Ewa Michna, Jakub Niedbalski, Ewa Nowicka-Rusek, Andrzej Piotrowski, Dorota Rancew-Sikora, Krzysztof Stachura, Maria Szymańska, Izabela Ślęzak, Katarzyna Warmińska, Jacek Wasilewski, Magdalena Wojciechowska, Florian Znaniecki, Danuta Urbaniak-Zając, Jacek Piekarski.
Do przedstawicieli tego nurtu na świecie zalicza się: Anselm Strauss, Barney Glaser, Robert Prus, , Adele Clarke, Leonard Schatzman, Barbara Czarniawska, John Van Maanen, Michael Burawoy, Norman Denzin, David Silverman, William F. Whyte, Clifford Geertz, James Clifford, Linda Smircich, Gareth Morgan, Barry Turner, Yvonna S. Lincoln, Egon Guba.

</doc>
<doc id="710656" url="https://pl.wikipedia.org/wiki?curid=710656" title="Storytelling (metoda)">
Storytelling (metoda)

Storytelling – metoda badawcza z zakresu badań jakościowych opierającą się na analizie narracji tworzonych przez członków danej społeczności. Może polegać na przeprowadzaniu wywiadów, ze szczególnym naciskiem na historie z życia badanego, może także opierać się na analizie powtarzanych mitów. 
Metoda ta przyjmuje, że "storytelling", czyli opowiadanie historii, jest naturalnym sposobem wymiany doświadczeń ludzi, a zatem zakłada, że poprzez zbieranie opowieści dokonuje się badania w sposób najmniej inwazyjny i najmniej podatny na zakłócenia poprzez sam proces badania. Stosowany jest zarówno w badaniach socjologicznych, jak i w zarządzaniu i teorii organizacji.

</doc>
<doc id="710657" url="https://pl.wikipedia.org/wiki?curid=710657" title="Spółgłoska półotwarta boczna dziąsłowa welaryzowana">
Spółgłoska półotwarta boczna dziąsłowa welaryzowana

Spółgłoska półotwarta boczna dziąsłowa welaryzowana – rodzaj dźwięku spółgłoskowego, występującego w niektórych językach naturalnych. W Polsce podobna spółgłoska półotwarta boczna zębowa welaryzowana jest potocznie nazywana "ł aktorskim", "scenicznym", "szlacheckim" lub "kresowym".
Symbolem IPA wariantu dziąsłowego tej spółgłoski jest [] (można też użyć znaku [], czyli [] welaryzowane). Jest też powszechnie używany dla spółgłoski zębowej, ale kiedy niezbędne jest rozróżnienie, używa się [].
Artykulacja.
W czasie artykulacji głoski []:
Artykulacji tej spółgłoski można nauczyć się w następujący sposób. Ułożyć przednią krawędź języka za przednimi górnymi zębami a resztę języka wnieść jak do wymowy samogłoski [], przy takim ułożeniu starać się wymówić głoskę []. Alternatywnie wymawiając zębowe [] równocześnie starać się wymówić samogłoskę [] bez odrywania języka od zębów i zaokrąglania ust. Jeszcze inny sposób dojścia do właściwej artykulacji – przy wymowie [] przyłóż czubek języka do zębów, a pozostałą część języka trzymaj jak najniżej.

</doc>
<doc id="710659" url="https://pl.wikipedia.org/wiki?curid=710659" title="Przeziernik porzeczkowiec">
Przeziernik porzeczkowiec

Przeziernik porzeczkowiec ("Synanthedon tipuliformis") - owad z rzędu motyli.
Długości ok. 12 mm. Jego skrzydła mają rozpiętość około 20 mm, są przezroczyste, barwy niebiesko-czarnej, o metalicznym połysku. Na czarnym odwłoku samicy są widoczne trzy, a u samca cztery poprzeczne żółte pasy. W sezonie wegetacyjnym rozwija się jedno pokolenie tego szkodnika. Lot motyli rozpoczyna się w końcu maja, bądź w pierwszych dniach czerwca i trwa do początku sierpnia.

</doc>
