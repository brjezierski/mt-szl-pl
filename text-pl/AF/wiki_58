<doc id="710665" url="https://pl.wikipedia.org/wiki?curid=710665" title="Jerzy Potocki (ambasador)">
Jerzy Potocki (ambasador)

Jerzy Józef Henryk Potocki herbu Pilawa (albo Jerzy Antoni Potocki) (ur. 21 stycznia 1889 w Wiedniu, zm. 20 września 1961 w Genewie) – dyplomata, senator i ziemianin, rotmistrz Wojska Polskiego II Rzeczypospolitej (3 pułk Ułanów Śląskich).
Życiorys.
Był synem Romana, trzeciego ordynata Łańcuta, i Elżbiety Matyldy Radziwiłł, wnukiem Alfreda Józefa Potockiego i bratem Alfreda Antoniego.
Ukończył studia na Wydziale Prawa Uniwersytetu Lwowskiego, Oxford University, następnie rolnictwo w Halle. W czasie I wojny światowej w armii Austro-Węgier. 8 stycznia 1919 przyjęty do Wojska Polskiego, przydzielony do Sztabu Generalnego WP. W 1919 szef Polskiej Misji Wojskowej w Budapeszcie. Następnie w latach 1919–20 adiutant Józefa Piłsudskiego. Zweryfikowany w stopniu rotmistrza ze starszeństwem z dniem 1 czerwca 1919.
Po traktacie ryskim administrował odziedziczonym majątkiem Pomorzany w powiecie zborowskim i dużo podróżował. Członek rad nadzorczych spółek: Polskie Rafinerie Olejów Skalnych SA, „Premier” Polska Naftowa SA, Pierwsza Galicyjska SA dla Przemysłu Naftowego, dawniej S. Szczepanowski i Ska, Zachodnio-Galicyjska Akcyjna Spółka Naftowa i Gazowa. W 1926 uczestniczył w safari w Afryce, w 1927 odbył podróż w Himalaje. Prezes zarządu powiatowego Federacji Polskich Związku Obrońców Ojczyzny w Zborowie i prezes zarządu wojewódzkiego organizacji w Tarnopolu.
W wyborach parlamentarnych 1930 roku (tzw. "wybory brzeskie") wybrany na senatora z listy Bezpartyjnego Bloku Współpracy z Rządem z województwa tarnopolskiego. W Senacie RP (1930–1935) członek komisji spraw zagranicznych i sekretarz komisji spraw wojskowych.
Od 1933 w służbie dyplomatycznej. W początku 1933 wyjechał z tajną misją do Paryża, sondując w imieniu Piłsudskiego opinię rządu francuskiego w sprawie projektu wojny prewencyjnej przeciwko Niemcom. 3 marca 1933 uzyskał nominację na ambasadora RP w Rzymie, za sugestią J. Piłsudskiego odmówił objęcia placówki wobec udziału Włoch w Pakcie Czterech. 3 czerwca 1933 mianowany na ambasadora RP w Ankarze, od 1936 ambasador w Waszyngtonie, z jednoczesną akredytacją na Kubie. 
Został zmuszony do podania się do dymisji w związku z publikacją przez III Rzeszę w tzw. "Białej Księdze" przechwyconych przez Niemców po zajęciu Warszawy kilku raportów dyplomatycznych Potockiego z Waszyngtonu, co uniemożliwiło mu dalsze sprawowanie misji. W jednym z raportów opisywał on bowiem prezydenta Roosevelta jako pozostającego na usługach „międzynarodówki żydowskiej”, która miałaby „dążyć z całą świadomością” do „przyszłej rozgrywki militarnej” co zostało uznane za "nie tylko obraźliwe dla prezydenta USA, ale także zainspirowane propagandą hitlerowską".
Po zakończeniu misji osiadł w Limie. Żonaty z Susaną de Iturregui y Orbegoso (1899–1989), peruwiańską arystokratką z Trujillo, z którą miał syna Stanisława (właściciel zamku w Łańcucie). Od 1953 był kawalerem maltańskim, który reprezentował Zakon Maltański jako poseł nadzwyczajny i minister pełnomocny w Peru.
Odznaczony Krzyżem Komandorskim Orderu Odrodzenia Polski, Krzyżem Walecznych, Orderem Korony Rumunii III kl.
Pochowany w krypcie rodzinnej w podziemiach kościoła parafialnego w Łańcucie.

</doc>
<doc id="710669" url="https://pl.wikipedia.org/wiki?curid=710669" title="Józef Alfred Potocki">
Józef Alfred Potocki

Józef Alfred Potocki h. Pilawa (ur. 8 kwietnia 1895 w Szepietówce, zm. 12 września 1968 w Lozannie) – hrabia, dyplomata polski.
Życiorys.
Syn Józefa Mikołaja i Heleny Augusty z książąt Radziwiłłów. Ukończył Balliol College w Oksfordzie i szkołę wojskową w Sankt Petersburgu. W 1914 r. działał w Komitecie Pomocy Sanitarnej w Warszawie. W latach 1915–1917 żołnierz armii rosyjskiej, później III Korpusu Polskiego gen. E. Michaelisa. W latach 1918–1919 attaché Komitetu Narodowego Polskiego w Londynie. W myśl zatwierdzonej przez cara Mikołaja II ordynacji koreckiej, miał ją objąć w chwili śmierci ojca – obejmowałaby wtedy ok. 24 000 ha ziemi. Dobra te jednak przepadły w większości w wyniku pokoju ryskiego. 
Od 24 maja 1919 r. do maja 1922 r. sekretarz poselstwa w Londynie. W latach 1922–1929 urzędnik Wydziału Zachodniego Departamentu Polityczno-Ekonomicznego MSZ w Warszawie. 1929–1932 radca poselstwa, potem ambasady w Londynie, w latach 1932–1934 radca ambasady RP w Londynie, od lutego 1934 wicedyrektor Departamentu Politycznego i naczelnik Wydziału Zachodniego MSZ (następca Józefa Lipskiego). W latach 1939–1940 minister pełnomocny w Paryżu i Angers. 2 listopada 1943 otrzymał nominację na posła w Hiszpanii w miejsce Mariana Szumlakowskiego, ten jednak odmówił przekazania funkcji poselskich i stanowisko w Madrycie Potocki objął dopiero 1 czerwca 1944 jako chargé d’affaires; pozostał nadal delegatem Polskiego Czerwonego Krzyża na Portugalię. Rząd Państwa Hiszpańskiego utrzymał stosunki dyplomatyczne z Rządem RP na uchodźstwie po 1945. Misję w Madrycie Potocki pełnił do listopada 1955.
W latach 20. XX wieku wraz z bratem Romanem założył, z materiału hodowlanego pochodzącego z Antonin, stadninę koni czystej krwi arabskiej w Deraźnem na Wołyniu, uznawaną za jedną z lepszych w Polsce. Był zięciem ks. Janusza Radziwiłła z Ołyki, jednego z przywódców obozu konserwatywnego w Polsce.

</doc>
<doc id="710670" url="https://pl.wikipedia.org/wiki?curid=710670" title="Nahur górski">
Nahur górski

Nahur górski, dawniej także: nahur, bharal, owca niebieska ("Pseudois nayaur") – azjatycki gatunek ssaka z rodziny wołowatych (Bovidae), spokrewniony z kozami i owcami. 
Nazwa zwyczajowa.
We wcześniejszej polskiej literaturze zoologicznej dla określenia gatunku używana była nazwa zwyczajowa „nahur”, zaś internetowa encyklopedia PWN „nachur”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi przypisano nazwę nahur górski, rezerwując nazwę nahur dla rodzaju "Pseudois".
Występowanie.
Himalaje, Chiny.
Wygląd.
Długość ciała 115–165 cm, wysokość w kłębie 75–90 cm. Samce dużo większe od samic. Budową przypomina owcę ("Pseudois" – niby-owca). Szara sierść z jasnym brzuchem. Rogi występują u obu płci, są poprzecznie karbowane, wygięte do tyłu, u samców do 80 cm długości. W zimie (u młodych i dorosłych) osobników sierść zmienia kolor na łupkowoniebieski z widocznie białym podbrzuszem. Obie barwy oddzielone są ciemnoszarym pasem.
Tryb życia.
Nahur górski prowadzi dzienny tryb życia. Z wyjątkiem pory godowej żyje w stadach, które tworzą osobno samice z młodymi i osobno samce. Żywi się głównie trawą i ziołami.

</doc>
<doc id="710676" url="https://pl.wikipedia.org/wiki?curid=710676" title="Józef Korbas">
Józef Korbas

Józef Franciszek Korbas (ur. 11 listopada 1914 w Krakowie, zm. 2 października 1981 w Katowicach) – polski piłkarz występujący na pozycji napastnika, reprezentant Polski w latach 1937–1938, trener piłkarski.
Kariera klubowa.
Grę w piłkę nożną rozpoczął w wieku 14 lat w klubie Nadwiślan Kraków. W 1935 roku przeniósł się do Cracovii, z którą wywalczył w sezonie 1937 mistrzostwo Polski. Ogółem w barwach tego klubu rozegrał 69 ligowe mecze i zdobył 54 bramki. Po wybuchu II wojny światowej nie kontynuował swojej kariery.
Kariera reprezentacyjna.
W reprezentacji Polski rozegrał 2 mecze i strzelił 4 bramki. 12 września 1937 w meczu z Bułgarią w Sofii (3:3) jako drugi reprezentant w historii zanotował hat trick w debiucie, pierwszym był Zygmunt Steuermann. Był w składzie polskiej kadry na Mistrzostwa Świata 1938.
Kariera trenerska.
Prowadził jako trener kluby Unia Tarnów, KKS Opole, KKS Kluczbork oraz Stilon Gorzów Wielkopolski.

</doc>
<doc id="710679" url="https://pl.wikipedia.org/wiki?curid=710679" title="Podklasztor (Krasnobród)">
Podklasztor (Krasnobród)

Podklasztor – wschodnia część miasta Krasnobród, jednostka pomocnicza gminy (osiedle), dawna wieś położona w województwie lubelskim, w powiecie zamojskim.
Pierwotnie obszar zajmowany przez osiedle Podklasztor należał do Dominikanów, przejęty przez rząd w roku 1864 po kasacie zakonu. Od 1868 r. istniała gmina Podklasztor skutkiem czego nazwę gminy Krasnobród zamieniono na „Podklasztor”, pierwotną nazwę przywrócono w końcu 1883 roku. Miejscowość była siedzibą gminy Krasnobród (do lat 90. XX w.).
W latach 1975–1998 miejscowość administracyjnie należała do województwa zamojskiego.
W Podklasztorze zlokalizowany jest barokowy, murowany klasztor dominikanów z około 1664 roku (budynek klasztorny powstał w I połowie XVIII wieku) oraz murowany, barokowy kościół podominikański (obecnie kościół parafialny) postawiony w latach 1690–1699 r.
Legenda głosi, iż po niszczycielskim najeździe szwedzkim w 1656 r. w błotach nad źródłami rzeczki Krupiec znaleziono obraz Matki Boskiej, obecnie będący na wyposażeniu kościoła.
Według innego lokalnego podania fundatorką tegoż kościoła miała być późniejsza królowa Marysieńka (Maria Kazimiera d Arquien), wówczas jeszcze żona Jana „Sobiepana” Zamoyskiego. Fundację uczyniła ponoć to po tym, kiedy podczas pobytu w Krasnobrodzie cudownie miała ozdrowieć.
Zabytkowa aleja łączy świątynię z „Kaplicą na Wodzie”, gdzie występują źródła wywierzyskowe. Przy alei stoją zabytkowe kaplice: św. Onufrego (murowana z XVII w.), św. Anny (drewniana z XIX w.), św. Antoniego (drewniana z XIX w.).
Za budynkami kościelnymi na wzgórzu Chełmowa Góra (przez miejscową ludność zwanym Księżą Górą) znajduje się wyciąg narciarski.

</doc>
<doc id="710681" url="https://pl.wikipedia.org/wiki?curid=710681" title="Mistrzostwa Europy w Lekkoatletyce 1978">
Mistrzostwa Europy w Lekkoatletyce 1978

XII Mistrzostwa Europy w Lekkoatletyce rozgrywane były w dniach 29 sierpnia – 3 września 1978 w Pradze na Stadionie Evžena Rošickiego.
Organizatora mistrzostw Rada European Athletics Association wybrała na posiedzeniu w Rzymie w maju 1974. Zawody oprócz Pragi chciała zorganizować także Lozanna oraz jedno z miast RFN. 

</doc>
<doc id="710683" url="https://pl.wikipedia.org/wiki?curid=710683" title="Z odzysku">
Z odzysku

Z odzysku () – polski film dramatyczny z 2006 w reżyserii debiutującego Sławomira Fabickiego. 
Fabuła.
Wojtek (Antoni Pawlicki) ma 19 lat i mieszka na Śląsku. Żyje w mieście, w którym panuje bieda i bezrobocie, a jego pozycja w cementowni jest zagrożona. Musi zarobić więcej pieniędzy, aby dostać mieszkanie i móc dzielić je ze swoją dziewczyną Katją (Natalja Wdowina), która jest samotną matką i nielegalną imigrantką z Ukrainy.
Nagrody.
Film został zgłoszony do rywalizacji o Oscara w kategorii filmu nieanglojęzycznego.

</doc>
<doc id="710688" url="https://pl.wikipedia.org/wiki?curid=710688" title="Kowiesy (województwo łódzkie)">
Kowiesy (województwo łódzkie)

Kowiesy – wieś w Polsce położona w województwie łódzkim, w powiecie skierniewickim, w gminie Kowiesy.
Wieś szlachecka "Kowiesze" położona była w drugiej połowie XVI wieku w powiecie mszczonowskim ziemi sochaczewskiej województwa rawskiego.
W latach 1954–1972 wieś należała i była siedzibą władz gromady Kowiesy. W latach 1975–1998 miejscowość administracyjnie należała do województwa skierniewickiego.
Kowiesy stanowią jednostkę pomocniczą gminy – sołectwo, które obejmuje też sąsiedni Wymysłów.
Kowiesy są niezbyt dużą wsią, złożoną z kilkudziesięciu domów, zamieszkaną przez ok. 250 osób. Miejscowość jest siedzibą gminy Kowiesy. Osada leży nad rzeką Chojnatką, przy drodze ekspresowej S8 (E67), która oddziela wieś od sąsiedniego Wędrogowa.
Okolicę Kowies stanowią głównie pola uprawne, łąki i niewielkie lasy.

</doc>
<doc id="710697" url="https://pl.wikipedia.org/wiki?curid=710697" title="Sabinów (powiat wieluński)">
Sabinów (powiat wieluński)

Sabinów – wieś w Polsce położona w województwie łódzkim, w powiecie wieluńskim, w gminie Konopnica nad Wartą.
W latach 1975–1998 miejscowość administracyjnie należała do województwa sieradzkiego. 

</doc>
<doc id="710705" url="https://pl.wikipedia.org/wiki?curid=710705" title="PartitionMagic">
PartitionMagic

PartitionMagic – program komputerowy służący do partycjonowania twardego dysku, który został opracowany przez firmę PowerQuest, ale obecnie jest własnością firmy Symantec. Program jest przeznaczony dla systemu operacyjnego Microsoft Windows, ale może też zostać uruchomiony z CD-ROM-u i umożliwia tworzenie i modyfikację partycji. Za pomocą programu można zmieniać rozmiar istniejących partycji bez utraty danych. Aplikacja zawiera dodatkowo komponent BootMagic, pozwalający na dodanie specjalnego menu wyboru systemu operacyjnego w przypadku konfiguracji wielosystemowej – .
Symantec wkrótce po przejęciu PartitionMagic w 2003 roku zaprzestał jego rozwoju. Obecnie dostępna wersja 8.05 nie była modyfikowana, a firma nie planuje wydawania nowych wersji.
Problemy.
PartitionMagic w wersji 2.0.5 nie obsługuje zmiany rozmiarów dysków dynamicznych.

</doc>
<doc id="710708" url="https://pl.wikipedia.org/wiki?curid=710708" title="Moskiewski Państwowy Instytut Stosunków Międzynarodowych">
Moskiewski Państwowy Instytut Stosunków Międzynarodowych

Moskiewski Państwowy Instytut Stosunków Międzynarodowych (Uniwersytet) Ministerstwa Spraw Zagranicznych Federacji Rosyjskiej (ros. Московский государственный институт международных отношений (университет) Министерства иностранных дел Российской Федерации) – Moskowskij gosudarstwiennyj institut mieżdunarodnych otnoszenij (uniwiersitiet) Ministierstwa inostrannych dieł Rosijskoj Fiedieracyji) – rosyjska uczelnia dyplomatyczna w Moskwie, kształcąca specjalistów z zakresu stosunków międzynarodowych. W skrócie Uniwersytet MGIMO MSZ FR (ros. "МГИМО (У) МИД РФ" – MGIMO (U) MID RF).
MGIMO powstał w 1944 z utworzonego w 1943 Wydziału Stosunków Międzynarodowych Uniwersytetu Moskiewskiego. Od 1994 posiada status uniwersytetu. Obecnie na 8 wydziałach i w 4 instytutach uczelni studiuje ok. 6 tys. studentów, w tym kilkuset z zagranicy, z ponad 60 państw świata. Zajęcia prowadzone są w języku rosyjskim lub angielskim. Wśród ponad tysiąca pracowników naukowych uczelni 122 ma tytuł profesora, w tym 22 jest członkami Rosyjskiej Akademii Nauk.
Od 1992 roku rektorem Uniwersytetu jest Anatolij Torkunow.
Wydziały i Instytuty.
W skład Uniwersytetu MGIMO wchodzi 8 wydziałów:
Oraz 4 instytuty:

</doc>
<doc id="710709" url="https://pl.wikipedia.org/wiki?curid=710709" title="Sodis">
Sodis

Sodis (Solar Water Disinfection Process) - technika słonecznej dezynfekcji wody z użyciem butelki PET.
Mechanizm działania Sodis.
Światło słoneczne oddziałuje na zanieczyszczoną wodę przez trzy mechanizmy synergiczno-radiacyjne:
Rezultat połączenia trzech mechanizmów jest większy, niż suma poszczególnych procesów, przebiegających osobno.
Uwagi.
Efektywność metody Sodis zależy od cech fizycznych butelki z tworzywa sztucznego. Mechaniczne uszkodzenia i zmęczenie materiału zmniejsza efektywność oczyszczania wody. Poważnie uszkodzone albo stare butelki o słabej przejrzystości powinny być wymieniane. W przypadku słabszego promieniowania słońca w związku z zachmurzeniem bądź z klimatem, dłuższy okres wystawienia na słońcu jest niezbędny. Metoda jest bardzo skuteczna przy zastosowaniu podanych zasad, najbardziej sprzyjające warunki dla metody Sodis występują w okolicach równika.

</doc>
<doc id="710710" url="https://pl.wikipedia.org/wiki?curid=710710" title="Biedaszyb">
Biedaszyb

Biedaszyb (żarg., nazwa pochodzi z lat 30. XX wieku) – wyrobisko górnicze (szybik lub sztolnia) wykonane w pobliżu wychodni w sposób nielegalny, udostępniające węgiel, najczęściej węgiel kamienny. Osoba urabiająca węgiel z wykorzystaniem biedaszybu to biedaszybikarz.
Biedaszyby najliczniej powstawały na Górnym Śląsku w okresie kryzysu gospodarczego w latach 1929–1933, stanowiły nierzadko jedyne źródło utrzymania pracujących przy nich całych rodzin. Węgiel z biedaszybów był tańszy niż sprzedawany przez kopalnie, co stało się powodem niszczenia biedaszybów poprzez wysadzanie ich w powietrze i ścigania przez policję biedaszybników.
W latach 90. XX w., po zamknięciu wszystkich wałbrzyskich kopalń węgla, biedaszyby powstały w Wałbrzychu. Korzyści wynikające z wydobywania węgla czerpią głównie bezrobotni, którzy sprzedają węgiel po niższej cenie. Z uwagi na nieprzestrzeganie przepisów BHP oraz pracy wykonywanej przez osoby niewykwalifikowane, jest to działalność bardzo niebezpieczna i powoduje liczne wypadki, w tym śmiertelne.

</doc>
<doc id="710712" url="https://pl.wikipedia.org/wiki?curid=710712" title="Antopol (województwo łódzkie)">
Antopol (województwo łódzkie)

Antopol – kolonia w Polsce, położona w województwie łódzkim, w powiecie radomszczańskim, w gminie Kodrąb, przy drodze krajowej nr 42.
W latach 1975–1998 kolonia administracyjnie należała do województwa piotrkowskiego.

</doc>
<doc id="710714" url="https://pl.wikipedia.org/wiki?curid=710714" title="Bugaj Dmeniński">
Bugaj Dmeniński

Bugaj Dmeniński – przysiółek wsi Dmenin w Polsce, położony w województwie łódzkim, w powiecie radomszczańskim, w gminie Kodrąb, przy drodze krajowej nr 42.
W latach 1975–1998 przysiółek administracyjnie należał do województwa piotrkowskiego.

</doc>
<doc id="710716" url="https://pl.wikipedia.org/wiki?curid=710716" title="KL Neuengamme">
KL Neuengamme



</doc>
<doc id="710717" url="https://pl.wikipedia.org/wiki?curid=710717" title="Alfred Naujocks">
Alfred Naujocks

Alfred Helmut Naujocks (ur. 20 września 1911 w Kilonii., zm. 4 kwietnia 1966 w Hamburgu) – niemiecki funkcjonariusz SS, pracował w niemieckiej Służbie Bezpieczeństwa Sicherheitsdienst (SD). Przygotował przeprowadzoną 31 sierpnia 1939 prowokację gliwicką. Po II wojnie światowej aresztowany przez aliantów, zbiegł z obozu. Z pochodzenia był Litwinem pruskim. 
Życiorys.
Alfred Naujocks urodził się 20 września 1911 w robotniczej dzielnicy Kiloni Gaarden. Był drugim synem Richarda Naujocka, sprzedawcy perfum, oraz sklepikarza, oraz jego żony Therese. Jako dziecko był dość chorowity, a do ósmego roku życia chorował na gruźlicę. Powodowało to dość znaczne przerwy w nauce. Uczniem był raczej kiepskim, co spotęgowane było częstym wagarowaniem. W tzw. "Volksschule" (szkole ludowej) jeszcze sobie radził, ale już w "Realschule" (szkole realnej) w roku szkolnym 1925/26 nie uzyskał promocji do następnej klasy. Gdy Naujocks miał 16 lat porzucił szkołę i rozpoczął kształcenie w kierunku zawodu ortopedy. Do roku 1930 pracował w pracowni w Kilonii, w tym samym czasie uczył się w "Berufschule" szkole zawodowej. Z nauki zrezygnował w roku 1930 i rozpoczął pracę jako mechanik samochodowy. Wkrótce rozpoczął pracę w fabryce pomp, lecz firma ta zbankrutowała. W związku z kryzysem gospodarczym na świecie po roku 1929 Naujocks nie mógł znaleźć pracy i przyjął się do pracy u swojego ojca. Ten nie mógł pozwolić sobie na wypłacanie stałej pensji.
1 sierpnia 1931 podczas zebrania partii NSDAP niespełna 20-letni wówczas Alfred zachwycił się ideą NSDAP i jeszcze tego samego dnia stał się członkiem NSDAP i SS. W grudniu tego samego roku do partii przystąpił jego ojciec i jedna z sióstr. Na początku lipca 1931 roku w Kilonii doszło do zamieszek spowodowanych przez narodowych socjalistów, a sam Naujocks miał związek ze strzelaniną z 29 lipca 1931 w Gaarden. Wówczas to trzej członkowie NSDAP, wśród których był Naujocks ostrzelali członków Komunistycznej Partii Niemiec (KPD). W późniejszych latach (1931-33) Naujocks zasłynął jako osoba skłonna do awantur. Wziął udział w wielu potyczkach ulicznych, a jedna z miejscowych gazet określiła go mianem "twardego zawodnika". 
W roku 1932 został skazany na karę grzywny za szamotaninę z urzędnikiem sądowym. Stało się to po tym, gdy wachmistrz w sądzie zwrócił uwagę, że w budynku sądu obowiązuje zakaz palenia. Naujocks zachowywał się arogancko i gdy urzędnik chciał spisać dane osobowe doszło do bijatyki. 15 lutego 1933 roku został skazany na grzywnę w wysokości 30 marek.
Krótko po przejęciu władzy przez nazistów w 1933 roku Naujocks poczuł się wobec sądu osobą nietykalną. Przez kilka lat wzbraniał się przed zapłaceniem grzywny, aż w końcu 12 kwietnia 1939 roku został aresztowany. Jeszcze tego samego dnia zapłacił grzywnę i został z aresztu wypuszczony.
Jesienią 1932 roku Naujocks odbył szkolenie militarne i polityczne w SS. Wkrótce został wyznaczony przezeń do wykonywania różnych zadań, jak ochrona uroczystości oraz przemarszów NSDAP. Do jego obowiązków należało też przyklejanie plakatów i agitacja wyborcza. 
W grudniu 1932 roku Naujocks poślubił 12 lat starszą od siebie byłą żonę bogatego jubilera. W późniejszym czasie sprzedawał tytoń w sklepie należącym do jej rodziny. Interesujące jest, że po jego ślubie ojciec zabronił reszcie rodziny kontaktować się z nim. Para rozwiodła się już w roku 1934, a Naujocks wprowadził się ponownie do swoich rodziców. Podczas przesłuchań w roku 1949 Naujocks twierdził, że od początku wiedział, że wszystko to było błędem, "a za dzieckiem nie tęsknił". Do rozwodu Naujocks pracował w kilońskich stoczniach. Później, wraz z przyjacielem Wernerem Göttschem, również kilończykiem, przeprowadził się do Berlina, gdzie otrzymał posadę kierowcy w Sicherheitsdienst (SD). Jeszcze później, aż do roku 1944 razem przeprowadzili wiele wspólnych akcji. Wśród kilończyków którzy wystąpili do SS był też m.in. Herbert Hagen, który został kierownikiem referatu do spraw Żydów Głównego Urzędu Służby Bezpieczeństwa, a także przełożonym Naujocksa. 
Latem 1932 roku powstał organ służba bezpieczeństwa Sicherheitsienst (SS), który miał za funkcję służby wywiadowczej. Formacja ta stworzona została przez Reinherda Heydricha i nie miała wcześniejszych wzorców i tradycji w wojsku. Z tego powodu czerpano wzorce z brytyjskiej Secret Service. 
W roku 1932 Naujocks wstąpił do SD. Jak zeznawał po wojnie, „został do SD powołany przez Reichsfuhrera SS”. Z polecenia Wernera Göttscha w lutym 1934 roku, został kierowcą berlińskiej placówki SD. Warto wspomnieć, że w SD tym czasie byli już inni towarzysze z Kilonii, m.in. Erich Ehlers, Herbert Hagen, Hans Daufeldt, Karl Hass, Bernhard Christensen i Friedrich Carsten, którzy w literaturze określani są jako "towarzysze z Kilonii". Warte wzmienić też, że do SD nie byli przyjmowani najstarsi dowódcy SS, ale przede wszystkim młodzi mężczyźni bez zobowiązań, tj. kawalerowie oraz bezdzietni. Najczęściej rekrutowano też osoby ze średnim lub zawodowym wykształceniem, a najważniejszym warunkiem była wiarygodność ich przekonań politycznych i światopoglądowych.
W roku 1934 Naujocks starał się o służbę na nadodcinku SD Wschód w Berlinie. Otrzymał tam mieszkanie i rozpoczął pracę jako kierowca. W czerwcu 1934 roku kierownictwo SA został aresztowane przez SS i Gestapo. Stracono kilkuset dowódców SA oraz przeciwników politycznych. Zrobiono to od razu lub zamordowano ich w późniejszym czasie. Wydarzenia te nazwano później tzw. Puczem Röhma, ponieważ to właśnie Röhm miał być inicjatorem zamachu stanu. Dzisiaj wydarzenia te nazywane są nocą długich noży. 
Naujocks twierdzi że w tym czasie jako kierowca nadodcinka został powołany do Gestapo. Woził tam przez pięć dni jednostkę specjalną Gestapo, ale nie wiedział czy wydarzenia miały związek z puczem Röhma, ani kto został wówczas zatrzymany. Później twierdził, że osoby te były początkowo w policyjnym areszcie w Berlinie, a później zostały przewiezione do koszar w Lichterfelde i tam rozstrzelane z broni maszynowej. Jeszcze później na jaw wyszło, że Naujocks uczestniczył w zabójstwie Ericha Klausnera. Twierdził tak w latach 70. XX wieku Werner Göttsch (Naujocks wówczas już nie żył). Miało to się dokonać 30 czerwca 1934, a mordercą miał być SS-Hauptsturmführer Kurt Gildisch. Jak ustalono w późniejszym czasie Naujock miał za zadanie wspomaganie oddziałów komanda SS w pełnieniu warty przed ministerstwem. Całe to wydarzenie: stłumienie puczu Röhma i związane z tym wydarzenia miały znaczący wpływ na rozwój i działanie zarówno SD jak i SS. 
9 czerwca SD zostało mianowane jedyną służbą wywiadowczą NSDAP, a 20 czerwca 1934 roku Hitler mianował SS samodzielną organizacją wewnątrz NSDAP. Po akcji organizatorzy akcji i sprawcy czystek awansowali. Latem 1934 Naujocksowi powiedziano, że jako szofer nie ma większych szans na awans i powinien ubiegać się o inną posadę. Już wkrótce aplikował na stanowisko pracownika biurowego SD z pensją 100 Marek Rzeszy (RM). Pod koniec tego samego roku został przeniesiony do registratury. Wykonywał dość monotonną pracę, opracowywał akta i kartoteki . Już w styczniu 1935 roku awansował na stopień SS-Untersturmführera (odpowiednik podporucznika) i został przeniesiony na nadodcinek Wschód, do stacjonującej tam placówki Abwehry. Jednocześnie po raz pierwszy powierzono mu funkcje kierownicze. Jego praca polegała m.in. na zajmowaniu się kwestiami kontrwywiadu, ochronie danych dotyczących niemieckiego przemysłu zbrojeniowego i zwalczanie obcego wywiadu. Jesienią 1937 Naujocks został mianowany na SS-Hauptsturmführera i został kierownikiem wydziału kontrwywiadu nadodcinka. 
Na początku 1936 roku Naujocks poznał w Berlinie Wolfganga Sannera, pracownika kierownictwa w koncernie AEG. W późniejszych zeznaniach Naujocks twierdził, że o ich relacjach można powiedzieć, że byli dla siebie jak bracia. Często odwiedzał go też w domu. Z czasem Naujocks zaczął wykorzystywać go jako łącznika. Sanner stworzył na terenie AEG służbę wywiadowczą, a agenci zaczęli przesyłać raporty nie tylko z Niemiec, ale też z zakładów zlokalizowanych za granicą. Ponadto Sanner rozszerzał sprawozdania o informacje polityczne i oddawał je do dyspozycji SD Doszło do tego że ze Sannerem w podróże zagraniczne jeździł też Naujocks, który do tego czasu za granicę w ogóle nie wyjeżdżał. Jeździli razem m.in. do Istambułu, Sofii, Bukaresztu, Aten, Sztokholmu, Oslo, Kopenhagi, Paryża i Londynu. W późniejszych zeznaniach Naujocks twierdził, że podróże te odbywali wyłącznie w celach rekreacyjnych, jednak w tym czasie odwiedli ambasady Niemiec oraz zakłady produkcyjne AEG. Według danych zabranych przez służby brytyjskie Naujocks z Sannerem stworzyli za granicą siatkę wywiadowczą poprzez którą mogli kontrolować tożsamość ideologiczną Niemców będących za granicą.
Jesienią 1937 roku Naujocks został przeniesiony do służb wywiadu zagranicznego. Wiosną 1938 awansował na stopień Sturmbannführer (odpowiednik majora). Przypuszcza się, że miało to związek z nadchodzącą aneksją Czechosłowacji. Jego nazwisko znajduje się na liście kandydatów do uhonorowania Medalem Pamiątkowym 13 marca 1938 roku. W roku 1974 roku były dowódca SD Wilhelm Höttel zeznawał, że Naujock zaliczał się do grona 40-60 osób tworzących grupę operacyjną SD ”Einsatzkommando Österreich”. Jesienią 1939 roku Naujock został jednym z dziewięciu kierowników zespołu wywiadu zagranicznego. Do jego zadań należało zajmowanie się sprawami związanymi z techniką. Jego wydział o nazwie Departament VI 57J „zdobywanie i przekazywanie informacji” (wydział ten w przyszłości wielokrotnie zmieniał swoją nazwę). W lutym 1940 wydział nazywał się już VI B, a jakiś czas później VI F i nazwa ta zachowała się do jego zamknięcia. Zadaniami wydziału było szyfrowanie i rozszyfrowywanie wiadomości, przesyłanie informacji przy użyciu środków chemicznych i urządzeń technicznych oraz zagraniczny nadzór telekomunikacyjny. Od czasu odejścia z SD Naujocks brał udział w wielu zadaniach specjalnych będąc jednocześnie kierownikiem grupy technicznej. W czasie swojego życia nie studiował, ale mimo to w czasie rozpoczęcia II wojny światowej pełnił dość wysoką funkcję w nowo utworzonym Głównym Urzędzie Bezpieczeństwa Rzeszy ("Reichssicherheitshauptamt", RSHA).
Na początku sierpnia 1939 Naujocks ponownie się ożenił. Podjął wówczas próbę przeniesienia do Luftwaffe, jednak Heydrich te próoby zablokował.
W roku 1939 za zadanie dostał produkcję fałszywych pieniędzy, w roku 1940 jego zadaniem było utworzenie służby wywiadowczej na zagranicznych obszarach Europy południowo-wschodniej. Inne źródła mówią, że zadanie takie otrzymał już w roku 1939. Ponadto miał on wiele zadań, o których nie wspominał ani podczas przesłuchań przez Aliantów, ani w niemieckiej prokuraturze. Informacje te wypłynęły jednak podczas przesłuchań innych osób. I tak na przykład Egon Vorauer, przedstawiciel Urzędu VI w Atenach w roku 1956 zeznawał, że Naujock był jego bezpośrednim przełożonym.
W roku 1940 Werner Göttsch i a. Naujocks spotkali się w Bukareszcie gdzie omawiali kwestię operacji nurkowej na morzu Czarnym.
W październiku 1941 resort po Heinzu Joscie przejął Walter Schellenberg. Była to bardzo ważna zmiana w historii tej służby. Schellenberg zmienił całkowicie politykę kadrową. Justa nazwał wyrzutkiem i porównał do papieru toaletowego. Nie był też zadowolony z pracowników jakich dostał po poprzedniku. Twierdził, że wszyscy oni byli zbyt nieuczciwi. Był zdecydowany obsadzać stanowiska kierownicze osobami z wyższym wykształceniem. Co ciekawe Naujocks twierdził, że praca po wprowadzeniu zmian była dużo bardziej efektywna.
Na początku 1941 roku karierę Naujocksa zakończyła afera korupcyjna. Przypuszcza się, że nawet bez tego jego ścieżka zawodowa osiągnęła szczyt. Już od przełomu roku 1938 i 1939 kierownictwo SD starało się ujednolicić standardy w sprawie awansów funkcjonariuszy SD i Gestapo. Aby zostać dowódcą należało mieć dyplom ukończenia studiów. Żaden z „kompanów z Kilonii” nie zaszedł wyżej niż do stopnia Obersturmbannführera (odpowiednik podpułkownika). Przypuszcza się, że Naujocks nie zajął by wyższej pozycji w tej hierarchii.
W 1943 został wysłany do okupowanej Belgii jako zarządca ekonomiczny. .
W 1944 poddał się Amerykanom, którzy traktowali go jako prawdopodobnego zbrodniarza wojennego. W latach 1945-46 został szczegółowo przesłuchamy, a według jego zeznań w norymberskim sądzie powojennym, atak w Gliwicach był wykonany przez Sicherheitsdienst (SD) pod bezpośrednim rozkazem Heydricha i Heinricha Müllera – szefa Gestapo. Osadzony w obozie dla zbrodniarzy wojennych w Norymberdze, uciekł stamtąd w 1946 po informacji, że Polacy starają się o jego ekstradycję. Ukrywał się w Niemczech Zachodnich.
W roku 1949 został skazany zaocznie przez duński sąd na wiele lat pozbawienia wolności za udział w zbrodniach na duńskiej ludności podczas akcji odwetowych na terenie Danii. 
Przebywając na wolności, zajmował się biznesem w Hamburgu. Opublikował też opowieść o swojej tajnej karierze "Ten, który rozpoczął wojnę". Bywał oskarżany o powiązania z organizacją ODESSA i przemyt byłych zbrodniarzy do Ameryki Łacińskiej.
W 1965 został ponownie aresztowany. Śledztwo w jego sprawie prowadziła prokuratura w Hamburgu, jednak Naujocks zmarł w następnym roku. Data jego śmierci nie jest pewna. Podobno był to 4 kwietnia 1966, jednak niektórzy autorzy wskazują także na rok 1960 czy 1968.
Akcje.
Naujocks ma na swoim koncie wiele morderstw. 
W październiku 1934 roku otrzymał od Heydricha zlecenie na zabicie założyciela Czarnego Frontu Ottona Strassera, który wyemigrował do Pragi. Do zadania dostał kompana z Kilonii Wernera Göttscha. Pojechali oni do Pragi i próbowali zaciągnąć języka wśród tamtejszych narodowych socjalistów, nie byli w stanie jednak niczego się dowiedzieć. Po dwóch tygodniach wrócili do Berlina. Zostali ostro skrytykowani przez Heydricha. 
Zbójstwo Rudolfa Formisa.
Nieco później dostali zadanie uprowadzenia zbiegłego do Czechosłowacji niemieckiego inżyniera Rudolfa Formisa. Formis wcześniej pracował w stuttgarckim Süddeutscher Rundfunk. Po przystąpieniu do Czarnego Frontu musiał zbiec z Niemiec. Na polecenie wspomnianego wyżej Strassera nadawał z ukrytej pod Pragą radiostacji. Naujocks dostał informacje od Franza Josepha, pracownika Gestapo, że miejsce nadawania znajduje się w podpraskiej miejscowości Přestavlky, leżącej jakieś pięćdziesiąt kilometrów od Pragi. Naujocks, Werner Göttsch i nauczycielka gimnastyki Edith Kaesach pod przybranymi nazwiskami wyjechali do Pragi pożyczonym od Gestapo mercedesem. Później udali się do Štěchovic i tam nocowali. Kolejnego dnia udając turystów wybrali się do położonego na drugim brzegu Wełtawy hotelu Zahori, gdzie przebywał Formis. Tam zaaranżowali przypadkowe spotkanie i zjedli z nim kolację. W hotelu spędzili noc, następnego następnego dnia Naujocks poleciał z Pragi do Berlina, by omówić z Heydrichem dalsze postępowanie. 18 stycznia wrócił do Pragi a następnie wezwał Göttscha i udali się do hotelu. 23 stycznia Naujocks i Kaesbach ponownie udali się do hotelu Zahori, gdzie zjedli z inżynierem kolację. Od stołu wstali przed nim, po czym Naujock kazał Göttschowi opuścić linę ze swojego pokoju hotelowego. On sam próbował wytrychem dostać się do pokoju Formisa. Nie spodziewał się jednak że zastanie tam już inżyniera który wrócił w międzyczasie do pokoju. Ten zaskoczony intruzem w pokoju wyciągnął rewolwer i trafił agenta SD w rękę, stopę i udo. Göttsch słysząc odgłosy wpadł do pokoju widząc tam walczących na podłodze. Naujocks twierdzi, że do inżyniera strzelał wpadający do pokoju Göttsch, a ten po kilku trafieniach upadł. Göttsch z kolei twierdzi, że wpadł do pokoju, co prawda z pistoletem, ale nie strzelał. W protokole sekcji widnieje informacja, że na ciele ofiary stwierdzono dwie rany śmiertelne. Jedna to rana postrzałowa głowy, druga uderzenie pałką w głowę. W czasie późniejszych zeznań uczestnicy zajścia składali sprzeczne informacje. Najpierw Naujocks twierdził, że zastrzelił inżyniera z jego własnej broni, później, że nie zastrzelił Formisa, tylko działał w obronie koniecznej i tak naprawdę nie wie kto zastrzelił Formisa: on czy Göttsch. W czasie przesłuchań podczas wojny, w 1944, obaj funkcjonariusze starali się nie obciążać i twierdzili, że mieli radiowca tylko porwać. Po wojnie zeznawali przeciwko sobie i oskarżali wzajemnie o zabicie Formisa. W Berlinie funkcjonariusze złożyli wyjaśnienia Heydrichowi i Himmlerowi, a w nagrodę otrzymali 10-dniowy urlop, który spędzili razem w miejscowości Bad Godesberg. Ponadto Naujocks otrzymał awans na stopień dowódcy SS. W praskim niemieckojęzycznym "Prager Tagblatt" nie wymienionych co prawda żadnych nazwisk, ale gazeta jasno pisała, że zamach był „przedsięwzięciem zaplanowanym przez państwo i partię”. Jednym z zamachowców miał być Naujock. Dzięki temu zadaniu otrzymał awans w szeregach SD. 
Zamachy na Słowacji.
Kilka dni po aneksji Austrii przez Rzeszę Niemiecką (12 marca 1938) rozpoczęły się przygotowania do przyłączenia do Rzeszy Kraju Sudetów. W maju 1938 roku Naujocks otrzymał zadanie przeprowadzenia operacji Fall Grün. Miał zainscenizować prowokację, w której to Niemcy miały prawo do użycia siły zbrojnej. We wrześniu tego samego roku Naujocks zbierał informacje wywiadowcze z Czechosłowacji na posterunku odstępowym w hotelu Bayerischer Hof niedaleko czechosłowackiej granicy i przekazywał je dalej telefonicznie lub telefaksem do Berlina.
11 marca wraz z innymi funkcjonariuszami podłożył ładunki wybuchowe w różnych częściach Bratysławy, przede wszystkim w dzielnicy żydowskiej. Działanie tych ładunków było jednak słabe i dało się je łatwo ugasić. Z kolei użyte granaty ręczne z powodu niewiedzy i niepoprawnej obsługi zadziałały nieprawidłowo. Ostatecznie nie udało się przeprowadzić zamachu, a skończyło się jedynie na niewielkich zamieszkach. Kolejnego dnia Naujocks zdobył 250 kilogramów materiałów wybuchowych. 12 marca doszło do wielu zamachów bombowych. Wybuchy nastąpiły przed komendą policji, w fabryce Erdal, w fabryce w Grünbergu i nowym budynku koło przyczółka mostowego. Ważne w tych zamachach okazało się, że poszkodowani zostali niemieccy właściciele. Zamachy te i inna działalność (np. ulotki z krzykliwymi hasłami bolszewickimi) nie przyniosły oczekiwanego skutku w postaci wzburzenia na Słowacji . Mimo to niemieckojęzyczne czasopisma propagandowo informowały o tym, że na całej Czechosłowacji doszło do zamieszek, panuje chaos i terror ("Völkischer Beobachter"). Dziennik podawał, że to Czesi stoją za zamachami, a podpalenia i morderstwa są bronią Czechów w walce przeciwko wszystkiemu co niemieckie.
14 marca 1939 roku doszło do ogłoszenia przez parlament słowacki niepodległości kraju. Jeszcze tej samej nocy Hitler poinformował prezydenta Republiki Czechoslowackiej Emila Hachę, że następnego dnia wojska niemieckie wkroczą do Czech i nastąpi okupacja kraju. Tak też się stało. 15 marca na terytorium Czech wkroczył Wehrmacht, a Czechy i Morawy ogłoszono protektorem Rzeszy. Słowacja podpisała wymuszony układ o stosunku ochronnym (niem. "Schutzvertrag") i została państwem wasalskim Niemiec.
Prowokacja gliwicka.
31 sierpnia 1939 grupa dywersyjna złożona z komandosów SS zainscenizowała szereg ataków Polaków wzdłuż granicy polsko-niemieckiej. Najbardziej znanym z nich jest atak na posterunek radiowy w Gliwicach znany dzisiaj jako prowokacja gliwicka. 
Naujocks jako szef grupy dywersyjnej brał udział w prowokacji gliwickiej. Wtargnął wtedy z grupą funkcjonariuszy Sicherheitsdienst (SD) do siedziby radiostacji w Gliwicach i rozkazał przeczytać komunikat w języku niemieckim. Zastrzelony został wtedy polski działacz plebiscytowy i powstaniec Franciszek Honiok. Fakt ten ujawniono już po śmierci Naujocksa. Jako dowodzący prowokacją gliwicką, jest uważany przez niektórych historyków za tego, który osobiście przyczynił się do wybuchu II wojny światowej. Akcja gliwicka była jednak tylko jedną z 21 podobnych dywersji mającą na celu uzasadnić atak III Rzeszy na Polskę i tym samym wszcząć wojnę. Akcja w Gliwicach, chociaż okazała się niewypałem, dla propagandy niemieckiej była dużym sukcesem szeroko opisywanym w mediach. Dzięki temu „sukcesowi” Naujocks umocnił swoją pozycję w szeregach SD, a wraz z utworzeniem w roku 1939 Głównego Urzędu Trzeciej Rzeszy (RSHA) został szefem wywiadu zagranicznego SD, a jego bezpośrednim przełożonym został Heydrich. 104 
Incydent w Venlo.
W listopadzie 1939 roku brał udział w głośnym porwaniu dwóch agentów brytyjskich z holenderskiego miasta Venlo. Agenci byli później torturowani pod nadzorem Waltera Schellenberga. Naujocks i inni uczestniczący w porwaniu zostali odznaczeni Krzyżem Żelaznym.
Podrabanie pieniędzy.
Uczestniczył w operacji wprowadzania do obiegu za granicą fałszywych brytyjskich banknotów (zob. Operacja Bernhard).

</doc>
<doc id="710719" url="https://pl.wikipedia.org/wiki?curid=710719" title="NASCAR">
NASCAR

NASCAR (National Association for Stock Car Auto Racing) – Narodowa Organizacja Wyścigów Samochodów Seryjnych – największa organizacja wyścigowa w Stanach Zjednoczonych. Trzy największe serie prowadzone przez NASCAR to Monster Energy Nascar Cup Series, Xfinity Series i Gander Outdoors Truck Series. NASCAR prowadzi także serie NASCAR Regional Racing, Whelen Modified Tour oraz Dodge Weekly Series. Łącznie NASCAR patronuje 1500 wyścigom na 100 torach w 38 stanach oraz w Kanadzie i Meksyku. Od 1996 do 1998 roku NASCAR organizował także jeden wyścig w Japonii, a w 1988 roku odbył się też wyścig w Australii.
Organizacja NASCAR rozpoczęła swoją działalność w południowej części Stanów Zjednoczonych. Teraz wyścigi NASCAR są drugim najpopularniejszym sportem w USA, wyprzedza je tylko National Football League. Na całym świecie wyścigi NASCAR transmitowane są w ponad 150 krajach. Na liście 20 najpopularniejszych imprez sportowych w USA wyścigi NASCAR zajmują aż 17 pozycji. NASCAR ma 75 milionów zdeklarowanych fanów, którzy co roku na gadżety sygnowane przez organizację wydają ponad 2 miliardy dolarów. Jest to najbardziej przywiązana do marki grupa ludzi wśród wszystkich sportów. Rezultatem tego jest wysokie miejsce NASCAR na liście Fortune 500. 
Główna kwatera NASCAR znajduje się w mieście Daytona Beach na Florydzie. NASCAR ma także cztery biura w Karolinie Północnej w miastach Charlotte, Mooresville, Concord i Conover. Pozostałe siedziby znajdują się w Nowym Jorku, Los Angeles i Arkansas. Dwa międzynarodowe biura znajdują się w mieście Meksyk i Toronto.
Historia.
Początki NASCAR.
W pierwszej dekadzie XX wieku miasto Daytona Beach na Florydzie było znane jako miejsce ustanawiania lądowych rekordów prędkości. Plaże Daytony stały się mekką entuzjastów wyścigów. W latach 1905–1935 ustanowiono tam piętnaście rekordów. Później kierowcy przenieśli się jednak na Słone Jezioro Bonneville. Rok później w Daytonie zaczęto organizować wyścigi samochodowe. Kierowcy ścigali się na owalnym torze, gdzie jedną prostą stanowiła plaża, a drugą Stanowa Droga A1A.
Wcześni kierowcy wyścigowi byli zazwyczaj wplątani w tzw. Rum-Running (nocne rozwożenie nielegalnego alkoholu do barów na północy USA w czasie prohibicji w Stanach Zjednoczonych). Dzięki zyskom kierowcy mogli przerobić swoje samochody, które stawały się coraz szybsze i bardziej sterowne, przystosowane do uciekania przed policją po krętych drogach. Stopniowo pokochali oni szybką jazdę. Gdy w 1933 roku na mocy 21 poprawki prohibicja została zniesiona, właściciele tych „samochodów wyścigowych” stracili swój biznes. Kierowcy zaczęli ścigać się między sobą, jednak wielu z nich pragnęło sławy i pieniędzy. Wyścigi stały się popularną rozrywką na południu USA; szczególnie w Wilkes County, regionie Karoliny Północnej.
William France Sr..
Mechanik William France Sr. w 1935 roku przeprowadził się z Waszyngtonu do Daytona Beach. Znał historię bitych tam rekordów prędkości. France wziął udział w jednym z wyścigów w 1936 roku i zajął piąte miejsce.
Zaobserwował, że ludzie dobrze się bawią oglądając wyścigi samochodów seryjnych. Większość kierowców w tych czasach padała jednak ofiarą nieuczciwych promotorów, którzy wyjeżdżali przed podzieleniem się pieniędzmi z zawodnikiem. Wiedział, że wyścigi nie będą się rozwijać bez formalnej organizacji, określonych zasad i z góry ustalonego kalendarza mistrzostw. 14 grudnia 1947 roku rozpoczął rozmowy z kierowcami, promotorami i mechanikami. Odbywały się one w barze Ebony, w hotelu Streamline, położonym przy głównej ulicy Daytona Beach. Zakończyły się 21 lutego 1948 roku, powołaniem organizacji o nazwie NASCAR.
Od Strictly Stock do Grand National.
Pierwszy wyścig NASCAR, w którym ścigały się samochody seryjne odbył się na torze Charlotte Speedway, 19 czerwca 1949 roku. Wyścig wygrał Jim Roper w samochodzie Lincoln, po dyskwalifikacji Glenna Dunnawaya za stosowanie niedozwolonych tylnych sprężyn. Jim Roper za zwycięstwo w wyścigu otrzymał 2000 dolarów. W wyścigu startowała też pierwsza kobieta w NASCAR, Sara Christian, która zajęła 14 pozycję, lecz nie ukończyła wyścigu. W 148. okrążeniu musiała wycofać się z powodu przegrzewającego się silnika.
Główna seria wyścigów, była wówczas znana jako „Strictly Stock Division”. Samochody startujące w tej serii niczym nie różniły się od modeli fabrycznych. Z początkiem 1950 roku dywizja zmieniła nazwę na „Grand National”. Po kilku latach dopuszczono modyfikacje zapewniające większe bezpieczeństwo kierowców, a także większą moc samochodów. Na początku lat 60. samochody były budowane już od zera jako samochody wyścigowe i tylko karoseria musiała przypominać tę z modeli seryjnych.
Jeden z torów, na którym w inauguracyjnym sezonie odbywał się wyścig, jest w kalendarzu NASCAR do dziś: Martinsville Speedway. Kolejny stary tor, na którym wyścigi odbywają się nadal to Darlington Raceway, który został otwarty w 1950 roku. Najstarszy tor, na którym dziś odbywają się wyścigi Sprint Cup to Indianapolis Motor Speedway, wybudowano go w 1909 roku; jednakże, pierwszy wyścig NASCAR odbył się tam dopiero w 1994.
W pierwszych sezonach większość wyścigów odbywała się na torach owalnych o długości od 0,5 do 1 mili (800 do 1600 metrów)
Darlington Raceway, pierwszy „Superspeedway” wybudowano w Darlington w Karolinie Południowej w 1950 roku był dłuższy (1,38 mili/2,22 km), szerszy, szybszy i bardziej nachylony niż każdy inny tor, na którym kierowcy ścigali się wcześniej. Wyścig w Darlington, był najbardziej prestiżowym wyścigiem w kalendarzu aż do 1959 roku. Wtedy właśnie otwarto Daytona International Speedway. Tor o długości 2,5 mili (4 kilometrów) o zakrętach nachylonych pod kątem 31 stopni został wybudowany na bagnach w Daytona Beach przez Williama France’a Sr. i stał się ikoną tego sportu.
Pierwszy wyścig NASCAR poza granicami USA odbył się w Kanadzie, 1 lipca 1952 roku. 200-okrążeniowy wyścig wygrał Buddy Shuman. Rozegrano go na torze Stamford Park niedaleko wodospadu Niagara.
Początek nowej ery.
Na początku lat 70. NASCAR wprowadził pewne zmiany w swoich strukturach. Sponsorem głównej serii została kompania tytoniowa R.J. Reynolds. Kompania szukała nowych sposobów na swoją reklamę po tym jak władze w USA zakazały telewizyjnej reklamy produktów tytoniowych. Główna seria NASCAR nosiła od 1971 roku nazwę „Winston Cup”. Nowy system punktacji i dodatkowe nagrody pieniężne za punkty wywalczone w całych rozgrywkach sprowokowały kierowców i zespoły do stałej walki na przestrzeni całego sezonu a nie w wybranych wyścigach, tak jak to miało miejsce do tej pory wśród pewnej części kierowców. Niższa dywizja NASCAR, która do tej pory nosiła nazwę Late Model Sportsman, przejęła nazwę Grand National, a kilka lat później jej sponsorem zostały Browary Busch.
Na początku lat 70. zaczęto także transmitować pierwsze fragmenty wyścigów w telewizji ABC. Pojawiały się one w paśmie Wide World of Sports. W końcu w 1979 roku wyścig Daytona 500 został pierwszym wyścigiem transmitowanym w telewizji na żywo od początku do końca. W ostatnim okrążeniu wyścigu dwaj kierowcy, którzy zmieniali się na prowadzeniu, Cale Yarborough i Donnie Allison, rozbili się na tylnej prostej. Wyścig wygrał Richard Petty. W tym samym czasie Yarborough, Allison i brat Allisona, Bobby wysiedli ze swoich samochodów i rozpoczęli walkę na pięści. Ten dramat i emocje związane z tym sportem stworzyły wyścigom NASCAR żywą reklamę, dzięki której każdy kolejny wyścig był chętniej oglądany przez widzów w USA.
Car of Tomorrow.
„Samochód Jutra” – w skrócie CoT – zwany również coraz częściej „Car of Today” – „Samochód obecny” – jest nowoczesnym projektem samochodu opracowanym na potrzeby wyścigów serii Sprint Cup. Po raz pierwszy został pokazany 25 marca 2007 roku na Bristol Motor Speedway. Projekt Car of Tomorrow powstawał 7 lat a w szczególności przyczyniła się do niego śmierć jednej z największych legend NASCAR – Dale’a Earnhardta. Zginął on w 2001 roku na ostatnim okrążeniu wyścigu Daytona 500. Priorytetami prac nad CoT były: poprawienie bezpieczeństwa kierowcy dzięki wprowadzeniu nowoczesnych rozwiązań, zwiększenie atrakcyjności widowiska wyścigów oraz obniżenie kosztów produkcji samochodu NASCAR.
W CoT, po raz pierwszy od czasów Dodge’a Chargera i Plymoutha Superbirda, na pokrywie bagażnika zamontowane zostało tylne skrzydło (ang. wing).
16 marca 2008 roku na torze Bristol Motor Speedway minął rok od wprowadzenia „Samochodu Jutra” jako standardowego samochodu serii Sprint Cup. Było to okazją do podsumowania sezonu i zmian jakie wprowadził nowy pojazd. Wielu kierowców wypowiadało się o nim krytycznie już podczas jazd testowych prototypami, wytykano gorsze właściwości aerodynamiczne obniżające przyczepność, jak również gorsze zachowanie, gdy samochód jedzie w zbitej grupie. Fani narzekają na obniżenie widowiskowości wyścigów z powodu mniejszej ilości pojedynków zderzak w zderzak. Podczas pierwszego oficjalnego wyścigu nowym samochodem na torze Bristol w 2007 roku, zwycięzca, Kyle Busch spytany o samochód podczas wręczania nagród stwierdził, że jest „do niczego”. Z biegiem czasu ilość krytyki wobec nowego samochodu maleje.
W sezonie 2010, po wielu kontrowersyjnych wypadkach, tylne skrzydło (ang. wing) zostało zastąpione spojlerem. Jest to powrót do rozwiązania stosowanego w autach przed CoT.
Na sezon 2011 NASCAR przygotowało zmianę przodu samochodów uwzględniającą zmniejszenie splittera i likwidację podpórek. Cały przód będzie teraz jedną częścią.
Przed sezonem 2012 najważniejszą zmianą było wprowadzenie elektronicznego wtrysku paliwa. Do tego obniżono ciśnienie w układzie chłodzenia i niżej umieszczono wloty powietrza i chłodnicę.
NASCAR Cup Series.
NASCAR Cup Series to aktualnie najwyższa profesjonalna seria NASCAR, a w konsekwencji najpopularniejsza i przynosząca największe zyski. Pula nagród w każdym wyścigu przekracza 4 miliony dolarów. 43 kierowców ściga się przez 10 miesięcy w roku i w tym czasie bierze udział w 36 wyścigach. Pierwszym mistrzem MENCS (wówczas Nextel Cup) został Kurt Busch, a aktualnym mistrzem jest Joey Logano, który wywalczył pierwszy tytuł w karierze, pokonując ubiegłorocznego czempiona Martina Truexa Jra. i Kevina Harvicka.
MENCS od 1972 do 2003 roku była znana pod nazwą Winston Cup Series. W 2003 roku seria zmieniła nazwę na NEXTEL Cup Series. Zostaje wprowadzone „The Chase for the NEXTEL Cup”. W 2008 roku seria ponownie zmienia nazwę na Sprint Cup Series w wyniku połączenia się firm NEXTEL i Sprint. W 2017 roku tytularnym sponsorem zostaje producent napoju energetyzującego Monster, a pod koniec sezonu 2018 przedłużył umowę sponsorską do 2021 roku.
W roku 2007 po raz pierwszy w serii NASCAR startowały samochody spoza "wielkiej trójki" amerykańskich producentów. Toyota wystawiła 3 zespoły składające się z 7 kierowców. Pierwsze zwycięstwo zespołu Toyoty nastąpiło dopiero w kolejnym sezonie, gdy 9 marca 2008 roku Kyle Busch wygrał wyścig Kobalt Tools 500 na torze Atlanta Motor Speedway. Było to pierwsze zwycięstwo samochodu spoza "wielkiej trójki" od ponad 50 lat.
Xfinity Series (Dawniej Busch Series).
NASCAR Xfinity Series to druga najwyższa profesjonalna seria NASCAR. Samochody są bardzo podobne do tych ścigających się w Sprint Cup. Aktualnym mistrzem jest Ty Gibbs.
Seria Xfinity to jedyna z trzech najwyższych serii NASCAR, w której wyścigi odbywają się także poza USA. Sezon jest krótszy niż w serii Monster Energy o kilka wyścigów i nagrody pieniężne są znacznie niższe. W ostatnich latach część kierowców serii Monster ścigało się także w wyścigach serii Xfinity (wtedy zwanej jeszcze Busch i Nationwide) traktując je jako rozgrzewkę przed wyścigami serii Monster, które najczęściej odbywają się na tym samym torze na drugi dzień. Przeciwnicy takich praktyk zaczęli określać kierowców jako „Busch-whackers”. Sponsorowanie Busch skończyło się pod koniec 2007 roku i od sezonu 2008 do 2014 była firma ubezpieczeniowa Nationwide Insurance. Od 2015 tytularnym sponsorem jest operator telewizyjno-internetowy Xfinity.
NASCAR Xfinity Series ukazało własne „Car of Tomorrow” w lipcu 2010 roku podczas wyścigu na torze Daytona International Speedway. Przed całkowitym włączeniem nowego samochodu w sezonie 2011 użyto go w wyścigach w Michigan, Richmond i Charlotte. Xfinity CoT różni się od swoich odpowiedników ze Monster Energy Cup jak i poprzednich aut Xfinity pakietem aerodynamicznym i karoserią. Jednak najbardziej widocznymi zmianami są różnice między autami poszczególnych marek. Samochody są stylizowane na ich drogowe odpowiedniki: Chevrolet Camaro ZL1, Ford Mustang, Toyota Supra (od 2019).
Gander Outdoors Truck Series.
To trzecia seria wyścigowa z serii NASCAR w USA, oprócz Monster Energy Cup Series i Xfinity Series. W wyścigach udział biorą zmodyfikowane półciężarówki o mocy silnika dochodzącej do 700 hp. Ta stosunkowo nowa forma wyścigów obecnie przyciąga zarówno nowicjuszy, chcących zademonstrować swoje umiejętności w nadziei dostania się do serii Xfinity, a w szczególności do Monster Energy Cup Series, jak i weteranów wyścigów NASCAR. Obecnym mistrzem jest Brett Moffitt.
Pomysł tych wyścigów narodził się w 1993 roku, kiedy pewna grupka kierowców wyścigowych-zapaleńców zbudowała prototyp półciężarówki przypominającą wyglądem samochód NASCAR. Po raz pierwszy auto zostało pokazane w 1994 roku podczas wyścigu Daytona 500. W tym sezonie rozegrano też kilka wyścigów demonstracyjnych. Półciężarówki okazały się niesamowicie popularne w USA, w wyniku czego w 1995 roku powstała nowa seria NASCAR – Super Truck Series, która w 1996 roku zmieniła nazwę na Craftsman Truck Series, w 2009 na Camping World Truck Series, a od 2019 na Gander Outdoors Truck Series.
NASCAR Canadian Tire Series.
Kanadyjska seria wyścigowa samochodów seryjnych bazuje na istniejącej w latach 1981–2006 serii CASCAR. Zawodnicy ścigają się samochodami napędzanymi silnikami V8. W kalendarzu składającym się z trzynastu wyścigów dominują tory drogowe (także uliczne), jest jednak kilka wyścigów na torach owalnych. Wyścigi transmituje kanadyjska telewizja anglojęzyczna TSN.
NASCAR Corona Series.
Seria wyścigowa będąca Meksykańskim odpowiednikiem wyścigów NASCAR. Powstała w 2004 roku pod nazwą Desafío Corona, którą zmieniono w 2007 roku na NASCAR Mexico Corona Series, a w 2009 na NASCAR Corona Series. Kierowcy są zaproszani do udziału w wyścigu NASCAR, Toyota All-Star Showdown.
Tory.
Wyścigi NASCAR nie są rozgrywane na identycznych torach owalnych. Zasadniczą różnicą jest długość każdego z torów. Długość okrążenia najkrótszego z nich – Martinsville Speedway to 0,526 mili (847 metrów). Najdłuższy owal to Talladega Superspeedway – 2,66 mili (4,28 kilometra). Drugą z zasadniczych różnic jest typ owalu. Wyróżnia się bardzo wiele typów: klasyczne owale np. Martinsville Speedway, tri-ovale np. Kansas Speedway, Richmond International Raceway, D-ovale (owal przypominający kształtem literę 'D') np. California Speedway, oraz Quad-Ovale np. Atlanta Motor Speedway, Lowe's Motor Speedway. Jest także wiele owali o indywidualnych kształtach np. Pocono Raceway (przypominający kształtem trójkąt.) czy Indianapolis Motor Speedway (przypominający kształtem prostokąt). Każdy z owali ma także inne nachylenie zakrętów i prostych. Kierowcy ścigają się także na torach drogowych takich jak Watkins Glen International i Infineon Raceway. Tory drogowe są jedynymi, na których NASCAR dopuszcza możliwość ścigania się w deszczu, jednak jeszcze nigdy nie miało to miejsca.
Najszybszym torem w kalendarzu Sprint Cup jest Talladega Superspeedway. Rekordowa średnia prędkość wyścigu rozegranego na tym torze to 188 mph (303 km/h). Rekord kwalifikacyjny (średnia prędkość jednego mierzonego okrążenia w kwalifikacjach) na torze Talladega Superspeedway został ustanowiony przez Billa Elliotta w 1987 roku i wynosi 212,809 mph (342,483 km/h). Najwolniejszym torem jest Infineon Raceway, tor drogowy gdzie rekord wyścigu wynosi 81 mph (130 km/h) a okrążenia kwalifikacyjnego 99 mph (159 km/h). Najwolniejszym torem owalnym jest Martinsville Speedway. Rekordowa średnia prędkość wyścigu, na tym niemal płaskim torze to 82 mph (132 km/h), a kwalifikacji 98 mph (156 km/h). Rekordowa średnia prędkość wyścigu to średnia prędkość wszystkich okrążeń zwycięzcy wyścigu, łącznie z okrążeniami spędzonymi pod żółtymi flagami.
Tory o długości poniżej jednej mili nazywane są „short-trackami”. Tory o długości powyżej jednej mili to „superspeedwaye”, jednak według dzisiejszych standardów takie tory nazywane są torami „średnimi”, a nazwą „superspeedway” określa się tory dłuższe niż dwie mile.
Lista torów Cup Series.
Lista torów, na których aktualnie odbywają się wyścigi o Sprint Cup.
Legenda:
Nazwa: Pełna oficjalna nazwa obiektu
Położenie: Miasto i stan, w którym znajduje się tor
Długość: Długość jednego okrążenia toru
Typ: Typ toru
Nachylenia: Nachylenia na: 1 zakręcie/2 zakręcie/3 zakręcie/4 zakręcie/Przedniej prostej/Tylnej prostej.

</doc>
<doc id="710724" url="https://pl.wikipedia.org/wiki?curid=710724" title="Sławomir Fabicki">
Sławomir Fabicki

Sławomir Andrzej Fabicki (ur. 5 kwietnia 1970 w Warszawie) – polski reżyser, scenarzysta i członek Europejskiej Akademii Filmowej.
Życiorys.
W 1995 roku ukończył Studium Scenariuszowe PWSFTviT w Łodzi, a w 2002 roku Wydział Reżyserii PWSFTviT w Łodzi. Nominowany do studenckiego Oscara za film „Męska sprawa” w kategorii film zagraniczny w 2001 roku.
Jego żona, Joanna Fabicka, jest pisarką i scenarzystką. Mają dwie córki.

</doc>
<doc id="710729" url="https://pl.wikipedia.org/wiki?curid=710729" title="Trafność fasadowa">
Trafność fasadowa

Trafność fasadowa - ("ang. face validity") opisuje, jak postrzegają test osoby badane i czy - z ich punktu widzenia - jest adekwatny do celu, jaki winien realizować.
Brak trafności fasadowej, pomimo że test może być trafnym z punktu widzenia konkretnego celu, może przyczynić się do spadku motywacji u osób badanych, co wpływa bezpośrednio na osiągane wyniki bądź do odrzucenia testu.

</doc>
<doc id="710730" url="https://pl.wikipedia.org/wiki?curid=710730" title="Srebrna (województwo łódzkie)">
Srebrna (województwo łódzkie)

Srebrna – osada w Polsce położona w województwie łódzkim, w powiecie łęczyckim, w gminie Grabów.
W latach 1975–1998 miejscowość administracyjnie należała do województwa konińskiego.
Według danych za rok 2006 miejscowość zamieszkuje 180 osób. 
Historia.
Pierwsza wzmianka znajdująca się w Księgach sądowych łęczyckich pochodzi z 1394 roku. Osada lokowana była na prawie niemieckim i należała do dziedziców z Grabowa. U schyłku XV wieku przeszła w posiadanie Sokołowskich z Wrzący h. Pomian.
W 2 połowie XVI wieku nadal pozostawała w ich rękach , liczyła 12,5 łana kmiecego. Według Słownika Geograficznego wieś liczyła 11domów, 93 mieszkańców, folwark liczył 4 domostwa i 48 mieszkańców. W 1885 roku folwark zajmował obszar 470 mórg w tym 414 mórg gruntów ornych i ogrodów, 35 mórg łąk, 5 mórg pastwisk i 16 mórg nieużytków. Dwanaście nowych wymurowanych zabudowań folwarcznych. Wieś liczyła 15 osadników i 71 mórg.
Właścicielem Srebrnej w 1929 roku był Henryk Wilde. Do 1939 r. własność rodziny Budnych. Dziedzic Izydor Budny był założycielem w 1929 roku straży pożarnej w Besiekierach.
W połowie XX wieku utworzone zostało gospodarstwo rolne (PGR), o powierzchni 164 hektarów, podległe w latach 1977-1993 roku Gospodartwu Nasienno-Rolnemu w Chodowie. Obecnie w rękach prywatnych.
We wsi znajduje się dziewiętnastowieczny zespół dworski. Opis dworu pochodzący z końca XIX wieku.„Inny, równie interesujący projekt przedstawił Stanisław Grzywiński. Zaplanował on siedzibę dworską w Srebrnej, w dawnym powiecie łęczyckim. Ten parterowy, dwutraktowy dom na osi miał sień i przedpokój, a za nim dwuokienny salon. Na lewo od przedpokoju, od strony przedniej elewacji mieścił się duży pokój stołowy, a na prawo pokój pana i kancelaria. Od strony tylnej elewacji, na lewo od salonu znajdowały się kredens i kuchnia, a na prawo sypialnia i garderoba. Przy bocznych elewacjach dwór posiadał ryzality. Mieściły się w nim sionki, spiżarnie i tzw. “schowanie” oraz “klozet”. W środkowej części budynek posiadał pięterko wbudowane w poddasze. Tam ulokowano pokoje gościnne. Dwór ten wyraźnie dzielił się na trzy strefy - reprezentacyjną, kuchenną oraz interesów i zarządzania. Każda z nich miała osobne wejście. Zapewniało to dostateczną wygodę właścicielom i gościom.” Ochroną objęte są również XIX wieczne budynki folwarczne. Obok park podworski. W nim zespół dębów.
W związku z pracami polowymi panował w tych okolicach ciekawy zwyczaj związany z kopaniem buraków. Po zakończeniu pracy fornale robili z deseczek mały stołeczek, przybijali do niego burak przystrojony polnymi kwiatami i zanosili do dworu. Dziedzic dawał na poczęstunek dla wszystkich pracujących w polu 30-40 złotych. Zwyczaj ten występował do II wojny światowej m.in. w Srebrnej, Besiekierach i Grabowie.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="710735" url="https://pl.wikipedia.org/wiki?curid=710735" title="Henry Gage (8. wicehrabia Gage)">
Henry Gage (8. wicehrabia Gage)

Henry Nicholas Gage (ur. 9 kwietnia 1934), brytyjski arystokrata, młodszy syn Henry'ego Gage'a, 6. wicehrabiego Gage i lady Imogen Grenfell, córki 1. barona Desborough.
W 1974 r. poślubił lady Dianę Adrienne Beatty (ur. 13 września 1952), córkę Davida Beatty'ego, 2. hrabiego Beatty i Adelle Dillingham, córki M. Dillinghama. Henry i Diana mają razem dwóch synów:
Tytuł wicehrabiowski odziedziczył po bezdzietnej śmierci swojego starszego brata, George'a, w 1993 r. Mieszka razem z rodziną w swojej rodowej rezydencji Firle Place. Głównym źródłem dochodów wicehrabiego jest turystyka, gdyż jego rezydencja i okoliczne ziemie są otwarte dla zwiedzających, których przyciągają m.in. kolekcje obrazów, porcelany i mebli. Lord Gage zezwala również na kręcenie filmów kinowych i telewizyjnych na swoich posiadłościach. Pełni również rolę gospodarza dorocznych Targów Koni w Firle Place. Jest również uważany za dobrego malarza amatora.

</doc>
<doc id="710736" url="https://pl.wikipedia.org/wiki?curid=710736" title="Henry Nicholas Gage, 8. wicehrabia Gage">
Henry Nicholas Gage, 8. wicehrabia Gage



</doc>
<doc id="710742" url="https://pl.wikipedia.org/wiki?curid=710742" title="Ryszard Ścigała">
Ryszard Ścigała

Ryszard Aleksander Ścigała (ur. 21 stycznia 1958 w Katowicach) – polski samorządowiec, fizyk, menedżer. W latach 2006–2014 był prezydentem miasta Tarnowa.
Życiorys.
Syn Janusza. W 1976 ukończył IV Liceum Ogólnokształcące w Tarnowie. Studia na kierunku fizyka techniczna odbył na Wydziale Elektrotechniki, Automatyki i Elektroniki Akademii Górniczo-Hutniczej w Krakowie. Na Politechnice Łódzkiej obronił doktorat.
W 1981 podjął pracę w Zakładach Azotowych w Tarnowie-Mościcach S.A., przechodził w nich kolejne szczeble awansu zawodowego, dochodząc do stanowiska prezesa zarządu, które zajmował w latach 2001–2006. Pełnił również funkcję prezesa, a następnie wiceprzewodniczącego rady Polskiej Izby Przemysłu Chemicznego. Zasiadał w zarządzie Stowarzyszenia Inżynierów i Techników Przemysłu Chemicznego.
Jako bezpartyjny (stojąc na czele lokalnego komitetu „Tarnowianie” zblokowanego z Platformą Obywatelską) wystartował w wyborach samorządowych w 2006 na urząd prezydenta Tarnowa. Wygrał w pierwszej turze, uzyskując 19 334 głosów (50,87% poparcia). W tym samym roku został wybrany „Człowiekiem Roku” przez czytelników „Gazety Krakowskiej”.
W wyborach samorządowych w 2010 został ponownie wybrany na prezydenta jako kandydat bezpartyjny popierany przez Platformę Obywatelską, uzyskując w pierwszej turze około 24,5 tys. głosów (ponad 60% poparcia).
W wyborach w 2014 Ryszard Ścigała nie ubiegał się o prezydencką reelekcję, uzyskał natomiast mandat radnego Tarnowa.
Odznaczony Złotym (2004) i Brązowym (1997) oraz Brązową Odznaką „Zasłużony dla Ochrony Przeciwpożarowej” (2009)
Postępowanie karne.
We wrześniu 2013 został zatrzymany i następnie tymczasowo aresztowany w związku z zarzutem korupcyjnym. Tymczasowe aresztowanie uchylono w marcu 2014 (długość stosowania tego środka stała się przedmiotem interwencji Helsińskiej Fundacji Praw Człowieka), zamieniając je na wolnościowe środki zapobiegawcze (m.in. 450 tys. zł poręczenia majątkowego). Śledztwo zamknięte w czerwcu 2014 zostało zakończone skierowaniem aktu oskarżenia. Ryszard Ścigała nie przyznał się do sprawstwa, jednocześnie prezydent Tarnowa zwrócił się do mediów o podawanie jego pełnych danych osobowych. W lipcu 2016 Sąd Rejonowy w Brzesku w pierwszej instancji uznał go za winnego przyjęcia łapówki w wysokości 70 tys. zł od przedsiębiorstwa Strabag, skazując polityka na karę 5 lat pozbawienia wolności. Po rozpatrzeniu apelacji, w listopadzie 2017 Sąd Okręgowy w Tarnowie skazał prawomocnie byłego prezydenta na 3 lata więzienia, grzywnę w wysokości 12,5 tys. zł oraz zakazał mu na 8 lat zajmowania stanowisk kierowniczych w instytucjach publicznych. 6 czerwca 2018 Sąd Najwyższy nie uwzględnił wniosku o wstrzymanie wykonania kary. Zwolniony warunkowo 3 lipca 2020.

</doc>
<doc id="710746" url="https://pl.wikipedia.org/wiki?curid=710746" title="Baix Camp">
Baix Camp

Baix Camp () – comarca (powiat) w Hiszpanii, w Katalonii, w prowincji Tarragona. Jej stolicą jest Reus. Liczy 167 889 mieszkańców i zajmuje powierzchnię 697,07 km².

</doc>
<doc id="710749" url="https://pl.wikipedia.org/wiki?curid=710749" title="Sabinów">
Sabinów

2 miejscowości w Polsce:
Część miasta:

</doc>
<doc id="710751" url="https://pl.wikipedia.org/wiki?curid=710751" title="Bajo Campo">
Bajo Campo



</doc>
<doc id="710752" url="https://pl.wikipedia.org/wiki?curid=710752" title="Święta rodzina">
Święta rodzina



</doc>
<doc id="710754" url="https://pl.wikipedia.org/wiki?curid=710754" title="Łewko Łukjanenko">
Łewko Łukjanenko

Łewko Hryhorowycz Łukjanenko, ukr. Левко Григорович Лук'яненко (ur. 24 sierpnia 1928 w Chrypiwce w rejonie horodniańskim, zm. 7 lipca 2018) – ukraiński prawnik, dysydent w czasach ZSRR i polityk. Wyróżniony tytułem Bohatera Ukrainy.
Życiorys.
W latach 1944–1953 był zawodowym wojskowym, służył w Austrii i na Kaukazie. W 1951 wstąpił do Komsomołu, w 1953 do partii. W wojsku ukończył szkołę średnią. Ze służby wojskowej skierowano go w 1953 na studia prawnicze na Moskiewskim Uniwersytecie Państwowym.
W 1959 był współzałożycielem (wraz z m.in. Stepanem Wirunem i Iwanem Kandybą) konspiracyjnego Ukraińskiego Związku Robotniczo-Chłopskiego. Aresztowany 21 stycznia 1961, 20 maja tego samego roku skazany na karę śmierci. 26 lipca 1961 został ułaskawiony, karę zamieniono na długoletnie (15 lat) pozbawienie wolności. Zwolniony po odbyciu całości kary w styczniu 1976, aresztowany powtórnie w 1977, zwolniony w 1988.
Należał do współzałożycieli Ukraińskiej Grupy Helsińskiej i Ukraińskiego Związku Helsińskiego.
Między 1990 a 1998 sprawował mandat deputowanego Rady Najwyższej. Założył i przewodniczył Ukraińskiej Partii Republikańskiej. W 1991 kandydował na urząd prezydenta Ukrainy, w latach 1992–1993 był ambasadorem Ukrainy w Kanadzie. Ponownie zostawał posłem w 2002 i 2006 z listy Bloku Julii Tymoszenko. W 2007 zrezygnował ze startu w przedterminowych wyborach.

</doc>
<doc id="710756" url="https://pl.wikipedia.org/wiki?curid=710756" title="Gwardia Poznań">
Gwardia Poznań



</doc>
<doc id="710757" url="https://pl.wikipedia.org/wiki?curid=710757" title="Sojusznicze Dowództwo Operacji">
Sojusznicze Dowództwo Operacji

Sojusznicze Dowództwo Operacji, ACO (od ang. Allied Command Operations) – jedno z dwóch dowództw strategicznych Organizacji Traktatu Północnoatlantyckiego, które zajmuje się kierowaniem wszystkich operacji wojskowych. Siedzibą ACO jest SHAPE w Mons w Belgii.
Historia.
Dowództwo zostało powołane do życia w ramach reform strukturalnych NATO na mocy decyzji podjętych na zjeździe OTP w Pradze w 2002 roku. Nowa struktura ma na celu odejście od geograficznego podziału dowództw na rzecz struktur podzielonych według sprawowanych funkcji.
Struktura.
Na czele ACO stoi naczelny dowódca sojuszniczy w Europie (Supreme Allied Commander Europe), któremu podlegają trzy dowództwa (Joint Force Commands, JFC), rozmieszczone w Brunssum w Holandii, Neapolu we Włoszech i Lizbonie w Portugalii. Każde z dowództw może samodzielnie lub we współdziałaniu z pozostałymi prowadzić operacje połączone. JFC w Portugalii skoncentrowane jest w znacznej mierze na operacjach morskich.
Zadania dowództwa.
Podstawowym zadaniem Sojuszniczego Dowództwa Operacji jest planowanie oraz prowadzenie działań wojskowych w celu zapewnienia bezpieczeństwa w obszarze odpowiedzialności NATO oraz poza tym obszarem. W przypadku wystąpienia kryzysu militarnego lub wojny Sojusznicze Dowództwo ds. Działań odpowiada za użycie środków wojskowych w celu zademonstrowania solidarności i gotowości do utrzymania integralności terytorium Sojuszu.
Odpowiada za następujące obszary funkcjonowania:

</doc>
<doc id="710760" url="https://pl.wikipedia.org/wiki?curid=710760" title="Stadion Olimpii Poznań">
Stadion Olimpii Poznań



</doc>
<doc id="710763" url="https://pl.wikipedia.org/wiki?curid=710763" title="Plattendeutsch">
Plattendeutsch



</doc>
<doc id="710764" url="https://pl.wikipedia.org/wiki?curid=710764" title="Kociołki (powiat sieradzki)">
Kociołki (powiat sieradzki)

Kociołki – wieś w Polsce położona w województwie łódzkim, w powiecie sieradzkim, w gminie Błaszki.
W latach 1975–1998 miejscowość administracyjnie należała do województwa sieradzkiego.
Inne miejscowości o nazwie Kociołki: Kociołki
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="710769" url="https://pl.wikipedia.org/wiki?curid=710769" title="Włoskowatość">
Włoskowatość



</doc>
<doc id="710772" url="https://pl.wikipedia.org/wiki?curid=710772" title="Stadion Golęcin w Poznaniu (lekkoatletyczny)">
Stadion Golęcin w Poznaniu (lekkoatletyczny)

Stadion Golęcin (dawniej Stadion Olimpii Poznań) – stadion lekkoatletyczny klubu TS Olimpia Poznań, znajdujący się w Poznaniu (Golęcin) w Lasku Golęcińskim przy jeziorze Rusałka przy ul. Warmińskiej 41.
Historia.
Stadion został zbudowany w 1952 roku. Zmodernizowany w 1997. Posiada zegar i tablicę świetlną oraz trybuny na 3000 miejsc.
W dniach 8–17 lipca 1984 r., wspólnie ze znajdującym się obok stadionem piłkarsko-żużlowym, był areną XI Ogólnopolskiej Spartakiady Młodzieży.
Od 2001 do 2003 arena mityngu Żywiec Cup. W lipcu 2006 odbyły się tu Mistrzostwa Europy Weteranów, a w 2007 roku – 83. Mistrzostwa Polski Seniorów w Lekkoatletyce. W czerwcu 2021 planowane są Mistrzostwa Polski Seniorów w Lekkoatletyce 2021.

</doc>
<doc id="710774" url="https://pl.wikipedia.org/wiki?curid=710774" title="Wojownicy (cykl powieściowy)">
Wojownicy (cykl powieściowy)

Wojownicy – seria utworów fantastycznych (powieści i komiksów) autorstwa Kate Cary, Cherith Baldry, Victoria Holmes oraz Tui T. Sutherland, występujących pod wspólnym pseudonimem Erin Hunter. Opowiada o kotach, żyjących w pięciu klanach: Pioruna, Rzeki, Wiatru, Cienia,Nieba i Krwi. Zwierzęta te wierzą w życie po śmierci – Klan Gwiazdy, gdzie idą wszyscy zmarli przodkowie. Zdrajcy, źli wojownicy wędrują do miejsca zwanego Bezgwiezdną Ziemią bądź Mroczną Puszczą(odpowiednik piekła).
Pierwsza książka serii Wojownicy, „Ucieczka w dzicz” została opublikowana w 2003 roku; do końca 2004 roku ukazała się cała pierwsza seria. Druga seria, „Nowa przepowiednia” ukazywała się w 2005 i 2006 roku. W 2007, 2008 i 2009 roku pojawiała się trzecia seria, „Potęga trójki”.
W latach 2009-2012 pojawiała się czwarta seria, „Omen gwiazd”. „Świt Klanów”, piąta seria, była publikowana w latach 2013-2015. Szósta seria, zatytułowana „Wizja cieni”, była wydawana w latach 2016-2018. W latach 2019-2021 ukazywała się seria siódma, „Złamany kodeks”. Zapowiedziana jest także ósma seria, „Bezgwiezdny klan”.
W Polsce ukazały się jedynie dwie książki z pierwszej serii, „Na wolności” oraz „Ogień i lód”, wydane przez Amber (2004). 29 czerwca 2015 roku, pierwszy tom: Into The Wild (pod zmienionym tytułem „Ucieczka w dzicz”), został ponownie opublikowany przez Wydawnictwo Nowa Baśń. 1 marca 2016 roku pojawiła się reedycja drugiego tomu pt. „Ogień i lód”. 11 lipca 2016 wydano tom trzeci, „Las tajemnic”. 14 listopada 2016 roku wydano 4 część cyklu powieściowego – „Cisza przed burzą”. 4 kwietnia 2017 roku Wydawnictwo Nowa Baśń wydało 5 tom serii Wojowników „Niebezpieczna ścieżka”. Premiera 6 tomu („Czarna godzina”) w Polsce odbyła się 14 sierpnia 2017.
6 tom zakończył pierwszą serię „Wojowników”. Drugą serię ("Nowa przepowiednia") rozpoczęła książka pt. „Północ” wydana po polsku 13 grudnia 2017.
W kwietniu 2018 roku wydana została „manga” pt. "Bicz. Początek legendy", w czerwcu kolejna książka głównej serii, "Wschód księżyca", a we wrześniu „superedycja” pt. „Misja Ognistej Gwiazdy”. Na przełomie października i listopada premierę miał „Świt”, czyli kolejna część drugiej serii. W grudniu wydana została manga „Tygrysia Gwiazda i Sasza. Ucieczka w las”, a 8 lutego 2019 roku swoją premierę miał „Blask gwiazd” – czwarta część "Nowej przepowiedni" (seria druga).
Następnie w kwietniu 2019 wydawnictwo opublikowało drugą część superedycji pt. "Przepowiednia Błękitnej Gwiazdy" oraz w maju 2019 roku "Zmierzch", piąty tom "Nowej przepowiedni". W lipcu 2019 roku wyszedł 2 tom mangi: „Tygrysia Gwiazda i Sasza. Szukając schronienia”. Niedługo po wydaniu tej książki, 3 października 2019, ukazał się 3 tom superedycji „Tajemnica Żółtego Kła”. 15 listopada 2019 roku został wydany „Zachód słońca”, szósty tom "Nowej Przepowiedni", będący zakończeniem owej serii. 2 grudnia została wydana ilustrowana wersja „Ucieczki w dzicz” w twardej oprawie, a zaraz potem, bo już 10 grudnia, swoją premierę miała trzecia część z mangowej serii „Tygrysia Gwiazda i Sasza: Powrót do klanów”.
Rok 2020 otworzyła premiera „Widzenia”, czyli pierwszej książki trzeciej serii "Potęga trójki". Następna książka została wydana 3 marca i była to pierwsza manga z serii „Szara Pręga” zatytułowana „Zagubiony wojownik”. 31 marca miała premierę kolejna część "Potęgi trójki", „Mroczna rzeka”. 24 kwietnia wyszła pierwsza książka z serii nowel, „Zemsta Klonowego Cienia”. Następnie wyszły dwie kolejne części mang z serii „Szara Pręga”: „Schronienie Wojownika” i „Powrót Wojownika”, kończąc drugą serię mang. Kolejna wydana książka zatytułowana „Wyrzutek”, czyli trzecia książka trzeciej serii miała swoją premierę 30 czerwca. 8 sierpnia został wydany 4 tom "superedycji", „Odwet Wysokiej Gwiazdy”. Następna książka "Potęgi trójki", „Zaćmienie” ukazała się 8 września, natomiast 29 października wydana została trylogia mang „Ścieżka Kruczej Łapy” – „Zmącony spokój”, „Klan w potrzebie” oraz „Serce wojownika”. W grudniu opublikowana została piąta część trzeciej serii, „Długie cienie”. 2020 rok zamknęła premiera ilustrowanej wersji „Ognia i lodu”.
Już 8 lutego 2021 ukazała się kolejna, piąta superedycja, „Przeznaczenie Klanu Nieba”, a 3 marca doczekaliśmy się premiery ostatniej części trzeciej serii, „Wschodu słońca”. Czwartą serię, "Omen gwiazd", rozpoczął „Czwarty uczeń” opublikowany 7 kwietnia. Niedługo potem, w maju, do sprzedaży weszła druga część czwartej serii, „Przemijające echa”, a w czerwcu rozpoczęła się przedsprzedaż drugiej i trzeciej noweli – „Życzenia Liściastej Sadzawki” i „Tułaczki Chmurnej Gwiazdy”. We wrześniu ukazała się trzecia część czwartej serii, „Szepty nocy”, a na przełomie listopada i grudnia czwarta, „Znak księżyca”.
„Obietnica Krzywej Gwiazdy”, szósta superedycja, swoją premierę miała 7 lutego 2022.
Na dzień dzisiejszy są wydane 4 serie, 1 tom piątej serii, 7 superedycji i 7 nowel.
Tytuły w serii.
W serii ukazały się następujące tytuły:

</doc>
<doc id="710777" url="https://pl.wikipedia.org/wiki?curid=710777" title="Droga ekspresowa H7 (Słowenia)">
Droga ekspresowa H7 (Słowenia)

Droga ekspresowa H7 () – krótka droga ekspresowa w Słowenii o długości 2,8 km, łącząca autostradę A5 z przygraniczną miejscowością Dolga vas. Na drodze znajduje się jeden węzeł, 3 wiadukty oraz most.
Droga zaczyna się kilkaset metrów od granicy, na rondzie z drogą główną nr 109 umożliwiającą dojazd do terytorium Węgier. Następnie prowadzi do węzła autostradowego "Dolga vas", na którym droga łączy się z autostradą A5.

</doc>
<doc id="710778" url="https://pl.wikipedia.org/wiki?curid=710778" title="H6">
H6



</doc>
<doc id="710780" url="https://pl.wikipedia.org/wiki?curid=710780" title="H7">
H7



</doc>
<doc id="710781" url="https://pl.wikipedia.org/wiki?curid=710781" title="Sojusznicze Dowództwo ds. Transformacji">
Sojusznicze Dowództwo ds. Transformacji

Sojusznicze Dowództwo ds. Transformacji (ang. "Allied Command Transformation", ACT) – jedno z dwóch dowództw strategicznych NATO, zajmujące się transformacją zdolności wojskowych Organizacji do nowych wymagań geopolitycznych. To dowództwo ma testować i wdrażać nowe doktryny strategiczne, kontrolować zdolności i możliwości wojsk Organizacji oraz prowadzić szkolenia i ćwiczenia. ACT ma siedzibę w Norfolk w Stanach Zjednoczonych Ameryki.
Historia.
Dowództwo zostało powołane do życia w ramach reform strukturalnych NATO na mocy decyzji podjętych na zjeździe Organizacji Traktatu Północnoatlantyckiego w Pradze w 2002 roku. Nowa struktura ma na celu odejście od geograficznego podziału dowództw na rzecz struktur podzielonych według sprawowanych funkcji.
Struktura.
ACT kontroluje szereg ośrodków badawczych i szkoleniowych m.in. Joint Warfare Centre w Norwegii, Centrum Szkolenia Sił Połączonych w Bydgoszczy i Centrum Badań Podwodnych w La Spezia we Włoszech.
Zadania dowództwa.
Podstawowym zadaniem Sojuszniczego Dowództwa ds. Transformacji jest kierowanie transformacją struktur wojskowych NATO w celu zdobywania i rozwijania przez siły sojusznicze zdolności do działań podejmowanych w odpowiedzi na aktualne i prognozowane zagrożenia bezpieczeństwa międzynarodowego. Odpowiada za następujące obszary funkcjonowania Sojuszu:

</doc>
<doc id="710785" url="https://pl.wikipedia.org/wiki?curid=710785" title="Charles Beauclerk (13. książę St Albans)">
Charles Beauclerk (13. książę St Albans)

Charles Frederick Aubrey de Vere Beauclerk (ur. 16 sierpnia 1915, zm. 8 października 1988) – brytyjski arystokrata, jedyny syn Aubreya Tophama Beauclerka (wnuka 8. księcia St Albans) i Gwendoline Hughes, córki kapitana Frederika Hughesa.
Tytuł księcia St Albans odziedziczył w 1964 r. po bezpotomnym wymarciu starszych gałęzi rodu Beauclerków. Jako par Anglii zasiadł wtedy w Izbie Lordów. Był również dyrektorem Grendon Trust. Na tym stanowisku stał się bohaterem wielu skandali ekonomicznych, związanych z unikaniem płacenia podatków. W rezultacie St Albans opuścił Wielką Brytanię i zamieszkał na południu Francji, gdzie pozostawał do końca życia.
21 marca 1938 r. poślubił Nathalie Chatham Walker, córkę Percivala Walkera. Zanim małżeństwo to zakończyło się rozwodem (w 1947 r.), Charles i Nathalie doczekali się jednego syna:
Po raz drugi ożenił się 19 marca 1947 r. z Suzanne Marie Adele Fesq, córką Emile'a Fesqa. Charles i Suzanne mieli razem trzech synów i córkę:
Książę St Albans został również odznaczony Orderem Imperium Brytyjskiego. Zmarł w wieku 73 lat. Wszystkie jego tytuły odziedziczył jego najstarszy syn.

</doc>
<doc id="710788" url="https://pl.wikipedia.org/wiki?curid=710788" title="Charles Frederick Aubrey de Vere Beauclerk, 13. książę St Albans">
Charles Frederick Aubrey de Vere Beauclerk, 13. książę St Albans



</doc>
<doc id="710789" url="https://pl.wikipedia.org/wiki?curid=710789" title="Miami Vice (film)">
Miami Vice (film)

Miami Vice – amerykańsko-urugwajsko-niemiecko-paragwajski film sensacyjny z 2006 w reżyserii Michaela Manna.
Fabuła.
Dwóch detektywów z Miami, James „Sonny” Crockett i Ricardo Tubbs, dostaje zadanie przeniknięcia do organizacji przemycającej na masową skalę narkotyki. Podając się za szmuglerów wchodzą z przestępcami w układ, transportują dla nich narkotyki przez morską granicę. Współpraca układa się dobrze do tego stopnia, że Crockett nawiązuje romans z prawą ręką giganta narkotykowego z Ameryki Południowej, z piękną Isabellą. Wkrótce przedstawiciel organizacji w Miami, Jose „Cochi Loco” Yero, odkrywa romans. Jego nieodwzajemnione uczucie do Isabelli oraz niespełniona ambicja powodują, że usiłuje pozbyć się przemytników. Przy pomocy zewnętrznego w stosunku do organizacji gangu porywa dziewczynę (i jednocześnie agentkę policyjną pracującą pod przykryciem) Tubbsa, chce przejąć aktualnie szmuglowaną dostawę i rozbić grupę Crocketta oraz Tubbsa.
Nagrody i nominacje.
Nagroda Satelita 2006

</doc>
<doc id="710793" url="https://pl.wikipedia.org/wiki?curid=710793" title="Ponocnica trójpręgowa">
Ponocnica trójpręgowa

Ponocnica trójpręgowa, ponocnica, mirikina ("Aotus trivirgatus") – gatunek ssaka naczelnego z rodziny ponocnicowatych (Aotidae), wcześniej zaliczana do płaksowatych. Jest jednym z nielicznych gatunków małp prowadzących nocny tryb życia. W nocy rozróżnia kolory. Żyje w monogamicznych parach.
Zasięg występowania.
Ponocnica trójpręgowa występuje w południowo-środkowej Wenezueli, wschodniej Kolumbii i północnej Brazylii (na północ od rzeki Rio Negro i na wschód od rzeki Trombetas); być może jest sympatryczny z "A. vociferans" w niektórych częściach Kolumbii.
Taksonomia.
Gatunek po raz pierwszy naukowo opisał w 1811 roku niemiecki przyrodnik Alexander von Humboldt nadając mu nazwę "Simia trivirgatus". Jako miejsce typowe odłowu holotypu Humboldt wskazał lasy rzeki Casiquiare, u podnóża Cerro Duida, w Amazonii, w Wenezueli. 
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 30–38 cm, długość ogona 33–40 cm; masa ciała samic około 736 g, samców około 813 g. To szybkie i zwinne zwierzę. Długi ogon, pełniący podczas dalekich skoków z drzewa na drzewo rolę steru. Do nadrzewnego sposobu życia przystosowane są również ich kończyny, wyposażone w smukłe i długie palce, z których każdy może się zginać oddzielnie, zakończone krótkimi paznokciami. Kciuk jest przeciwstawny, a wszystkie palce mają poduszeczki pełniące rolę podobną do przylg u innych zwierząt. Tylne kończyny są dłuższe od przednich. Wszystko to pomaga mirikini w długich skokach i szybkiej wspinacze po cienkich i wiotkich gałęziach.
Ekologia.
Poruszając się grupami rodzinnymi zajmują obszar do 9 hektarów. Po wtargnięciu innej grupy dochodzi do walki, która rozstrzyga o pozostaniu. Walki, w których biorą udział zarówno samce jak i samice nie trwają dłużej niż 10 minut.
Ponocnice poruszają się w ciemności cicho, ale mają upodobanie do hałasowania. Wydają przeróżne dźwięki od przypominających świergot ptaków, miauczenie kota i szczekanie psa podobne do ryku jaguara. Głos służy im do utrzymywania ze sobą kontaktu w ciemnościach.
Po ciąży trwającej od 133 do 153 dni rodzi się najczęściej jedno, bardzo rzadko dwa młode. Maleństwem opiekuje się przede wszystkim ojciec otaczając ochroną, zabawiając i przenosząc z miejsca na miejsce.
Małpy te są łagodne, łatwo się oswajają i przywiązują do swoich opiekunów. Chętnie więc hodowane są w ogrodach zoologicznych, a niekiedy nawet w mieszkaniach.

</doc>
<doc id="710797" url="https://pl.wikipedia.org/wiki?curid=710797" title="Zebda">
Zebda

Zebda – powstały w 1988 roku zespół pochodzący z Tuluzy we Francji. Tworzy mieszankę rapu, rocka, reggae, hip-hopu, dubu, ska, punku i tradycyjnych dźwięków z krajów arabskich, Hiszpanii i Jamajki.
Historia zespołu sięga roku 1985, kiedy to stworzono "Zebda Bird". W początkowy skład zespołu wchodzili: Magyd (śpiew i słowa), Pascal (gitara) i Joël (bas). Do pierwszych korekt w składzie doszło w roku 1988, gdy do trzech amatorsko grających członków zespołu dołączyli bracia Mustafa i Hakim (wokale) oraz Vincent (perkusja). Skład ustalił się w roku 1991 wraz z przybyciem klawiszowca Remi'ego. Rok później Zebda wydała swój pierwszy album "l'Arène des rumeurs". W albumie tym zespół skrytykował media, poprzez umieszczenie przemówienia Yasser'a Arafata oraz głosów wykrzykujących "SANDINISTA!". Wydanie albumu spowodowało posądzenie zespołu o antysemityzm, ponieważ na okładce albumu widniał młody Palestyńczyk z kamieniem w naciągniętej procy.
W 1995 roku wydana została płyta "Le Bruit et l'odeur" (Hałas i smród). Tytuł został zaczerpnięty z przemówienia Jacques'a Chirac'a z 1991 roku.
W 1999 roku Zebda wydała kolejny album "Essence ordinaire" (Tanie paliwo) zawierający hit Tomber la chemise.
Ostatni album grupa wydała w roku 2002. Nosi on nazwę "Utopie d'Occas"'. Album ten zawiera mroczne teksty o dużej wartości artystycznej przyprawione muzyką taką jak reggae, rock, ska. Atmosfera na tym albumie zmienia się od melancholii do fiesty, od rebelii do spokoju.

</doc>
<doc id="710800" url="https://pl.wikipedia.org/wiki?curid=710800" title="Fala Moretona">
Fala Moretona

Fala Moretona – fala powstająca podczas intensywnych rozbłysków słonecznych. Propaguje się horyzontalnie w atmosferze Słońca z prędkością około 1000 km/s i jest dobrze widoczna na obrazach chromosfery jako łukowy front falowy w świetle emisyjnej linii Hα. Może spowodować rekoneksję magnetyczną odległej protuberancji i powstanie koronalnego wyrzutu masy z dala od obszaru plam lub oscylacje propagujące się wzdłuż włókna. Fala Moretona jest utożsamiana z tzw. szybkimi falami magnetohydrodynamicznymi – magnetodźwiękowymi.
Fali Moretona zawsze towarzyszy burza radiowa na falach metrowych, które emitowane są przez koronę słoneczną, ale ich przyczyną są ruchy plazmy właśnie w koronie, a nie na wysokości chromosfery.
Nazwa fali upamiętnia astronoma amerykańskiego Gaila Moretona.

</doc>
<doc id="710801" url="https://pl.wikipedia.org/wiki?curid=710801" title="C3A1 (mina)">
C3A1 (mina)

C3A1 – kanadyjska mina przeciwpiechotna. Posiada minimalną ilość części metalowych co sprawia, że jest trudna do wykrycia przy pomocy wykrywaczy saperskich. Z tego powodu często zaopatrywana jest w metalowy pierścień ułatwiający wykrycie. Mina C3A1 jest ustawiana ręcznie. Po wbiciu w ziemię należy usunąć metalowy klips dzięki czemu możliwe jest wciśnięcie pokrywy zapalnika. Detonacja następuje pod naciskiem 6–8 kg. Mina C3A1 poza Kanadą znajduje się na uzbrojeniu US Armed Forces (jako M25), armii japońskiej (Type 67) oraz armii argentyńskiej, brazylijskiej i chilijskiej. Wersja C3A2 jest elaborowana materiałem wybuchowym oznaczonym jako "Comp A5". C3A1 i C3A2 są nieoficjalnie nazywane Elsie.

</doc>
<doc id="710802" url="https://pl.wikipedia.org/wiki?curid=710802" title="Joseph Luns">
Joseph Luns

Joseph Antoine Marie Hubert Luns (ur. 28 sierpnia 1911 w Rotterdamie, zm. 18 lipca 2002 w Brukseli) – holenderski polityk, sekretarz generalny NATO.
Życiorys.
Studiował prawo na uniwersytetach w Lyeden i Amsterdamie oraz ekonomię polityczną w London School of Economics i na Uniwersytecie Berlińskim. Na początku lat 30. odbył służbę wojskową w marynarce holenderskiej. Jako pracownik Misterstwa Spraw Zagranicznych został zmuszony do emigracji w czasie II wojny światowej do Londynu. Po wojnie objął stanowisko ambasadora Holandii w Wielkiej Brytanii, następnie zaś został członkiem holenderskiej delegacji przy Organizacji Narodów Zjednoczonych.
W 1952 r. został ministrem spraw zagranicznych Holandii z ramienia Katolickiej Partii Ludowej. W wyniku remisu wyborczego był zmuszony do dzielenia stanowiska z konkurentem z Partii Pracy. Samodzielnie stanowisko objął w 1956 i sprawował je do 1971 r., kiedy został sekretarzem generalnym NATO.
Przeciwstawiał się oddaniu kontroli nad Nową Gwineą władzom Indonezji, choć w końcu do podjęcia takiej decyzji zmusił go prezydent Stanów Zjednoczonych John F. Kennedy. Był jednym z inicjatorów i sygnatariuszy traktatu rzymskiego. Popadł w konflikt z lewicowym rządem swojego kraju, kiedy wyraził poparcie dla stworzenia bazy rakietowej NATO na terenie Holandii.
Został odznaczony m.in. Orderem Lwa Niderlandzkiego i amerykańskim Medalem Wolności.
Był żonaty z baronową Elisabeth van Heemstra. Miał syna i córkę.

</doc>
<doc id="710804" url="https://pl.wikipedia.org/wiki?curid=710804" title="C3A1">
C3A1



</doc>
<doc id="710805" url="https://pl.wikipedia.org/wiki?curid=710805" title="Murray Beauclerk">
Murray Beauclerk

Murray de Vere Beauclerk (ur. 19 stycznia 1939), brytyjski arystokrata, najstarszy syn Charlesa Beauclerka, 13. księcia St Albans i Nathalie Walker, córki Percivala Walkera. Jest w prostej linii potomkiem króla Anglii i Szkocji Karola II.
31 stycznia 1963 r. poślubił Rosemary Frances Scoones, córkę doktora Francisa Scoonesa. Murray i Rosemary mieli razem syna i córkę:
Pierwsze małżeństwo Beauclerka zakończyło się rozwodem w 1974 r. Ponownie ożenił się 29 sierpnia tego samego roku, z Cynthią Therese Mary Howard, córką podpułkownika W.J.H. Howarda. Małżeństwo to nie doczekało się potomstwa i zakończyło się rozwodem w 2001 r.
Po raz trzeci na ślubnym kobiercu stanął 14 grudnia 2002 r. Jego obecną żoną jest Gillian Anita Northam.
Tytuł księcia St Albans odziedziczył po śmierci swojego ojca w 1988 r. Zasiadł też wtedy w Izbie Lordów. Zasiadał tam do reformy tej Izby dokonanej przez rząd Tony'ego Blaira w 1999 r.

</doc>
<doc id="710806" url="https://pl.wikipedia.org/wiki?curid=710806" title="Detroit Red Wings">
Detroit Red Wings

Detroit Red Wings – amerykański klub hokejowy z siedzibą w Detroit (Michigan), występujący w lidze NHL. Jeden z najbardziej utytułowanych klubów NHL (do tej pory zdobył jedenaście razy Puchar Stanleya oraz 25 innych drużynowych trofeów ligi NHL). Red Wings 55 razy grali w play-offach NHL, należy do nich też rekord największej ilości zwycięstw: 62 w sezonie 1995–1996. Zespół należy do Oryginalnej Szóstki.
Zespół posiada afiliacje w postaci klubów farmerskich w niższych ligach. Tę funkcję pełnią Grand Rapids Griffins w lidze AHL i Toledo Walleye w rozgrywkach ECHL. W przeszłości podległe były Toledo Storm (ECHL) oraz Flint Generals oraz Port Huron Icehawks (IHL).
Historia.
1925–1949: Wczesne lata.
Kiedy, po sezonie 1925–1926, doszło do zamknięcia ligi Western Canada Hockey League na podstawie umowy z NHL organizacja hokejowa z Detroit nabyła prawa do zawodników jednego z najlepszych zespołów WCHL – Victoria Cougars, którzy wygrali w 1925 roku Puchar Stanleya. W NHL nie uważa się jednak Red Wings jako kontynuacji tamtego zespołu.
Ponieważ w Detroit nie było w tym czasie żadnej hali przygotowanej do rozgrywek hokeja na lodzie Detroit Cougars (nazwani tak na cześć zespołu z Victorii) grali przez pierwszy sezon w mieście Windsor w Kanadzie w hali Windsor Arena (wówczas Border Cities Arena). Na sezon 1927–1928 Cougars przenieśli się do Detroit Olympia, która gościła ich aż do 15 grudnia 1979 roku. Był to również pierwszy sezon na ławce trenerskiej Jacka Adamsa, który miał się stać twarzą organizacji przez kolejne 36 lat – zarówno jako trener jak i menadżer.
Cougars dostali się do play-off po raz pierwszy w roku 1929 a najskuteczniejszym zawodnikiem był Carson Cooper (44M, 18G, 9A). W pierwszej rundzie przegrali dwa spotkania z Toronto Maple Leafs w sumie stosunkiem 2:7. Rok później drużyna zmieniła nazwę na Detroit Falcons (Jastrzębie), lecz nie wpłynęło to na ich słabą grę. Zespół z reguły kończył rozgrywki w dole tabeli, chociaż w 1932 roku ponownie dostał się do play-off. Tymczasem, obok NHL zaczęła powstawać nowa, konkurencyjna liga. American Hockey Association stało się AHL i ogłosiło się główną ligą (major league).
Prezes NHL, Frank Calder, chciał znaleźć sposób na pozbycie się konkurencji i przekonał właścicieli drużyn NHL aby pozwolili Jamesowi E. Norrisowi, właścicielowi Chicago Shamrocks z AHL, kupić zespół z Detroit. Norris dokonał zakupu latem 1932 roku i połączył obie drużyny. Pierwszą decyzją, jaką podjął była zmiana nazwy zespołu. W ten sposób powstali znani nam do dzisiaj Red Wings.
Na początku XX wieku Norris grał w jednej z pierwszych hokejowych potęg – Montreal Amateur Athletic Association – którzy byli nazywani „Winged Wheelers” (Skrzydlate Kołowroty). Ponieważ jego nowy zespół był z Detroit, Motor City, zaadaptował on logo MAAA i stworzył pierwszą wersję bardzo charakterystycznego logo Red Wings. Norris dał jeszcze jedną szansę trenerowi Jackowi Adamsowi i Wings po raz pierwszy w historii wygrali mecz w play-off, pokonując Montreal Maroons. W drugiej rundzie odpadli jednak z New York Rangers.
W 1934 Skrzydła po raz pierwszy dotarli do wielkiego finału. W tym sezonie, w 47 meczach John Sorrell zdobył 21 bramek, a najskuteczniejszym graczem został Larry Aurie (48M, 16G, 19A). W finale nie mieli jednak żadnych szans z Chicago Blackhawks, którzy wygrali serię do trzech zwycięstw w czterech meczach i zdobyli swój pierwszy Puchar Stanleya.
Red Wings sięgnęli po pierwszy puchar w 1936 roku, pokonując w finale Toronto w czterech spotkaniach. Powtórzyli sukces rok później, lecz w konfrontacji z Rangers potrzebowali wszystkich pięciu spotkań. Na początku lat 40. Wings dochodzili do finału trzy razy z rzędu. W 1941 roku przegrali „do zera” z Boston Bruins, rok później stracili trzymeczowe prowadzenie nad Toronto Maple Leafs, lecz w końcu, w 1943 roku zrewanżowali się Bruins za porażkę sprzed dwóch lat i wygrali swój drugi Puchar. Syd Howe i Mud Bruneteau zdobyli w tych ostatnich rozgrywkach po 20 bramek. Do końca dekady Red Wings pozostali silnym zespołem, co rok dostając się do play-off i jeszcze trzykrotnie dochodząc do finałów.
W 1946 roku jeden z najlepszych graczy w historii hokeja wkroczył do NHL, a dokładniej, do drużyny z Detroit. Gordie Howe, prawoskrzydłowy, zdobył zaledwie 7 bramek i 15 asyst w swoim pierwszym sezonie, lecz swoje prawdziwe oblicze pokazał dopiero po kilku latach. Ten rok przyniósł również pożegnani Jacka Adamsa z pozycją trenera. Adams postanowił skupić się na obowiązkach menadżerskich a jego miejsce na ławce zajął trener z niższej ligi, Tommy Ivan.
W swoim drugim sezonie Gordie Howe został dołączony do linii Sida Abela i Teda Lindsaya, dzięki czemu powstała jedna z najlepszych formacji w historii NHL – „Production Line”. 33 bramki Lindsaya popchnęły Wings do kolejnego finału, gdzie zostali pokonani przez Toronto. Sytuacja powtórzyła się sezon późnej.
1949–1966: Era Gordie Howe’a.
Wings wrócili na szczyt w 1950 roku. W drugiej dogrywce finałowego meczu numer siedem o zwycięstwie Skrzydeł nad Rangers zdecydowało trafienie Pete’a Babando. Po tym meczu Lindsay wzniósł Puchar Stanleya nad głowę i zrobił rundkę honorową dookoła tafli w hali Olympia, co zapoczątkowało nową tradycję w NHL.
Po porażce w półfinale z Montreal Canadiens w 1951 roku Wings wygrali swój piąty Puchar w rok później, pokonując, bez porażki, zarówno Montreal jak i Toronto. Dużą zasługę w tym zwycięstwie miał, oprócz „Production Line”, bramkarz Terry Sawchuk, dla którego był to drugi sezon w NHL. Detroit byli pierwszą drużyną od 17 lat, która niepokonana przeszła całe rozgrywki play-off. Zdobyła ona również bardzo dużo, bo 24 bramki, co przy 5 golach Toronto i Montrealu w sumie daje sporą przewagę. Po sezonie Sid Abel przeszedł do Chicago Blackhawks a jego miejsce w składzie zajął Alex Delvecchio.
James E. Norris zginął w grudniu 1952 roku a jego rolę jako właściciela drużyny przejęła córka Marguerite. Była ona pierwszą i, jak do tej pory, jedyną kobietą-właścicielką klubu NHL. Maguerite nie kryła swojej niechęci do Jacka Adamsa, lecz mimo możliwości zwolnienia go, gdyż nie miał on żadnego kontraktu, nie uczyniła tego.
Po kolejnym rozczarowaniu w roku 1953, kiedy Wings polegli w walce z Bruins, drużyna z Detroit ponownie sięgnęła po dwa Puchary Stanleya z rzędu. W 1954 nad Montrealem, kiedy obrońca Habs, Doug Harvey, skierował strzał Tony’ego Leswicka do własnej bramki oraz w 1955, ponownie pokonując Canadiens, lecz w siedmiu spotkaniach. W przerwie przed kolejnym sezonem Marguerite Norris przegrała rodzinną batalię ze swoim bratem Bruce’em i musiała zrzec się na jego rzecz praw do drużyny. Wings i Habs spotkali się w finale po raz kolejny w roku 1966, lecz tym razem to zespół z Kanady okazał się lepszy, wygrywając swój pierwszy z pięciu z rzędu Puchar Stanleya.
W 1957 roku Ted Lindsay, który zdobył w sezonie 30 bramek i zaliczył 55 asyst, razem z Dougiem Harveyem założył Związek Zawodników NHL (NHLPA). Następnie został wytransferowany do Chicago wraz z młodym bramkarzem Glennem Hallem. Blackhawks byli w tym czasie własnością Jamesa D. Norrisa, starszego brata Bruce’a.
Ten transfer był jednym z kilku wątpliwych decyzji Jacka Adamsa w późnych latach 50. Rok wcześniej Adams oddał do Bruins Terry’ego Sawchuka. Mimo iż udało mu się go odzyskać dwa lata później, musiał za niego wysłać do Bostonu młodego, zdolnego Johna Bucyka. Była to jednak z najbardziej jednostronnych wymian w historii NHL. Bucyk grał w Bruins przez następne 21 lat, a Wings przegrali z „Miśkami” w pierwszej rundzie play-off. W 1959 zespół z Detroit nie dostał się do rozgrywek posezonowyh po raz pierwszy od 21 lat.
W ciągu kilku następnych sezonów Wings trochę odżyli i dotarli do finałów 4 razy w ciągu 6 lat w latach 1961–1966. Pomimo posiadania w składzie Delvecchio, Norma Ullmana, Howe’a, Parkera MacDonalda jako najlepszych strzelców, pomimo powrotu na jeden rok Lindsaya i pomimo Sawchuka, a później Rogera Croziera, w bramce, nie udało im się ani razu sięgnąć po najwyższe trofeum. Adams stracił posadę menadżera zespołu w 1963 roku. Jego 36 lat w tej roli, z których 31 przepracował bez kontraktu, to najdłuższy okres pracy generalnego menadżera w historii NHL.
1967–1983: Era „Martwych Skrzydeł”.
Pod koniec lat 60. Wings zaczęli grać coraz gorzej aż w końcu wpadli w dołek, z którego wykopali się dopiero po prawie 20 latach. W latach 1967–1983 zespół z Detroit zakwalifikował się do play-off zaledwie dwukrotnie, wygrywając tylko jedną potyczkę. Pomiędzy 1970 a 1983 przez fotel trenera przewinęło się 16 osób, nie licząc trenerów tymczasowych. Żaden z nich nie zagościł tam dłużej niż 3 sezony. Wcześniej, sześciu pierwszy trenerów – Art Duncan, Keats, Adams, Ivan, Jimmy Skinner i Abel – piastowali tę funkcję łącznie przez 44 lat. W okresie tej fatalnej formy Skrzydła były znane jako „Dead Wings” albo „Dead Things”, czyli „Martwe Skrzydła” lub „Martwe Rzeczy”.
Jednym z czynników tej słabej gry była odejście od starego systemu rozwijania młodzieży, który pozwalał Adamsowi pozyskiwać młodych prospektów już w wieku 16 lat. Dodatkowo, Ned Harkness, który został trenerem w roku 1970 i został mianowany menadżerem w środku sezonu, nie dawał sobie rady z pracą z weteranami lodowisk NHL. We wcześniejszej fazie swojej kariery trenował, z sukcesami, graczy w koledżach, lecz adaptacja do warunków wyższej ligi okazała się dla niego niemożliwa. Harkness musiał zrezygnować trzy lata później a okres jego rządów kibice nazywają „The Darkness with Harkness” („Ciemność z Harknessem”) i uważają za najgorszy epizod drużyny z Detroit w historii.
W sezonie 1967–1968, który przyniósł poszerzenie ligi NHL, Red Wings pozyskali lewoskrzydłowego Franka Mahovlicha od obrońców tytułu, Toronto Maple Leafs. Mahovlich trafił do linii z Howe’em i Delvecchio i sezon później zapisał na swoim koncie 49 bramek, co było jego rekordowym osiągnięciem. Dwukrotnie podczas swojego pobytu w Detroit był też wybierany do drużyny All-Stars.
Niestety ten okres nie trwał długo. W 1970 Mahovlich został oddany do Montrealu a Howe odszedł na emeryturę po sezonie 1970–1971. Howe wrócił jeszcze do zawodowego hokeja aby zagrać ze swoimi synami Markiem i Martym w powstającej wówczas World Hockey Association w 1972 roku. Mark Howe dołączył, pod koniec swojej kariery, do Detroit. Do końca dekady, podczas której Mickey Redmond zaliczył dwa 50-bramkowe sezony a Marcel Dionne zaczął wspinać się na szczyty swojej formy, które osiągnął już po odejściu do Los Angeles Kings, Wings nie byli w stanie dać sobie rady z brakami w obronie i w bramce.
Podczas sezonu 1979–1980 zespół opuścił halę Olympia i przeniósł się do Joe Louis Arena. W 1982 roku, po 50 latach obecności w rodzinie, Bruce Norris sprzedał Detroit Red Wings Mike’owi Illitchowi, założycielowi sieci restauracji Little Ceasars Pizza.
1983–1993: Odbudowa – Era Yzermana.
W roku 1983 Wings wybrali w drafcie Steve’a Yzermana, centra z miejscowości Cranbrook w prowincji Kolumbia Brytyjska. W swoim pierwszym sezonie był najlepiej punktującym zawodnikiem w drużynie i zaczął wyciągać zespół z powrotem na wyżyny. W tym sezonie, dzięki 42 trafieniom Johna Ogrodnicka i dobrej postawie Ivana Boldirewa i Rona Duguaya, którzy zdobyli ponad 30 bramek, Wings po raz pierwszy od sześciu lat dostali się do play-off. Do awansu przyczynił się też obrońca Brad Park, pozyskany wcześniej z Boston Bruins. Park wygrał w 1984 roku Bill Masterton Memorial Trophy za swoją postawę na lodzie i poza nim.
Park został później trenerem Skrzydeł, lecz został zwolniony po 45 meczach w sezonie 1985–1986. Sam przyznał, że rozpoczął pracę z drużyną z ostatniego miejsca i nie ruszył jej stamtąd. Ten sezon, najgorszy w historii Wings, skończyli na z bilansem 17–57–6 i zaledwie 40 punktami na koncie. W 1986 roku Wings dodali do swojego składu Boba Proberta, jedną z najbardziej rozpoznawalnych postaci Wings tej dekady.
Do roku 1987 do Yzermana dołączyli Petr Klíma, Adam Oates, Gerard Gallant, obrońca Darren Veitch i nowy trener Jacques Demers. Dzięki tym wzmocnieniom Wings dotarli do półfinałów po raz pierwszy w nowej erze NHL, lecz zostali wyeliminowani przez silnych wtedy Edmonton Oilers w pięciu meczach. Rok później wygrali pierwsze mistrzostwo dywizji od 23 lat, lecz ponownie przegrali w pięciu spotkaniach z Edmonton w półfinale.
W roku 1989 Yzerman pobił swój osobisty rekord, strzelając 65 bramek, co nie pomogło jednak Wings w odniesieniu większych sukcesów. Zespół z Detroit odpadł już w pierwszej rundzie w serii z Chicago Blackhawks. W następnym sezonie Yzerman zdobył 62 trafienia, lecz Wings nawet nie dostali się do play-off. Był to, do dzisiaj, ostatni rok, w którym nie mogliśmy oglądać Skrzydeł w rozgrywkach posezonowych. Dobra postawa Yzermana nie uchroniła go jednak od powstawania plotek, jakoby miał być wytransferowany.
Tymczasem zwolniony został Demers. Do Wings dołączył się Siergiej Fiodorow, który w latach 90. był jedną z największych gwiazd zarówno Skrzydeł jak i całej ligi, zdobywając wiele nagród. W 1992 do zespołu dołączył Raya Shepparda, który dwa lata później, zdobywając 52 bramki, ustanowił swój osobisty rekord. Natomiast w 1993 szeregi Wings zasilił obrońca Paul Coffey. W draftach w tym okresie do Skrzydeł trafili również Sława Kozłow, Darren McCarty, Władimir Konstantinow i Nicklas Lidström.
1993–2004: Powrót do chwały.
Plotki o pozbyciu się Yzermana ucichły zaraz po tym jak posadę trenera Wings otrzymał Scotty Bowman. W swoim drugim roku na ławce, skróconym sezonie 1994–95, doprowadził on Skrzydła do pierwszego finału od 29 lat. New Jersey Devils, z którymi przyszło im się spotkać, nie dali Wings żadnych szans, rozprawiając się z nimi w 4 meczach.
Zespół z Detroit witał w swoich szeregach coraz to nowe gwiazdy takie jak Wiaczesław Fietisow, Igor Łarionow czy bramkarz Mike Vernon. Po porażce z Colorado Avalanche w 1996 roku, którzy wygrali wtedy Puchar, Wings, dzięki pomocy Brendana Shanahana i Larry’ego Murphy’ego, po raz kolejny dostali się do finałów w roku 1997, gdzie zmietli Philadelphia Flyers w czterech meczach. Wcześniej pokonali na swojej drodze St. Louis Blues i Anaheim Mighty Ducks w pierwszych dwóch rundach a w finale konferencji dali sobie radę z Colorado Avalanche.
Sześć dni po zdobyciu mistrzostwa zespół Detroit Red Wings dotknęła tragedia. Obrońca Władimir Konstantinow, jeden z członków 'Rosyjskiej Piątki' uległ wypadkowi samochodowemu, w wyniku którego doznał poważnych obrażeń mózgu, które gwałtownie zakończyły jego karierę sportową. Masażysta Siergiej Mnatsakanow doznał podobnych obrażeń. W wypadku tym ucierpiał również Sława Kozłow, lecz spędził w szpitalu tylko jeden dzień. Cały kolejny sezon, w którym Wings również zdobyli Puchar, został poświęcony Konstantinowowi. Rosyjski zawodnik wyjechał na lód w wózku inwalidzkim na świętowanie zdobycia mistrzostwa. Kapitan Steve Yzerman, MVP tego sezonu, zaraz po tym, jak sam uniósł Puchar nad głowę, przekazał go właśnie Konstantinowowi. Później mówił, że początkowo zamierzał podać go Chrisowi Osgoodowi, który wyśmienicie spisywał się w bramce podczas play-off. „Nieczęsto zdarza się, że chwile w hokeju znaczą więcej niż sport,” wspominał to wydarzenie Brendan Shanahan.
Rok później Wings mieli nadzieję na zdobycie trzeciego Pucharu z rzędu po raz pierwszy w historii klubu. Niestety, mimo wzmocnienia się w obronie Chrisem Cheliosem, pozyskanym z Chicago, Colorado Avalanche pokonali Skrzydła w finale konferencji w sześciu meczach.
W tym czasie rywalizacja między Avs a Wings sięgnęła zenitu. Detroit pokonali Colorado w trzeciej rundzie w roku 1997 a Avs wygrywali z Wings dwukrotnie w drugiej rundzie w latach 1999 i 2000. Pojedynki tych zespołów były zawsze bardzo zacięte i stały na bardzo wysokim poziomie. Podczas meczu 26 marca 1997 doszło do wielkiej bójki w Joe Louis Arena, której źródeł należy szukać jeszcze rok wcześniej, kiedy podczas play-off potężnym uderzeniem Claude Lemieux wyeliminował z gry Krisa Drapera z Wings. Pamiętnej nocy w marcu 1997 za to uderzenie odpłacił Lemieux Darren McCarty a na środku lodu zmierzyli się ze sobą dwaj bramkarze – Patrick Roy i Mike Vernon. Kiedy gra już została wznowiona, bramkę w dogrywce, dającą Wings zwycięstwo zdobył właśnie McCarty, doskonale uwieńczając wieczór, który na zawsze zapisał się na kartach historii NHL.
W 2001 roku Wings zakończyli sezon regularny na 2. miejscu, lecz przegrali w play-off z Kings. Po sezonie do zespołu dołączył legendarny bramkarz Dominik Hašek, pozyskany z Buffalo Sabres, obrońca Vezina Trophy. Drużynę zasilili też weterani Luc Robitaille i Brett Hull a także młody Paweł Dacjuk. Dzięki tym wzmocnieniom większość ekspertów typowało właśnie Skrzydła do zdobycia Pucharu Stanleya. Wings nie zawiedli. Zakończyli sezon zasadniczy na czele tabeli i, mimo dwóch porażek na własnym lodzie, pokonali w pierwszej rundzie play-off Vancouver Canucks. Następnie wygrali z St Louis Blues i Colorado Avalanche. W wielkim finale, w pięciu meczach rozprawili się z niespodziewanym rywalem – Carolina Hurricanes. Hurricanes wygrali w finale konferencji z Toronto Maple Leafs i serię z Wings zaczęli od zwycięstwa w pierwszym meczu. Zespół z Detroit wygrał jednak cztery kolejne potyczki, w tym dramat z trzema dogrywkami, zakończony w końcu bramką Igora Łarionowa. Bowman i Hašek zakończyli po tym sezonie kariery.
Po zdobyciu Pucharu Stanleya w 2002 roku Red Wings odwiedzili w białym domu prezydenta USA George’a Busha. Podczas tego spotkania prezydent gratulował zawodnikom odniesionego sukcesu i wyraził też wyrazy uznania ówczesnemu trenerowi, Scotty’emu Bowmanowi, mówiąc:
Prezydent podziękował też członkom zespołu, że oprócz świetnej postawy na lodzie potrafią też zachować się poza nim. Przytoczył tutaj przykład Steve’a Yzermana, który podróżował z Pucharem po trzech szpitalach w Michigan oraz rodziny Illitchów, którzy wykorzystali Puchar do zebrania pieniędzy na oddział ratunkowy w mieście. George Bush dostał również od zespołu koszulkę Red Wings z numerem jeden i nazwiskiem prezydenta na jej tylnej części.
W 2003 roku nowym trenerem został Dave Lewis a w bramce zawitał Curtis Joseph, który grał wcześniej w Toronto. Wings zajęli drugie miejsce na Zachodzie, lecz zostali zaskoczeni w pierwszej rundzie play-off przez Anaheim Mighty Ducks, którzy wygrali pierwsze spotkania. Kaczory dość niespodziewanie dotarły do wielkiego finału, gdzie w siedmiu meczach przegrali jednak z New Jersey Devils.
Po sezonie i po długich dyskusjach kontraktu z Wings nie przedłużył Siergiej Fiodorow i odszedł do Anaheim. Do gry postanowił natomiast wrócić Dominik Hašek, co postawiło przed Skrzydłami pewien problem, gdyż Josephowi zostały jeszcze w kontrakcie dwa lata gry w Detroit. Mimo iż był jednym z najwięcej zarabiających graczy w lidze Joseph musiał spędzić trochę czasu w Grand Rapids Griffins, afiliacji Wings w American Hockey League. Po 14 spotkaniach Hašek musiał jednak zrezygnować z gry z powodu kontuzji pachwiny, co pozwoliło Josephowi wrócić do roli bramkarza numer jeden. Wings wzmocnili się również, pozyskując Derriana Hatchera z Dallas Stars i Raya Whitneya z Columbus Blue Jackets. Hatcher doznał jednak na początku sezonu poważnej kontuzji ścięgna i wrócił do gry dopiero pod koniec sezonu zasadniczego. W ostatni dzień okna transferowego do Wings doszedł jeszcze Robert Lang z Washington Capitals.
Rozstawieni w play-off z numerem jeden Wings przeszli pierwszą rundę, pokonując Nashville Predators, lecz odpadli później w sześciu meczach z Calgary Flames. W piątym meczu tej rywalizacji kontuzji oka doznał Steve Yzerman, co wyeliminowało go z dalszej gry.
Władze klubu zdecydowały się następnie skupić na zatrzymaniu w zespole dużej ilości graczy, przez co aktywność Skrzydeł na rynku transferowym była znikoma. Wings przedłużyli kontrakty z Krisem Draperem, który właśnie rozegrał sezon życia, Steve’em Yzermanem, Brendanem Shanahanem, Jiřím Fischerem, Jasonem Williamsem i Mathieu Dandenaultem. Trenerem pozostał także Dave Lewis. Przed wejściem w życie lockoutu, który zaprzepaścił cały następny sezon, nie udało się sfinalizować kontraktów Chrisa Cheliosa, Pawła Dacjuka i obrońcy Mathieu Schneidera, którzy w końcu jednak zostali z klubem. Pożegnali się natomiast Brett Hull i Boyd Devereaux, którzy przeszli do Phoenix Coyotes.
Od 2005: Nowa era.
15 lipca 2005 roku nowym trenerem Skrzydeł został Mike Babcock, były trener Anaheim. 8 sierpnia jednoroczny kontrakt z Wings podpisał Chris Osgood, który w międzyczasie grał w New York Islanders i St Louis Blues. Podczas meczu z Nashville Predators, 21 listopada 2005 roku kolejna tragedia wstrząsnęła światem hokejowym. Po około siedmiu minutach gry obrońca Skrzydeł Jiří Fischer doznał ataku serca i stracił przytomność na ławce swojego zespołu. Jego serce wstrzymało pracę, lecz udało się je przywrócić do normalnego działania dzięki niesamowicie szybkiej interwencji sztabu medycznego. Z powodu tego urazu gra została przerwana i przełożona na 23 stycznia 2006. Był to pierwszy przypadek przeniesienia mecz z powodu urazu jednego z zawodników. Wznowione spotkanie trwało pełne 60 minut, lecz zaczęło się z jednobramkową przewagą Predators, czyli z wynikiem jaki widniał na tablicy podczas przerwania listopadowej gry. Zespół z Nashville ostatecznie wygrał mecz 3:2.
Na zimowe igrzyska olimpijskie w Turynie NHL zawiesiło swoje rozgrywki i wysłało swoich zawodników za ocean. Red Wings mieli we Włoszech 10 przedstawicieli. Ze złotym medalem dla reprezentacji Szwecji wrócili Lidström, Henrik Zetterberg, Tomas Holmström, Mikael Samuelsson i Niklas Kronwall. Robert Lang reprezentował brązowych medalistów – Czechy.
Cały sezon Wings skończyli aż z 58 zwycięstwami i 124 punktami na swoim koncie, lecz odpadli już w pierwszej rundzie po sześciomeczowej potyczce z Edmonton Oilers. Po play-off zespół podziękował bramkarzowi Manny’emu Legace, mimo jego wyśmienitej postawy przez cały sezon. Kontrakty na dwa lata przedłużono natomiast Chrisowi Osgoodowi i Nicklasowi Lidströmowi.
Czas po sezonie obfitował w inne przełomowe wydarzenia w składzie Skrzydeł. Po dziewięcioletniej przygodzie z Detroit za grę podziękował Brendan Shanahan, który wybrał ofertę New York Rangers. 31 lipca kolejny jednoroczny kontrakt podpisał Dominik Hašek, dla którego był to początek trzeciego podejścia do gry w Detroit.
Jednak największym wydarzeniem było ogłoszenie zakończenia kariery przez Steve’a Yzermana, bez wątpienia największej ikony zespołu z Detroit ostatniego ćwierćwiecza, który spędził w HockeyTown aż 23 sezony. Yzerman został jednak z drużyną i jest teraz członkiem sztabu zarządzającego klubem. Niedługo po jego wypowiedzi do wiadomości podano informacje, że jego numer, 19, zostanie zastrzeżony. Ceremonia ta odbyła się 2 stycznia 2007 roku, przed meczem z Anaheim Ducks. Schedę kapitana przejął po Kanadyjczyku Nicklas Lidström.
W ostatnim dniu okna transferowego w 2007 roku Wings pozyskali napastników Kyle’a Caldera z Philadelphia Flyers i Todda Bertuzziego z Florida Panthers. Za Caldera do Flyers udał się Jason Williams a nowy nabytek Skrzydeł zdobył bramkę i asystę już w swoim pierwszym występie. Bertuzzi przyszedł do Detroit w zamian za wybory w drafcie i prospekta Shawna Matthiasa.
Sukcesem zakończyły się rozmowy z Pawłem Dacjukiem, który w końcu podpisał kontrakt wiążący go z klubem na siedem lat. Dacjuk jest jedną z największych młodych gwiazd NHL i jednym z najważniejszych zawodników w zespole Skrzydeł, mimo iż jego forma w play-off w poprzednich latach mogła pozostawiać wiele do życzenia.
Ten stan rzeczy uległ jednak zmianie w 2007 roku, kiedy Dacjuk razem z drugim „Euro Bliźniakiem”, Henrikiem Zetterbergiem, unieśli zespół do finału konferencji po raz pierwszy od pięciu lat, pokonując po drodze Calgary Flames i San Jose Sharks. Wings ulegli jednak w sześciu meczach Anaheim Ducks, którzy ostatecznie pokonali w wielkim finale Ottawa Senators 4–1. Wings skończyli wcześniej sezon zasadniczy na czele tabeli z tą samą liczbą punktów co Buffalo Sabres. Presidents’ Trophy trafił jednak do Buffalo, gdyż Sabres mieli na swoim koncie więcej zwycięstw.
Seria finału konferencji z Ducks była bardzo zacięta. Wings prowadzili już 2–1 po zwycięstwie 5:0 w Anaheim, lecz trzy kolejne spotkania padły łupem Kaczorów. W piątym meczu Wings prowadzili 3:2 na niecałą minute przed końcem spotkania, lecz pozwolili Ducks doprowadzić do dogrywki, którą goście ostatecznie wygrali. W ostatnim meczu Ducks objęli prowadzenie 3:0 i zdawało się, że Wings stracili już jakiekolwiek szanse na wygraną. Mimo trzybramkowego zrywu w ostatniej tercji Ducks zdobyli też jedno trafienie, które pozwoliło im awansować do finału.
W kwietniu 2007 roku trzyletnie przedłużenie kontraktu podpisał Kirk Maltby, a po sezonie na kolejny rok gry w Detroit zdecydował się także 45-letni Chris Chelios. O chęci powrotu poinformował też Dominik Hašek, który był jednym z niespodziewanych bohaterów minionego sezonu. Czech podpisał w końcu kontrakt 6 lipca. Umowa związuje go z klubem na kolejny sezon, w którym zarobi 2 miliony dolarów plus bonusy, które mogą podwoić tę kwotę.
1 lipca pięcioletni kontrakt z zespołem podpisał obrońca New Jersey Devils Brian Rafalski. Umowa opiewa na kwotę 30 milionów dolarów. Ken Holland pozyskał tego zawodnika w odpowiedzi na podpisanie kontraktu przez Mathieu Schneidera, który skończył swoją przygodę z Red Wings i przeszedł do Anaheim Ducks. Dzień później z klubem pożegnali się kolejni gracze – Robert Lang, Kyle Calder i, co najważniejsze, Todd Bertuzzi. W przypadku tego ostatniego, mimo iż obie strony wyrażały chęć dalszej współpracy, nie udało im się dogadać w sprawie długości i wartości kontraktu, więc „Big Bert” postanowił pójść w ślady Schneidera i przyłączyć się do Anaheim Ducks. Lang przeszedł do Chicago Blackhawks, a Calder do Los Angeles Kings.
Pierwsza dobra wiadomość związana z rynkiem wolnych agentów po sezonie 2006/07 przyszła 5 lipca 2007 roku, kiedy na kolejny rok kontrakt z Red Wings przedłużył młody, czeski napastnik Jiří Hudler. 9 lipca Ken Holland podpisał kolejnego zawodnika. Do Red Wings dołączył na jeden sezon Dallas Drake, który był przez Detroit wybrany w drafcie w 1989 roku.
Sezon 2007/08 rozpoczął się 17 spotkaniami, w których przynajmniej jeden punkt na mecz zdobywał Henrik Zetterberg, czym ustanowił rekord klubu. Red Wings doskonale radzili sobie przez cały sezon regularny, dzięki czemu po raz kolejny sięgnęli po Presidents’ Trophy. Wyrównali też rekord zespołu odnosząc dziewięć kolejnych zwycięstw na przełomie października i listopada. Czerwone Skrzydła miały szansę pokonać też najlepszy wynik punktowy w historii drużyny, lecz plaga kontuzji i seria porażek w lutym przekreśliła te szanse.
W dzień zamknięcia okna transferowego do Red Wings powrócił Darren McCarty. Drugim wzmocnieniem było pozyskanie Brada Stuarta z Los Angeles Kings w zamian za wybór w drugiej rundzie draftu w roku 2008 i w czwartej w 2009. Pod koniec sezonu władze klubu podpisały też trzyletni kontrakt z Justinem Abdelkaderem z Michigan State University.
4 czerwca 2008 roku, po wygranej 3:2 w meczu numer 6 finałowej serii play-off nad Pittsburgh Penguins, Red Wings sięgnęli po 11. w historii Puchar Stanleya. Na swojej drodze do tego tryumfu pokonali kolejno Nashville Predators (4–2), Colorado Avalanche (4–0), Dallas Stars (4–2) oraz Pittsburgh Penguins (4–2). Powtórzyli tym samym swoje osiągnięcie z sezonu 2001/02, gdzie również sięgnęli po najwyższe trofeum w lidze NHL, wygrywając również sezon zasadniczy. Żadnemu innemu zespołowi nie udało się to przez ostatnie sześć lat. Conn Smythe Trophy, nagroda dla najbardziej wartościowego zawodnika fazy play-off, powędrowała do Henrika Zetterberga, który w całych rozgrywkach zdobył 27 punktów (13G–14A) w 22 spotkaniach.
Rewelacją sezonu okazał się natomiast Johan Franzen, który w marcu zdobył sześć bramek dających zwycięstwo swojej drużynie, bijąc tym samym rekord legendarnego Gordiego Howe’a. Szwed zakończył fazę play-off z takim samym dorobkiem bramkowym co Zetterberg, co było jednocześnie najlepszym wynikiem w lidze.
Sezon po sezonie.
Legenda:
Z = Zwycięstwa, P = Porażki, R = Remisy (do sezonu 2004/2005), PK = Przegrane po dogrywce lub karnych, Pkt = Punkty, ZB = Bramki zdobyte, SB = Bramki stracone
"M=Mecze, W=Wygrane, P=Przegrane, R=Remisy, PpD=Porażki po dogrywce, PKT=Punkty, GZ=Gole zdobyte, GS=Gole stracone, KwM=Kary w minutach, ZSZ=Zakończenie sezonu zasadniczego, Playoffs=Postęp w play-offs"
Hale i lodowiska klubu.
Obecną halą zespołu jest Joe Louis Arena ("otwarta 12 grudnia 1979"), do której przenieśli się w sezonie 1979/1980. Wcześniej mecze Red Wings były rozgrywane w Olympia Stadium.
Detroit Olympia / Olympia Stadium (1927–1979).
Hala Olympia funkcjonowała w latach 1927–1986 i mogła pomieścić 16 700 widzów. Pod jej dachem swoje mecze rozgrywali Detroit Red Wings oraz Detroit Pistons z NBA. Skrzydła wyprowadziły się stamtąd w roku 1979 a Pistons ostatni mecz rozegrali w roku 1961 (grali tam od 1957). Oprócz wydarzeń sportowych (hokej, koszykówka, boks, wrestling) w Olympii odbywały się też koncerty takich sław jak The Beatles, Elvis Presley, The Rolling Stones czy Frank Sinatra.
W roku 1977 został tam rozegrany finałowy mecz uniwersyteckich rozgrywek hokejowych NCAA. W spotkaniu Wisconsin Badgers – Minnesota Golden Gophers padł wynik 6:5 (po dogrywce).
Na pożegnanie Red Wings, NHL wybrała halę Olympia do goszczenia 32-ego Meczu Gwiazd ligi. W 1986 roku hala została zburzona.
Joe Louis Arena (od 1979).
Otwarta 12 grudnia 1979 hala, wybudowana za około 57 milionów dolarów, nosi nazwę na cześć boksera Joe Louisa, który dorastał w Detroit. Pierwszym wydarzeniem w nowej hali był mecz koszykówki pomiędzy Michigan Wolverines a UDM Titans.
Hala jest własnością miasta Detroit ale jest prowadzona przez "Olympia Entertainment, Inc." siostrzaną firmę "Illitch Holdings", której właścicielem jest Mike Illitch, właściciel Red Wings. Byłymi użytkownikami JLA byli Detroit Drive (Arena Football League), w latach 1988–1993, Junior Detroit Red Wings (OHL, 1992–1995) oraz Detroit Rockers (NPSL, 1996–2001).
Z hali korzystali również Detroit Pistons przez kilka meczów w sezonie 1984–1985, ponieważ ich hala, Pontiac Silverdome doznała poważnych uszkodzeń podczas burzy śnieżnej, jaka przeszła w tamtych okolicach podczas sezonu.
Ponieważ Joe Louis Arena jest jedną ze starszych i bardziej archaicznych hal obecnie używanych w NHL, powstają plany przeniesienia klubu do innej, nowej lokalizacji. W związku z pewnymi planami poszerzenia brzegu rzeki Detroit, prawdopodobne jest, że hala ta zostanie zburzona. Mimo to, wiele fanów przywiązało się do Joe Louis Arena i nie chcą, aby klub przeprowadził się do bardziej nowoczesnej hali.
Sukcesy.
Zespół Czerwonych Skrzydeł jest jednym z najbardziej utytułowanych zespołów ligi NHL. Zdobyli wszystkie możliwe trofea drużynowe, a zawodnicy Red Wings zdobyli większość indywidualnych nagród.
Zawodnicy.
Kapitanowie drużyny.
Od początku osiemdziesięcioletniej historii zespołu Red Wings miał około 32 kapitanów. Najdłużej był nim Steve Yzerman 20 sezonów.
Zastrzeżone numery.
Zastrzeżone numery otrzymują zawodnicy, którzy szczególnie zasłużyli się dla klubu. Jak na razie w klubie z Detroit jest siedem zastrzeżonych numerów, ale tylko sześć z nich należy do zawodników Czerwonych Skrzydeł.
Oprócz tych numerów są takie, które nie są zastrzeżone, ale także nie są też używane przez zawodników Red Wings:
Lista hokeistów wszech czasów.
Najbardziej utytułowanym graczem Czerwonych Skrzydeł jest Gordie Howe, który rozegrał 1687 meczów w ciągu 25 sezonów i zdobył 1809 punktów.
"POZ=Pozycja, M=Mecze, B=Bramki, A=Asysty, PKT=Punkty, P/M=Średnia liczba punktów na mecz"
Szkoleniowcy.
W całej historii zespołu drużyna miała 26 trenerów. Najdłużej był nim Jack Adams: 20 sezonów. Pomimo tak dużej liczby trenerów tylko czterech z nich zdobyło Puchar Stanleya. 13 trenerów było również wcześniej zawodnikami Red Wings. Byli to: Duncan, Keats, Abel, Gadsby, Barkley, Wilson, Delvecchio, Dea, Wilson, Pronovost, Lindsay, Park, Lewis. W latach 1970–1983 stanowisko trenera zmieniało się 16 razy. Obecnie trenerem jest Mike Babcock.
Menadżerowie generalni.
Do tej pory zespół Czerwonych Skrzydeł miał 12 menadżerów. Najdłużej był nim Jack Adams: 37 lat (był również trenerem tego zespołu). Obecnie funkcje te pełni od 1997 roku Ken Holland.
Klub w drafcie NHL.
Lista zawodników wybranych najwyżej w pierwszej rundzie każdej edycji draftu NHL:
Logo i koszulki klubu.
Logo.
Na przestrzeni lat zarówno logo drużyny z Detroit jak i koszulki, w których na lodzie występowali zawodnicy, ulegało zmianom. Kształt skrzydlatego koła, do którego jesteśmy przyzwyczajeni, logo nabrało już w roku 1932, chociaż od tamtego czasu było zmieniane jeszcze dwukrotnie. Obecny wizerunek znaku firmowego zespołu Red Wings został zaakceptowany w 1948 roku.
Koszulki.
Od 1928 roku koszulki zespołu miały kolor biały z czerwonymi paskami. Ponieważ klub nie nazywał się jeszcze wtedy "Red Wings" nie widniało na nich charakterystyczne logo, widniał tylko napis "DETROIT".
W 1932 roku z koszulek zniknęły czerwone paski, lecz pojawiło się już skrzydło. Na froncie uniformu znalazło się logo zespołu, oczywiście w wersji obowiązującej wtedy.
Koszulki zaczęły przyjmować formę podobną do znanej nam obecnie od 1955 roku. Mimo iż logo na przodzie cały czas było inne niż to, które widnieje tam teraz, na ramionach i na spodzie koszulki pojawiły się trochę grubsze, czerwone linie.
Najnowsza wersja wzoru została wprowadzona w roku 1980. Na piersi pojawiło się teraźniejsze logo zespołu a całe ramiona zostały pokolorowane na czerwono. Dodano za to na nie białe paski. Druga koszulka, używana wtedy na meczach wyjazdowych, była cała czerwona z białymi paskami nad łokciami i u jej spodu.
Próbując zwiększyć sprzedaż koszulek, władze NHL postanowiły w roku 2003 zamienić stroje wyjazdowe ze strojami domowymi. Od tej pory czerwone koszulki Red Wings są używane na meczach w Joe Louis Arena a koszulki białe są noszone na wyjazdach.
Maskotka zespołu.
Al Ośmiornica (ang. "Al the Octopus") to nazwa oficjalnej maskotki zespołu. Tradycją jest że przed rozpoczęciem meczu fani zespołu rzucają ośmiornice na tafle lodowiska. Tradycja ta zaczęła się w hali Olympia Stadium 15 kwietnia 1952 roku, kiedy to w sezonie 1951–1952 zespół Red Wings zdobył Puchar Stanleya wygrywając wszystkie osiem meczów play-off. Dwaj bracia, Pete i Jerry Cusimano, właściciele sklepu we wschodniej części Detroit, aby uczcić to wydarzenie, postanowili w ostatnim ósmym zwycięskim meczu rzucić na lód ośmiornicę (każda z macek symbolizowała jedno zwycięstwo Red Wings). Zostało to dobrze odebrane przez fanów i to jednorazowe wydarzenie stało się tradycją.
Po przeprowadzce zespołu do Joe Louis Arena tradycja nie umarła. Pierwsze ośmiornice w nowej hali poleciały na lód 12 grudnia 1979 roku podczas ceremonii jej otwarcia. Do roku 1995 zwierzaka nazywano po prostu ośmiornicą. Obecna nazwa wzięła się od imienia managera Joe Louis Arena Ala Sobotki. Największa ośmiornica jaka poleciała na lodowisko miała wagę 22,5 kg.
Odniesienia w kulturze i mediach.
Czerwone Skrzydła mają dużą bazę fanów zarówno w USA jak i na całym świecie. Ich kibicami są często osoby znane i lubiane, a logo Red Wings i wzmianki o zespole przewijają się w niektórych filmach, serialach czy klipach muzycznych. Poniżej znajduje się krótka lista z przykładami takich odniesień:

</doc>
<doc id="710807" url="https://pl.wikipedia.org/wiki?curid=710807" title="Murray de Vere Beauclerk, 14. książę St Albans">
Murray de Vere Beauclerk, 14. książę St Albans



</doc>
<doc id="710816" url="https://pl.wikipedia.org/wiki?curid=710816" title="Klimontowska Przełęcz">
Klimontowska Przełęcz

Klimontowska Przełęcz – znajdująca się na wysokości 696 m n.p.m. przełęcz pomiędzy szczytami Jarmuta (794 m) i Cyrhle (777 m) w Małych Pieninach. Z porośniętych lasem wschodnich zboczy spod przełęczy spływa Pałkowski Potok (dopływ Grajcarka), na zboczach zachodnich znajduje się Dolina pod Jarmutą, którą ze źródła poniżej przełęczy płynie Klimentowski Potok. Rejon przełęczy jest w większości porośnięty lasem, jedynie wąski pas zachodnich zboczy opadających do Doliny pod Jarmutą są trawiaste.

</doc>
<doc id="710820" url="https://pl.wikipedia.org/wiki?curid=710820" title="Napięcie rozkładowe">
Napięcie rozkładowe

Napięcie rozkładowe - najmniejsza wartość napięcia konieczna do rozpoczęcia elektrolizy. Jest to wartość napięcia po przekroczeniu której rozpoczyna się zauważalne wydzielanie się produktów elektrolizy na elektrodach, co wiąże się z gwałtownym wzrostem natężenia prądu w obwodzie.

</doc>
<doc id="710821" url="https://pl.wikipedia.org/wiki?curid=710821" title="Lorelei">
Lorelei

Lorelei lub Loreley
Niemcy:
Inne:

</doc>
<doc id="710823" url="https://pl.wikipedia.org/wiki?curid=710823" title="Natalija Wdowina">
Natalija Wdowina

Natalija Giennadijewna Wdowina (Czernowa) (ros. Наталия Геннадиевна Вдовина (Чернова), ur. 12 stycznia 1969 w Biłohirśku) - rosyjska aktorka teatralna (Rosyjski Państwowy Teatr "Satirikon" im. Arkadija Rajkina w Moskwie) i filmowa.
W 1990 ukończyła Wyższą Szkołę Teatralną im. M.C. Szczepkina.
Nagrody i odznaczenia.
Ludowy Artysta Federacji Rosyjskiej (2021).

</doc>
<doc id="710828" url="https://pl.wikipedia.org/wiki?curid=710828" title="Clostridium perfringens">
Clostridium perfringens

Laseczka zgorzeli gazowej (łac. "Clostridium perfringens", syn. "Clostridium welchii") jest Gram-dodatnią, beztlenową laseczką, wytwarzającą endospory należącą do rodzaju "Clostridium". Rezerwuarem "C. perfringens" jest przewód pokarmowy koniowatych "C. perfringens" jest dość rozpowszechniona w środowisku za sprawą rozpowszechnienia koni i może być odnaleziona jako składnik kompostu, osadu dennego, układu pokarmowego człowieka (flora fizjologiczna) i innych kręgowców, a także u owadów oraz w glebie.Jej występowanie jest wskaźnikiem zanieczyszczenia wód i gleby fekaliami.
Chorobotwórczość.
"C. perfringens" jest głównym czynnikiem etiologicznym choroby zwanej zgorzelą gazową ("łac. gangraena gaseosa"). Jest to martwica mięśni lub tkanki łącznej z wytworzeniem gazu. Nieleczona prowadzi do śmierci spowodowanej toksemią i wstrząsem.
Czynniki zjadliwości.
"C. perfringens" wytwarza 14 toksyn, które zostały oznaczone kolejnymi literami alfabetu greckiego. Cztery spośród nich: α, β, ε i ι to toksyny letalne. Główną rolę odgrywa toksyna α (fosfolipaza C), która powoduje lizę erytrocytów, leukocytów, płytek krwi i komórek śródbłonka, co wpływa na zwiększenie przepuszczalności naczyń krwionośnych.
Inwazyjność wynika z bogatego zestawu enzymów: kolagenazie, proteinazom, hemolizynom, hialuronidazie, deoksyrybonukleazie oraz neuraminidazie.

</doc>
<doc id="710829" url="https://pl.wikipedia.org/wiki?curid=710829" title="Charles Beauclerk (hrabia Burford)">
Charles Beauclerk (hrabia Burford)

Charles Francis Topham de Vere Beauclerk (ur. 22 lutego 1965), brytyjski arystokrata, jedyny syn Murraya Beauclerka, 14. księcia St Albans i Rosemary Scoones, córki dr Francisa Scoonesa. Dziedzic tytułu księcia St Albans (z tego tytułu przysługuje mu tytuł hrabiego Burford), w prostej linii potomek króla Karola II Stuarta.
29 grudnia 1994 r. poślubił kanadyjską aktorkę Louise Ann Robey (ur. 14 marca 1960), córkę Malcolma i Dallas Robey'ów. Małżonkowie rozwiedli się w 2001 r. Mieli razem jednego syna, który po rozwodzie zamieszkał z ojcem:
Lord Burford jest przez niektórych określany mianem ekscentryka, przez innych polihistora, myśliciela z głęboką wiedzą na różne tematy, od astrologii, przez literaturę, historię, mistykę, aż do filozofii. Sławę uzyskał podczas debaty nad ustawą o Izbie Lordów w 1999 r., konkretnie poprawki dotyczącej praw wyborczych dla parów dziedzicznych (do których zalicza się jego ojciec). Burford wdarł się wtedy na miejsce Przewodniczącego Izby i ogłosił ustawę zdradą stylu życia i kultury Wielkiej Brytanii. Jest również autorem dobrze przyjętej biografii swojej przodkini, Nell Gwyn (kochanki króla Karola II i matki 1. księcia St Albans), opublikowanej w 2005 r.
Był również jednym z pierwszych kandydatów w wyborach do Izby Gmin wystawionych przez Partię Demokratyczną. Wybory odbyły się w 1999 r., a lord Burford startował w okręgu Kensington and Chelsea. Nie uzyskał jednak powodzenia, przegrywając z kandydatem konserwatystów, Michaelem Portillo.
Burford jest potomkiem Edwarda de Vere'a, 17. hrabiego Oxford i jest głównym promotorem teorii, jakoby to właśnie jego przodek był autorem sztuk Shakespeare'a.

</doc>
<doc id="710831" url="https://pl.wikipedia.org/wiki?curid=710831" title="Charles Francis Topham de Vere Beauclerk, hrabia Burford">
Charles Francis Topham de Vere Beauclerk, hrabia Burford



</doc>
<doc id="710833" url="https://pl.wikipedia.org/wiki?curid=710833" title="Lorelei (planetoida)">
Lorelei (planetoida)



</doc>
<doc id="710835" url="https://pl.wikipedia.org/wiki?curid=710835" title="Heroes of Might and Magic IV">
Heroes of Might and Magic IV

Heroes of Might and Magic IV – strategiczna gra turowa, stworzona przez New World Computing, wydana w roku 2002 przez firmę The 3DO Company. Kontynuatorka serii "Heroes of Might and Magic".
Zmiany w stosunku do poprzednich części.
Czwarta część gry wprowadza znaczne zmiany, m.in.:
Tradycyjnie grafika w kolejnej części gry uległa zmianie, bitwy rozgrywane są w rzucie izometrycznym.
Dodatki do gry.
Stworzono dwa dodatki do gry "Heroes of Might and Magic IV": ' i ', wprowadzające nowe mapy, kampanie, artefakty i jednostki.
Królestwa.
Podobnie jak w poprzednich częściach gry, w Heroes of Might and Magic IV gracz wybiera tzw. Królestwo, posiadające unikalne budynki umożliwiające rekrutację istot, oraz przyporządkowaną doń odpowiednią szkołę magii. Do wyboru mamy sześć miast:
Wersja Polska.
Reżyseria: Joanna Wizmur 
Hanna Chojnacka
Adam Szyszkowski
Piotr Warszawski
Kampanie.
W grze występuje 6 kampanii, po jednej dla każdego królestwa.
Kampania 1: Prawdziwe Ostrze (Życie)
W Palaedrze, państwie uchodźców z dawnej Erathii, pojawił się człowiek, który zaczął deklarować, że jest zaginionym synem króla Gryphonhearta, i na dodatek zbiera poparcie wśród wielkich baronów. Jednak Lord Lysander, w którego żyłach płynie królewska krew, wie, że to nieprawda. Będzie musiał użyć siły, by zdemaskować oszusta.
Kampania 2: Chwała Dni Minionych (Moc)
Jest to historia o tym, jak po śmierci Kilgora, sprawcy zniszczenia dawnego świata, człowiek o imieniu Waerjak jednoczy plemiona barbarzyńców, którzy - jeśli pozostaną podzieleni - w niedługim czasie nawzajem się wybiją. Jeśli barbarzyńcy mają przetrwać, muszą na pierwszym miejscu postawić dobro swej społeczności i powrócić do dawnych tradycji. Nie będzie to proste zadanie: wśród barbarzyńców jest wielu władców-tyranów, którzy będą chcieli zniszczyć dzieło Waerjaka.
Kampania 3: Cena Pokoju (Ład)
Przygoda Emilii Nighthaven i dżinna Solymra. Emilia z trudem tworzy nowe państwo Wielkie Arkany, państwo bezpieczne i sprawiedliwe wobec obywateli. Solymr (sługa nieśmiertelnego króla Gavina Magnusa) próbuje zdobyć to państwo dla swojego pana, jednak przegrywa z Emilią. Teraz Solymr musi się zrehabilitować i wykonuje dla swojego pana dwie trudne misje. Jednak jego pan wykorzystuje otrzymane od Solymra skarby w złym celu: tworzy wahadło, które zniewala umysły każdej istoty. Chce w ten sposób zniewolić cały świat i stworzyć utopię - wieczny pokój na świecie - wszystkie umysły mają być kontrolowane przez niego, nieśmiertelnego króla. Solymr ucieka więc od swojego pana i musi odnaleźć Emilię, by razem stawili czoła Gavinowi Magnusowi i uratowali świat.
Kampania 4: Elwin i Shaera (Natura)
Romantyczna historia pary elfów, Elwina i Shaery, którzy zakochali się w sobie. Niektórym możnym elfom się to jednak nie podoba, przez co wybucha wojna domowa rozpętana przez Lorda Harke'a, który pragnie posiąść Shaerę.
Kampania 5; Pół-Martwy (Śmierć)
Nekromanta Gauldoth tworzy nowe państwo, Nekross. Pewnego dnia odkrywa, że jego ukochany Mistrz Kalibarr, który nie przetrwał Armagedonu wiele lat temu, jednak żyje. Gauldoth wyciąga go z krainy demonów i osadza na tronie swojego królestwa. Jednak to okazuje się błędną decyzją - Kalibarr wyraźnie jest inny niż kiedyś, nie interesują go sprawy królestwa, a Gauldothowi daje dziwne i niebezpieczne misje. W końcu Gauldoth odkrywa, że Kalibarr kontaktuje się z demonem zza światów i razem planują zniszczyć świat za pomocą Tchnienia Śmierci. Gauldoth musi pokrzyżować ich plany i ocalić świat.
Kampania 6: Córka Pirata (Chaos)
Tawni Balfour, córka niesławnego kapitana nazywanego Czarnym Balfourem pragnie zdobyć Złote Morze. Początkowo wyśmiana, Tawni w towarzystwie swoich kapitanów i przyjaciół: Arnoca Bezwłosego, Oby Ośmiopalcego i Pete'a Girly'ego rozpoczyna wojnę z innymi piratami oraz syrenami z Cieśniny Zaginionych.

</doc>
<doc id="710838" url="https://pl.wikipedia.org/wiki?curid=710838" title="Krakowski Teatr Osobliwości">
Krakowski Teatr Osobliwości



</doc>
<doc id="710846" url="https://pl.wikipedia.org/wiki?curid=710846" title="Dark Messiah of Might and Magic">
Dark Messiah of Might and Magic

Dark Messiah of Might and Magic – fabularna gra akcji stworzona przez Arkane Studios i wydana przez Ubisoft 24 października 2006. Gra korzysta z silnika Source, który został użyty do stworzenia m.in. gry "Half-Life 2". Arkane Studios było odpowiedzialne za rozgrywkę jednoosobową, a Kuju Entertainment za tryb gry wieloosobowej.
Fabuła gry jest powiązana z historią przedstawioną w grze "Heroes of Might and Magic V", lecz rozgrywa się kilkadziesiąt lat później.
Fabuła.
Bohaterem historii jest młody mężczyzna o imieniu Sareth, który po latach studiów nad magią i sztukami walki zostaje wyznaczony przez swojego mistrza – czarodzieja Phenringa – do zdobycia magicznego kryształu Shantri. Przedmiot ten jest potrzebny w wyprawie do Świątyni Czaszki, gdzie spoczywa starożytny, święty artefakt o przepotężnej mocy – Cienisty Czerep. Proroctwo głosi, że Cienisty Czerep zostanie zdobyty przez Mrocznego Mesjasza. W walce o zdobycie Cienistego Czerepu zmagają się trzy siły – ludzie zamieszkujący miasto Stonehelm w krainie Ashan, wielki nekromanta Arantir oraz potężny demon Kha'Baleth. Za pomocą magicznej czaszki można zniszczyć cały Stonehelm, wyzwolić najpotężniejszego demona Kha'Baletha, albo uratować ludzkość. Spełniająca się przepowiednia determinuje tok akcji, jednak ostatecznie to Sareth zdecyduje kim naprawdę jest i po której stoi stronie. Ze względu na konsekwencje decyzji podjętych przez Saretha możliwe są cztery zakończenia.
Odbiór.
Reakcje ze strony redaktorów były w większości pozytywne. Pochwały dla gry posłały takie czasopisma, jak „PC Zone” (UK) i „PC Gamer” (UK), które oceniły grę na odpowiednio 84% i 88%. Serwis GameSpot dał grze ocenę 6,7/10, mówiąc, że gra zawiera wiele błędów technicznych, przewidywalną historię i słaby tryb gry wieloosobowej. GameSpy poinformował o podobnych problemach, ostatecznie dając 3 z 5 gwiazdek. Redaktorzy 1UP.com ocenili grę na 4/10, krytykując m.in. zbyt częstą konieczność użycia kopnięcia jako osobnej broni.

</doc>
<doc id="710852" url="https://pl.wikipedia.org/wiki?curid=710852" title="Giuseppe Ricciotti">
Giuseppe Ricciotti

Giuseppe Ricciotti CRL (ur. 27 lutego 1890 w Rzymie, zm. 22 stycznia 1964, tamże) – włoski duchowny katolicki, kanonik laterański, biblista, historyk, pisarz, opat w Gubbio.
Biografia.
Giuseppe Ricciotti urodził się w rodzinie Giovanniego i Margherity zd. Gasparri w Rzymie 27 lutego 1890 roku. Mając czternaście lat wstąpił do nowicjatu kanoników laterańskich. Pierwszą profesję zakonną złożył 4 marca 1906 roku. W latach 1911-1913 odbył służbę wojskową. Profesję wieczystą złożył 27 sierpnia 1913 roku. W tym samym roku 30 listopada przyjął święcenia kapłańskie. Studia filozoficzno-teologiczne odbył na Papieskim Uniwersytecie Gregoriańskim w Rzymie. Następnie odbył studia na Uniwersytecie Rzymskim oraz na Papieskim Instytucie Biblijnym, uzyskując w 1919 licencjat z biblistyki.
W latach 1914–1918, podczas I wojny światowej, był kapelanem wojskowym. Służył w Austrii i Wenecji. W 1919 służył w Libii. Po wojnie był wykładowcą seminaryjnym w Bolonii i Andorze, ucząc greki, hebrajskiego i Pisma Świętego. W latach 1933–1935 był odpowiedzialnym za formację i studia macierzystego zakonu. Ustanowiony opatem w Gubbio, w latach 1935-1946 pełnił urząd prokuratora generalnego kanoników regularnych przy Stolicy Apostolskiej. Był konsultorem Kongregacji ds. zakonów.
Opat Ricciotti po 1924 wykładał na szeregu uniwersytetach włoskich literaturę hebrajską Starego Testamentu, historię chrześcijańskiego Wschodu, języki biblijne, historię filozofii antycznej i średniowiecznej. Był profesorem Uniwersytetu Rzymskiego, uniwersytetów w Genui i Bari. Zdobył sławę publikując opracowania dotyczące historii biblijnej. Swoje książki drukował w wydawnictwach świeckich, tłumacząc się odmowami wydawnictw katolickich, których właściciele obawiali się jego nowatorskiego podejścia do tematu. Ricciotti uważany był przez środowiska konserwatywne Kościoła za kryptomodernistę i kryptoprotestanta. Dwie z interpretacji biblijnych opata Ricciottiego potępione zostały przez Papieską Komisję Biblijną. Opat był atakowany w formie anonimowej m.in. przez ks. Dolindo Ruotolo OFS. W tej polemice komisja papieska stanęła jednak po stronie Ricciottiego.
W latach 1929–1936 był jednym z redaktorów "Enciclopedia Italiana".
W czasie II wojny światowej opat Ricciotti otwarcie opowiedział się przeciwko rasizmowi, zapewniał schronienie prześladowanym ze względu na rasę i poglądy polityczne. Zmarł 22 stycznia 1964 roku w Rzymie.
Wybrane publikacje.
Publikacje dotyczące biblistyki i patrologii:

</doc>
<doc id="710863" url="https://pl.wikipedia.org/wiki?curid=710863" title="Nicklas Lidström">
Nicklas Lidström

Nicklas Lidström (ur. 28 kwietnia 1970 w Västerås) – szwedzki hokeista, reprezentant Szwecji, czterokrotny olimpijczyk.
Kariera klubowa.
Wychowanek klubu Skogsbo SK. Jako zawodnik Västerås IK w 1989 został wybrany w trzeciej rundzie draftu przez Detroit Red Wings. Wieloletni zawodnik tej drużyny w lidze NHL. W latach 2006–2012 był kapitanem zespołu. Karierę zawodniczą zakończył w maju 2012 po dwudziestu sezonach rozegranych w barwach drużyny Czerwonych Skrzydeł.
W trakcie kariery kreślany pseudonimami "Mr. Perfect (Pan Perfekcyjny), The Perfect Human (Perfekcyjny Człowiek)".
Kariera reprezentacyjna.
Uczestniczył w turniejach Canada Cup 1991, mistrzostw świata w 1991, 1994, 2004, Pucharu Świata 1996, 2004 oraz na zimowych igrzyskach olimpijskich 1998, 2002, 2006 i 2010 (jako kapitan).

</doc>
<doc id="710866" url="https://pl.wikipedia.org/wiki?curid=710866" title="Jan Langier">
Jan Langier

Jan Langier (ur. 1903, zm. w kwietniu 1979) – zootechnik polski, wykładowca Wyższej Szkoły Rolniczej w Olsztynie.
W latach 1950-1956 był związany z Wydziałem Zootechnicznym olsztyńskiej uczelni (późniejszej Akademii Rolniczo-Technicznej). Zasiadał w Radzie Wydziału, organizował i kierował Zakładem Hodowli Koni (1950-1953) oraz Zakładem Hodowli Drobiu, Drobnego Inwentarza i Zwierząt Futerkowych (1950-1956, od 1952 Zakładem Drobnego Inwentarza i Zwierząt Futerkowych). W latach 1950-1952 pełnił funkcję prodziekana Wydziału Zootechnicznego, w roku akademickim 1952/1953 dziekana. Wykładał w charakterze zastępcy profesora. Poza pracą naukową prowadził własną fermę oraz gospodarstwo rolne. Z uczelni odszedł w 1956, koncentrując się na własnym gospodarstwie. Kontynuował działalność nauczycielską i instruktorską.
W opracowaniu B. Grudniewskiej wspominany jest jako lubiany przez studentów wykładowca, udzielający wielokrotnie pomocy finansowej ubogiej młodzieży.

</doc>
<doc id="710867" url="https://pl.wikipedia.org/wiki?curid=710867" title="Franciszek Henryk Duchiński">
Franciszek Henryk Duchiński

Franciszek Henryk Duchiński (ur. 1816, zm. 13 lipca 1893) – polski etnograf i historyk, działacz emigracyjny, członek korespondent Towarzystwa Muzeum Narodowego Polskiego w Rapperswilu od 1890 roku.
Życiorys.
Uczęszczał do szkoły karmelickiej w Berdyczowie, od 1834 studiował na Uniwersytecie Kijowskim. Odtąd poświęcił się badaniom nad rasową odrębnością Rosjan.
Był twórcą kontrowersyjnej teorii o niesłowiańskim, jak to nazywał turańskim (mongolskim) pochodzeniu narodu rosyjskiego. Uważał, że kolebką Słowiańszczyzny są tereny pomiędzy Wisłą a Dnieprem. Jego zdaniem prawdziwymi Słowianami są jedynie Polacy i Rusini, Rosjanie zaś nie są nawet ludem aryjskim. Jako zwolennik odbudowy Rusi Kijowskiej, pragnął zawiązania unii polsko-litewsko-ruskiej.
W 1846 tropiony przez policję, udał się na emigrację do Paryża. Tam uzyskał poparcie księcia Adama Jerzego Czartoryskiego, który udostępnił mu łamy swojego pisma emigracyjnego "Trzeci Maj". Duchiński miał okazję zaprezentować swoją teorię szerszej publiczności wygłaszając serię wykładów w Towarzystwie Historyczno-Literackim.
W czasie Wiosny Ludów we Włoszech w 1848 wstąpił do Legionu Włoskiego gen. Władysława Zamoyskiego, gdzie rozwinął antyrosyjską akcję propagandową. W Bolonii wydał drukiem swoje wykłady, nawiązując w nich do wykładów literatury słowiańskiej Adama Mickiewicza.
W Turynie założył w 1849 r. Società per l’Allianza Italo-Slava. Pisywał też artykuły do wielu pism francuskich.
Wraz z generałem Zamoyskim wyjechał do Turcji, gdzie nie ustawał w swojej pracy propagandowej, licząc na rychły wybuch wojny turecko-rosyjskiej. Współpracował z Michałem Czajkowskim, przez krótki czas był przedstawicielem Hotelu Lambert w Belgradzie. W czasie wojny krymskiej był prelegentem w obozach alianckich na Krymie. Wygłosił tam serię wykładów dla żołnierzy francuskich, brytyjskich i tureckich o wielowiekowej cywilizacyjnej walce Polski i Rusi z państwem moskiewskim. W Stambule wydał wówczas trzy traktaty: "Questions D’Orient" (1853), "Les Moscovites Grand-Russes d'après leurs origines, éléments et tendences ... avec remarques et carte" (1854), "La Moscovie et la Pologne" (1855).
Z Turcji udał się do Londynu, gdzie wydał swoją pracę "Polacy w Turcji". W latach 1860-1864 przebywał w Paryżu. Tam rozwinął bardzo aktywną działalność publicystyczną, podważając podstawy panslawizmu, w wydaniu rządu rosyjskiego. Został wiceprezesem Francuskiego Towarzystwa Etnograficznego, był też wybrany na członka wielu francuskich towarzystw naukowych (antropologicznego, geograficznego i azjatyckiego). Dzięki swoim wpływom w środowisku naukowym doprowadził do wyłączenia z francuskich programów szkolnych historii Rusi jako części historii Wielkiego Księstwa Moskiewskiego. Wykładał historię w polskiej szkole na Montparnasse.
W 1871 na skutek zbliżenia Francji i Rosji, zmuszony był osiedlić się w Szwajcarii, w Argowii. Tam redagował "Révue historique, éthnographique et statistique", jedno z najważniejszych pism światowej etnologii. W 1872 został konserwatorem Muzeum Narodowego Polskiego w Rapperswilu. Dwukrotnie przebywał w Galicji, gdzie w 1875 w Krakowie założył "Przegląd Etnograficzny."
Pochowany został na cmentarzu w podparyskim Montmorency.
Znaczenie.
Jakkolwiek niektóre jego tezy zostały odrzucone przez współczesną etnologię i historiografię, to jego kontrowersyjna teoria o niesłowiańskim pochodzeniu Rosjan wywarła wpływ na dyskurs naukowy drugiej połowy XIX wieku. Krytycy zarzucali mu antyrosyjskie zaślepienie, które nie pozwalało mu zauważyć niektórych przesłanek źródłowych, zarzucano mu też, że jego praca naukowa nosi znamiona propagandy politycznej. 
Zwolennicy podnosili jego wielki wkład we wprowadzenie do dyskursu naukowego kwestii odrębności dziejów Rusi Kijowskiej i państwa moskiewskiego. Niewątpliwie działalność publicystyczna Duchińskiego spowodowała, niechętne przyjęcie przez zachodnioeuropejską opinię publiczną idei panslawizmu, popieranego przez Rosję.
Duchiński wywarł też wielki wpływ na historyków francuskich, m.in. Henriego Martina pod wpływem jego teorii napisał jedno z najważniejszych swoich dzieł "La Russie et l'Europe", gdzie obficie cytował przywoływane w pracach Duchińskiego źródła do historii Rosji, a także na polskiego naukowca Feliksa Konecznego, który w swoich pracach kontynuował częściowo założenia Duchińskiego.
Jego teorię przyjęli także historycy ukraińscy. Pasowała ona bowiem do lansowanego przez Ukraińców od II poł. XIX wieku założenia o ich odrębności etnicznej od Rosjan. Teoria Franciszka Henryka Duchińskiego stała się jednym z filarów historiografii ukraińskiej i nie zmieniła się po dzień dzisiejszy.

</doc>
<doc id="710871" url="https://pl.wikipedia.org/wiki?curid=710871" title="Mimoyecques">
Mimoyecques

Mimoyecques – miejscowość na północy Francji, w departamencie Pas-de-Calais w pobliżu miasta Calais, kilka kilometrów na północny wschód od Marquise.
W czasie II wojny światowej Niemcy umiejscowili tam bunkry, w których powstawały prototypy V3. Za sprawą niewolniczej pracy robotników przymusowych pochodzenia głównie francuskiego, ale i wschodnioeuropejskiego, umieszczono tam około 15 dział dalekiego zasięgu w 3 szybach o głębokości ok. 140 metrów, które miały miotać pociski w stronę Londynu oraz hrabstwa Kent w Anglii. Pracowało tam wielu naukowców pochodzenia żydowskiego, których to Hitler postanowił pozostawić przy życiu jako "bardziej przydatnych" do celów naukowych przy pracach badawczych nad projektami "Kolumbiada" i "Schlanke Berta". Te pierwsze, miały być działami zdolnymi miotać pociski na wysokość orbity okołoziemskiej i stamtąd za pośrednictwem silnika rakietowego miały być nakierowywane na dowolny cel na ziemi. Mogły one przenosić ładunki niekonwencjonalne, nad którymi pracowano na Dolnym Śląsku m.in. promieniotwórczy pluton i rudę uranu, zdolne zanieczyścić ogromny obszar na kilka lat, a to z racji ich stosunkowo długiego okresu rozkładu. Te drugie o kalibrze 310 mm także o napędzie wspomaganym rakietowo posiadały dużo większy zasięg kontynentalny i zdolne były zamienić w ruinę Londyn w przeciągu kilku tygodni. Prace nad nimi prowadzono także na Dolnym Śląsku.
W listopadzie 1943 roku RAF rozpoczął bombardowania obszaru Mimoyecques, trwało to do sierpnia 1944 roku. W lipcu 1944 siedem zrzucanych przez RAF bomb Tallboy o masie 5,5 tony każda zniszczyło jeden z szybów, w których Niemcy, wiedząc o nalocie, zgromadzili 800 przymusowych pracowników. Według źródeł nikt nie przeżył. Była wśród nich żona jednego z agentów brytyjskiego wywiadu, który podał ten właśnie cel jako priorytetowy dla bombardowań, z uwagi na jego strategiczne znaczenia dla toku II wojny światowej.

</doc>
<doc id="710875" url="https://pl.wikipedia.org/wiki?curid=710875" title="Briesen">
Briesen

Lokalizacje.
Polska.
Dawne nazwy miejscowości:

</doc>
<doc id="710878" url="https://pl.wikipedia.org/wiki?curid=710878" title="Wyraz bliskoznaczny">
Wyraz bliskoznaczny



</doc>
<doc id="710884" url="https://pl.wikipedia.org/wiki?curid=710884" title="Muza (Leśniewo)">
Muza (Leśniewo)

Muza (kaszb. "Mùza", niem. "Musa") – osada wsi Leśniewo w Polsce, położona na Kaszubach, w województwie pomorskim, w powiecie puckim, w gminie Puck.
W latach 1975–1998 osada administracyjnie należała do województwa gdańskiego.
Budynek leśniczówki stanowi ośrodek edukacji-przyrodniczo-leśnej "Muza". Muza jest początkiem dwóch ścieżek przyrodniczych prowadzących przez obszar Puszczy Darżlubskiej (Ścieżka przyrodnicza "Puszcza Darżlubska" i Ścieżka przyrodnicza "Las za Muzą").
Dawniej Kompina Musa, przed 1920 lokalizacja nosiła nazwę niemiecką Musa.

</doc>
<doc id="710885" url="https://pl.wikipedia.org/wiki?curid=710885" title="Mononukleotyd flawinowy">
Mononukleotyd flawinowy

Mononukleotyd flawinowy ("FMN", "E101a") – organiczny związek chemiczny, ester kwasu fosforowego i ryboflawiny. W organizmie wytwarzany z witaminy B2 (ryboflawiny), stanowi grupę prostetyczną niektórych oksydaz (np. oksydazy -aminokwasowej), zwykle mocno (ale nie kowalencyjnie) związana z apoenzymem. FMN jest też grupą prostetyczną kompleksu I (oksydoreduktaza NADH-ubichinon), w łańcuchu transportu elektronów . 
Uczestniczy w wielu reakcjach redoks organizmów żywych, np. w reakcji:
Zastosowanie.
Zarówno FMN, jak i jego sól sodowa (FMN-Na) stosowane są jako żółte barwniki spożywcze (oznaczane odpowiednio jako E101a i E106).

</doc>
<doc id="710888" url="https://pl.wikipedia.org/wiki?curid=710888" title="Anders Hejlsberg">
Anders Hejlsberg

Anders Hejlsberg (ur. w grudniu 1960 w Kopenhadze) – duński inżynier oprogramowania, który uczestniczył w projektowaniu kilku popularnych języków programowania i narzędzi programistycznych. Obecnie pracuje dla firmy Microsoft, gdzie jest głównym architektem języka C#.
Młodość.
Hejlsberg urodził się w Kopenhadze w Danii i studiował na Technical University of Denmark, ale nie skończył studiów. W 1980 zaczął pisać programy dla mikrokomputera Nascom i stworzył kompilator języka Pascal (Blue Label Pascal compiler for the Nascom-2). Wkrótce kompilator został przepisany dla CP/M oraz dla systemu MS-DOS. Kompilator ten został nazwany Compas Pascal a później Poly Pascal. PolyPascal został sprzedany firmie Borland i zintegrowany z IDE stając się kompilatorem Turbo Pascal.
W firmie Borland.
Hejlsberg w 1989 przeprowadził się do Kalifornii i stał się głównym architektem firmy Borland. Turbo Pascal w rękach firmy Borland stał się jednym z najpopularniejszych kompilatorów języka Pascal jaki kiedykolwiek powstał na świecie. Hejlsberg systematycznie rozwijał tenże kompilator i ostatecznie został szefem zespołu produkującego następcę kompilatora Turbo Pascal, Delphi.
W firmie Microsoft.
W 1996, Hejlsberg opuścił firmę Borland, by zacząć pracować w firmie Microsoft. Jednym z jego pierwszych osiągnięć był język programowania J++ i Windows Foundation Classes; W roku 2000 Anders Hejlsberg został głównym architektem zespołu tworzącego nowy język programowania C#. W 2012 Hejlsberg ogłosił swój nowy projekt TypeScript, będący rozszerzeniem języka JavaScript.

</doc>
<doc id="710889" url="https://pl.wikipedia.org/wiki?curid=710889" title="Oksydaza L-aminokwasowa">
Oksydaza L-aminokwasowa

Oksydaza L-aminokwasowa (EC 1.4.3.2) - enzym oksydoredukcyjny współdziałający z FMN, występuje u człowieka w nerkach, katalizuje deaminację oksydacyjną naturalnie występujących L-aminokwasów.

</doc>
<doc id="710896" url="https://pl.wikipedia.org/wiki?curid=710896" title="Sekstus Juliusz Frontyn">
Sekstus Juliusz Frontyn

Sextus Iulius Frontinus (ur. 40, zm. 103) – rzymski żołnierz, polityk, inżynier i pisarz.
Życiorys.
W 70 r. pełnił urząd pretora miejskiego, którego zrzekł się w tym samym roku i udał się do Germanii Dolnej, gdzie jako legat legionowy ("legatus legionis") dowodził legionem II Adiutrix pacyfikującym ten region. Powrócił do Rzymu w rok 73, w którym wybrano go na konsula, a po upływie kadencji został mianowany rzymskim namiestnikiem Brytanii w latach 74–78, w tym czasie zbudował drogę "Via Iulia" oraz założył obóz dla II Legionu. Jego następcą został Juliusz Agrykola. Po pełnieniu legatury w Germanii dowodził legionem I "Minervia". 
Niewiele wiadomo o jego życiu w okresie od 71 do 97 roku. Prawdopodobnie w latach 85-87 był prokonsulem w prowincji Asia, a po pełnieniu tego urzędu zapewne wycofał się z życia publicznego do swoich willi w Anxur i Bajach, co byłoby powiązane z trwającą w tym czasie krwawą walką o władzę (bunt Saturninusa) i terrorem Domicjana.
Powrócił do pełnienia funkcji publicznych zarządów cesarza Nerwy, gdy w 97 r. został zarządcą rzymskich akweduktów. W roku 98 po raz drugi, a w roku 100 po raz trzeci pełnił urząd konsula, trzeci konsulat pełnił wspólnie z Trajanem. Zmarł w 103 albo 104 roku.
Napisał traktat "De aquae ductu urbis Romae" (O akweduktach miasta Rzymu) oraz zaginiony traktat o miernictwie. Napisał także dzieło o wojskowości pt. , którą się zajmował w praktyce, ale do dnia dzisiejszego zachował się jedynie wyciąg z niego "Strategemata (O podstępach wojennych)".
Polski przekład: 

</doc>
<doc id="710897" url="https://pl.wikipedia.org/wiki?curid=710897" title="Elżbieta Suchocka-Roguska">
Elżbieta Suchocka-Roguska

Elżbieta Wanda Suchocka-Roguska (ur. 22 kwietnia 1948 w Warszawie) – polska ekonomistka, w latach 2004–2010 podsekretarz i sekretarz stanu w Ministerstwie Finansów.
Życiorys.
W 1981 ukończyła studia na Wydziale Ekonomiczno-Społecznym Szkoły Głównej Planowania i Statystyki. W latach 1969–1971 pracowała w PDEWB „FABEX”, następnie do 1989 w Komisji Planowania przy Radzie Ministrów. W tym samym roku została zatrudniona w Ministerstwie Finansów, gdzie do końca marca 1991 pełniła funkcję zastępcy dyrektora Departamentu Polityki Finansowej i Analiz, następnie do stycznia 2004 była dyrektorem Departamentu Budżetu Państwa.
23 stycznia 2004 została powołana przez premiera Leszka Millera na stanowisko podsekretarza stanu w Ministerstwie Finansów.
3 sierpnia 2004 premier Marek Belka mianował ją na sekretarza stanu w tym resorcie. Po powoływaniu rządów Kazimierza Marcinkiewicza, Jarosława Kaczyńskiego i Donalda Tuska pozostawała na tym stanowisku. 24 czerwca 2010 została odwołana z pełnionej funkcji (w związku z przejściem na emeryturę). W tym samym roku prezes NBP Marek Belka powołał ją w skład zespołu doradców.

</doc>
<doc id="710901" url="https://pl.wikipedia.org/wiki?curid=710901" title="Wisła Królewiecka">
Wisła Królewiecka

Wisła Królewiecka – ramię ujściowe Szkarpawy o długości 11,5 km. Do Zalewu Wiślanego uchodzi w pobliżu Kobylej Kępy. Podróżowały po niej jednostki płynące do Królewca. 
Do lat siedemdziesiątych ważna droga wodna, później zdegradowania do roli kanału melioracyjnego. W latach 2006–2007 przeprowadzono prace pogłębiarskie, podniesiono do wysokości 15–16 metrów linie wysokiego napięcia oraz naprawiono i uruchomiono mosty zwodzone w Sztutowie i Rybinie, które są otwierane dla jachtów. W 2009 roku w Sztutowie powstała marina Baltica – pierwsza na rzece przystań z infrastrukturą dla żeglarzy. 

</doc>
<doc id="710905" url="https://pl.wikipedia.org/wiki?curid=710905" title="Gerlingen">
Gerlingen

Gerlingen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg. Leży nad Neckarem, ok. 13 km na południowy zachód od Ludwigsburga, przy autostradzie A81 i linii kolejowej Calw – Korntal-Münchingen. W Gerlingen swoją siedzibę ma przedsiębiorstwo Robert Bosch GmbH, zajmujące się produkcją techniki motoryzacyjnej i przemysłowej, dóbr użytkowych oraz technicznego wyposażenia budynków.
Współpraca.
Miejscowości partnerskie:

</doc>
<doc id="710908" url="https://pl.wikipedia.org/wiki?curid=710908" title="Hubald">
Hubald



</doc>
<doc id="710915" url="https://pl.wikipedia.org/wiki?curid=710915" title="Großbottwar">
Großbottwar

Großbottwar – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg. Leży nad rzeką Bottwar, ok. 15 km na północ od Ludwigsburga. Znajduje się na szlaku turystycznym wirtemberskiego regionu winnego "(Württemberg Weinstraße)". Obszar ten był zamieszkany już w epoce kamienia, a w starożytności był okupowany przez Rzymian. Miasto zostało założone w połowie XIII wieku przez związek prominentnych rodzin. W roku 1971 Großbottwar wchłonęło niezależne dotąd miejscowości: "Hof", "Lembach" i "Winzerhausen".
Inaczej niż większość miast w okolicy, Großbottwar uniknęło większych zniszczeń wojennych czy pożarów, dzięki czemu liczne zabytkowe budynki, nawet z XV-XVII wieku, z ich oryginalną i dobrze zachowaną strukturą muru pruskiego można podziwiać do dnia dzisiejszego. XVI-wieczny ratusz słynie ze swej na wpół drewnianej konstrukcji i bogato rzeźbionej fasady. Oberża "Stadtschänke", powstała zapewne przed rokiem 1434, jest najstarszym budynkiem z muru pruskiego w powiecie.
Historia.
Znaleziska archeologiczne potwierdzają, że rejon dzisiejszego Großbottwaru był zamieszkany już w czasach wczesnego paleolitu. Znaleziono także pozostałości trzech willi rzymskich z lat 150-260 ne. Około roku 200 znajdowała się tu cegielnia, własność "Gaiusa Longiniusa Speratusa". Cegły formowane w tym miejscu były sygnowane stemplem odciskowym "GLSP", a ich przykłady znaleziono między innymi w miejscowościach Weinsberg i Walheim.
Okoliczne terytoria, wymieniane w dokumentach jako "Boteburon", zostały oddane w darze klasztorowi w Fuldzie w roku 779. Pochodzenie nazwy "Boteburon" jest niejasne. Istniejąca tam nienazwana wieś (być może właśnie "Boteburon") skupiała się wokół kościoła św. Marcina "(St. Martin)" i należała do księstwa Frankonii.
Großbottwar powstało w najbliższej okolicy i po raz pierwszy opisane zostało jako "urbs" (miasto) w roku 1279. Miasto ufundował związek trzech rodzin: dwóch szwabskich i jednej austriackiej oraz właścicieli pobliskiego zamku Lichtenberg. W roku 1357 Lichtenbergowie sprzedali zamek, a władzę – także nad miastem – przejął Eberhard II Wirtemberski.
Około roku 1490 w mieście powstała znana w okolicy szkoła łacińska, w której kontynuowano nauczanie klasyczne aż do roku 1925.
Zabytki.
Großbottwar leży na szlaku "Württemberg Weinstraße", czyli szlaku winnym Wirtembergii. Stare miasto szczęściem – na przestrzeni dziejów – uniknęło zniszczeń wojennych i większych pożarów, dzięki czemu jest do dziś świetnie zachowanym zabytkiem średniowiecza. Wiele budowli z muru pruskiego, pochodzących z XV-XVII wieku, istnieje do dziś, podobnie jak część murów obronnych, aczkolwiek w latach 1820-1837 wyburzono całe dzielnice miasta, nie troszcząc się o zachowanie obiektów zabytkowych.
Pomnikową budowlą miasta jest historyczny ratusz, zbudowany w latach 1553–1556. Uwagę zwraca wyrafinowana struktura muru pruskiego ozdobiona licznymi płaskorzeźbami, zegarem mechanicznym i słonecznym, a także ruchomą sylwetką bociana, który kiwa głową gdy zegar mechaniczny wybija godzinę. Zegar skonstruował Matthäus Hahn w roku 1776. W pierwszych latach istnienia ratusza na parterze znajdowała się ogólnie dostępna piekarnia. Nad nią była sala balowa i szkoła tańca, a na drugim piętrze mieścił się sąd. Władze miasta zajmowały niewielkie pomieszczenia na trzecim i czwartym piętrze budynku.
Przypuszcza się, że fontanna stojąca przed ratuszem, znajduje się tam od założenia miasta. Fontanna została odnowiona w roku 1774, ale zdobiący ją lew z piaskowca szybko uległ erozji. Dlatego w roku 1873 kamiennego lwa zastąpił żeliwny. Ponownej renowacji fontanny dokonano w latach trzydziestych XX wieku, a lwa zastąpiła postać siewcy.
Innym znanym budynkiem z muru pruskiego jest oberża "Stadtschänke", którą prawdopodobnie zbudowano w roku 1434. "Stadtschänke" jest najstarszym tego typu budynkiem w powiecie, na dodatek wciąż oferującym gościom pokoje i posiłki.

</doc>
<doc id="710917" url="https://pl.wikipedia.org/wiki?curid=710917" title="M120">
M120



</doc>
<doc id="710919" url="https://pl.wikipedia.org/wiki?curid=710919" title="Dożynki truskawkowe">
Dożynki truskawkowe



</doc>
<doc id="710920" url="https://pl.wikipedia.org/wiki?curid=710920" title="Brendan">
Brendan

Brendan, Brandon – imię męskie pochodzenia celtyckiego wywodzące się z walijskiego "breenhin", 'książę'. 
Patronem tego imienia jest św. Brendan Żeglarz, VI-wieczny mnich i eremita irlandzki, który według legendy w poszukiwaniu odosobnienia wyruszył łodzią na ocean Atlantycki. 
Brendan imieniny obchodzi 16 maja.
Żeńskim odpowiednikiem jest Brenda.
Zobacz też:

</doc>
<doc id="710922" url="https://pl.wikipedia.org/wiki?curid=710922" title="Tupadły (województwo pomorskie)">
Tupadły (województwo pomorskie)

Tupadły (kaszb. "Tëpadła" lub też "Tëpadłë", niem. "Tupadel", daw. "Tupadła") – wieś w Polsce, w województwie pomorskim, w powiecie puckim, w gminie Władysławowo. Według danych urzędu miejskiego, w 2021 roku sołectwo zamieszkiwało 496 osób.
Wieś królewska w starostwie puckim w powiecie puckim województwa pomorskiego w II połowie XVI wieku.
Do 1934 jednostkowa gmina Tupadła, 1934–1954 wieś w gminie Strzelno, 1954–1959 wieś w gromadzie Mieroszyno, 1960–1963 wieś w gromadzie Karwia, 1963–1969 część osiedla Jastrzębia Góra, wieś 1970–1972 w gromadzie Strzelno, 1973–2014 część miasta Władysławowo, od 2015 wieś w gminie Władysławowo, 1 stycznia 2015 stała się wsią.
Bliskie sąsiedztwo z Jastrzębią Górą zmieniło charakter z miejscowości rolniczej na typowo letniskową.
W Tupadłach znajduje się Cmentarz Parafialny oraz Kaplica Zmartwychwstania Pańskiego należące do Parafii Rzymskokatolicka pw. św. Ignacego Loyoli i św. Andrzeja Boboli w Jastrzębiej Górze.
Według spisu powszechnego z 1921 r. wieś "Tupadła" (bez Rozewia) miała 405 mieszkańców.
Samorząd lokalny.
Samorząd Władysławowa utworzył jednostkę pomocniczą – sołectwo „Tupadły”. Organem uchwałodawczym sołectwa jest zebranie wiejskie. Organem wykonawczym jest sołtys. Dodatkowo sołtysa w jego pracy wspomaga rada sołecka, który łącznie z nim liczy od 4 do 7 członków. Sołtys i rada sołecka są wybierani przez zebranie wiejskie wyborcze.

</doc>
<doc id="710926" url="https://pl.wikipedia.org/wiki?curid=710926" title="Korntal-Münchingen">
Korntal-Münchingen

Korntal-Münchingen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg. Leży nad rzeką Glems, ok. 10 km na południowy zachód od Ludwigsburga, przy autostradzie A81, drodze krajowej B10 i linii kolejowej Calw–Stuttgart oraz Stuttgart–Mannheim.
W mieście znajduje się stacja kolejowa Korntal.
Współpraca.
Miejscowości partnerskie:

</doc>
<doc id="710928" url="https://pl.wikipedia.org/wiki?curid=710928" title="Korntal-Munchingen">
Korntal-Munchingen



</doc>
<doc id="710929" url="https://pl.wikipedia.org/wiki?curid=710929" title="Korntal-Muenchingen">
Korntal-Muenchingen



</doc>
<doc id="710930" url="https://pl.wikipedia.org/wiki?curid=710930" title="Martin Birch">
Martin Birch

Martin Birch (ur. 27 grudnia 1948 w Woking, zm. 9 sierpnia 2020) – brytyjski producent muzyczny, znany ze współpracy z Deep Purple. Pracował również z Wishbone Ash, Black Sabbath, Whitesnake, Rainbow, Fleetwood Mac, Iron Maiden oraz Blue Öyster Cult.
Birch potrafił także bardzo dobrze śpiewać i grać na wielu instrumentach, a w połowie lat sześćdziesiątych był śpiewającym gitarzystą w bluesowej grupie Mother’s Ruin. Swoje prawdziwe powołanie odkrył, gdy jego zespół po raz pierwszy znalazł się w studiu nagraniowym.

</doc>
<doc id="710932" url="https://pl.wikipedia.org/wiki?curid=710932" title="Bernardo Rosselino">
Bernardo Rosselino



</doc>
<doc id="710940" url="https://pl.wikipedia.org/wiki?curid=710940" title="Wiedza empiryczna">
Wiedza empiryczna

Wiedza empiryczna, wiedza a posteriori - pojęcie stosowane przez filozofów oznaczające wiedzę opartą na doświadczeniu.

</doc>
<doc id="710942" url="https://pl.wikipedia.org/wiki?curid=710942" title="Kornwestheim">
Kornwestheim

Kornwestheim – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg. Leży nad rzeką Bottwar, ok. 3 km na południe od Ludwigsburga, przy drodze krajowej B27 i linii kolejowej Heilbronn–Stuttgart, Stuttgart–Mannheim oraz InterCity ze stacją kolejową Kornwestheim.
Współpraca.
Miejscowości partnerskie:

</doc>
<doc id="710943" url="https://pl.wikipedia.org/wiki?curid=710943" title="From Autumn to Ashes">
From Autumn to Ashes

From Autumn to Ashes – zespół metalcore ze Stanów Zjednoczonych (Long Island, Nowy Jork) założony w 2000 roku. Założycielami grupy są Benjamin Perri, Francis Mark, Scott Gross, Brian Deneeve i Mike Pilato.
Historia.
Zespół został założony w 2000 roku.
Grupa koncertowała aż do 2001 roku kiedy to w sierpniu wydała swój debiutancki album Too Bad You're Beautiful. Krążek wydała wytwórnia Ferret Records. Później FATA (From Autumn to Ashes) podpisali profesjonalny kontrakt z tą wytwórnią. O zespole zaczęło się robić coraz głośniej, a w gazetach muzycznych Alternative Press, Revolver i CMJ ukazały się artykuły o zespole. Później formacja nakręciła klip do kawałka The Royal Crown -vs.- Blue Duchess.
W 2003 roku FATA wydali nowy album. The Fiction We Live został nagrany przez Vagrant Records, z którym formacja podpisała kontrakt po wygaśnięciu poprzedniej umowy. Jeszcze przed wydaniem płyty utwór The After Diner Payback, trafił na ścieżkę dźwiękową filmu Freddy Vs. Jason. Producentem krążka był GGGarth Richardson. Płyta ukazała się 9 września 2003 roku. Singlem promującym album był Milligram Smile (do utworu powstał również teledysk). Po wydaniu płyty zespół długo koncertował, zagrał m.in. na Warped Tour i u boku Metalliki w Wielkiej Brytanii.
W 2005 roku From Autumn to Ashes wydali swój trzeci studyjny album – Abandon Your Friends. Płyta spotkała się z akceptacją fanów i rozeszła w większej liczbie niż poprzednie krążki.
W 2007 roku w sprzedaży pojawiło się EP „These Speakers Don't Always Tell the Truth”.
10 kwietnia 2007 roku w sprzedaży pojawił się kolejny studyjny album FATA – Holding a Wolf by the Ears.

</doc>
<doc id="710944" url="https://pl.wikipedia.org/wiki?curid=710944" title="Wiedza a posteriori">
Wiedza a posteriori



</doc>
<doc id="710948" url="https://pl.wikipedia.org/wiki?curid=710948" title="Nagroda Literacka Gdynia">
Nagroda Literacka Gdynia

Nagroda Literacka Gdynia – nagroda dla najlepszych książek wydanych w poprzednim roku, ustanowiona z inicjatywy Elżbiety Gwiazdowskiej (byłej dyrektor Miejskiej Biblioteki Publicznej) w kwietniu 2006 roku przez Prezydenta Miasta Gdyni, Wojciecha Szczurka.
"Ideą Nagrody Literackiej Gdynia jest uhonorowanie wyjątkowych osiągnięć żyjących, polskich twórców, co stanowić ma silny i jednocześnie trwały bodziec do jeszcze bardziej wzmożonej aktywności w obrębie szeroko pojętej literatury oraz sztuki". Do roku 2013 Nagroda przyznawana była w trzech kategoriach:
W 2014 wprowadzono czwartą kategorię – przekład literacki na język polski.
Nagroda ma charakter ogólnopolski i jest przyznawana co roku. Jest to jedna z bardziej znaczących i prestiżowych polskich nagród literackich.
Przebieg konkursu.
Lista nominowanych książek ogłaszana jest w maju podczas konferencji prasowej na Międzynarodowych Targach Książki w Warszawie. Uroczysta Gala Finałowa odbywa się w czerwcu w Gdyni. Laureaci otrzymują pamiątkowe statuetki ("Kostki Literackie") oraz nagrodę pieniężną w wysokości 50 000 zł.
Kapituła.
Wybór zarówno nominowanych, jak i Laureatów, to decyzje członków Kapituły, w której skład wchodzą (w roku 2015): Agata Bielik-Robson, Marek Bieńczyk, Jacek Gutorow, Jerzy Jarniewicz, Zbigniew Kruszyński, Małgorzata Łukasiewicz, Aleksander Nawarecki i Violetta Trella (sekretarz Kapituły).
We wcześniejszych latach w skład Kapituły wchodzili również: Alina Brodzka-Wald, Piotr Sommer, Piotr Śliwiński, Paweł Śpiewak oraz Elżbieta Gwiazdowska (sekretarz Kapituły).
Laureaci poszczególnych edycji.
W 2007 roku po raz pierwszy przyznano specjalną Nagrodę Osobną. Otrzymała ją Magdalena Tulli za "Skazę". Od 2014 przyznawana jest nagroda w kategorii przekładu. Jako pierwszy otrzymał ją Jerzy Czech za antologię poezji szesnastu poetów rosyjskich "Wdrapałem się na piedestał. Nowa poezja rosyjska", rok później uhonorowano Wiktora Dłuskiego za przekład "Martwych dusze" Gogola.
Nominowani w poszczególnych edycjach.
I edycja – 2006:
II edycja – 2007:
III edycja – 2008:
IV edycja – 2009:
V edycja – 2010:
VI edycja – 2011:
VII edycja – 2012:
VIII edycja – 2013:
IX edycja – 2014:
X edycja – 2015:
XI edycja – 2016:
XII edycja – 2017:
XIII edycja – 2018
XIV edycja – 2019
XV edycja – 2020
XVI edycja – 2021
XVI edycja – 2022
Imprezy towarzyszące.
„Literaturomanie” – Dni Nagrody Literackiej Gdynia.
„Literaturomanie” – Dni Nagrody Literackiej Gdynia to festiwal, który odbywa się od 2008 roku.
„Literaturomanie” to spotkania publiczności ze współczesnymi pisarzami różnych gatunków literatury (poezja, proza, esej oraz publicystyka i reportaż). Zaproszeni goście dyskutują między sobą oraz z publicznością na aktualne tematy. O poziom merytoryczny rozmów dbają prowadzący – krytycy i dziennikarze kulturalni z mediów, które patronują Nagrodzie Literackiej Gdynia.
Edycje festiwalu.
2008.
W ramach „Literaturomanii” 2008 odbyły się m.in.:
Ponadto w ramach festiwalu odbyły się rozmowy z gośćmi: Stefanem Chwinem, Piotrem Kłoczowskim, Stanisławem Rośkiem, Krzysztofem Środą oraz Jackiem Żakowskim.
2009.
W programie „Literaturomanii” 2009, które odbyły się 12–13 czerwca 2009 r. w Teatrze Miejskim im. Witolda Gombrowicza w Gdyni, znalazły się:
Jesienne Spotkania z Laureatami Nagrody Literackiej Gdynia.
Jesienne Spotkania to wydarzenie odbywające się na przełomie października i listopada, umożliwiające spotkanie miłośników kultury i sztuki z laureatami Nagrody Literackiej Gdynia. Można na nich uczestniczyć w swobodnych rozmowach o literaturze oraz posłuchać interpretacji tekstów laureatów.
Dodatek Literacki. Gazeta Nagrody Literackiej Gdynia.
Miejska Biblioteka Publiczna w Gdyni wydaje kilka razy w ciągu roku „Dodatek Literacki. Gazeta Nagrody Literackiej Gdynia”.

</doc>
<doc id="710956" url="https://pl.wikipedia.org/wiki?curid=710956" title="Too Bad You're Beautiful">
Too Bad You're Beautiful

Too Bad You're Beautiful – studyjny album metalcore'owej grupy From Autumn to Ashes wydany 21 czerwca 2001 roku przez Ferret Records. Zarejestrowano na nim 47 minut i 52 sekundy hardcorowej muzyki. Producentem płyty jest Adam Dutkiewicz z zespołu Killswitch Engage. 8 marca 2005 roku nastąpiła reedycja tego albumu z utworami demo z "Sin, Sorrow and Sadness".

</doc>
<doc id="710957" url="https://pl.wikipedia.org/wiki?curid=710957" title="Pięciobój nowoczesny na Letnich Igrzyskach Olimpijskich 1952">
Pięciobój nowoczesny na Letnich Igrzyskach Olimpijskich 1952

Indywidualnie.
Zawody rozgrywano od 21 lipca do 25 lipca 1952 roku.
Liczby w tabeli w poszczególnych konkurencjach oznaczają zdobyte miejsce

</doc>
<doc id="710959" url="https://pl.wikipedia.org/wiki?curid=710959" title="Tadeusz Salwa">
Tadeusz Salwa

Tadeusz Salwa (ur. 11 grudnia 1943 w Bogoniowicach, zm. 12 czerwca 2014) – polski samorządowiec, były prezydent Krakowa.
Życiorys.
Zatrudniony w Krakowskim Przedsiębiorstwie Instalacji Budownictwa od 1958 przeszedł wszystkie szczeble pracy zawodowej od pracownika fizycznego do kierownika działu. W Krakowie ukończył Szkołę Rzemiosł Budowlanych, Technikum Budowlane oraz studia prawnicze na Wydziale Prawa i Administracji UJ. Członek PZPR od 1963.
W latach 1973–1978 był zastępcą, a następnie naczelnikiem dzielnicy Kraków-Krowodrza. W 1980 objął urząd wiceprezydenta Krakowa i przewodniczącego Wojewódzkiej Komisji Planowania. 9 grudnia 1982 został prezydentem Krakowa i wojewodą krakowskim.
Za jego kadencji udało się w mieście zrealizować następujące inwestycje:
Na stanowisku prezydenta Krakowa Salwa pozostał do 13 stycznia 1990.
Po czteroletnim okresie odpoczynku powrócił w rodzinne strony, obejmując w 1994 stanowisko wójta gminy Ciężkowice. W 1998 podniósł wieś do rangi miasta. Od 2000 był działaczem SLD, pełnił między innymi funkcję wiceprzewodniczącego Zarządu Ziemskiego Powiatu Tarnowskiego. W 2001 bez powodzenia kandydował do Senatu.

</doc>
<doc id="710961" url="https://pl.wikipedia.org/wiki?curid=710961" title="Izonomia">
Izonomia

Izonomia (gr. "ἰσονομία") – termin wywodzący się z prawa starożytnej Grecji oznaczający ustrój polityczny zapewniający obywatelom równość wobec prawa, a także prawo do równego udziału we władzy. Obecnie termin ten mylony jest z równouprawnieniem. Równość wobec prawa oznaczała, iż ogólnie sformułowane prawo dotyczy wszystkich obywateli.

</doc>
<doc id="710963" url="https://pl.wikipedia.org/wiki?curid=710963" title="The Fiction We Live">
The Fiction We Live

The Fiction We Live – drugi studyjny album hardcorowego zespołu From Autumn to Ashes. Album został wydany 9 września 2003 roku przez Vagrant Records. Całość trwa 40 minut i 1 sekundę. Do czterech utworów nakręcono wideoklipy (nr: 1, 2, 4, 10). Album ten jest ostatnim, na którym zagrali Scott Gross i Mike Pilato. W piosence "Autumns Monologue" gościnnie zaśpiewała Melanie Wills.

</doc>
<doc id="710967" url="https://pl.wikipedia.org/wiki?curid=710967" title="Dekanat Łódź-Retkinia-Ruda">
Dekanat Łódź-Retkinia-Ruda

Dekanat Łódź-Retkinia-Ruda – dekanat należący do archidiecezji łódzkiej, obejmujący tereny zachodniej Łodzi. Dekanat powstał z połączenia dekanatu Łódź-Retkinia i 4 (spośród 6 istniejących) parafii zlikwidowanego dekanatu Łódź-Ruda.
Dekanat został utworzony przez biskupa łódzkiego Władysława Ziółka w grudniu 1990. Objął swym zasięgiem tereny należące niegdyś do parafii Najświętszego Serca Jezusowego, zanim z jej obszaru zostały wyodrębnione kolejne kościelne jednostki organizacyjne. Skład dekanatu został zreorganizowany 1 września 2015.
W skład dekanatu wchodzi obecnie 9 parafii:
Dziekani dekanatu:
Kościoły dekanatu

</doc>
<doc id="710972" url="https://pl.wikipedia.org/wiki?curid=710972" title="Wolfsbane">
Wolfsbane

Wolfsbane – brytyjski zespół heavymetalowy założony w Tamworth w 1984. Jego wokalistą był Blaze Bayley, który dołączył do Iron Maiden w 1993 roku. Po jego odejściu pozostali muzycy zaczęli występować pod nazwą Stretch lecz zespół wkrótce się rozpadł.
Zespół zawarł kontrakt z wytwórnią Def American i rozpoczął współpracę z guru producentów Rickiem Rubinem. W ten sposób powstał pierwszy album grupy - "Live Fast, Die Fast". W czasie rejestracji drugiego albumu studyjnego byli supportem dla Iron Maiden na brytyjskiej części ich tournée.
Zespół został wyrzucony przez Def American w czasie nagrywania czwartego albumu "Massive Noise Injection".
W 2007 grupa została reaktywowana. W 2009 roku muzycy Wolfsbane przypomnieli się fanom wyruszając w trasę wraz z The Quireboys po Wielkiej Brytanii. Wiosną 2011 roku powtórzyli tournée, poprzedzając heavymetalową grupę Saxon.
W 2012 ukazał się pierwszy po przerwie w działalności zespołu album pt. „Wolfsbane Save The World”.

</doc>
<doc id="710973" url="https://pl.wikipedia.org/wiki?curid=710973" title="Puchar Świata w skokach narciarskich 2006/2007">
Puchar Świata w skokach narciarskich 2006/2007

Puchar Świata w skokach narciarskich 2006/2007 – 28. edycja Pucharu Świata mężczyzn w skokach narciarskich, która rozpoczęła się 24 listopada 2006 roku w fińskiej Ruce na skoczni Rukatunturi a zakończyła 25 marca 2007 na Letalnicy w słoweńskiej Planicy. Ostateczny kalendarz zawodów został zatwierdzony dnia 24 maja 2006 w Vilamoura.
Podczas trwania sezonu w kalendarzu PŚ doszło do następujących zmian:
Zdobywcą Kryształowej Kuli został – po raz czwarty – Adam Małysz.
Klasyfikacja generalna.
Puchar Narodów.
Klasyfikacja po 26 z 26 konkursów
Klasyfikacja Turnieju Czterech Skoczni.
Klasyfikacja po 4 z 4 konkursów
I etap sezonu.
Ruka.
24 listopada 2006 (piątek).
II seria konkursu nie odbyła się.
25 listopada 2006 (sobota).
Konkurs odwołany po 15 skokach z powodu silnego wiatru.
Lillehammer.
Konkursy przeniesione z Trondheim z powodu braku możliwości naśnieżenia skoczni Granåsen.
Harrachov.
9 grudnia 2006 (sobota).
Konkurs odwołany z powodu wysokich temperatur i braku śniegu.
10 grudnia 2006 (niedziela).
Konkurs odwołany z powodu wysokich temperatur i braku śniegu.
Turniej Czterech Skoczni (II etap sezonu).
W – zwycięzca pary kwalifikacyjnejLL – „lucky losers” (zawodnik przegrał w bezpośredniej rywalizacji, ale awansował do II serii)
Garmisch-Partenkirchen.
1 stycznia 2007 (poniedziałek).
II seria konkursu nie odbyła się.
III etap sezonu.
Vikersund.
&lt;del&gt;14 stycznia 2007 (niedziela)&lt;/del&gt;.
Konkurs odwołany z powodu niekorzystnych warunków atmosferycznych.
Zakopane.
20 stycznia 2007 (sobota).
II seria konkursu nie odbyła się z powodu niekorzystnych warunków atmosferycznych. 
&lt;del&gt;21 stycznia 2007 (niedziela)&lt;/del&gt;.
Konkurs odwołany z powodu niekorzystnych warunków atmosferycznych.
Oberstdorf.
Konkursy przeniesione ze skoczni K-185 na K-120 z powodu braku możliwości naśnieżenia skoczni im. Heiniego Klopfera.
Titisee-Neustadt.
3 lutego 2007 (sobota).
¹ – jury zdyskwalifikowało trzech Norwegów z powodu źle przymocowanych numerów startowych
Klingenthal.
W zastępstwie Harrachova, gospodarzem reprezentacja Czech.
Turniej Nordycki (IV etap sezonu).
Lillehammer.
16 marca 2007 (piątek).
Konkurs odwołany z powodu niekorzystnych warunków atmosferycznych i przeniesiony do Oslo-Holmenkollen.
Oslo.
18 marca 2007 (niedziela).
II seria konkursu nie odbyła się.
V etap sezonu.
Planica.
25 marca 2007 (niedziela).
Odbyła się tylko I seria konkursu z powodu intensywnych opadów śniegu.
Liderzy klasyfikacji generalnej Pucharu Świata.
Pozycja lidera Pucharu Świata należy do zawodnika, który w dotychczas rozegranych zawodach zgromadził najwięcej punktów do klasyfikacji generalnej cyklu. W przypadku równej liczby punktów, liderem Pucharu Świata jest ten zawodnik, który ma na swoim koncie więcej wygranych konkursów. W konkursie inaugurującym nowy sezon, rolę lidera przyjmuje zawodnik, który zwyciężył w poprzedniej edycji.

</doc>
<doc id="710975" url="https://pl.wikipedia.org/wiki?curid=710975" title="Abandon Your Friends">
Abandon Your Friends

Abandon Your Friends – trzeci album metalcore'owej formacji From Autumn to Ashes wydany przez wytwórnię Vagrant Records 30 sierpnia 2005 roku. Zarejestrowano na nim niespełna 50 minut ostrej muzyki. Do utworu "Where Do You Draw the Line" powstał wideoklip.
Dużo większą rolę niż wcześniej odegrał śpiew perkusisty Francisa Marka. Mimo to "From Autumn to Ashes" zachowało charakterystyczny dla siebie kontrast pomiędzy melodią a dysonansem. W odróżnieniu od wcześniejszych dwóch albumów, podczas nagrywania materiału nieobecna była Melanie Wills z zespołu One True Thing.
Autorem okładki dla albumu jest Chuck Anderson.

</doc>
<doc id="710984" url="https://pl.wikipedia.org/wiki?curid=710984" title="Faina">
Faina

Faina – imię żeńskie niejasnego pochodzenia, być może wywodzące się od gr. imienia mitologicznego "Φαεννα (Phaenna)", pochodzącego od "φαεινος (phaeinos)" – "błyszczący, lśniący". Imię to było przede wszystkim używane w Rosji. Jego patronką jest św. Faina, wspominana razem ze św. Aleksandrą, Klaudią, Eufrazją, Matroną, Julitą, Tekuzą i Teodotem.
Faina imieniny obchodzi 18 maja.
Znane osoby noszące imię Faina:

</doc>
<doc id="710985" url="https://pl.wikipedia.org/wiki?curid=710985" title="One Second">
One Second



</doc>
<doc id="710989" url="https://pl.wikipedia.org/wiki?curid=710989" title="Kronika bambusowa">
Kronika bambusowa

Kronika bambusowa – kronika chińska opisująca okres od legendarnego Żółtego Władcy do 299 p.n.e., spisana najprawdopodobniej w III wieku p.n.e. na tabliczkach wykonanych z drewna bambusowego. Odnaleziona w roku 281 w grobie zamkniętym od 299 p.n.e. Część tabliczek została spalona, pozostałe pomieszane, jednakże w latach późniejszych zostały zinwentaryzowane.

</doc>
<doc id="710991" url="https://pl.wikipedia.org/wiki?curid=710991" title="Onufry Duchiński">
Onufry Duchiński

Onufry Gustaw Duchiński (ur. 1805 we Włocławku, zm. ?) – generał polski powstania styczniowego, naczelnik wojenny województwa grodzieńskiego.
W czasie powstania listopadowego brał udział w wyprawie na Litwę pod dowództwem generała Henryka Dembińskiego. Mianowany podporucznikiem. W 1831 otrzymał order Virtuti Militari. Po powstaniu wyemigrował do Francji, gdzie w latach 40. był członkiem emigracyjnego Zjednoczenia. Był też oficerem Legionu Portugalskiego organizowanego przez generała Józefa Bema. 
Od marca do 15 sierpnia 1863 pełnił funkcję naczelnika wojskowego województwa grodzieńskiego w powstaniu styczniowym. Mianowany pułkownikiem. Poniósł porażkę w bitwie pod Waliłami (29 kwietnia 1863). 27 października mianowany przez dyktatora Romualda Traugutta generałem brygady, który wyznaczył go naczelnikiem sił zbrojnych województw augustowskiego i grodzieńskiego, z dodaniem powiatów trockiego, lidzkiego i nowogródzkiego. 30 października Rząd Narodowy spowodował odwołanie go z tego stanowiska.
Zmarli powstańcy 1863 roku zostali odznaczeni przez prezydenta RP Ignacego Mościckiego 21 stycznia 1933 roku Krzyżem Niepodległości z Mieczami.

</doc>
<doc id="710992" url="https://pl.wikipedia.org/wiki?curid=710992" title="Ziarniniakowatość z zapaleniem naczyń">
Ziarniniakowatość z zapaleniem naczyń

Ziarniniakowatość z zapaleniem naczyń (dawniej: ziarniniak Wegenera, ziarniniakowatość Wegenera) – choroba układowa z martwiczym zapaleniem małych i średnich naczyń, która obejmuje głównie górne drogi oddechowe, płuca i nerki.
Epidemiologia.
Ziarniniakowatość z zapaleniem naczyń jest rzadką chorobą. Częstość występowania ocenia się na 2,5–15 osób na 100 000 (zależnie od kraju), a roczną zapadalność 0,5–1 na 100 000. 
Obie płcie chorują jednakowo często. Choroba pojawia się w każdej grupie wiekowej, ale zwykle dotyka osób w wieku 45–65 lat. W ponad 80% przypadków są to osoby rasy białej.
Objawy kliniczne i przebieg.
Występują mało swoiste objawy ogólne: osłabienie, gorączka, chudnięcie, brak apetytu. Ponadto na obraz kliniczny choroby składają się krwawienia z nosa, krwioplucie, krwotoki płucne. Zmiany owrzodzeniowe mogą dotyczyć przewodów nosowych i przegrody nosowej. Może wystąpić zapalenie zatok przynosowych i ucha środkowego, uszkodzenie słuchu, zapalenie twardówki oka.
Charakterystyczne są też kaszel, zapalenie oskrzeli, nacieki w płucach, zajęcie nerek z postępującą ich niewydolnością. We krwi obwodowej stwierdza się leukocytozę obojętnochłonną, trombocytozę, przyspieszone OB, niedokrwistość normocytową i prawidłową aktywność dopełniacza. Charakterystyczne dla choroby są przeciwciała c-ANCA; rzadziej występują p-ANCA. W razie zajęcia przez proces chorobowy nerek pojawiają się zmiany w moczu i podwyższone stężenie kreatyniny.
Leczenie.
W celu indukcji remisji choroby w postaci ograniczonej i wczesnej układowej stosuje się lek immunosupresyjny (metotreksat albo azatioprynę) i kortykosteroidy. Postać układową i ostrą choroby leczy się cyklofosfamidem i kortykosteroidami. W postaci lekoopornej stosuje się, między innymi, immunoglobuliny i leki biologiczne.
W celu podtrzymania remisji we wszystkich postaciach choroby stosuje się lek immunosupresyjny (metotreksat albo azatioprynę) i kortykosteroidy.
Inne leki, które można zastosować, aby zmniejszyć liczbę niepożądanych objawów spowodowanych lekami podstawowymi, to mesna (działa ochronnie na pęcherz moczowy; powinno się ją stosować razem z cyklofosfamidem) i kotrimoksazol.
Rokowanie.
80% wszystkich chorych przeżywa 8 lat. Im wcześniej rozpocznie się leczenie choroby, tym rokowanie jest lepsze. Jeżeli w momencie rozpoznania choroby doszło do zajęcia nerek, rokowanie jest znacznie gorsze. Około 10% chorych cierpi na postać lekooporną.
Historia.
Pierwszym, który opisał tę jednostkę chorobową (w 1897), był Peter McBride, a do wiedzy o jej patogenezie wiele wniósł Heinz Karl Ernst Klinger. Pełny obraz choroby przedstawił niemiecki patolog Friedrich Wegener, co przyczyniło się do uhonorowania go w jej nazwie. W roku 1990 Amerykańskie Kolegium Reumatologiczne opublikowało kryteria rozpoznawania tego schorzenia. 
7 listopada 2010 roku podjęto, ze względu na związki Wegenera z nazizmem, decyzję o zmianie nazwy z "Wegener's granulomatosis" („ziarniniakowatość Wegenera”) na "granulomatosis with polyangiitis" (dosłownie „ziarniniakowatość z zapaleniem wielonaczyniowym”).

</doc>
<doc id="710995" url="https://pl.wikipedia.org/wiki?curid=710995" title="Henryk Holland">
Henryk Holland

Henryk Holland (ur. 8 kwietnia 1920 w Warszawie, zm. 21 grudnia 1961 tamże) – polski socjolog, dziennikarz, publicysta, kapitan ludowego Wojska Polskiego, działacz komunistyczny.
Życiorys.
Młodość i lata II wojny światowej.
Pochodził z rodziny żydowskiej. Od 1932 do 1936 działał w organizacji skautowej Haszomer Hacair. W 1934 został członkiem Rewolucyjnego Związku Niezamożnej Młodzieży Szkolnej, a rok później wstąpił do Komunistycznego Związku Młodzieży Polski. Publikował pod pseudonimem w piśmie „Dziennik Popularny”. W 1938 został przyjęty na studia medyczne na Uniwersytecie Warszawskim, działał w Akademickim Komitecie Antygettowym i Organizacji Młodzieży Socjalistycznej „Życie”. We wrześniu 1939 uczestniczył w obronie Warszawy jako felczer w szpitalu polowym 36 pułku piechoty Legii Akademickiej.
Po kapitulacji Warszawy przedostał się do Wilna, a od listopada 1939 przebywał we Lwowie, gdzie współpracował z redakcjami „Czerwonego Sztandaru” i wydawanej od czerwca 1941 „Młodzieży Stalinowskiej”. Po wybuchu wojny niemiecko-radzieckiej służył jako felczer w szpitalach polowych, w październiku 1942 został zdemobilizowany.
W czerwcu 1943 wziął udział w pierwszym zjeździe Związku Patriotów Polskich. 14 czerwca 1943 został przyjęty w stopniu porucznika do 1 Polskiej Dywizji Piechoty im. Tadeusza Kościuszki. Służył jako oficer służby sanitarnej, uczestniczył w bitwie pod Lenino. W lutym 1944 został instruktorem w Wydziale Polityczno-Wychowawczym 2 Dywizji Piechoty, pełnił funkcję kronikarza dywizji (od listopada 1944 w stopniu kapitana). Uczestniczył w walkach o wyzwolenie warszawskiej Pragi oraz w bitwie o Kołobrzeg. W grudniu 1944 został przyjęty do Polskiej Partii Robotniczej.
Lata 1945–1956.
W kwietniu 1945 został redaktorem naczelnym tygodnika „Walka Młodych” i kierował nim do września 1947. Formalnie został zdemobilizowany w styczniu 1946. Działał w Związku Walki Młodych. W 1948 został członkiem zarządu głównego Związku Młodzieży Polskiej oraz redaktorem „Trybuny Wolności”. Był autorem wielu napastliwych artykułów prasowych pod adresem AK oraz podziemia antykomunistycznego. W 1946 podjął studia filozoficzne na Uniwersytecie Warszawskim, które ukończył w 1950 (pracę magisterską obronił w 1952). Od 1948 był członkiem PZPR. W czasie studiów był sekretarzem oddziałowej organizacji partyjnej na Wydziale Humanistycznym UW, a także członkiem Komitetu Uczelnianego PZPR.
W marcu 1950 znalazł się w gronie ośmiu studentów, członków PZPR, którzy wystąpili z listem otwartym atakującym prof. Władysława Tatarkiewicza, protestując przeciwko dopuszczaniu na prowadzonym przez niego seminarium do "czysto politycznych wystąpień o charakterze wyraźnie wrogim budującej socjalizm Polsce". List przyczynił się do odsunięcia Tatarkiewicza od prowadzenia zajęć na uczelni.
W październiku 1950 rozpoczął studia doktoranckie w Katedrze Filozofii Instytutu Kształcenia Kadr Naukowych przy KC PZPR. Uczestniczył w polemice ideologicznej z przedstawicielami Lwowsko-Warszawskiej Szkoły Filozoficznej, m.in. opublikował brutalny atak przeciwko poglądom Kazimierza Twardowskiego (opublikowany pt. "Legenda o Kazimierzu Twardowskim" w „Myśli Filozoficznej” nr 2 z 1952 i jako odrębna broszura w 1953), w którym nazwał jego filozofię „skrajnie obskurancką, fideistyczną, klechowską”. W latach 1952–1955 pracował równocześnie jako adiunkt w Katedrze Historii Filozofii Wydziału Humanistycznego UW. Studia doktoranckie ukończył w grudniu 1953, ale nie napisał pracy doktorskiej na temat Ludwika Krzywickiego. Był jednym z redaktorów dzieł Lenina i Stalina wydawanych przez wydawnictwo „Książka i Wiedza”. Od 1953 pracował również w dziale ideologicznym „Trybuny Ludu”.
1956–1961.
Od 1956 publikował w Życiu Warszawy i Expressie Wieczornym (publikował tam przeglądy prasy pod pseudonimami „Hola” i „Gol”), współpracował w Polskim Radiem, a w 1957 był pracownikiem Polskiej Agencji Prasowej. W kwietniu 1956 na zebraniu partyjnym wezwał do rehabilitacji Władysława Gomułki. W 1956 poparł reformy Gomułki. M.in. wygłosił w Polskim Radiu opublikowany następnie 23 października 1956 r. w Expresie Wieczornym komentarz do listu Heleny Rode nawołującego do prawdziwej i otwartej rehabilitacji skazanych w stalinowskich procesach. W tym komentarzu, który wywołał ogromne echo w społeczeństwie, Holland pisał:
W latach 1956–1957 wielokrotnie komentował krytycznie konserwatywne tendencje w PZPR, co spowodowało następnie ograniczenie przez władze partyjne jego aktywności publicystycznej i zwolnienie z PAP. W styczniu 1958 obronił pracę doktorską "Ludwik Krzywicki – nieznany", napisaną pod kierunkiem Adama Schaffa, został pracownikiem Zakładu Socjologii i Historii Kultury Instytutu Filozofii i Socjologii PAN, a po jego likwidacji w 1960 – Zakładu Badań Socjologicznych. Przygotował do druku popularną biografię Ludwika Krzywickiego, która nie ukazała się drukiem za jego życia ze względów politycznych (dopiero w 2007 wydał ją Instytut Wydawniczy „Książka i Prasa”).
Śmierć.
W listopadzie 1961 w czasie rozmowy ze Stanisławem Brodzkim otrzymał informacje o treści przemówienia Nikity Chruszczowa na XXII Zjeździe KPZR, w którym opisano okoliczności śmierci Józefa Stalina i Ławrientija Berii oraz poddano krytyce stalinowską politykę. Holland przekazał informacje korespondentowi „Le Monde” w Warszawie Jeanowi Wetzowi. Rozmowa Hollanda i Wetza została podsłuchana przez Służbę Bezpieczeństwa, chociaż sam Holland nie został początkowo rozpoznany. Wetz opublikował 17 listopada 1961 artykuł o rewelacjach Chruszczowa. Władze PRL i osobiście Władysław Gomułka obawiały się oskarżenia przez władze sowieckie, że przeciek z obrad KPZR trafił do zachodnich dziennikarzy przez polską niedyskrecję. W konsekwencji MSW podjęło śledztwo w sprawie przecieku, w trakcie którego ustalono, iż rozmówcą Wetza był Holland. O jego identyfikacji zawiadomiono osobiście Gomułkę.
Henryka Hollanda zatrzymano 19 grudnia 1961 i następnie poddano wielogodzinnemu przesłuchaniu, a w dniu 21 grudnia 1961 został aresztowany pod zarzutem z art. 7 „małego” kodeksu karnego. Po ogłoszeniu decyzji o aresztowaniu, przewieziono go do jego mieszkania na rewizję. W czasie tej rewizji Holland popełnił samobójstwo, skacząc z okna mieszkania, znajdującego się na 6. piętrze budynku.
Okoliczności jego śmierci były przez wiele lat przedmiotem różnych hipotez i domysłów, sugerowano m.in. zabójstwo. Ostatecznie prawdziwe okoliczności ustalił na podstawie odnalezionego w archiwum IPN zapisu z podsłuchu w mieszkaniu Hollanda z dnia rewizji Krzysztof Persak, który opublikował następnie książkę "Sprawa Henryka Hollanda" (wyd. 2006).
Jego pogrzeb odbył się 29 grudnia 1961 na Cmentarzu Wojskowym na Powązkach (kwatera K-13-14). Uczestniczyło w nim wielu dziennikarzy, w tym z rozwiązanego „Po prostu”, naukowcy kojarzeni z nurtem rewizjonistycznym (m.in. Zygmunt Bauman, Włodzimierz Brus, Leszek Kołakowski) oraz działacze partyjni (m.in. Jerzy Morawski, Oskar Lange, Janusz Zarzycki, Romana Granas, Helena Jaworska, Stefan Staszewski, Juliusz Hibner, Henryk Werner, Julian Finkelsztejn). Jakkolwiek na uroczystości nie wygłoszono żadnych przemówień (odśpiewano jedynie Międzynarodówkę), władze PRL sam udział w pogrzebie potraktowały jako demonstrację, wzywając następnie niektórych partyjnych uczestników do składania wyjaśnień przed specjalną komisją.
Życie prywatne.
Żonaty (od listopada 1947 do czerwca 1961, faktycznie w separacji od 1959) z dziennikarką Ireną Rybczyńską. Ojciec reżyserek filmowych: Agnieszki Holland i Magdaleny Łazarkiewicz.

</doc>
<doc id="710999" url="https://pl.wikipedia.org/wiki?curid=710999" title="Eufrazja">
Eufrazja

Eufrazja – imię żeńskie pochodzenia greckiego, złożone z "eu", 'dobrze' i "phrasis", 'wysławianie się, wymowa'. Imię to znaczy zatem "elokwentna, wymowna, pięknie wypowiadająca się". Martyrologia wymieniają pięć świętych o tym imieniu.
Męskim odpowiednikiem jest Eufrazjusz.
Eufrazja imieniny obchodzi 18 maja.
Znane osoby noszące imię Eufrazja:
Zobacz też:

</doc>
<doc id="711011" url="https://pl.wikipedia.org/wiki?curid=711011" title="Biedaszyby">
Biedaszyby



</doc>
<doc id="711023" url="https://pl.wikipedia.org/wiki?curid=711023" title="Levin August von Bennigsen">
Levin August von Bennigsen

Hrabia Levin August Gottlieb Theophil von Bennigsen (ros. "Леонтий Леонтьевич Беннигсен", Leontij Leontijewicz Benningsen), (ur. 10 lutego 1745 w Brunszwiku w Niemczech, zm. 3 grudnia 1826 w Banteln niedaleko Hildesheim w Niemczech), rosyjski generał w czasie wojen napoleońskich.
Urodził się w Brunszwiku niedaleko Hanoweru. Służył z sukcesami w armii hanowerskiej (z której odszedł w 1764 r.); jako oficer piechoty gwardii był uczestnikiem wojny siedmioletniej.
W 1773 r. zaczął służbę w armii rosyjskiej jako oficer polowy Wiackiego Regimentu Muszkieterów. Walczył przeciwko Turkom w 1774 r. i 1778 r., awansując na podpułkownika następnego roku. W 1787 r. jego udział w szturmie Oczakowa zapewnił mu awans do rangi brygadiera, po czym odznaczył się wielokrotnie w walkach z powstaniem kościuszkowskim oraz w wojnie perskiej w 1796 r. W 1794 r. został odznaczony Orderem św. Jerzego trzeciego stopnia i dostał posiadłość w gubernatorstwie mińskim, po czym awansował na generała-majora za osiągnięcia w poprzednich kampaniach.
W 1798 r. został zwolniony ze służby wojskowej przez cara Pawła I za swoje kontakty z Platonem Zubowem. Wiadomo, że brał aktywny udział w planowaniu spisku na życie Pawła I, lecz jego rola w zabójstwie tegoż pozostaje kwestią nierozstrzygniętą. Car Aleksander I mianował go generałem-gubernatorem Litwy w 1801 r. i w 1802 r. generałem kawalerii.
W 1806 r. był dowódcą jednej z rosyjskich armii walczącej przeciwko Napoleonowi, w bitwie pod Pułtuskiem, a osobiście zmierzył się z nim w bitwie pod Pruską Iławą (dzisiejszy Bagrationowsk). W bitwie pod Pułtuskiem udało mu się powstrzymać atak wojsk francuskich pod dowództwem Jeana Lannesa, ale mimo to wycofał się. Za bitwę pod Pułtuskiem dostał Order Świętego Jerzego II klasy, a po bitwie pod Pruską Iławą został nagrodzony Orderem Świętego Andrzeja (najwyższym odznaczeniem w Imperium Rosyjskim}. 
Mógł teraz głosić, że zapoczątkował pierwszy odwrót Napoleona. Sześć miesięcy później doznał miażdżącej klęski w bitwie pod Frydlandem, która doprowadziła do pokoju w Tylży.
Bennigsen był krytykowany za bitwę pod Frydlandem i za dyscyplinę w armii, dlatego odszedł z niej na kilka lat, ale w kampanii w 1812 r. pojawił się ponownie na bardzo odpowiedzialnych pozycjach. Był uczestnikiem bitwy pod Borodino pokonując Murata w starciu pod Tarutino, gdzie został ranny w nogę. Po kłótni z marszałkiem Kutuzowem, rosyjskim szefem sztabu, został zmuszony do odejścia z aktywnej służby w armii.
Po śmierci Kutuzowa został ponownie przywrócony do służby jako głównodowodzący. Bennigsen brał udział w bitwach pod Budziszynem i pod Lützen. Następnie prowadził jedną z kolumn, która przeprowadziła decydujący atak ostatniego dnia bitwy pod Lipskiem. Tego samego dnia od cara Aleksandra I, otrzymał tytuł hrabiowski. Wkrótce po tym dowodził siłami działającymi przeciw marszałkowi Davoutowi w północnych Niemczech, gdzie najbardziej znaną akcją z jego udziałem jest roczne oblężenie Hamburga (1813-1814). Po traktacie pokojowym w Fontainebleau za wszystkie swoje zasługi podczas wojen napoleońskich został nagrodzony Orderem Świętego Jerzego I klasy – najwyższym wojskowym odznaczeniem Imperium Rosyjskiego; posiadał również II i III klasę tego Orderu oraz Order Świętego Aleksandra Newskiego, Order Świętej Anny, Order Świętego Włodzimierza, pruski Order Czarnego Orła, duński Order Słonia, francuską Legię Honorową, szwedzki Królewski Order Miecza i austriacki Order Marii Teresy.
Dowództwo utrzymał do 1818 r., kiedy to odszedł z aktywnej służby i osiadł w swojej hanowerskiej posiadłości w Banteln niedaleko Hildesheim. Pod koniec życia całkowicie stracił wzrok. Jego synem był hr. Aleksander Levin von Bennigsen.

</doc>
<doc id="711024" url="https://pl.wikipedia.org/wiki?curid=711024" title="Godło Komi">
Godło Komi

Godło Republiki Komi zostało przyjęte 6 czerwca 1994 r. Wybór nowego symbolu narodowego, mającego zastąpić godło z czasów Związku Radzieckiego odbył się w drodze konkursu, który został rozstrzygnięty przez komijską komisję heraldyczną dopiero po trzyipółletnich pracach. Autorem zwycięskiego projektu jest artysta Anatolij Josifowicz Niewierow. 
Godło Komi przedstawia złoty wizerunek drapieżnego ptaka, na tle czerwonym. Rysunek ten wykonany jest w stylu nawiązującym do jednego z ludowych stylów ludu Komi, zwanego . Na piersi ptaka znajduje się okrągła tarcza, a na niej twarz kobiety, którą otacza 6 głów łosi.
Zdaniem autora symbolika godła jest następująca: ptak uosabia państwowość i władzę, ma on także ochraniać ojczyznę i naród, oraz umożliwiać rozwój i rozkwit (stąd przedstawienie go w locie). Twarz kobieca symbolizuje Złotą Babę (komijskie Зарни ань – "Zarni ań") – w komijskiej mitologii słoneczną boginię darzącą życiem, matkę świata, ochraniającą wszystko, co dobre i święte.Przedstawienie głów łosi zostało umieszczone, gdyż zwierzę to jest symbolem siły, szlachetności, piękna, a także kosmologicznej harmonii świata. 
Kolorystyka godła (zestawienie złotego i czerwonego) w folklorze Komiaków nawiązuje do porannego, wiosennego, ciepłego słońca oraz macierzyństwa. W bardziej współczesnej interpretacji barwa czerwona oznacza działalność, aktywność narodu i władzy.
Godło Komi w okresie Związku Radzieckiego.
Obowiązujący za czasów Związku Radzieckiego symbol Komi tj. ówczesnej Komijskiej ASRR w żaden sposób nie nawiązywał do specyfiki kraju. Był on nieznacznie zmienionym godłem Rosyjskiej FSRR, której część stanowiła Komijska ASRR. Godło to zawierało typowe elementy godeł republik związkowych ZSRR. W centralnym miejscu umieszczona była czerwona tarcza a na niej – złoty sierp i młot – symbol sojuszu robotniczo chłopskiego oraz najważniejszy element godła Związku Radzieckiego, a pod nimi – wschodzące słońce – mające wyrażać świt, początek nowej ery w życiu kraju. W górnej części tarczy znajdowały się litery PCФCP (skrót od "Российская Советская Федеративная Социалистическая Республика" – "Rosyjska Federacyjna Socjalistyczna Republika Radziecka"). Całość otoczona była przez wieniec złożony z 14 kłosów zboża. Umieszczenie symbolu zboża w godle z jednej strony podkreślało znaczenie rolnictwa, a zwłaszcza tych właśnie roślin dla gospodarki kraju oraz symbolizowało dobrobyt, a z drugiej – nawiązywało do graficznego wyglądu godła ZSRR. U góry, u zbiegu obu wieńców umieszczono czerwoną pięcioramienną gwiazdę – oznaczającą zwycięstwo komunizmu w pięciu częściach świata, natomiast u dołu, na czerwonej wstędze znajdowało się wezwanie do jedności proletariatu. Modyfikacja ówczesnego komijskiego godła w stosunku do symbolu Rosyjskiej FSRR polegała na umieszczeniu na nim dwujęzycznego (rosyjskiego i komijskiego) napisu z częściowo skróconą nazwą komijskiej autonomii oraz dwujęzycznym wezwaniu do jedności proletariatu – "Proletariusze wszystkich krajów, łączcie się!" (w godle Rosyjskiej FSRR napis ten był tylko w wersji rosyjskojęzycznej).

</doc>
<doc id="711027" url="https://pl.wikipedia.org/wiki?curid=711027" title="Animatyzm">
Animatyzm

Animatyzm - termin ukuty przez R. R. Maretta dla określenia występującej w niektórych kulturach wiary w nadprzyrodzone moce. Moce te są nieożywione i bezosobowe, inaczej niż ma się to w przypadku wierzeń klasyfikowanych jako animizm. Dla przykładu, Melanezyjczycy wierzą w manę, jako moc właściwą wszystkim przedmiotom. Nie ma ona postaci fizycznej, ale może się fizycznie manifestować. W ich systemie wierzeń, wojownik walczy dzielnie w bitwie nie z powodu własnego męstwa, ale dzięki amuletowi zawierającemu manę, który nosi.

</doc>
<doc id="711029" url="https://pl.wikipedia.org/wiki?curid=711029" title="Lilith (ujednoznacznienie)">
Lilith (ujednoznacznienie)



</doc>
<doc id="711031" url="https://pl.wikipedia.org/wiki?curid=711031" title="Tajemnica wojskowa">
Tajemnica wojskowa

Tajemnica wojskowa – wszelkiego rodzaju informacje niejawne dotyczące sił zbrojnych, których to nieuprawnione ujawnienie mogłoby spowodować istotne zagrożenie dla niepodległości lub nienaruszalności terytorium państwa oraz dla podstawowych interesów obronności, bezpieczeństwa państwa i obywateli, albo narazić te interesy na co najmniej znaczną szkodę. 
Termin funkcjonował w II RP. W III RP jest to termin nieaktualny, historyczny, niemający obecnie żadnych umocowań prawnych.

</doc>
<doc id="711033" url="https://pl.wikipedia.org/wiki?curid=711033" title="Sonam Tsemo">
Sonam Tsemo

Sonam Tsemo (tyb.: བསོད་ནམས་རྩེ་མོ།, Wylie: "bsod nams rtse mo", ZWPY: "Soinam Zêmo"; 1142–1182) – tybetański mistrz buddyzmu wadżrajany, należy do Pięciu Wielkich Mistrzów, którzy uważani są za założycieli szkoły sakja buddyzmu tybetańskiego.
Sonam Tsemo był synem i jednocześnie spadkobiercą nauk innego wielkiego mistrza szkoły sakja – Kunga Nyingpo. Po tym jak skompilował wiele nauk szkoły sakja, podróżował intensywnie po centralnym Tybecie i uczył się u mistrzów szkoły kadampa, głównie nauk o logice i filozofii prajnaparamita. Po powrocie do siedziby sakjapów podjął rolę przywódcy szkoły jako IV Sakya Trizin.
Obecna inkarnacja XIV Sonam Tsemo Rinpocze jest synem III Miphama Rinpocze, wielkiego mistrza szkoły ningma.

</doc>
<doc id="711034" url="https://pl.wikipedia.org/wiki?curid=711034" title="Daiun Sogaku Harada">
Daiun Sogaku Harada

 – japoński mistrz zen tradycji sōtō. Daiun (大雲) to jego imię buddyjskie.
Historia.
W wieku 7 lat został oddany na naukę do świątyni sōtō, Bukkoku-ji, gdzie został później wyświęcony na mnicha przez opata Kakushō Sodō Haradę, a w 1895 r. otrzymał od niego przekaz Dharmy. 
W wieku 20 lat wstąpił do znanego ze swej surowości klasztoru tradycji rinzai, Shōgen-ji, gdzie praktykował pod kierunkiem rōshiego Daigi Sokina i jego następcy, Tōshū Reisō. 
Następnie wstąpił na Uniwersytet Komazawa (zwany wówczas Sōtō-shū Daigakurin), który ukończył w 1901 roku. Po skończeniu Uniwersytetu został dwukrotnie mianowany kierownikiem badań uniwersyteckich, które trwały 6 lat. W tym samym czasie został opatem dwóch świątyń: Chisai-in i Ankoku-ji. Praktykował pod kierunkiem znanych nauczycieli sōtō, jak: Sōtan Oka, Kōrin Oki, Kōdō Akino, Tatsujun Adachi, Tenkai Hoshimi. 
Wciąż nieusatysfakcjonowany duchowo udał się na dalszy trening do klasztoru rinzai, Nanzen w Kioto, gdzie oddał się praktyce pod kierunkiem opata świątyni, znanego mistrza zen, Dokutana Sōsana. W latach 1911-1921 pełnił funkcję profesora na Uniwersytecie Komazawa.
Ponieważ był to okres ogromnego wpływu zachodniej myśli filozoficznej, wielu kapłanów zaczęło mieć wątpliwości co do tradycyjnych nauk buddyjskich, dotyczących prawa przyczyny i skutku, odrodzenia, czy Drogi wiodącej do stania się Buddhą. Kontrowersja i debata ta, zwana „Problemem Właściwej Wiary” (shōshin-mondai) stała się głośna w kręgach buddyjskich ówczesnej Japonii. Daiun Sogaku już wówczas stał się znany z obrony tych tradycyjnych podstaw buddyzmu. 
W 1922 r. został opatem Hosshin-ji w Obamie oraz niedługo potem — świątyni Chigen-ji, w prefekturze Kioto. Obydwie te świątynie odbudował, przywracając im świetność i czyniąc je oficjalnymi miejscami treningu, miejscami medytacji (senmon-sōdō). Szczególnie Hosshin-ji, przez następnych 40 lat aż do czasu śmierci Daiuna w 1961 r., przyciągała mnichów i ludzi świeckich z całej Japonii. Zasłynęła z rygorystycznej praktyki, surowego klimatu i przenikliwej kontroli opata.
W 1937 r. rōshi Daiun zrezygnował z funkcji opata świątyni Chigen i osiadł w niewielkiej pustelni naprzeciw bramy klasztoru Hosshin, zwanej Kakushōken. Przez cały ten czas, aż do swojej śmierci, kontynuował prowadzenie sesshin, dōkusan oraz zazenkai w wielu miastach Japonii, włączając w to wykłady na temat "Shushogi" Dōgena.
Autor blisko czterdziestu pozycji z zakresu zen i buddyzmu, w tym mistrzowskiego komentarza do "Shushogi" Dōgena (Shushōgi Kōwa), czy „Komentarzy do Mumonkan”. Oprócz wspomnianych wyżej Chisai-in, Ankoku-ji, Chigen-ji i Hosshin-ji, Daiun pełnił funkcję opata w świątyniach: Chōan-ji i Hōon-ji, w Morioka. Wśród jego następców najbardziej znani to: Tōin Iida, Sessui Harada, Hōryū Ishiguro i Haku'un Yasutani, który był szczególnie popularny na Zachodzie. 
Opat świątyni Bukkoku-ji w Obamie, Tangen Harada Rōshi (1924-2018), był ostatnim bezpośrednim następcą Daiuna Sogaku.

</doc>
<doc id="711035" url="https://pl.wikipedia.org/wiki?curid=711035" title="Pamir (1905)">
Pamir (1905)

Pamir – czteromasztowy bark, windjammer, ostatni towarowy żaglowiec, jaki kursował na trasie z Europy do Chile wokół przylądka Horn.
Czteromasztowiec "Pamir" był najmniejszym z serii sześciu podobnych statków o tonażu od 3020 do 3152 BRT, zbudowanych w latach 1903-1920 w hamburskiej stoczni Blohm &amp; Voss dla przedsiębiorstwa żeglugowego F. Laeisz z Hamburga. Wcześniej, w latach 1892-1926, cztery podobne, mniejsze statki tego rodzaju wybudowała dla Laeiszów stocznia J. C. Tecklenborg z Geestemünde.
Siedem pozostałych barków czteromasztowych przedsiębiorstwo F. Laeisz nabyło z drugiej ręki.
21 września 1957 r. w wyniku uderzenia gwałtownego szkwału i przesunięcia się ładunku, statek wywrócił się i zatonął w pobliżu Azorów. Przeżyło 6 osób z 86-osobowej załogi.

</doc>
<doc id="711036" url="https://pl.wikipedia.org/wiki?curid=711036" title="Jarmutka">
Jarmutka

Jarmutka – niewysoka (690 m, 678 m) góra w Małych Pieninach, po północno-zachodniej stronie Jarmuty (794 m). Zachodnie stoki Jarmutki opadają do Doliny pod Jarmutą, północne do doliny Grajcarka. Z przełęczy oddzielającej Jarmutkę od Jarmuty (tzw. Siodełko) opada do Doliny Pod Jarmutą wąska i trawiasta kotlina zwana Doliną Bednarzowską, po północnej stronie Jarmutkę oddziela od Jarmuty żleb zwany Doliną Rolną. Poza tym cała góra jest porośnięta lasem, głównie zespołem buczyny karpackiej z domieszką sosny.
Nie prowadzą przez nią znakowane szlaki turystyczne, można jednak wejść na nią drogami leśnymi, najlepiej od ul. Szlachtowskiej w Szczawnicy. Z niewielkiej przecinki na wierzchołku widok na pasmo Radziejowej i Szczawnicę. Warto udać się wyżej na polanę Andrzejówka pod szczytem Jarmuty, skąd rozciągają się znacznie szersze widoki.
Jarmutka znajduje się w granicach miasta Szczawnica w województwie małopolskim, w powiecie nowotarskim, w gminie miejsko-wiejskiej Szczawnica.

</doc>
<doc id="711039" url="https://pl.wikipedia.org/wiki?curid=711039" title="XIV Sonam Tsemo Rinpocze">
XIV Sonam Tsemo Rinpocze



</doc>
<doc id="711040" url="https://pl.wikipedia.org/wiki?curid=711040" title="Impale">
Impale

Impale (Aepycerotini) – monotypowe plemię ssaków z podrodziny antylop (Antilopinae) w obrębie rodziny wołowatych (Bovidae). 
Zasięg występowania.
Plemię obejmuje gatunki występujące w Afryce. 
Morfologia.
Długość ciała samic 125–130 cm, samców 130–135 cm, długość ogona 25–35 cm, wysokość w kłębie samic 90 cm, samców 97–98 cm; długość rogów samców około 80 cm; masa ciała samic 43–52 kg, samców 57–64 kg. Wzór zębowy: I formula_1 C formula_2 P formula_3 M formula_3 (x2) = 40.
Systematyka.
Etymologia.
"Aepyceros" ("Aepiceras", "Aepyceras"): "aipus" „wysoki”; κερας "keras", κερατος "keratos" „róg”.
Podział systematyczny.
Aepycerotinae jest uważana za jedną z najstarszych gałęzi ewolucyjnych wołowatych. Szczątki impali znane są z zapisów kopalnych datowanych na 6,5 mln lat, a ich budowa nie różni się zasadniczo od współczesnych przedstawicieli gatunku "A. melampus" i "A. petersi". Do plemienia należy jeden rodzaj impala ("Aepyceros") wraz z następującymi występującymi współcześnie gatunkami: 
Opisano również kilka gatunków wymarłych:

</doc>
<doc id="711043" url="https://pl.wikipedia.org/wiki?curid=711043" title="Teleszyna">
Teleszyna

Teleszyna – rzeka w Wielkopolsce, lewy dopływ Warty o długości 53,43 km. Źródła na wysokości ok. 129 m n.p.m., na Wysoczyźnie Tureckiej w okolicach Ostrowa Warckiego (powiat sieradzki). Przepływa przez Dobrę, Przykonę i Dobrów. Do Warty wpada około 2 km na południe od centrum Koła.
W niewielkiej odległości od ujścia przepływa przez Zalew Ruszkowski.

</doc>
<doc id="711045" url="https://pl.wikipedia.org/wiki?curid=711045" title="Aepyceros">
Aepyceros



</doc>
<doc id="711049" url="https://pl.wikipedia.org/wiki?curid=711049" title="Cephalophinae">
Cephalophinae



</doc>
<doc id="711053" url="https://pl.wikipedia.org/wiki?curid=711053" title="Paweł Szwajdych">
Paweł Szwajdych

Paweł Szwajdych, (ur. 5 lipca 1983 w Krakowie) – polski piłkarz grający na pozycji pomocnika. 
Życiorys.
W latach 2010–2011 zawodnik gra w barwach drugoligowej Puszczy Niepołomice. Ma w swoim dorobku piłkarskim występy w barwach pierwszoligowego ŁKS-u Łódź. W pierwszej drużynie Cracovii trenował mając 17 lat. Zadebiutował w Orange Ekstraklasie meczem z Legią Warszawa. Mierzy 180 centymetrów wzrostu, waży 72 kilogramy.

</doc>
<doc id="711058" url="https://pl.wikipedia.org/wiki?curid=711058" title="Antilocapridae">
Antilocapridae



</doc>
<doc id="711061" url="https://pl.wikipedia.org/wiki?curid=711061" title="Richard March Hoe">
Richard March Hoe

Richard March Hoe (ur. 12 września 1812, zm. 7 czerwca 1886) - amerykański wynalazca i przemysłowiec. W 1846 skonstruował rotacyjną prasę drukarską, która pozwalała na druk ok. 20.000 egzemplarzy gazety na godzinę. Wymagała ona jednak podawania pojedynczych arkuszy papieru. W 1871 Hoe zaprezentował model prasy zaopatrującej się automatycznie w papier z roli.

</doc>
<doc id="711065" url="https://pl.wikipedia.org/wiki?curid=711065" title="Riders on the Storm">
Riders on the Storm

Riders on the Storm – ballada rockowa amerykańskiego zespołu The Doors, wydana jako singiel, pochodzi z albumu "L.A. Woman". Ostatni utwór został nagrany przed śmiercią wokalisty Jima Morrisona, i wydany tuż przed jego śmiercią w 1971 roku. Nad całością nagrania czuwał inżynier dźwięku Bruce Botnick. Dotychczasowy producent formacji, Paul A. Rothchild zrezygnował ze współpracy nazywając cały album, z którego pochodzi kompozycja – "„muzyką z baru”". Internetowy serwis informacyjny "Ultimate Classic Rock" należący do Townsquare Media umieścił utwór na 7. miejscu listy „10. najlepszych piosenek dnia deszczowego”. Według portalu Rate Your Music, utwór ten reprezentuje nurty rocka psychodelicznego, acid rocka, blues rocka, jazz-rocka.
Geneza utworu.
Według miejskiej legendy inspiracją Morrisona do napisania tekstu do piosenki był francuski poeta nurtu surrealistycznego lat 30., Louis Aragon autor wiersza "Chevaliers de l’Ouragan" (lit. „Jeźdźcy Huraganu”). Fragmenty piosenki wielokrotnie pojawiły się w innych wierszach wokalisty, np. "Hitchhiker" (dosł. „Autostopowicz”).
Utwór powstał w wyniku jam session, podczas której muzycy wykonywali piosenkę Stana Jonesa „Ghost Riders in the Sky”. Część tekstu została zaczerpnięta ze scenariusza Morrisona "„The Hitchhiker”", opowieści o seryjnym mordercy. Utwór kończy się dźwiękami powoli zanikającej burzy.
Wersja radiowa "Riders on the Storm" została skrócona o fragment solowej części zagranej przez klawiszowca Raya Manzarka.
Inne wersje.
„Riders on the Storm” był wielokrotnie nagrywany i remiksowany. W roku 1999 amerykańska grupa rockowa Creed zagrała utwór podczas festiwalu Woodstock. Ta sama wersja znalazła się również na tribute albumie "", nagranego przez różnych artystów.
W 2001 roku Nils Landgren nagrał funkową wersję piosenki. Z wokalem Snoop Dogg zremiksowany utwór znalazł się na ścieżce dźwiękowej do gry .
Na płycie bonusowej limitowanej edycji kompilacji "The Best of The Doors" (2000) znalazły się remiksy DJa George’a Evelyna, duńskiego producenta i muzyka Ibizarre, SpaceBats oraz Baez &amp; Cornell.
Utwór został umieszczony także na płycie Voo Voo "Zespół gitar elektrycznych", był także wykonywany przez ten zespół na koncercie Letnia zadyma w środku zimy, zagranym w warszawskim klubie Stodoła.
Inne znaczenia.
„Riders on the Storm” to również autobiograficzna książka autorstwa Johna Densmorea, oraz nazwa tribute bandu założonego przez Manzarka i Robbyego Kriegera (pierwotna nazwa – przed interwencją Densmore’a – brzmiała "Doors of the 21st Century").

</doc>
<doc id="711073" url="https://pl.wikipedia.org/wiki?curid=711073" title="Airbag">
Airbag



</doc>
<doc id="711075" url="https://pl.wikipedia.org/wiki?curid=711075" title="Gesar">
Gesar

Epopeja o Królu Gesarze – poemat epicki Tybetańczyków, Mongołów i mniejszości Tu zamieszkujących zachodnie i północne Chiny. 
Uważany za ostatnią "żywą epopeję", jako że wśród Tybetańczyków i Mongołów znaleźć można ok. 140 pieśniarzy, mających w repertuarze tę balladę. Uważa się, że pieśń o nieustraszonym królu Gesarze, który rządził legendarnym Królestwem Ling, ma ponad 1000 lat. Opowiada ona dzieje życia legendarnych i historycznych bohaterów środkowej Azji. Korzenie tej legendy sięgają początków buddyzmu tybetańskiego, zawiera ona również wiele alegorii do nauk buddyzmu Wadżrajany.
W 2009 roku tradycja opowiadania epopei o Królu Gesarze została wpisana na listę niematerialnego dziedzictwa UNESCO.

</doc>
<doc id="711078" url="https://pl.wikipedia.org/wiki?curid=711078" title="Strabag Polska">
Strabag Polska



</doc>
<doc id="711079" url="https://pl.wikipedia.org/wiki?curid=711079" title="Strabag AG">
Strabag AG



</doc>
<doc id="711087" url="https://pl.wikipedia.org/wiki?curid=711087" title="Ostatni dzień lata (film 1958)">
Ostatni dzień lata (film 1958)

Ostatni dzień lata – polski film psychologiczny z 1958 roku w reżyserii Tadeusza Konwickiego. Debiutancki film Konwickiego ukazuje losy dwojga ludzi, którzy spotykają się na plaży – młodego mężczyzny (Jan Machulski) i dojrzałej kobiety (Irena Laskowska). Chłopak żywi uczucie do kobiety, która wciąż wspomina swojego narzeczonego-pilota będącego na emigracji w Wielkiej Brytanii.
Film Konwickiego, nakręcony za skromną sumę 10 tysięcy złotych z udziałem jedynie dwojga aktorów, był bezprecedensowym wydarzeniem w polskiej kinematografii, a zarazem formą osobistego rozrachunku literata z dotychczasowym socrealistycznym dorobkiem literackim. "Ostatni dzień lata", wysłany na Międzynarodowy Festiwal Filmowy w Wenecji, zdobył Grand Prix festiwalu w kategorii filmów krótkometrażowych.
Fabuła.
Na plaży przebywa kobieta targana wspomnieniami okupacyjnymi. Po niebie suną odrzutowce przypominające jej zdaniem samoloty gotowe do bombardowania. Na plaży pojawia się chłopak, który wcześniej ją śledził, lecz zachowuje się tak, jakby przyszedł na plażę przypadkiem. Kobietę drażni obecność natarczywego chłopaka, którego policzkuje. Chłopak chce się przed nią popisać, wskakując w morze. Przykrywają go fale, co wywołuje u kobiety wrażenie, iż on się topi. Kobieta biegnie na ratunek, wyławiając chłopaka i robiąc sztuczne oddychanie. Ocucony chłopak wyjawia jej, że śledził ją od dwóch tygodni. Potem, gdy odkrywa, że kobieta traktuje go wciąż protekcjonalnie, deklaruje, że jest dojrzałym mężczyzną w wieku 28 lat.
Oboje plażowiczów próbuje smażyć rybę nad ogniskiem, a chłopak przynosi jej kwiaty. Choć uczucie między nimi się pogłębia, dopada ich melancholia. Chłopak twierdzi, że jest dzieckiem o „goryczy i jadzie” bliskim „starej małpy”. Próbuje przekonać ją, żeby nie wyjeżdżała pociągiem. Kobieta przyznaje, że nie ma nikogo w swoim życiu, a jej narzeczony bezpowrotnie wyemigrował do Wielkiej Brytanii jako pilot samolotu. Jednak nie ulega namowom chłopaka i wchodzi do wody, by zniknąć w odmętach Bałtyku.
Produkcja.
Tadeusz Konwicki, przystępując do realizacji swojego debiutanckiego filmu, próbował od nowa rozpocząć własną twórczość artystyczną. Tworząc "Ostatni dzień lata", Konwicki zamierzał zatrzeć swój wizerunek pisarza związanego z socrealizmem, autora propagandowej powieści "Władza" (1954). W obliczu zmierzchu stalinizmu w Polsce Konwicki uświadomił sobie, że jego dotychczasowa twórczość była skompromitowana. Jak wspominał literat, „w 1956 roku runęła moja nadpiłowana gałąź i ja razem z nią. Gruchnąłem o ziemię, aż trzeszczały kości”"." Dlatego też, kiedy około połowy 1957 roku „żegnany szyderstwem, przekleństwem, szczerym życzeniem złamania karku” Konwicki wybierał się nad morze z kilkoma przyjaciółmi, zamierzał nakręcić spontanicznie film, który odkłamałby jego twórczość.
Konwicki jako reżyser amator w chwili rozluźnienia popaździernikowego skorzystał z tymczasowego przepisu prezesa Urzędu Kinematografii Leonarda Borkowicza, który nadał zespołom filmowym prawo produkcji filmów nieprzekraczających średniego limitu „ustalonego prawem rocznym”. Zespół Filmowy „Kadr” przyznał Konwickiemu, jako jego kierownikowi artystycznemu, niską sumę 10 tysięcy złotych w gotówce, 6 tysięcy metrów taśmy oraz kamerę Arriflex dla operatora Jana Laskowskiego. Konwicki zebrał niewielką ekipę filmową i wyjechał na plażę w Szklanej Hucie, argumentując swoją decyzję poszukiwaniami taniego pleneru. Scenariusz z tych samych względów przewidywał obecność na planie jedynie dwojga aktorów: Ireny Laskowskiej i Jana Machulskiego. Oboje zdecydowali się grać za darmo.
Konwicki, uzyskawszy pozwolenie na robienie zdjęć między Białogórą a Łebą, ustanowił swoją bazę w baraku znajdującym się trzy kilometry od plaży. Sprzęt dowożono na miejsce akcji małymi wózkami. Nie nagrywano dźwięku na planie z powodów technicznych, a aktorzy starali się zapamiętać swoje kwestie dialogowe, aby powtórzyć je później w studiu nagraniowym. Jako statyw do kamery posłużył konar, a wysięgnik zastąpiła stara drabina.
Podczas prac nad filmem Jan Laskowski zachorował na zapalenie płuc i musiał leżeć w szpitalu. Kręcenie przełożono na inny okres, nie powiodły się próby wywołania filmu bez udziału Laskowskiego. Kiedy Laskowski wyzdrowiał, zdjęcia trzeba było powtórzyć. Ostatnie sceny kręcono w październiku 1958 roku, kiedy nad Bałtykiem panował już przymrozek.
Odbiór.
Tadeusz Lubelski uznał "Ostatni dzień lata" za „film nowofalowy "avant la lettre"”, gdyż powstał on jeszcze przed sezonem 1959/1960, uznawanym za nurt założycielski francuskiej "Nouvelle Vague". Zdaniem Andrzeja Jachimczyka z „Millenium Film Journal” "Ostatni dzień lata" jest jednym z najważniejszych filmów polskich epoki popaździernikowej. Paul Rotha dla brytyjskiego magazynu „Sight &amp; Sound” uznał dzieło Konwickiego za „film kompletny”, w którym jest „ekonomia stylu i treści, a jednocześnie bogactwo znaczącego detalu”. Według C. A. Milvertona z amerykańskiego pisma „Film Quarterly” film Konwickiego „wcale nie jest arcydziełem, ale jest najwybitniejszym filmem fabularnym polskiej szkoły filmowej, który ukazał się w tym kraju [Stanach Zjednoczonych]”.
Nagrody i festiwale.
"Ostatni dzień lata" zdobył na Międzynarodowym Festiwalu Filmowym w Wenecji Grand Prix w kategorii filmów dokumentalnych i krótkometrażowych, a na MFF w Brukseli – Nagrodę Główną dla filmu eksperymentalnego. Amerykański reżyser Martin Scorsese uznał film za jedno z arcydzieł polskiej kinematografii i w 2014 roku wytypował go do prezentacji w Stanach Zjednoczonych oraz Kanadzie w ramach festiwalu polskich filmów .

</doc>
<doc id="711089" url="https://pl.wikipedia.org/wiki?curid=711089" title="Państwo socjalistyczne">
Państwo socjalistyczne

Państwo socjalistyczne – państwo wcielające zasady socjalizmu. Może to oznaczać:
Państwo socjalistyczne w marksizmie.
Włodzimierz Lenin w pracy "Państwo a rewolucja" wyodrębnił 3 podstawowe etapy ustanowienia i rozwoju komunistycznej formacji społeczno-ekonomicznej:
Etap przechodzenia od kapitalizmu do socjalizmu jest nieunikniony we wszystkich państwach wkraczających na drogę budownictwa socjalizmu. W "Krytyce programu gotajskiego" (1875) Karol Marks pisał:
Okres przechodzenia rozpoczyna się od zdobycia władzy politycznej przez klasę robotniczą, a kończy się wraz ze zbudowaniem socjalizmu — pierwszej fazy społeczeństwa komunistycznego. Według teorii naukowego komunizmu nie ma innej drogi do wyższej fazy komunizmu jak przez socjalizm. Obowiązywać w nim miała formuła sprawiedliwości: "Od każdego według jego zdolności, każdemu według jego pracy".
Zgodnie z teorią naukowego komunizmu Jerzy Kochan podobnie jak jego mistrz i nauczyciel, Jarosław Ładosz, epokę postkapitalistyczną dzieli na okres przejściowy od kapitalizmu do socjalizmu, socjalizm i komunizm. Kazimierz Mijal zakwestionował zgodność z marksizmem tego trójpodziału formacji komunistycznej. Zdaniem Kazimierza Mijala, współcześni rewizjoniści, tj. prawicowi oportuniści w rodzaju Nikity Chruszczowa i jemu podobni w całym obozie socjalizmu dopuścili się jawnego fałszowania stanowiska Marksa w sprawie „okresu przejściowego”, określając go np. ogólnikowym zwrotem „od kapitalizmu do socjalizmu”.
W nomenklaturze marksistowskiej, aby odróżnić je od realnie istniejących państw socjalistycznych, było ono nazywane "państwem zbudowanego socjalizmu".
Państwo socjalistyczne jako państwo bloku wschodniego.
Mianem „państwa socjalistycznego” określano także państwa należące do bloku wschodniego. Były to państwa satelickie ZSRR, w których pełnię władzy posiadały partie komunistyczne i kierowały się ideologią marksizmu-leninizmu. Ustrojem modelowym był ustrój Związku Radzieckiego. Były one często nazywane demokracjami ludowymi. W opinii promowanej przez ich władze, były to państwa dopiero budujące socjalizm. Polegać to miało na „wypieraniu kapitalistycznych i tworzeniu socjalistycznych stosunków społeczno-ekonomicznych”.
Według teorii politycznej trockizmu państwa te nie były w rzeczywistości socjalistyczne. Trockiści nie są zgodni co do ich prawdziwej natury; padały określenia takie jak zdegenerowane państwo robotnicze, biurokratyczny kolektywizm i kapitalizm państwowy.
Państwo socjalistyczne jako państwo nie-kapitalistyczne.
W najszerszym znaczeniu, "państwem socjalistycznym" określa się państwa, które jako takie się deklarują (najczęściej w swojej konstytucji). Deklaracja taka oznaczała szukanie innej niż kapitalistyczna drogi rozwojowej dla danego państwa.
W większości współczesnych krajów socjalistycznych pierwszymi partiami, które dochodziły do władzy po upadku rządów kolonialnych, były partie lewicowe. Socjalizm arabski był dawniej elementem konstytucji Libii (w latach 1969–2011) i Egiptu (w latach 1952–1978). Ustrój Tanzanii określa się mianem "socjalizmu afrykańskiego". Termin „państwo socjalistyczne” jest używany również wobec państw gdzie władzę sprawuje partia komunistyczna.

</doc>
<doc id="711092" url="https://pl.wikipedia.org/wiki?curid=711092" title="U-47 (1938)">
U-47 (1938)

U-47 – niemiecki oceaniczny okręt podwodny typu "VIIB". Zwodowany w październiku 1938 roku, do służby w Kriegsmarine wszedł w grudniu 1938 roku pod dowództwem Günthera Priena, który jeszcze przed wybuchem drugiej wojny światowej został uznany za najbardziej agresywnego dowódcę U-Bootów.
Wkrótce po wybuchu wojny, kapitänleutnant Prien na ochotnika przeprowadził samotny atak na główną bazę Home Fleet w Scapa Flow. Dzięki zatopieniu tam brytyjskiego pancernika HMS „Royal Oak”, U-47 szybko stał się najbardziej znanym U-Bootem na świecie, zaś jego dowódca bohaterem w Niemczech. Z powodu wadliwej początkowo konstrukcji niemieckich torped nie powiodły się natomiast ataki U-47 na ciężki krążownik HMS „Norfolk” oraz pancernik HMS „Warspite” w trakcie całkowicie nieudanej z tego powodu dla U-Bootów kampanii norweskiej. W początkowym okresie bitwy o Atlantyk, dzięki agresywności i umiejętnościom swojego dowódcy, U-47 stał się jednym z najskuteczniejszych okrętów podwodnych w historii pod względem wielkości zatopionego tonażu. Ogółem uznano mu zatopienie 32 jednostek o łącznym tonażu 202 514 tony. Ochrzczony mianem „byka ze Scapa Flow”, U-47 zaginął na północnym Atlantyku w marcu 1941 roku. Śmierć Günthera Priena wywołała głęboki szok w Niemczech. Utrata w ciągu zaledwie 10 kolejnych dni trzech najskuteczniejszych dotąd niemieckich U-Bootów, U-47, U-100 Joachima Schepke oraz U-99 Otto Kretschmera, stanowiła cezurę kończącą pasmo sukcesów niemieckich okrętów podwodnych.
U-47 był średniej wielkości okrętem podwodnym przeznaczonym do długotrwałych patroli na wodach Atlantyku i Morza Północnego. Miał 753 tony wyporności na powierzchni oraz 857 ton w zanurzeniu. Zasięg na powierzchni wynosił 6500 mil morskich z prędkością 12 węzłów. Okręt wyposażony w sonar GHG, zdolny był do bezpiecznego zanurzenia się na głębokość 220 metrów. W zanurzeniu mógł pływać z maksymalną prędkością 8 węzłów. Załoga U-47 składała się z 44 oficerów i marynarzy, zaś jego uzbrojenie główne stanowiło 14 torped G7a i G7e wystrzeliwanych z 5 wyrzutni torpedowych.
Budowa i konstrukcja.
U-47 należał do drugiej generacji okrętów serii "VII" – typu "VIIB", został wybudowany w ramach Programu Zastępowania z 1935 roku, w trzeciej serii okrętów (jednostki U-45 do U-48), które miały być oddane do użytku do 1 października 1938 roku. W wyniku rewizji tego programu z lipca 1935 roku, program budowy uległ zmianie i zakładał budowę jednostek U-45 do U-49 w okresie między 1 kwietnia 1937 roku a 1 kwietnia 1939 roku. Ostatecznie stępkę pod jednostkę położono 27 lutego 1937 roku w stoczni Friedrich Krupp Germaniawerft w Kilonii, a zwodowano ją 29 października 1938 roku.
U-47 wypierał 753 tony na powierzchni i 857 w zanurzeniu, przy długości 64,5 metra, szerokości 5,8 metra i zanurzeniu 4,4 metra. Na powierzchni napędzany był dwoma silnikami diesla o mocy 1160 koni mechanicznych, napęd pod wodą natomiast zapewniały dwa silniki elektryczne o mocy 375 KM każdy. 108 ton paliwa, w które U-47 mógł zostać zaopatrzony, zapewniało mu zasięg na powierzchni wynoszący 6500 mil morskich przy prędkości 12 węzłów, zespół zaś akumulatorów elektrycznych pozwalał na przepłynięcie pod wodą 90 mil przy prędkości 4 węzłów. Maksymalna prędkość okrętu wynosiła 17,2 węzła na powierzchni, pod wodą zaś okręt mógł się poruszać z prędkością nie większą niż 8 węzłów.
Okręt wyposażony był w 4 wewnętrzne wyrzutnie torpedowe kalibru 533 milimetry na dziobie oraz jedną wyrzutnię umieszczoną na rufie. Standardowym wyposażeniem w tym zakresie było 14 torped G7 z zapalnikiem magnetycznym lub kontaktowym, o maksymalnym zasięgu 12 000 metrów. Uzbrojenie okrętu uzupełniało działo kalibru 88 mm oraz działko przeciwlotnicze kalibru 20 mm.
Podstawowymi sensorami U-47 był sonar Gruppenhorchgerät (GHG) oraz dwa stalowe peryskopy, umieszczone w przechodzącej pionowo przez kiosk studzience. Niewielki kiosk o wysokości nieco ponad 2 metrów mieścił także wyposażenie niezbędne do wystrzeliwania torped, w tym przede wszystkim analogowy komputer torpedowy, urządzenie odwzorowujące wskazania żyrokompasu oraz peryskop bojowy.
Działalność operacyjna.
Günther Prien.
W październiku 1935 roku Günther Prien trafił do Kriegsmarine, a następnie ze służby na niemieckich statkach handlowych, do jej floty podwodnej, z powodu Wielkiego Kryzysu zajmując się w międzyczasie także pracami dorywczymi na lądzie. Po treningu na okrętach podwodnych typów "IA", "IIA" i "IIB", dzięki przymiotom sprawnego oficera o mocno nazistowskich poglądach, 1 stycznia 1937 roku awansował do stopnia "Oberleutnant zur See", a 17 grudnia 1938 roku objął dowództwo najnowszego okrętu podwodnego Kriegsmarine U-47.
Okres przedwojenny.
Niewiele wiadomo o przedwojennej działalności operacyjnej U-47. Na początku 1939 roku okręt prowadził rutynowe ćwiczenia na Bałtyku pod dowództwem nowo awansowanego Kapitänleutnanta Günthera Priena. W maju i czerwcu tego roku okręt wziął udział w przeprowadzonej w Zatoce Biskajskiej grze wojennej służącej testowaniu taktyki i metod zwalczania konwojów. Ćwiczeniami dowodził były dowódca Priena z U-26, Korvettenkapitän Werner Hartmann. Podczas tych ćwiczeń Prien pokazał się jako najbardziej agresywny z wszystkich dowódców U-Bootów, osiągnął też najlepsze rezultaty. W lipcu 1939 roku U-47 uczestniczył w ćwiczeniach strzelania torpedowego na Bałtyku.
Działania wojenne.
Pierwszy patrol.
U-47 wypłynął na swój pierwszy wojenny patrol jeszcze przed rozpoczęciem działań wojennych, 19 sierpnia 1939 roku. Dotrwał do rozpoczęcia wojny oczekując na południowo-zachodnich podejściach do Wielkiej Brytanii. 5 września podczas patrolu na obszarze Zatoki Biskajskiej napotkał mały frachtowiec SS „Bosnia”, o wyporności 2407 ton, z ładunkiem siarki. Okręt oddał z powierzchni strzał artyleryjski w dziób brytyjskiej jednostki. Statek podjął próbę ucieczki, sygnalizując jednocześnie przez radio atak nieprzyjacielskiego okrętu podwodnego. Próba ucieczki wywołała atak niemieckiego okrętu kolejnymi pociskami, z których trzy były celne. Załoga statku w panice opuściła statek, została wyłowiona z wody przez U-47, a następnie przekazana na pokład nadpływającego statku norweskiego, który został zatrzymany przez Priena. Po zapewnieniu załodze bezpieczeństwa na pokładzie norweskiego statku, U-47 jedną torpedą zatopił płonący frachtowiec. SS „Bosnia” była pierwsza jednostką zatopioną przez niemieckie U-Booty w zgodzie z artykułem 22 traktatu londyńskiego z 1930 roku. Już następnego dnia, 6 września, podobny los spotkał frachtowiec SS „Rio Claro” o wyporności 4086 ton. W tym przypadku jednak pojawienie się w pobliżu samolotu (prawdopodobnie na skutek wcześniejszego wezwania radiowego, co stanowiło akt wrogości), przesądziło o losie załogi, która została przez niemiecki okręt pozostawiona sama sobie na łodziach ratunkowych, chociaż Niemcy uprzednio upewnili się, że rozbitkowie dysponują dostateczną ilością wody i żywności.
Wczesnym popołudniem następnego dnia, 7 września, U-47 napotkał kolejny frachtowiec SS „Gartavon”, o wyporności 1777 ton, zmierzający z ładunkiem rudy żelaza. Podobnie jak poprzednie dwie brytyjskie jednostki, także „Gartavon” nadał radiowy meldunek "SSS" oznaczający atak okrętu podwodnego i podjął próbę ucieczki. Oddany przez niemiecki okręt szczęśliwy strzał artyleryjski złamał jednak maszt radiowy. Załoga statku rozpoczęła opuszczać w pośpiechu jednostkę, jednak zablokowany przez załogę ster statku skierował go wprost na znajdującego się na powierzchni U-Boota. Dzięki alarmowym manewrom Priena, niemiecki okręt zdołał uniknąć staranowania przez opuszczony statek, po czym podpłynął do zatłoczonej jedynej łodzi ratunkowej. Mimo próby oszukania go przez brytyjską załogę, kapitan Prien zaproponował dowódcy statku powrót na opuszczoną jednostkę w celu zwolnienia kolejnej łodzi ratunkowej. Wobec odmowy Brytyjczyka, dowódca U-Boota postanowił zatopić frachtowiec pojedynczą torpedą. Wystrzelony pocisk uległ jednak awarii, wobec czego Prien zatopił statek ogniem artyleryjskim. Trzeci podczas tego rejsu atak Priena zakończył pierwszy wojenny patrol U-47, który na wezwanie admirała Karla Dönitza 15 września 1939 roku wpłynął do bazy w Kilonii.
Atak na Scapa Flow.
Od samego początku działań wojennych, admirał Dönitz rozważał atak na główną bazę floty brytyjskiej w Scapa Flow na Orkadach na północy Szkocji. Po opracowaniu planu ataku przez sztab Dönitza, dowódca U-Bootwaffe złożył propozycję przeprowadzenia ataku Güntherowi Prienowi. Dowódca U-47 przyjął wyzwanie i 8 października 1939 roku okręt wypłynął z Kilonii na Morze Północne. Plan ataku oparty był o wykryty, dzięki rozpoznaniu wywiadowczemu i lotniczemu, słaby punkt obrony w podejściach do bazy. Realizując plany sztabowe, U-47 zdołał wpłynąć na powierzchni do bazy, gdzie dowódca niemieckiego okrętu odnalazł pancerniki HMS „Royal Oak” oraz – jak sądził – HMS „Repulse”. Drugi z nich był w rzeczywistości transportowcem wodnosamolotów HMS „Pegasus”. Z 4 wystrzelonych początkowo torped – po dwie do każdej z jednostek – jedna trafiła w „Royal Oak”, nie wzbudziła jednak większego alarmu na pokładzie okrętu. Dzięki trzem kolejnym, stary brytyjski pancernik obrócił się do góry stępką i zatonął, pociągając za sobą śmierć 833 członków załogi. U-47 tymczasem bezpiecznie wycofał się na pełne morze i 17 października triumfalnie wpłynął do bazy Wilhelmshaven w Niemczech. Oczekujący na nabrzeżu admirałowie Erich Raeder i Karl Dönitz odznaczyli Priena Krzyżem Żelaznym Pierwszej Klasy, a resztę załogi Krzyżami Żelaznymi Drugiej Klasy. Adolf Hitler wysłał do Wilhelmshaven swój osobisty samolot, który zabrał załogę U-47 do Berlina, gdzie zorganizowano wielodniową fetę na jej cześć, a Prien został odznaczony kolejnym wyróżnieniem – Krzyżem Rycerskim Krzyża Żelaznego. Sukces U-47 wzmocnił U-Bootwaffe, choć nie przyniósł szybkiego zwiększenia tempa budowy U-Bootów w Niemczech. Udowodnił jednak, że relatywnie tani pojedynczy okręt podwodny, obsługiwany przez 44 ludzi, może zatopić pancernik z załogą 1200 ludzi.
Atak na HMS „Norfolk”.
Rutynowe operacje atlantyckie U-Bootów zostały w listopadzie 1939 roku zakłócone przez operację specjalną, związaną z operacjami atlantyckimi niemieckich okrętów liniowych „Deutschland”, „Gneisenau” i „Scharnhorst”. Pierwszy z nich – „pancernik kieszonkowy” „Deutschland”, z miernymi rezultatami operował na północnym Atlantyku, gdy awaria silników zmusiła go do przerwania operacji i powrotu do Niemiec. W tym samym czasie w drogę na Atlantyk udać się miały „Scharnhorst” i „Gneisenau”, przy czym niemieckie dowództwo floty (OKM) zakładało, że ruchy trzech niemieckich jednostek mogą sprowokować podjęcie przeciw nim operacji przez brytyjskie okręty liniowe. W rezultacie OKM postanowiło przygotować na Morzu Północnym zasadzkę na brytyjskie pancerniki. Wykorzystane do tego celu miały być wszystkie dostępne niemieckie podwodne okręty oceaniczne i przybrzeżne oraz wskazania niemieckiego nasłuchu radiowego B-Dienst. Trzon pułapki tworzyć miały cztery jednostki oceaniczne: U-47 pod dowództwem Priena, U-48 Herberta Schultze, U-31 Johannesa Habekosta oraz U-35 pod dowództwem Wernera Lotta. B-Dienst dostarczyła OKM dokładne informacje o ruchach brytyjskich jednostek, jednak złe warunki atmosferyczne na morzu zakłóciły działalność zarówno brytyjskich, jak i niemieckich okrętów liniowych.
28 listopada 1939 roku, podczas patrolu na powierzchni 60 mil morskich na wschód od Szetlandów, dowodzony przez Wernera Lotta U-35 wykrył brytyjski ciężki krążownik typu "County" HMS „Norfolk” i przerwał ciszę radiową meldując pozycję krążownika. Meldunek Lotta został przechwycony przez odbywający swój trzeci wojenny patrol U-47, który znajdował się w tym czasie 12 mil na północny wschód od okrętu Lotta. Prien obrał kurs na przechwycenie HMS „Norfolk” i mimo niesprzyjających warunków pogodowych, dowódcy U-47 się to udało. Po zbliżeniu na odległość około kilometra wystrzelił w kierunku brytyjskiego okrętu pojedynczą torpedę z ulepszonym zapalnikiem magnetycznym. W trakcie przygotowywania drugiej torpedy, silna fala obróciła U-47, skutkiem czego Prien utracił „Norfolk” z pola widzenia w peryskopie. Jednak w 86 sekund po opuszczeniu wyrzutni przez pierwszą torpedę, na pokładzie U-Boota usłyszano odległą detonację.
Po wynurzeniu w celu obserwacji uszkodzeń brytyjskiego okrętu, Prien stwierdził, że górny pokład jest uszkodzony, wzdłuż sterburty zwisają elementy rurociągów, przewrócony jest pokładowy samolot patrolowy, a w miejscu uderzenia torpedy, poniżej prawoburtowej wyrzutni torpedowej, unosi się czarny dym. W sztormowej pogodzie krążownik oddalał się i wkrótce zniknął z pola widzenia w szkwale. U-47 usiłował przeprowadzić drugi atak, jednak próba ta została udaremniona przez niekorzystne warunki pogodowe. Günther Prien zdecydował się wobec tego przerwać ciszę radiową i nadać meldunek do dowództwa o storpedowaniu krążownika typu "London" i uzyskaniu jednego trafienia przy wietrze o sile 10. Po odebraniu raportu OKM uznało, że krążownik został zatopiony, a – wbrew sprzeciwowi admirała Dönitza – Berlin ogłosił publicznie, że U-Boot „zatopił ciężki krążownik typu London”, podkreślając że sukces był dziełem „Byka ze Scapa Flow”.
Gdy informacje z berlińskiego radia dotarły do Winstona Churchilla i Pierwszego Lorda Admiralicji Dudleya Pounda, Admiralicja zażądała meldunku z „Norfolka”, ten zaś zgłosił brak jakichkolwiek uszkodzeń oraz fakt eksplozji w swoim śladzie torowym, wziętej jednak za eksplozję bomby lotniczej. W efekcie brytyjska rozgłośnia BBC zdementowała fakt zatopienia „Norfolka”, radio w Berlinie wciąż jednak stało na stanowisku, że krążownik został zatopiony, wychwalając jednocześnie skuteczność bojową kapitana Günthera Priena.
Na początku grudnia sytuacja operacyjna niemieckiej floty podwodnej znacznie się pogorszyła. Skutkiem straty okrętów, a przede wszystkim konieczności przeprowadzania niezbędnych napraw, admirał Dönitz miał do dyspozycji jedynie dwa okręty mogące przeprowadzać operacje na północnym Atlantyku – U-47 i U-48 Herberta Schultze. Na dodatek obu okrętom kończyło się paliwo. Gdy U-47 przybył na obszar Western Approaches, zapas paliwa okrętu pozwalał na jedynie 5 dni operacji. Prien podjął jednak działania i w ciągu tego krótkiego czasu zatopił trzy jednostki – brytyjski SS „Novasota”, norweski MV „Britta”, a także holenderski MV „Tajandoen”, o łącznym tonażu 23 168 BRT. Podczas ataku na „Novasotę” U-47 został wystawiony na kontratak brytyjskich niszczycieli za pomocą bomb głębinowych. Mimo tego nowego dla załogi doświadczenia, dowódcy U-47 udało się wymanewrować brytyjskie okręty. W drodze powrotnej do Kilonii, niemiecki U-Boot zaatakował swoimi ostatnimi torpedami dwie kolejne jednostki, wystrzelone torpedy jednak chybiły lub zawiodły.
Kampania norweska.
Podobnie jak nieco później amerykańskie okręty podwodne, także niemiecka flota podwodna nękana była problemami technicznymi spowodowanymi wadliwym działaniem torped. Dotyczyło to zarówno torped z zapalnikiem magnetycznym, jak i z konwencjonalnym zapalnikiem uderzeniowym. Te ostatnie miały tendencję do schodzenia na zbyt dużą głębokość i w efekcie często przechodziły pod celem. Problem ten narastał już przed rozpoczęciem niemieckiej kampanii norweskiej, jednak niemieckie dowództwo floty wprowadziło do konstrukcji torped modyfikacje, dzięki którym miano nadzieję, że zakończą serię zmarnowanych okazji niemieckich okrętów podwodnych. W takie zmodyfikowane torpedy typu G7a wyposażony był U-47, gdy 11 marca 1940 roku wychodził z Wilhelmshaven na swój pierwszy z dwóch patroli wiązanych ze zbliżającym się atakiem Niemiec na Norwegię.
Czwarty patrol.
Gdy dowództwo Wehrmachtu przygotowywało się do ataku na Norwegię, kanclerz Rzeszy Adolf Hitler zdawał sobie sprawę z brytyjskiego planu okupacji tego kraju w celu uniemożliwienia zajęcia go przez Niemców. Nakazał w tym celu bombardowania lotnicze baz Royal Navy. Po otrzymaniu przechwyconych przez B-dienst informacji, że brytyjska inwazja na Norwegię jest nieuchronna i bliska, 11 marca OKM wydało Dönitzowi rozkaz natychmiastowego rozmieszczenia dziesięciu okrętów oceanicznych i dwunastu przybrzeżnych okrętów podwodnych na Morzu Północnym w celu odparcia spodziewanej inwazji. Wśród nich znalazł się także U-47 Priena, który jeszcze tego samego dnia wyszedł z portu w Wilhelmshaven wraz z U-46, U-49 i U-51 z zadaniem defensywnego patrolowania wód w pobliżu Narwiku. Gdy jednostki te płynęły w kierunku Norwegii, 16 marca 29 bombowców Ju-88 i He-111 uzbrojonych w bomby 1000-kilogramowe zaatakowało bazę w Scapa Flow. Niemieccy piloci raportowali o wielkim sukcesie tego nalotu, co nie okazało się prawdą, jednak OKM wierząc, że przynajmniej uszkodzone brytyjskie ciężkie okręty będą musiały udać się do stoczni w celu przejścia niezbędnych napraw, rozkazało Dönitzowi odwołać płynące do Norwegii okręty podwodne, skierować je w akwen na południe od Scapa Flow i utworzyć z nich „grupy ataku”, które miały przechwycić jednostki Home Fleet.
O zmroku 19 marca, płynąc w zanurzeniu na głębokości peryskopowej, U-47 wykrył trzy brytyjskie pancerniki eskortowane przez niszczyciele. Brytyjskie okręty poruszały się z najwyższą dostępną dla całego zespołu prędkością w odległości 5 mil od U-Boota, poza zasięgiem strzału torpedowego. Biorąc pod uwagę intensywne wrogie patrole lotnicze w pobliżu Orkadów, Prien nie zdecydował się na wynurzenie w celu złożenia raportu aż do zapadnięcia ciemności. Jakkolwiek U-47 nie zdołał skutecznie przechwycić żadnego brytyjskiego okrętu, w ciągu następnych 10 dni niemiecki okręt zdołał zatopić duński statek SS „Britta”, o pojemności 1146 ton. Wszystkie niemieckie okręty działały w bardzo złych warunkach pogodowych przy silnym przeciwdziałaniu na małym obszarze ze strony nieprzyjacielskiego lotnictwa i grup poszukiwawczo-uderzeniowych. Także U-47 doświadczył w tym czasie nieprzyjacielskiego bombardowania, nie odniósł jednak znaczniejszych uszkodzeń. Uznając w tych warunkach operację na Morzu Północnym za stratę czasu, Dönitz odwołał oceaniczne okręty z tej operacji do Wilhelmshaven w celu przygotowania ich do właściwej operacji norweskiej. Tam, 29 marca 1940 roku, U-47 zakończył swój patrol.
„Drewniana broń”.
Po niemieckiej inwazji na Norwegię 9 kwietnia 1940 roku i związanych z nią niemieckich stratach wśród okrętów nawodnych, adm. Dönitz rozmieścił trzy oceaniczne okręty podwodne we fiordzie Vaags na zewnętrznych podejściach do Narwiku: U-46 Herberta Sohlera, U-51 Dietricha Knorra i U-25 Viktora Schütze. Wszystkie te U-booty próbowały atakować brytyjskie niszczyciele zmierzające do Narwiku i wycofujące się z niego po udanym ataku na niszczyciele niemieckie, jednak każda z wystrzelonych w kierunku brytyjskich jednostek elektrycznych torped z zapalnikiem magnetycznym zawiodła.
Po katastrofalnym dla Niemiec obrocie sytuacji w Norwegii, Hitler rozkazał wysłanie w ten rejon każdego dostępnego oceanicznego U-Boota. W efekcie adm. Dönitz skierował tam sześć kolejnych okrętów, po przechwyceniu zaś przez B-Dienst brytyjskich rozkazów wskazujących na rychłe lądowanie w rejonie Narwiku, cztery kolejne jednostki, w tym okręt Priena.
15 kwietnia we fiordzie Bydgen, stanowiącym odgałęzienie fiordu Vaags, U-47 zastał stojące na kotwicy trzy brytyjskie transportowce o pojemności 30 000 BRT każdy oraz trzy kolejne, nieco mniejsze, w eskorcie dwóch krążowników. Osiem napotkanych jednostek wysadzało wojska ekspedycyjne do łodzi rybackich. Gunter Prien, który tego dnia otrzymał od Dönitza radiogram o urodzeniu mu się drugiej córki, zanotował „jeden tuż za drugim, a w kilku przypadkach zachodzący na siebie”. Wszystkie brytyjskie jednostki stanowiły doskonały nieruchomy cel. Dla „Byka ze Scapa Flow” stanowiło to wymarzoną okazję do wielokrotnego przebicia jednym uderzeniem sukcesu z brytyjskiej bazy. Łączny tonaż stojących przed nim nieruchomo bezbronnych jednostek – w tym dwóch ciężkich krążowników – wynosił co najmniej 150 000 ton. Ich zatopienie stanowiłoby ogromny cios dla brytyjskiego kontrataku w Narwiku. Wraz ze swoim pierwszym oficerem Engelbertem Endrassem, Prien dokładnie i spokojnie zaplanował atak. Opracowany plan taktyczny przewidywał atak w zanurzeniu z użyciem torped z czterech wyrzutni dziobowych – trzech z zapalnikiem magnetycznym oraz jednej z zapalnikiem uderzeniowym, następnie powtórzenie ataku z przeładowanych w czasie chaosu po pierwszym ataku wyrzutni dziobowych, po czym wynurzenie w celu szybkiej zmiany miejsca ataku na powierzchni i ponowny atak na kolejne jednostki według tego samego schematu.
Dowódca niemieckiej jednostki na głębokości peryskopowej wydał rozkaz odpalenia pierwszych torped o godzinie 22:42, do „nieruchomych nieprzyjacielskich jednostek rozciągających się przede mną jak jednolita ściana”, z których najbliższa znajdowała się w odległości zaledwie ok. 650 metrów od zanurzonego okrętu. U-47 odpalił cztery torpedy w ośmiosekundowym interwale, ustawionych na przebieg na głębokości od 3,5 do 4,5 metra. Wybór celów pierwszego ataku stanowił od lewej do prawej: krążownik, duży statek transportowy, kolejny duży transportowiec oraz krążownik, z których najdalszy znajdował się o odległości niecałych 1400 metrów. Głowica żadnej z wystrzelonych torped nie eksplodowała w celu. Wszystkie torpedy przeszły poniżej swoich celów bądź też ich zapalniki nie zadziałały. Z nieprzyjacielskich jednostek nie zauważono jednak niemieckiego ataku, co ułatwiło jego ponowienie. Prien z Endrassem osobiście sprawdzili kolejny zestaw torped i po przeładowaniu wyrzutni trzema torpedami z zapalnikiem kontaktowym i jedną z zapalnikiem magnetycznym, dowódcy okrętu dokładnie sprawdzili zestaw danych do strzelania torpedowego. Tuż po północy U-47 wynurzył się i przeprowadził atak na powierzchni na ten sam zestaw celów. Ponownie jednak żaden z pocisków nie eksplodował w celu. Zamiast tego jedna z torped eksplodowała po uderzeniu w pobliski klif. Prien był przekonany, że eksplozja na brzegu zaalarmowała Brytyjczyków, którzy wkrótce przeprowadzą kontratak. Postanowił wobec tego wycofać się na powierzchni przeprowadzając jednak atak za pomocą torpedy z jedynej wyrzutni rufowej. Plan ten nie powiódł się jednak, gdyż zmierzając z pełną prędkością w stronę fiordu Vaags, U-47 wpadł na łachę piasku w zasięgu dział brytyjskich krążowników. Na domiar złego, z powodu pracy przy wysokiej mocy podczas prób awaryjnego wyrwania się z pułapki, uległ awarii prawy silnik diesla, co zmusiło mechaników okrętowych do przełączenia napędu wału na silnik elektryczny. Okrętowi udało się jednak wyrwać z łachy i, po osiągnięciu głębszych wód, bezpiecznie zanurzyć się. Jeszcze tej samej nocy Prien wysłał meldunek radiowy dowódcy floty podwodnej, raportując o przeprowadzonym ataku, wadliwym działaniu torped oraz awarii silnika, która nie mogła być usunięta w morzu i zmuszała Priena do przerwania patrolu.
Po otrzymaniu raportu z U-47, admirał Dönitz był zdruzgotany. Brak sukcesu przy strzelaniu nawet do nieruchomych i bezbronnych jednostek, oznaczał, że zarówno zapalniki kontaktowe jak i magnetyczne niemieckich torped całkowicie nie nadawały się do użytku, a to stawiało pod znakiem zapytania użyteczność całej floty podwodnej Kriegsmarine. Stwierdził, że z punktu widzenia zamiarów i zadań, niemieckie U-Booty nie miały właściwie jakiejkolwiek broni. W alarmującym meldunku do dowódcy floty, admirała Readera, podkreślił, że niemieckie torpedy nie działają całkowicie na północnych szerokościach geograficznych, a zbyt często na południowych, wobec czego zbrodnią jest wysyłanie U-Bootów na patrole bojowe i konieczne jest podjęcie awaryjnych środków w celu rozwiązania problemu torped. Admirał Raeder zgodził się z oceną swojego podwładnego i zwołał komitet techniczny floty w celu przeegzaminowania nawet najmniejszych detali konstrukcji niemieckich torped. W efekcie jednak, łamiąc rozkaz Hitlera walki aż do śmierci pod Narwikiem, Dönitz odwołał swoje okręty z fiordów Vest, Ofot i Vaags. Dostał w tym zakresie wsparcie również od admirała Raedera.
W międzyczasie, trzy dni po nieudanym ataku we fiordzie Bydgen, będąc już na pełnym morzu na północ od Trondheim, U-47 napotkał pancernik HMS „Warspite” płynący w eskorcie dwóch niszczycieli. Po zbliżeniu się do brytyjskiego zespołu na odległość 830 metrów, kpt. Prien odpalił w stronę okrętu liniowego dwie torpedy. Obydwa pociski z zapalnikami magnetycznymi minęły swój cel i eksplodowały po osiągnięciu maksymalnego zasięgu, co wywołało kontratak brytyjskich niszczycieli. U-47 udało się go jednak przetrwać i kontynuować rejs powrotny do Niemiec. 19 kwietnia natknął się jednak na brytyjski konwój złożony z 10 transportowców i licznych niszczycieli. Po całkowitej utracie jednak wiary w skuteczność torped przez załogę U-47, Prien nie podjął próby ataku, mimo że okręt miał jeszcze cztery torpedy. Mimo awarii jednego z silników spalinowych, Prien zdecydował się śledzić konwój, wskazując jednocześnie jego kurs, prędkość i pozycję innym okrętom floty. Dzięki przechwyceniu sygnału z U-47, swoje ataki na konwój przeprowadziły U-25, U-38 i U-65. Żadna z wystrzelonych przez nie torped nie eksplodowała w celu. 21 kwietnia 1940 roku, U-26 kapitana Scheringera udanie storpedował i zatopił brytyjski frachtowiec „Cedarbank” o wyporności 5 200 ton, zmierzający do fiordu Romsdals z zaopatrzeniem dla wojsk alianckich. Ostatecznie „Cedarbank” okazał się jedyną aliancką jednostką zatopioną przez 13 oceanicznych U-Bootów, w poza tym bezowocnej dla nich kampanii norweskiej. Według wydanych po wojnie wspomnień admirała Dönitza, po powrocie z piątego patrolu do Kilonii 26 kwietnia 1940 roku, Günther Prien miał powiedzieć: „Niech już nikt nigdy nie śmie zaproponować mi walki drewnianą bronią”.
Szósty patrol.
3 czerwca 1940 roku U-47 wyszedł z Kilonii na swój szósty wojenny patrol, z rozkazem zwalczania sił brytyjskich wycofujących się z Norwegii. 6 czerwca podczas patrolowania w pobliżu Orkadów, U-47 podjął z wody trzech zestrzelonych pilotów Luftwaffe. Krótko potem, U-47 wraz z ośmioma innymi okrętami został skierowany na obszar Westen Approaches słabo bronionego z powodu braku odpowiednich sił. Na tym obszarze U-47 zatopił siedem jednostek o łącznym tonażu 36 000 ton: SS „Balmoral Wood”, SS „San Fernando”, SS „Cathrine”, SS „Lenda”, SS „Leticia”, SS „Empire Toucan” i SS „Georgios Kyriakides”.
Pierwsza z nich, która odłączyła się od konwoju HX-48, została zaatakowana pojedynczą torpedą 14 czerwca i zatonęła na pozycji 50°19N/10°28W. 21 czerwca kapitan Prien zaatakował konwój HX-49, w tym duży tankowiec „San Fernando”, który zatonął na pozycji 50°20N/10°24W. U-47 podjął następnie próbę ataku na kolejny tankowiec oraz frachtowiec – o pojemności 7000 ton każdy, jednak wystrzelone w ich kierunku torpedy chybiły. Trzy dni później niemiecki okręt napotkał SS „Cathrine” pod banderą Panamy, lecz wystrzelone w jej kierunku dwie torpedy nie zdołały zatopić jednostki. Po umożliwieniu więc załodze zajęcia miejsc w łodziach ratunkowych, kapitan Prien nie zdecydował się na poświęcenie trzeciej torpedy, lecz zatopił statek ogniem artyleryjskim z pokładowego działa 88 mm. 27 czerwca za pomocą torpedy i działa U-47 zaatakował norweski frachtowiec „Lenda”, a jeszcze tego samego dnia, ogniem artyleryjskim zniszczył holenderski SS „Leticia”. Dzień później zaatakował niezidentyfikowany parowiec, jednak wystrzelona z dużej odległości torpeda chybiła. 29 czerwca 1940 roku, U-47 ostrzelał ogniem artyleryjskim brytyjski parowiec SS „Empire Toucan” o pojemności 4127 ton, wobec jednak faktu, iż nie udało się zatopić w ten sposób dużego statku, Günther Prien zadał frachtowcowi coup de grâce zatapiając go pojedynczą torpedą. Po wykonaniu tego ataku, na pokładzie okrętu pozostała tylko jedna torpeda, toteż U-47 udał się w drogę powrotną do Kilonii.
„Arandora Star”.
Załoga U-47 uważała, że jedyna znajdująca się pod pokładem torpeda jest niesprawna. Członkowie załogi wiedzieli już też o sukcesie ich byłego I oficera Engelberta Endrassa, który sprawując samodzielne dowództwo na U-46 zatopił wrogie statki o łącznym tonażu 50 000 ton. Ze zdwojonym więc wysiłkiem załoga usiłowała naprawić torpedę, w nadziei pobicia rekordu Endrassa. Okrążając od północy Irlandię i zbliżając się do Kanału Północnego, o świcie 2 lipca U-47 wykrył zarekwirowany brytyjski liniowiec SS „Arandora Star” linii Blue Star o pojemności 15 000 ton, zmierzający z Liverpoolu do Kanady. W miarę zbliżania się zygzakującego translatlantyka do niemieckiego U-Boota, Prien ujrzał przez peryskop działa na dziobie i rufie statku, toteż zdecydował się zaatakować statek jedyną posiadaną i prawdopodobnie wciąż jeszcze niesprawną torpedą. Wystrzelona z odległości jednej mili torpeda trafiła statek bezpośrednio w śródokręcie, jednak z powodu szybkiego rozjaśniania się, dowódca niemieckiego okrętu nie obserwował finału trafionego statku.
Czego nie był tymczasem świadomy Günther Prien, „Arandora Star” wypełniona była przewożonymi do St. John’s w Kanadzie internowanymi Niemcami i Włochami, oraz pochodzącymi z tych krajów jeńcami wojennymi. Wśród nich znajdowało się 565 Niemców – w tym 86 jeńców, oraz 479 cywilnych osób internowanych, uznanych za zagrożenie dla bezpieczeństwa narodowego. Drugą grupę pasażerów statku stanowili internowani cywilni Włosi – 734 osób. Ogółem, wraz z żołnierzami sprawującymi straż nad Niemcami i Włochami, oraz z załogą jednostki, na pokładzie statku znajdowały się 1673 osoby. Okręt nie był oznakowany znakiem Czerwonego Krzyża, ani też Admiralicja brytyjska nie zgłosiła żądania "droit de passage". Śmiertelnie ugodzona torpedą „Arandora Star” zatonęła po około godzinie, pociągając za sobą 826 osób, głównie Niemców i Włochów. Gdy 6 lipca 1940 roku U-47 dotarł do Kilonii, admirał Dönitz uznał mu zatopienie 8 jednostek, łącznie 68 585 ton – wynik dużo lepszy niż jakiegokolwiek innego okrętu dotychczas podczas pojedynczego patrolu. Po wojnie wynik ten został jednak zredukowany do 51 483 ton.
Siódmy patrol.
Z dniem 17 sierpnia 1940 roku, Adolf Hitler autoryzował prowadzenie przez niemieckie U-Booty nieograniczonej wojny podwodnej, do 20 stopnia długości geograficznej zachodniej. W tym samym czasie, szczyt swojej efektywności osiągnął niemiecki wywiad radiowy B-Dienst, dostarczając Dönitzowi niezwykle cennych informacji o trasach konwojów i miejscach ich spotkań z eskortą. 27 sierpnia 1940 roku port w Kilonii opuścił U-47 udając się na swój kolejny, siódmy już wojenny patrol. 2 września, niemal dokładnie w połowie odległości między Irlandią i Islandią napotkał belgijski frachtowiec SS „Ville de Mons”, płynący z Nowego Jorku bez eskorty i intensywnie dymiący. Po trafieniu statku pojedynczą torpedą, załoga jednostki opuściła do wody trzy łodzie ratunkowe, jednak statek nie tonął. Dowódca U-47 zdecydował się wobec tego na wynurzenie w celu zatopienia go ogniem artyleryjskim, na powierzchni zmienił jednak zdanie i ostatecznie zniszczył jednostkę kolejną torpedą.
Konwój SC-2.
Tego samego dnia B-Dienst przekazało Dönitzowi informację o powolnym konwoju SC-2 w Sydney w kanadyjskiej Nowej Szkocji na wyspie Cape Breton, składającym się z 53 statków. Dzięki tej informacji, dowódca U-bootwaffe nakazał Prienowi przechwycenie konwoju 6 września w okolicach 20 stopnia długości zachodniej, zanim ten połączy się ze swoją eskortą. Admirał chciał skierować do ataku na ten konwój także znajdujące się w pobliżu U-65, U-101, U-124 i U-28, jednak decyzją Berlina U-124 musiał zostać skierowany do raportowania o stanie pogody na rzecz Luftwaffe, zaś U-28 nie mógł osiągnąć miejsca przechwycenia konwoju z powodu niewystarczającego już zapasu paliwa. W rezultacie, pułapkę na konwój SC-2 musiały zastawić jedynie trzy okręty.
Niespodziewanie, w drodze do miejsca przechwycenia konwoju SC-2, U-47 trafił na inny konwój "Outbound 207". Prien zaatakował dwa statki pozbywając się swoich torped. Pierwszym z nich był brytyjski frachtowiec „Titan” o ładowności 9000 ton, który zatopił, drugim zaś niezidentyfikowany statek o pojemności 4000 ton, którego uszkodzenie zgłosił dowódca U-47. O świcie 4 września U-47, U-65 i U-101 uformowały biegnącą z południa na zachód linię wzdłuż 20° długości zachodniej. Dzień później z pokładu U-47 został zmyty członek załogi, który poniósł śmierć w morzu. 6 września dowódca U-65 zaraportował kontakt z konwojem SC-2. Z powodu jednak bardzo złej pogody, U-65 nie mógł przeprowadzić ataku, toteż śledził konwój raportując jego pozycję dla pozostałych jednostek. W tym czasie jednak U-101 zgłosił poważny problem silnika, co zmusiło go do przerwania operacji i udania się do Lorient. W efekcie atak na duży konwój, który w międzyczasie spotkał się ze swoimi okrętami eskorty (2 niszczyciele i 3 trawlery), przeprowadzić miały jedynie dwa U-Booty. Wieczorem tego samego dnia, U-47 uzyskał kontakt z konwojem i śledził go, po czym Prien zaatakował na powierzchni i zatopił 3 z 53 statków – brytyjskie frachtowce „Neptunian” (5 200 ton) i „Jose de Larrinaga” (5 300 ton) oraz frachtowiec norweski „Gro” (4 211 ton). Zła pogoda uniemożliwiła jednak atak dowodzonemu przez Hansa-Gerrita von Stockhausena U-65. W miarę posuwania się konwoju na wschód w kierunku Kanału Północnego na Wyspach Brytyjskich, Prien śledził konwój i przekazywał jego pozycję, zaś 9 września rano w pobliżu Hebrydów zatopił swój czwarty okręt tego konwoju – grecki frachtowiec „Poseidon” o ładowności 3 800 ton. Sygnał radiowy z U-47 przechwycił U-28, któremu udało się znaleźć i zatopić frachtowiec „Mardianian” (2 400 ton). Wkrótce jednak trzon konwoju, liczący już 48 statków i siedem okrętów eskorty, bezpiecznie osiągnął Kanał Północny bez dalszych strat.
Tymczasem U-47, który w ciągu 14 dni patrolu zatopił 6 statków i – jak sądził Prien – uszkodził 1, miał jedynie jedną torpedę w zapasie, za to wciąż duży zapas paliwa. Dowódca podwodnego ramienia Kriegsmarine rozkazał mu wobec tego płynąć na zachód na 20 stopień i zastąpić U-124 w zadaniach rozpoznawczych pogody. 10 września Berlin ogłosił sukces U-47, który zatopić miał 6 jednostek o łącznej pojemności 40 000 ton, jedną zaś uszkodzić.
Konwój Halifax 72.
Wciąż pozostając na pozycji pomiaru warunków pogodowych z zaledwie jedną torpedą pod pokładem, 20 września U-47 został niemal staranowany przez szybki konwój HX-72 złożony 40 statków. Po złożeniu dowódcy floty podwodnej meldunku o niespodziewanym wpadnięciu na konwój, Gunter Prien opuścił swoje stanowisko pomiaru pogody i śledził brytyjski zespół statków. Po otrzymaniu alarmu z U-47, admirał Dönitz skierował na pozycję wskazaną przez Priena pięć innych okrętów z nowej bazy w Lorient, które spotkały „Byka ze Scapa Flow” 21 września i utworzyły wilcze stado złożone z sześciu jednostek – największe jakie kiedykolwiek dotąd udało się zebrać do ataku na jeden konwój. Niemiecka grupa przystąpiła do ataku, i – jak wynikało z meldunków U-Bootów oraz B-Dienst – w ciągu następnych 26 godzin zatopiła 13 statków. Dzięki powojennej weryfikacji ustalono, że niemieckie meldunki nie odbiegały znacząco od rzeczywistości – zatopionych zostało 11 statków o łącznej pojemności 72 700 ton, dwie zaś jednostki o łącznej ładowności 13 000 ton zostały uszkodzone. Jednym z zatopionych statków był brytyjski SS „Elmbank”, który został zaatakowany i uszkodzony przez Otto Kretschmera na U-99, po czym U-47 wystrzelił w jego kierunku swoją ostatnią torpedę. Jedyny pocisk w arsenale Priena zdefektował jednak i minął się z celem. W rezultacie U-47 wynurzył się i wraz z okrętem Kretschmera zatopił „Elmbank” przy pomocy dział.
Podczas gdy sześć okrętów stada zmierzało z powrotem do Lorient, Dönitz uznał U-47 zatopienie podczas patrolu 43 130 ton, co zwiększyło jego łączny zatopiony dotąd tonaż do 151 400 ton w 24 zatopionych jednostkach. 21 września 1940 roku U-47 po raz pierwszy wpłynął do bazy niemieckich U-Bootów na zachodnim wybrzeżu nowo zdobytej Francji.
„Noc Długich Noży”.
Przez cały październik 1940 roku na północnym Atlantyku trwała wielka bitwa konwojowa, w którą zaangażowane były wszystkie dostępne operacyjne okręty podwodne III Rzeszy. Jednymi z epizodów tej bitwy były walki wokół wykrytego 16 października wolnego konwoju SC-7, a następnie szybkiego konwoju HX-79. Trwająca zaledwie dwa dni bitwa – 18 i 20 października – stanowiła najkrwawsze starcie z konwojem podczas całej wojny o Atlantyk. W walce z SC-7, według admirała Dőnitza, uczestniczyło 6 U-Bootów, które zatopiły 30 jednostek o łącznej pojemności 196 000 ton. Wobec natężenia bitwy konwojowej, aby wzmocnić siły niemieckie, 14 października 1940 roku z bazy w Lorient wyszedł U-47. Trzy dni później okręt Priena dotarł na pole bitwy z SC-7 na północny zachód od Irlandii, było już jednak zbyt późno, aby mógł wziąć w niej udział. Jednak kilka godzin później U-47 wykrył nadciągający z zachodu wielki konwój Halifax 79 z silną eskortą. Günther Prien wysłał do BdU standardowy meldunek o pozycji, prędkości oraz kursie konwoju, po czym rozpoczął jego śledzenie. W odpowiedzi Dönitz skierował cztery okręty w rejon wskazany przez U-47: U-38, U-46 byłego 1. oficera z załogi Priena, U-48 i U-100 Joachima Schepke. Nocą z 19 na 20 października 5 niemieckich U-Bootów rozdarło formację konwoju, strzelając we wszystkich kierunkach, często trafiając statki już wcześniej storpedowane. Agresywnością w tym ataku wyróżnił się Günther Prien, który z pełnym ładunkiem torped świeżo przybył na pole bitwy z Lorient. Wkrótce też U-47 zgłosił zatopienie 8 jednostek, łącznie 50 500 ton. Bazując na błyskawicznych meldunkach z okrętów, Dönitz ocenił, że pozostałe okręty zatopiły kolejne 9 jednostek, co w sumie dawało 17 zatopionych statków o łącznej pojemności 113 000 ton. Niezwykle jednak trudno w tym wypadku było ustalić, który okręt zatopił którą jednostkę. Poniższa tabela przedstawia zestawienie strat alianckich podczas tej bitwy, w ujęciu zarówno Dönitza, jak i Rohwera:
Oficjalnie U-47 przyznano zatopienie czterech jednostek: „Uganda” – zatopiony jedną torpedą, „Wandby” – ciężko uszkodzony zatonął dwa dni później, „La Estancia” – zatopiony torpedą i „Whitford Point” – zatopiony torpedą, oraz uszkodzenie dwóch: „Shirak” – ciężko uszkodzony, pozostał za konwojem, dobity przez U-48, a także „Athelmonarch”. Bilans dwudniowej bitwy z dwoma konwojami był imponujący. Według Dönitza zatopiono 47 jednostek o łącznej pojemności 310 000 ton. Nawet jeśli rzeczywiste straty aliantów były mniejsze, i tak 9 okrętów zaangażowanych w tę bitwę zatopiło w sumie 33 statki o łącznej potwierdzonej pojemności 154 709 ton, w tym pięć wielkich, w pełni załadowanych tankowców. Przeprowadzona w sprzyjających warunkach dwudniowa bitwa z konwojami SC-7 i HX-97 była przykładem najbardziej efektywnego wykorzystania niemieckiej taktyki wilczych stad i uzyskała miano „Nocy Długich Noży”.
Po zaledwie ośmiu dniach w morzu, U-47 wraz z innymi jednostkami popłynął do bazy w Lorient, która w tym czasie była już portem macierzystym 7. Flotylli U-Bootów „Wegener”.
Dziewiąty patrol.
W związku z listopadowym rajdem ciężkiego krążownika typu "Deutschland" „Admiral Scheer”, na północnym Atlantyku zamarł ruch konwojowy. Niemiecki okręt liniowy niepostrzeżenie przedarł się przez cieśninę Duńską i zaatakował konwój HX-84. Niemiecki krążownik zatopił jedyny okręt eskorty, krążownik pomocniczy HMS „Jervis Bay”, a następnie pięć statków konwoju. W rezultacie tego rajdu Admiralicja zatrzymała trzy konwoje z Halifaxu, co na dwa tygodnie opustoszyło północny Atlantyk. Podobnie jak rok wcześniej – w listopadzie 1939 roku – rajd pancerników „Scharnhorst” i „Gneisenau” wpłynął na efektywność U-Bootów, tak i tym razem rajd niemieckiego „pancernika kieszonkowego” utrudnił podwodnemu ramieniu Kriegsmarine znalezienie celów na opustoszałym Atlantyku. 3 listopada tego roku na swój dziewiąty patrol wojenny wyszedł U-47 pod dowództwem Priena, goszcząc pod swoim pokładem Wolfganga Franka – dziennikarza i fotografa, którego zadaniem było przygotowanie reportażu z pokładu U-Boota na patrolu bojowym. Wkrótce kapitan Prien zatrzymał mały portugalski statek „Gonçalo Velho” i po sprawdzeniu dokumentów zezwolił neutralnej jednostce na dalszy rejs. Przez następne 10 dni U-47 nie był jednak w stanie odnaleźć na morzu jakiejkolwiek jednostki. Nieświadomy, że rajd „Admirala Scheera” wstrzymał ruch konwojowy na Atlantyku, Prien przypuszczał, iż Admiralicja brytyjska odsunęła trasy konwojów od Rockall Bank. Gdy 18 listopada konwoje zostały wznowione, U-137 wykrył konwój Outbound 244, a admirał Dönitz naprowadzał nań swoje jednostki podwodne. Wkrótce też U-47 odnalazł konwój, jednak z 5 wystrzelonych torped trzy chybiły, jedna nie opuściła wyrzutni torpedowej i utknęła w niej z pracującym na wysokich obrotach silnikiem, kolejna zaś zdefektowała. Kolejne dni ponownie nie przyniosły żadnych sukcesów. Ostatecznie z końcem miesiąca U-47 – któremu zaczynał kurczyć się zapas paliwa – wziął kurs na Lorient. Wkrótce jednak U-101 pod dowództwem Ernsta Mengersena odnalazł konwój HX-90 i śledził go, wstrzymując atak dopóki (zgodnie z zasadami taktyki wilczych stad) nie nadciągną inne okręty. Wkrótce złamał jednak reguły i nie czekając w pojedynkę wszedł w środek konwoju i wystrzelił wszystkie swoje 12 torped. U-47 zaatakował jako drugi, wczesnym ranem 2 grudnia. Po tym ataku zgłosił zatopienie jednego statku o pojemności 10 000 ton oraz uszkodzenie kolejnego, tankowca o pojemności 8 400 ton. Podjął następnie próbę ataku z działa na niezidentyfikowany statek, został jednak przepędzony przez okręty eskorty. Ostatecznie 6 grudnia 1940 roku U-47 powrócił po nieudanym patrolu do Lorient, gdzie na załogę czekały dwie dobre wiadomości. Dowództwo postanowiło poddać U-47 remontowi w bazie Lorient, cała zaś załoga została nagrodzona przedłużonym urlopem aż po Boże Narodzenie.
Ostatni patrol.
20 lutego 1941 roku U-47 pod dowództwem Priena wyszedł z bazy w Lorient, aby rozpocząć nową „ofensywę wiosenną” i wraz z U-99 Otto Kretschmera patrolował w pobliżu wysepki Rockall Bank na północny zachód od Irlandii. 6 marca admirał Dönitz uformował złożoną z pięciu okrętów linię patrolu na zachód od Rockall Bank. Wkrótce po przybyciu okrętów na miejsce blokady U-47 zgłosił wykrycie zmierzającego na zachód konwoju, po czym podążał jego śladem aktualizując informacje o nim drogą radiową. W odpowiedzi Karl Dönitz rozkazał zmienić pozycję U-37 typu "IX" dowodzonemu przez Nicolaia Clausena, U-70 typu "VIIC" Joachima Matza oraz U-99 Kretschmera, aby pokryć rejon wskazywany przez Priena. Śledzony przez U-47 konwój "Outbound 293" eskortowany był przez dwa niszczyciele HMS „Wolverine” oraz „Verity” oraz dwie korwety „Arbutus” i „Camellia”.
O godzinie 6 wieczorem doszło do spotkania w morzu Kretschmera z Prienem, podczas którego obaj dowódcy za pomocą megafonów omawiali plan wspólnego ataku na konwój. W trakcie tego spotkania, obydwa okręty zostały wykryte przez prymitywny jeszcze ówcześnie radar 286M na maszcie „Wolverine”. Patrolując przed konwojem, „Wolverine” i „Verity” zaskoczyły U-47 i U-99, które zostały zmuszone do awaryjnego zanurzenia. Niszczyciele wykryły jednak pod wodą okręt Priena i obrzuciły go serią bomb głębinowych. Kretschmer, który zanurzył swój okręt głębiej – zdołał uniknąć ataku. Obydwu okrętom udało się jednak wynurzyć późną nocą. Nad ranem Prien zameldował swoją pozycję dowództwu floty, po czym wykonał atak torpedowy na największy statek konwoju – 20640-tonowy norweski statek wielorybniczy „Terje Viken” przerobiony na zbiornikowiec. U-47 trafił go dwiema torpedami, lecz ów płynął pod balastem, toteż był trudny do zatopienia i, mimo uszkodzeń, płynął dalej. Atak na niego wykonał wkrótce także U-70, lecz trzy wystrzelone przez Matza torpedy chybiły, a gdy U-70 przygotowywał się do ataku czwartą torpedą, statek został trafiony jedną torpedą wystrzeloną przez U-99 Kretschmera.
Dalsze losy dowodzonego przez Günthera Priena U-47 nie są znane. Przez lata dominowała teoria, że U-47 śledził konwój przez cały następny dzień przygotowując się do ataku nocą, po czym został ponownie wykryty przez radar jednego z niszczycieli. „Verity” ogniem z dział zmusił okręt podwodny do zanurzenia alarmowego. U-boot przetrwał następnie pięciogodzinny atak z użyciem asdicu, po czym z nieznanych przyczyn wynurzył się w niedalekiej odległości od „Wolverine”, którego dowódca (i dowódca całego konwoju) James Rowland podjął decyzję o natychmiastowym taranowaniu. HMS „Wolverine” przepłynął nad miejscem wzburzonej wciąż jeszcze po zanurzeniu U-Boota wody i obrzucił je nastawionymi na niewielką głębokość bombami. Gdy „Wolverine” wykonał zwrot aby wykonać powtórny atak, na powierzchni wody zauważono plamę oleju, zaś operator hydrofonów zameldował głośne dźwięki przypominające „pękanie garnków”. Chwilę później z wody wynurzył się U-47, po czym zniknął natychmiast w głębinach, jakby pozbawiony kontroli. Brytyjski niszczyciel przepłynął ponownie nad tym miejscem, zrzucając kolejny zestaw bomb, po którym w wodzie zaobserwowano czerwono-pomarańczowy blask, który utrzymywał się około 10 sekund. Krótko potem na powierzchni pojawiły się szczątki okrętu.
Przedstawione wydarzenia mogły stanowić przebieg zatopienia U-47, jednak ta wersja nie jest podzielana przez wszystkich autorów. Według Claya Blaira, jakkolwiek nie można wykluczyć, że zatopionym okrętem była jednostka Priena, brak jest jednoznacznych dowodów na to, a zaatakowanym okrętem mógł być także U-A, któremu mimo wszystko udało się przetrwać atak. Według Blaira, jest mało prawdopodobne, aby po wcześniejszych pięciu atakach na jednostki nieprzyjacielskie, Prien miał jeszcze w rękach wystarczająco dużo torped, aby uzasadniało to śledzenie konwoju przez cały dzień i podejmowanie ponownych prób ataków. Tymczasem dowodzący U-A kapitänleutnant Hans Eckermann meldował Dönitzowi o „niezwykle brutalnym ataku” brytyjskich niszczycieli po tym, jak nieopatrznie wynurzył się blisko brytyjskich jednostek po ataku na Dunaff Head, i poniesionych ciężkich uszkodzeniach okrętu, które zmusiły go do przerwania patrolu i powrotu do Lorient. Wersja zatopienia U-47 przez HMS „Wolverine” była przez dziesięciolecia dominującą wersją wydarzeń, dziś jednak występują co do tego wątpliwości, brak jest natomiast innych wyjaśnień zaginięcia najsłynniejszego niemieckiego okrętu podwodnego drugiej wojny światowej.
Po zatopieniu U-70 Metza, od ocalałych członków załogi brytyjska Admiralicja uzyskała wiadomość, że wśród okrętów stada znajdował się U-47. Z innych źródeł zaś posiadła wiadomość, iż okręt Priena nigdy nie wrócił do bazy w Lorient. Biorąc pod uwagę świadectwo dowódcy „Wolverine” brytyjskie dowództwo doszło do wniosku, że istnieją poszlaki wystarczające do uznania, iż okręt Rowlanda prawdopodobnie zatopił U-47 i najsłynniejszego asa niemieckich U-Bootów. Według Blaira jednak jest prawdopodobne, że U-47 zginął 7 marca 1941 roku w wyniku innego ataku bombami głębinowymi, zatopiony zdefektowaną krążącą torpedą, przez błąd załogi lub katastrofalne odkształcenie struktury kadłuba. Jego zdaniem równie prawdopodobne jest, że Prien zginął w drodze powrotnej do Lorient z uszkodzonym radiem, z powodu wejścia na minę czy też przez błąd załogi. W każdym przypadku, utrata U-47 i U-70 była pierwszym potwierdzonym zatopieniem U-Boota od zatopienia U-31 2 listopada poprzedniego roku.
Echa w Niemczech.
Admirał Dönitz był w wielkim niepokoju, gdy U-47 i U-70 nie odpowiadały na radiowe wezwania do podania swojej pozycji. Nie dopuszczał jednak do siebie myśli, że oba okręty mogły zostać zatopione, zwłaszcza „niewidzialny” Prien. Wkrótce po zaginięciu U-47 zatopione zostały U-99 Kretschmera i U-100 Joachima Schepke. Od ich załóg brytyjski wywiad dowiedział się o zaginięciu okrętu Priena. Brytyjska Admiralicja nie podawała jednak tego do publicznej wiadomości, podobnie jak Berlin. Wkrótce jednak Winston Churchill ogłosił w Izbie Gmin, że jeden niemiecki as – Otto Kretschmer został wzięty do niewoli, a drugi – Joachim Schepke – został zabity. Wywołało to uderzający efekt w Niemczech, Hitler jednak wstrzymywał informację o śmierci Priena i utracie U-47 aż do 23 maja 1941 roku, z uwagi na fakt, iż wiadomość o śmierci największego z bohaterów floty podwodnej mogła mieć „szkodliwy wpływ na morale publiczne”. Okręt i jego dowódca – „Byk ze Scapa Flow” – byli w Rzeszy bohaterami. Günther Prien, heros, który na ochotnika spenetrował Scapa Flow, pierwszy dowódca U-Boota odznaczony Krzyżem Rycerskim i to osobiście przez Führera. Na dodatek tych trzech najznakomitszych dowódców utracono w ciągu zaledwie kilku dni. Gdy informacja o śmierci Priena została w końcu ujawniona, wywołała w Niemczech prawdziwy szok, porównywalny jedynie z tym, jakiego nieco później doświadczyły społeczeństwa brytyjskie i amerykańskie po utracie swoich najznakomitszych dowódców: odpowiednio Malcolma Wanklyna na „Upholderze” i Musha Mortona na USS „Wahoo”.
Mimo że informacja o utracie U-47 została przekazana społeczeństwu dopiero 10 tygodni po zaginięciu okrętu, w Kriegsmarine oczywiście zdawano sobie sprawę z tego faktu już o wiele wcześniej. Zwłaszcza w 7. Flotylli U-Bootów „Wegener”, której częścią był U-47, wiedziano że „Byk ze Scapa Flow” nie powrócił z patrolu. Podobnie jak dla społeczeństwa niemieckiego, utrata okrętu Priena stanowiła wstrząs dla flotylli. W celu oddania mu hołdu, jeszcze przed oficjalnym ogłoszeniem informacji o stracie okrętu, we flotylli wydano pisemny rozkaz, zgodnie z którym każdy okręt 7. Flotylli miał mieć umieszczony na kiosku wizerunek prychającego byka (analogiczny do namalowanego 14 października 1939 roku w drodze powrotnej ze Scapa Flow przez Engelberta Endrassa na kiosku U-47).
Dowodzony przez Guntera Priena U-47 wykonał łącznie 10 patroli wojennych, zakończonych potwierdzonym zatopieniem 32 jednostek o łącznym tonażu 202 514 ton, licząc łącznie z pancernikiem „Royal Oak” i zbiornikowcem „Terje Viken”, który został mu zaliczony w połowie. Ten rezultat pozwolił Prienowi na zajęcie trzeciej lokaty wśród wszystkich dowódców okrętów podwodnych pod względem wielkości zatopionego tonażu. Licząc wyłącznie samodzielne potwierdzone straty zadane przeciwnikom, dowodzony przez Priena okręt zatopił łącznie 191 919 ton oraz uszkodził jednostki o łącznej pojemności 62 751 ton. Zestawienie strat przedstawia załączona tabela:
Bibliografia.
Książkowe
Online

</doc>
<doc id="711093" url="https://pl.wikipedia.org/wiki?curid=711093" title="Współczynnik aktywności zawodowej">
Współczynnik aktywności zawodowej

Współczynnik aktywności zawodowej – współczynnik określający stosunek osób aktywnych zawodowo (osoby zatrudnione + osoby bezrobotne) w wieku 18-89 lat.
Im wyższa wartość tego wskaźnika, tym większa część ludzi w wieku produkcyjnym pracuje zawodowo. Jego wartość jest zawsze mniejsza od 100, ponieważ część osób, które mogłyby pracować nie może tego zrobić, przykładami są:
Współczynnik aktywności zawodowej w Polsce w IV kwartale 2022 roku wynosił 58,2% (według danych GUS).

</doc>
<doc id="711096" url="https://pl.wikipedia.org/wiki?curid=711096" title="Frederick Beauclerk">
Frederick Beauclerk

Frederick Beauclerk (ur. 8 maja 1773 w Londynie, zm. 22 kwietnia 1850 w Westminsterze) – brytyjski krykiecista wywodzący z arystokratycznej rodziny, młodszy syn Aubreya Beauclerka, 5. księcia St Albans i lady Catherine Ponsonby, córki 2. hrabiego Bessborough. Był również duchownym Kościoła Anglikańskiego.
Był jednym z najlepszych graczy we wczesnej historii krykieta. Reprezentował Maryleborne Cricket Club, którego od 1826 r. był prezesem. Grą tą zainteresował się już podczas nauki w Cambridge. Grał na pozycji batsmana. O jego pozycji jako krykiecisty świadczy fakt, że na grze zarabiał ok. 600 funtów rocznie, sumę ogromną jak na tamte czasy. Nie był jednak powszechnie lubiany, ze względu na swoją zadziorność i pozbawiony skrupułów sposób gry.
3 lipca 1813 r. poślubił Charlotte Dillon (przed 1798 – 26 września 1866), córkę Charlesa Dillona, 12. wicehrabiego Dillon i Marie Rogier. Frederick i Charlotte mieli razem dwóch synów i dwie córki:
Lord Frederick został pochowany w St Mary Winchfield w Hampshire, gdzie znajduje się poświęcona mu pamiątkowa inskrypcja.

</doc>
<doc id="711097" url="https://pl.wikipedia.org/wiki?curid=711097" title="Koziorożce">
Koziorożce

Koziorożce, kozłowate (Caprini) – plemię ssaków z podrodziny antylop (Antilopinae) w obrębie rodziny wołowatych (Bovidae), obejmująca gatunki zaliczane do zwierzyny o dużym znaczeniu gospodarczym. Wśród Caprini są zwierzęta średniej wielkości, jak osiągający wagę ok. 30 kg goral, a także duże – dorodny samiec piżmowołu waży do 400 kg.
Zasięg występowania.
Koziorożce występują w Eurazji, Afryce i Ameryce Północnej. – najczęściej na obszarach górskich, skalistych, często powyżej górnej granicy lasu. Niektóre gatunki występują na suchych terenach trawiastych, a piżmowół arktyczny w tundrze.
Znaczenie gospodarcze.
Pozyskuje się z nich mięso, skóry, rogi i runo. W krajach azjatyckich krew i niektóre części ciała kozłowatych wykorzystuje się w medycynie ludowej. Rogi wielu gatunków są wysoko cenionym trofeum myśliwskim. Koza i owca zostały udomowione i są wykorzystywane jako zwierzęta gospodarskie. W kilku krajach podejmowane są próby udomowienia piżmowołu. W Polsce występuje muflon sprowadzony jako zwierzę łowne.
Zagrożenia i ochrona.
Pomimo dużego znaczenia ekonomicznego dla człowieka wiele gatunków Caprinae pozostaje słabo poznanych. Większość z nich jest zagrożona wyginięciem. Według danych Międzynarodowej Unii Ochrony Przyrody 70% gatunków kozłowatych jest narażona na wyginięcie (kategorie VU, EN i CR), z czego 30% zaliczono do kategorii zagrożonych (EN) i krytycznie zagrożonych (CR). Do głównych przyczyn wpływających na wzrost zagrożenia wyginięciem należy utrata siedlisk, polowania oraz konkurowanie ze zwierzętami hodowlanymi o zasoby pokarmowe.
Rodzaje.
Do plemienia należą następujące rodzaje: 
Tary z rodzaju "Hemitragus" nie są ze sobą tak blisko spokrewnione, jak do niedawna uważano. W 2005 Ropiquet i Hassanin zaproponowali wyłonienie dwóch nowych rodzajów: arabotar ("Arabitragus") i nilgiritar ("Nilgiritagus").
Opisano także szereg rodzajów wymarłych:

</doc>
<doc id="711098" url="https://pl.wikipedia.org/wiki?curid=711098" title="Reżim wojskowy">
Reżim wojskowy



</doc>
<doc id="711099" url="https://pl.wikipedia.org/wiki?curid=711099" title="Wojskowy reżim polityczny">
Wojskowy reżim polityczny



</doc>
<doc id="711101" url="https://pl.wikipedia.org/wiki?curid=711101" title="Matthew Whitworth">
Matthew Whitworth



</doc>
<doc id="711102" url="https://pl.wikipedia.org/wiki?curid=711102" title="Niderlandy (ujednoznacznienie)">
Niderlandy (ujednoznacznienie)



</doc>
<doc id="711103" url="https://pl.wikipedia.org/wiki?curid=711103" title="Pas słucki">
Pas słucki



</doc>
<doc id="711108" url="https://pl.wikipedia.org/wiki?curid=711108" title="Bodhgaya">
Bodhgaya



</doc>
<doc id="711112" url="https://pl.wikipedia.org/wiki?curid=711112" title="Godło Mordowii">
Godło Mordowii

Godło Mordowii zostało przyjęte w czasie posiedzenia lokalnego parlamentu 30–31 marca 1995 r., a następnie opisane w artykule 2. konstytucji tej republiki.
Symbol ten przedstawia wyobrażenie tarczy heraldycznej o kolorystyce zgodnej z barwami mordwińskiej flagi, tj. ciemnoczerwono-biało-ciemnoniebieskiej. W centrum tarczy, na białym tle znajduje się niewielki herb stolicy Mordowii – Sarańska, przedstawiający czerwonego lisa na białym tle, a nad nim 3 strzały, położone pionowo, równolegle wobec siebie, skierowane grotami ku zwierzęciu.
Tarcza herbowa otoczona jest rodzajem tradycyjnego złotego naszyjnika noszonego przez kobiety, na którym umieszczono 7 ornamentów, oznaczającym liczbę miast kraju. Całość ta otoczona jest złotymi kłosami pszenicy, przewiązanymi wstęgami w kolorze flagi Mordowii. Kłosy te nawiązują do tradycyjnego zajęcia ludu mordwińskiego, jakim jest rolnictwo.
W górnej części godła znajduje się ośmioramienna czerwona rozeta, obecna także na fladze Mordowii. Jest to symbol solarny, mający w rejonie północno-wschodniej Europy pozytywne konotacje, związane ze szczęściem, powodzeniem, ciepłem, ochroną przed złem itd. Znak taki, w lokalnych odmianach, umieszczony jest także na godłach innych rosyjskich republik z tego rejonu (m.in. Mari El i Udmurcji).

</doc>
<doc id="711113" url="https://pl.wikipedia.org/wiki?curid=711113" title="Łada Oka">
Łada Oka

Łada Oka (WAZ 1111, SeAZ 1111) – samochód miejski produkcji rosyjskiej, skonstruowany w zakładach WAZ, produkowany w latach 1988-2008 w zakładach WAZ, SeAZ i KamAZ (ZMA). 
Historia i opis pojazdu.
Prace nad skonstruowaniem samochodu rozpoczęto z inicjatywy Ministerstwa Przemysłu Samochodowego w Sierpuchowskich Zakładach Motocyklowych (SMZ, później SeAZ) w Sierpuchowie, które specjalizowały się w mikrosamochodach dla inwalidów, we współpracy z instytutem NAMI. Założeniem było skonstruowanie nowoczesnego małego samochodu dla inwalidów. 12 czerwca 1981 zaprezentowano pierwszy prototyp pojazdu NAMI-0231, który otrzymał nazwę Oka, od rzeki przepływającej przez Sierpuchow. Kolejny wariant otrzymał oznaczenie SMZ-1101 Oka. Pierwotnie samochód miał być napędzany silnikiem od Polskiego Fiata 126p, lecz niestabilna sytuacja polityczno-ekonomiczna w Polsce (stan wojenny) spowodowała, że zdecydowano opracować własny silnik. Ponieważ zakłady SMZ miały zbyt mały potencjał wytwórczy i konstrukcyjny, rozwój projektu przekazano w 1982 roku największym radzieckim zakładom samochodowym WAZ, a samochód przy tym nabrał cech samochodu miejskiego. Oprócz SMZ, produkujących wersje z ręcznym sterowaniem dla inwalidów, produkcję samochodów w wersji na rynek ogólny zamierzano umieścić w zakładach WAZ i KamAZ, znanych dotąd z produkcji ciężarówek. Przy powstaniu nowego samochodu, we współpracy ze specjalistami SMZ i KamAZ, jedynie częściowo wykorzystano dotychczasowe prace, pozostawiono jednak nazwę Oka. Silny wpływ na ogólny układ i konstrukcję samochodu wywarł natomiast analizowany japoński Daihatsu Cuore.
Jako napęd samochodu opracowano dwucylindrowy silnik o pojemności 649 cm³, zunifikowany z czterocylindrowym silnikiem samochodu WAZ-2108 Samara. W marcu 1984 powstały dwa pierwsze samochody serii prototypowej, do końca roku powstało ich jeszcze 14, a w kolejnym roku - 16 ulepszonych samochodów, z m.in. rozstawem osi zwiększonym o 10 cm. Po próbach kolejnej ulepszonej serii, we wrześniu 1987 samochód został skierowany do produkcji przez komisję państwową. W 1988 roku w zakładach KamAZ i WAZ powstało kilkaset sztuk serii próbnych, a następnie uruchomiono produkcję seryjną. W 1989 roku produkcję uruchomiono w zakładach SMZ, które w poprzednim roku rozbudowano i przekształcono w Sierpuchowskie Zakłady Samochodowe (SeAZ) w składzie zjednoczenia AwtoWAZ. We wrześniu 1991 w ramach zakładów KamAZ zorganizowano zakłady ZMA, zajmujące się dalej produkcją Oki, w miejscowości Nabierieżnyje Czełny.
Produkcję samochodów w zakładach WAZ w Togliatti zakończono w lutym 1995 roku, kontynuując ją w ramach grupy AwtoWAZ w zakładach SeAZ. W 1996 roku opracowano wariant WAZ-11113 z dwucylindrowym silnikiem o pojemności 749 cm³ i mocy 31,7 KM (na bazie silnika WAZ-21083). Produkcję samochodów w zakładach ZMA zakończono 19 maja 2006 roku. W 2006 roku w zakładach SeAZ wprowadzono do produkcji wariant SeAZ-11116 z chińskim trzycylindrowym silnikiem o mocy 992 cm³ i mocy 53 KM. W listopadzie 2008 roku z taśm montażowych zakładów SeAZ zjechała ostatnia Oka. Produkcja została zaprzestana w związku z małym zainteresowaniem tym autem oraz wysoka ceną, która była wyższa od ceny samochodu Łada 2105. Oka montowana była także w Azerbejdżanie w fabryce Gandża Awtomobil Zawodu.
Ogółem wyprodukowano około 500 000 samochodów rodziny WAZ-1111. Po wejściu na rynek był to najtańszy samochód produkcji radzieckiej, kosztując w 1989 roku 2400 rubli (o półtora tysiąca taniej, niż Zaporożec). Auto to jest popularne w Rosji, dlatego też wiele firm podejmuje się tuningu tych samochodów. Przykładami mogą być: Astro, RIAT czy TPK Oka.

</doc>
<doc id="711118" url="https://pl.wikipedia.org/wiki?curid=711118" title="Przegalina">
Przegalina

Przegalina (niem. "Einlage", 1945 przejściowo "Łożyska") – dawna osada rolno-rybacka w Gdańsku, w dzielnicy Wyspa Sobieszewska.
Położenie.
Przegalina leży na południowo-wschodnim krańcu wyspy, nad Martwą Wisłą i Przekopem Wisły. Jej granica częściowo pokrywa się z granicą miasta.
Wieś należąca do Mierzei Wiślanej terytorium miasta Gdańska położona była w drugiej połowie XVI wieku w województwie pomorskim. Przegalina została (wraz z całą Wyspą Sobieszewską) przyłączona w granice administracyjne miasta 1 stycznia 1973. Należy do okręgu historycznego Niziny. W budynku dawnej szkoły od l. 1990-1991 funkcjonuje Schronisko św. Brata Alberta dla bezdomnych.
Obiekty hydrotechniczne.
W Przegalinie znajduje się niewielki port rzeczny oraz "śluza Przegalina".
Istnieje tutaj czynny drogowy most zwodzony.
Śluza w Przegalinie.
W skład obiektu wchodzą dwie mniejsze śluzy: 
Transport i komunikacja.
Połączenie z centrum miasta umożliwiają autobusy komunikacji miejskiej (linie nr 112 i N9). Dodatkowo w dni robocze istnieje połączenie z Sobieszewem przez Sobieszewską Pastwę (linia nr 512).
Gdańska Kolej Dojazdowa.
Przegalina leżała na trasie Żuławskiej Kolei Dojazdowej, zwaną na odcinku po lewej stronie Przekopu Wisły "Gdańską Koleją Dojazdową". Trasa przebiegała z rejonu Bramy Żuławskiej w Gdańsku do przeprawy promowej w Świbnie.
Linki zewnętrzne.
- śluza w Przegalinie
- most zwodzony przy śluzie w Przegalinie

</doc>
<doc id="711123" url="https://pl.wikipedia.org/wiki?curid=711123" title="2586 kroków">
2586 kroków

2586 kroków – wydany w kwietniu 2005 roku zbiór opowiadań autorstwa Andrzeja Pilipiuka. Z wyjątkiem specyficznego humoru i stylu autora trudno znaleźć wspólny mianownik dla wszystkich opowiadań, chociaż kilka z nich ("2586 kroków" i "Wieczorne dzwony") łączy postać głównego bohatera – lekarza Pawła Skórzewskiego (pojawia się on też w tytułowym opowiadaniu "Czerwonej gorączki"), a "W moim bloku straszy" i "Bardzo obcy kapitał" to listy szarego obywatela do Ministerstwa Spraw Wewnętrznych w sprawie niecodziennych zdarzeń z jego życia.
Spis opowiadań: "2586 kroków", "Samolot do dalekiego kraju", "Wieczorne dzwony", "Parszywe czasy", "Szansa", "Mars 1899" (opowiadanie nominowane do nagrody im. Janusza A. Zajdla), "W moim bloku straszy", "Atomowa ruletka", "Wiedźma Monika", "Griszka", "Bardzo obcy kapitał", "Vlana", "Szambo", "Strefa."

</doc>
<doc id="711125" url="https://pl.wikipedia.org/wiki?curid=711125" title="Droga wojewódzka nr 948">
Droga wojewódzka nr 948

Droga wojewódzka nr 948 (DW948) – droga wojewódzka o długości 40 km łącząca Oświęcim z Żywcem, położona w województwach: małopolskim oraz śląskim.

</doc>
<doc id="711126" url="https://pl.wikipedia.org/wiki?curid=711126" title="Kodeks Karzący">
Kodeks Karzący



</doc>
<doc id="711128" url="https://pl.wikipedia.org/wiki?curid=711128" title="Sidney Beauclerk">
Sidney Beauclerk

Sidney Beauclerk (ur. 27 lutego 1703, zm. 23 listopada 1744) – brytyjski arystokrata i polityk, młodszy syn Charlesa Beauclerka, 1. księcia St Albans (nieślubnego syna króla Karola II Stuarta) i lady Diany de Vere, córki 20. hrabiego Oxford.
Wykształcenie odebrał w Eton College i w Trinity College w Cambridge. W 1733 r. został wybrany do Izby Gmin z okręgu Windsor. Zasiadał tam razem ze swoim starszym bratem Verem Beauclerkiem. W 1740 r. został członkiem Tajnej Rady króla Jerzego II. W tym samym roku został wiceszambelanem Dworu Królewskiego. Urząd ten sprawował do 1742 r.
9 grudnia 1736 r. poślubił Mary Norris, córkę Thomasa Norrisa. Miał z nią syna i córkę:
Dzięki temu małżeństwu lord Sidney zyskał sporą fortunę i liczne posiadłości ziemskie, oraz opinię łowcy posagów.

</doc>
<doc id="711129" url="https://pl.wikipedia.org/wiki?curid=711129" title="Esbjörn Svensson Trio">
Esbjörn Svensson Trio

Esbjörn Svensson Trio – jazzowy zespół ze Szwecji, znany również jako e.s.t..
Powstał w 1993 roku. Oprócz Esbjörna Svenssona (fortepian), grupę tworzą: Dan Berglund (kontrabas) i Magnus Öström (perkusja). W 2004 roku e.s.t. otrzymało prestiżową Europejską Nagrodę Jazzową przyznawaną przez Austriacki Przemysł Muzyczny (AMO) pod auspicjami austriackiego ministra i departamentu kultury miasta Wiednia. W 2006 roku trio odwiedziło po raz kolejny Polskę, grając koncerty m.in. w Poznaniu i we Wrocławiu. Ostatnia wizyta e.s.t. w Polsce odbyła się w dniach 15–20.11.2007, jej celem była promocja płyty "Tuesday Wonderland".
Esbjörn Svensson zginął 14 czerwca 2008 podczas wypadku podczas nurkowania ze swoim synem w okolicach Sztokholmu, miał 44 lata.
Od 2009 roku, basista grupy Dan Berglund kontynuuje karierę muzyczną z zespołem Tonbruket. Perkusista Magnus Öström również tworzy i nagrywa, czego efektem są albumy "Thread Of Life" 2011, "Searching for Jupiter" 2013 i "Parachute" 2016.

</doc>
<doc id="711130" url="https://pl.wikipedia.org/wiki?curid=711130" title="Esbjorn Svensson Trio">
Esbjorn Svensson Trio



</doc>
<doc id="711132" url="https://pl.wikipedia.org/wiki?curid=711132" title="Liberalny system polityczny">
Liberalny system polityczny



</doc>
<doc id="711134" url="https://pl.wikipedia.org/wiki?curid=711134" title="Koziorożec (ssaki)">
Koziorożec (ssaki)

Koziorożec ("Capra") – rodzaj ssaków z podrodziny antylop (Antilopinae) w obrębie rodziny wołowatych (Bovidae).
Zasięg występowania.
Rodzaj obejmuje gatunki występujące w górach Eurazji od Półwyspu Pirenejskiego po Syberię oraz w Arabii, Egipcie i Etiopii. Koza domowa została udomowiona ok. 10 tys. lat temu.
Cechy charakterystyczne.
Długość ciała samic 55–164 cm, samców 108–196 cm, długość ogona 6–29 cm, wysokość w kłębie 55–110 cm; masa ciała samic 25–71 kg, samców 45–155 kg. Zwierzęta zaliczane do tego rodzaju charakteryzują się obecnością u samców brody i długich rogów, w różnym stopniu spłaszczonych, uniesionych wysoko ponad głową i odchylonych do tyłu. Broda i rogi występują czasem również u samic, ale są zdecydowanie krótsze niż u samców. Na spodniej stronie ogona występują gruczoły zapachowe. Samice mają jedną parę sutków. Samce nazywane są "capami" lub "kozłami".
Systematyka.
Podział systematyczny.
Wśród naukowców zajmujących się badaniem relacji pokrewieństwa koziorożców (Caprini) nie ma zgody co do liczby gatunków i podgatunków zaliczanych do rodzaju "Capra". Systematyka rodzaju opierała się na podobieństwie cech morfologicznych zwierząt, zwłaszcza w budowie rogów.
W zależności od przyjętych kryteriów badacze zaliczają do "Capra" od dwóch do dziewięciu gatunków oraz liczne podgatunki. Poniższa klasyfikacja obejmująca współcześnie żyjące gatunki za "Illustrated Checklist of the Mammals of the World" (2020) : 
Opisano również gatunki wymarłe:
Inne ujęcia.
Badania materiałów kopalnych sugerują, że w plejstocenie wytworzyły się dwie linie ewolucyjne: jedna prowadząca do "C. ibex" i druga łącząca "C. caucasica", "C. cylindricornis" i "C. pyrenaica". Badania chromosomu Y wskazują na bliskie pokrewieństwo kozy bezoarowej z kozą domową i kozą śruborogą, które tworzą klad. Pozostałe gatunki "Capra" tworzą drugi klad.
C. aegagrus i C. hircus.
Koza domowa została opisana przez Linneusza w 1758 jako "Capra hircus", natomiast koza dzika – przez Erxlebena w 1777 jako "Capra aegagrus". Badania wykazały, że koza domowa jest udomowioną formą kozy dzikiej i zgodnie z zasadami nomenklatury zoologicznej powinna być opisywana pod nazwą "Capra aegagrus" f. "hircus". Ponieważ nazwa "C. hircus" została już powszechnie zaakceptowana Międzynarodowa Komisja Nomenklatury Zoologicznej dopuściła w 2003 (BZN Volume 60, Part 1, 31 March 2003 OPINION 2027, Case 3010) stosowanie nazwy "Capra hircus" dla kozy domowej. Obecnie w literaturze spotykane są obydwie nazwy "C. hircus" i "C. aegagrus" stosowane zamiennie zarówno dla kozy dzikiej jak i domowej.
Mieszańce.
Wszystkie gatunki "Capra" mogą się ze sobą krzyżować dając płodne potomstwo.

</doc>
<doc id="711135" url="https://pl.wikipedia.org/wiki?curid=711135" title="Godło Karaczajo-Czerkiesji">
Godło Karaczajo-Czerkiesji

Godło Karaczajo-Czerkiesji ma formę okrągłą. W jego centrum znajduje się stylizowany wizerunek Elbrusu. Po obu stronach umieszczono gałązki i kwiaty rododendronu.
Symbolika kolorów:
Godło zostało przyjęte 3 lutego 1994 r. przez Radę Najwyższą Republiki Karaczajo-Czerkieskiej. Jego autorem jest Umar Miżew.
26 lipca 1996 r. zostało ono nieznacznie zmienione w stosunku do pierwotnego wyglądu.

</doc>
<doc id="711136" url="https://pl.wikipedia.org/wiki?curid=711136" title="DW949">
DW949



</doc>
<doc id="711138" url="https://pl.wikipedia.org/wiki?curid=711138" title="Ciężarowiec">
Ciężarowiec



</doc>
<doc id="711139" url="https://pl.wikipedia.org/wiki?curid=711139" title="Rozporządzanie rzeczą">
Rozporządzanie rzeczą

Rozporządzanie rzeczą – dokonywanie czynności prawnych prowadzących do zbycia, utraty lub obciążenia rzeczy ograniczonym prawem rzeczowym.
Rozporządzeniem jest przeniesienie własności rzeczy, jej zrzeczenie się bądź porzucenie, jak również ustanowienie na niej prawa zastawu lub hipoteki.

</doc>
<doc id="711140" url="https://pl.wikipedia.org/wiki?curid=711140" title="Alfabet sylabowy">
Alfabet sylabowy



</doc>
<doc id="711142" url="https://pl.wikipedia.org/wiki?curid=711142" title="DW948">
DW948



</doc>
<doc id="711147" url="https://pl.wikipedia.org/wiki?curid=711147" title="Amfitryta lamparcia">
Amfitryta lamparcia

Amfitryta lamparcia, lampart morski ("Hydrurga leptonyx") – gatunek drapieżnego ssaka morskiego z rodziny fokowatych (Phocidae). 
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1820 roku francuski zoolog Henri Marie Ducrotay de Blainville nadając mu nazwę "Phoca leptonyx". Jako miejsce typowe odłowu holotypu de Blainville wskazał Falklandy (). Okazami typowymi były: młody samiec (wypchana skóra o długości około 2 m) i zniszczony w 1914 roku; czaszka (holotyp; uszkodzona w okolicy podstawno-potylicznej) z kolekcji M. Hauville’a w Le Havre, później przeniesiony do Paryża a obecnie znajdująca się w Muzeum Historii Naturalnej w Paryżu, w dziale anatomii porównawczej o sygnaturze A 3578; czaszka z Museum of the Royal College of Surgeons of England, Osteological Collection o sygnaturze 3938 (nr 1091 w katalogu Flowera), przywieziona przez Williama Keane’a na wielorybniku z Georgii Południowej; nieobecna w Muzeum Brytyjskim w 1957 roku, przypuszczalnie zaginęła w czasie II wojny światowej. Jedyny przedstawiciel rodzaju amfitryta ("Hydrurga") który opisał w 1848 roku niemiecki przyrodnik Johannes von Nepomuk Franz Xaver Gistel.
Zasięg występowania.
Amfitryta lamparcia występuje w zimnych wodach antarktycznych i subantarktycznych na szerokości 50–80° S.
Morfologia.
Długość ciała samców 250–320 cm, samic 241–338 cm; masa ciała samców 200–455 kg, samic 225–590 kg. Samice są zwykle większe od samców. Noworodki osiągają długość około 120 cm i ciężar około 30 kg. Sierść nie ma podściółki puchowej i jest rzadka. Głowa jest dłuższa niż u innych fokowatych. Amfitryta lamparcia ma wąską, ale stosunkową masywną głowę, z szerokimi i długimi szczękami, w których znajdują się mocne kły i przedtrzonowce. 
Ekologia.
Żywi się najczęściej młodymi pingwinami. Jako jedyny przedstawiciel fokowatych żywi się też innymi fokowatymi jak krabojad foczy, a ryby są tylko uzupełnieniem jego diety. Jest szybki, zwinny i dobrze przystosowany do polowania – ma kły i siekacze ukształtowane do chwytania i rozdzierania zdobyczy, a zęby trzonowe efektywne przy przytrzymywaniu i cięciu ze względu na ich ostre krawędzie, trzonowce mają też zazębiające się guzki służące do odcedzania kryla. Żyje samotniczo, oprócz okresu rozrodu, kiedy tworzy stada. Dojrzałość płciową osiąga w wieku około 5 lat, żyje do 20 lat. Samica rodzi zazwyczaj 1 młode, a ciąża trwa od 8 do 12 miesięcy.
Status zagrożenia.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC ( „najmniejszej troski”).

</doc>
<doc id="711148" url="https://pl.wikipedia.org/wiki?curid=711148" title="Wschodnioazjatycki system polityczny">
Wschodnioazjatycki system polityczny



</doc>
<doc id="711152" url="https://pl.wikipedia.org/wiki?curid=711152" title="Ograniczone prawo rzeczowe">
Ograniczone prawo rzeczowe



</doc>
<doc id="711156" url="https://pl.wikipedia.org/wiki?curid=711156" title="Benjamin Hardy">
Benjamin Hardy

Benjamin Kirk Hardy (ur. 21 września 1974 w Caringbah) – australijski siatkarz, grający na pozycji przyjmującego, reprezentant Australii. W reprezentacji zadebiutował w 1994 roku. Wraz z reprezentacją Australii w 2004 roku uczestniczył w Igrzyskach Olimpijskich w Atenach oraz w 2006 roku Mistrzostwach Świata w Japonii. 
Sukcesy reprezentacyjne.
Mistrzostwa Azji, Australii i Oceanii:

</doc>
<doc id="711157" url="https://pl.wikipedia.org/wiki?curid=711157" title="Floatel">
Floatel



</doc>
<doc id="711158" url="https://pl.wikipedia.org/wiki?curid=711158" title="Ben Hardy">
Ben Hardy



</doc>
<doc id="711159" url="https://pl.wikipedia.org/wiki?curid=711159" title="Breeders">
Breeders



</doc>
<doc id="711161" url="https://pl.wikipedia.org/wiki?curid=711161" title="Islamski system polityczny">
Islamski system polityczny



</doc>
<doc id="711162" url="https://pl.wikipedia.org/wiki?curid=711162" title="Topham Beauclerk">
Topham Beauclerk

Topham Beauclerk (ur. 22 grudnia 1739 w Down, zm. 11 marca 1780 w Bloomsbury) – brytyjski szlachcic, jedyny syn lorda Sidneya Beauclerka i Mary Norris, córki Thomasa Norrisa.
Życiorys.
Stracił ojca w wieku zaledwie 5 lat.
Naukę odbywał w Trinity College w Cambridge. Uczelnię ukończył 11 listopada 1757 r., ale raczej bez tytułu naukowego. Zawarł za to tam znajomość z Bennetem Langdonem. Beauclerk interesował się zarówno naukami ścisłymi jak i humanistycznymi, świetnie radził sobie w rozmowach na każdy temat.
Był bardzo bliskim znajomym słynnego językoznawcy dr Samuela Johnsona, którego poznał w 1757 r. W napisanej przez Jamesa Boswella biografii doktora, Beauclerk jest jedną z najczęściej wymienianych postaci. Leżąc na łożu śmierci w 1784 r. Johnson powiedział, że „poszedłby na najgłębsze czeluście świata, aby ocalić Beauclerka”.
Życie prywatne.
12 marca 1768 r. w St George’s na Hanover Square w Londynie, poślubił lady Dianę Spencer (1734–1808), córkę Charlesa Spencera, 3. księcia Marlborough i Elisabeth Trevor, córki 2. barona Trevor. Ślub odbył się dwa dni po rozwodzie panny młodej z lordem Bolingbroke. Pomimo tego, Topham i Diana tworzyli zgodne i udane małżeństwo. Doczekali się razem syna i trzech córek:
Topham Beauclerk zmarł w swoim domu przy Great Russell Steat w Bloomsbury. Pozostawił po sobie liczącą 30 000 woluminów bibliotekę, która została sprzedana rok później. Lista zbiorów znajduje się w British Museum.

</doc>
<doc id="711164" url="https://pl.wikipedia.org/wiki?curid=711164" title="Sobieszewo (Gdańsk)">
Sobieszewo (Gdańsk)

Sobieszewo (dawniej "Bąsak", niem. "Bohnsack", kaszb. "Bąsôk") – część miasta Gdańska, w dzielnicy Wyspa Sobieszewska. Dawna wieś rybacko-letniskowa.
Położenie.
Sobieszewo leży na zachodzie wyspy, nad Martwą Wisłą. Jego południowa i wschodnia granica częściowo pokrywa się z granicą miasta.
Wieś należąca do Mierzei Wiślanej terytorium miasta Gdańska położona była w drugiej połowie XVI wieku w województwie pomorskim. Sobieszewo zostało (wraz z całą Wyspą Sobieszewską) przyłączone w granice administracyjne miasta 1 stycznia 1973. Należy do okręgu historycznego Niziny.
Morfogenetycznie, do Sobieszewa należy również jego dawny przysiółek – Sobieszewko.
Znajduje się tu siedziba Leśnictwa Sobieszewo.
Zorganizowano tu kąpielisko morskie Gdańsk Sobieszewo, obejmujące 200 m linii brzegowej na wysokości wejścia na plażę nr 16.
Historia.
Akta wizytacji biskupa Rozdrażewskiego z 1583 wspominają, że w Sobieszewie znajdowała się świątynia katolicka. W późniejszym okresie kościół został przejęty przez protestantów. Była to wówczas budowla w stylu holenderskim, wzniesiona z pruskiego muru. W 1946 kościół znalazł się w rękach katolików, a posługę duszpasterską zaczęli w nim sprawować saletyni. 1 stycznia 1947 erygowano tu parafię, a 5 października 1947 kościół poświęcono. 22 lutego 1986 kościół spłonął. Potrzeby duszpasterskie parafii zaspokajała odtąd tymczasowa kaplica (poświęcona 31 sierpnia 1986), a następnie nowy kościół, którego budowę rozpoczęto w maju 1989.
17 września 1922 r. na zachód od miejscowego cmentarza odsłonięto Pomnik Poległych w I wojnie światowej 117 mieszkańców Sobieszewa (Kriegerdenkmal Bohnsack). Był to cementowy obelisk z płaskim szczytem, zawierający nazwiska poległych.
Transport i komunikacja.
Sobieszewo położone jest przy drodze wojewódzkiej nr 501. Połączenie z centrum miasta umożliwiają autobusy komunikacji miejskiej (linie nr 112, 186 i N9), korzystające z pętli przy moście, otwartej 5 lipca 2019 (stara pętla po zachodniej stronie mostu pontonowego w związku z budową mostu stałego została zamknięta 1 marca 2017). Z Sobieszewa prowadzi jedyna droga dojazdu do Górek Wschodnich.
Most Sobieszewski.
W Sobieszewie do listopada 2018 znajdowała się pontonowa przeprawa mostowa na Wyspę Sobieszewską, po której mogły poruszać się pojazdy o dużej masie – Most Sobieszewski. Most został zbudowany dla celów wojskowych w pobliskim Kiezmarku niedługo po II wojnie światowej, a w 1973 podzielony na dwa odcinki, z których jeden służył w Drewnicy, a drugi w Sobieszewie. Odcinek w Drewnicy został zastąpiony w 2006 przez nowy most zwodzony. W 2013 most przeszedł remont, dzięki czemu ponownie dopuszczony został na nim ruch przegubowych autobusów miejskich.
Od stycznia 2017 do listopada 2018 obok mostu pontonowego powstawał nowy most zwodzony, który otwarto 10 listopada 2018 jako "most im. 100-lecia Odzyskania Niepodległości Polski".

</doc>
<doc id="711165" url="https://pl.wikipedia.org/wiki?curid=711165" title="Cindy Fabre">
Cindy Fabre

Cindy Fabre (ur. 1985 w Cosne-Cours-sur-Loire) - Miss Francji 2005 roku.
4 grudnia 2004 została wybrana Miss Francji. Jako reprezentantka swojego kraju brała udział w wyborach Miss Universe w maju 2005 roku.

</doc>
<doc id="711167" url="https://pl.wikipedia.org/wiki?curid=711167" title="Luke Campbell (siatkarz)">
Luke Campbell (siatkarz)

Luke Campbell, (ur. 8 listopada 1979 w Melbourne) – australijski siatkarz, występujący na pozycji środkowego. Jego atrybuty fizyczne to 202 cm i 98 kg. Zasięg w ataku Campbella wynosi 346 cm, a zasięg w bloku 330 cm. W reprezentacji występuje z numerem 5. Wraz z drużyną Australii występował na MŚ 2006 w Japonii. Obecnie występuje w niemieckiej drużynie SV Wuppertal.
W 2004 roku w Atenach występował w igrzyskach olimpijskich.

</doc>
<doc id="711168" url="https://pl.wikipedia.org/wiki?curid=711168" title="Kalimpong">
Kalimpong

Kalimpong (dewanagari कालिम्पोङ, bengali কালিম্পং) – miasto w Indiach, w paśmie górskim Siwalik, należącym do Himalajów, na terenie Bengalu Zachodniego. Leży na wysokości 1247 metrów nad poziomem morza. Miasto jest siedzibą podjednostki administracyjnej Kalimpong, wchodzącej w skład dystryktu Dardżyling. Na przedmieściach Kalimpongu znajduje się główna wysunięta baza wojskowa Indyjskich Sił Zbrojnych.
Kalimpong jest znane jako siedziba wielu szkół i instytucji edukacyjnych, które przyciągają studentów z północno-wschodnich Indii, Zachodniego Bengalu, Bhutanu, Nepalu i Bangladeszu. Niektóre spośród tych uczelni to: Dr. Graham's Homes (istnieje od ponad 100 lat, zajmuje powierzchnię 500 akrów), St. Augustine School (szkoła męska), St. Joseph Convent (szkoła żeńska), Rockvale Academy. W ostatnich latach Kalimpong stał się ważnym centrum turystycznym, atrakcyjnym ze względu na swój klimat (umiarkowany) i położenie w sąsiedztwie innych tego typu miejscowości w regionie. Miasto jest także znane z wielkiego rynku kwiatowego, a w szczególności ze sprzedaży szerokiej gamy gatunków storczyków. Mieści również kilka buddyjskich klasztorów różnych tradycji, głównie buddyzmu tybetańskiego.
Pochodzenie nazwy.
Nie jest możliwe podanie dokładnej etymologii nazwy Kalimpong. Najprawdopodobniej pochodzi ona od tybetańskiego słowa "kalon", które oznacza: "zgromadzenie służących królowi". Innym możliwym źródłem jest tłumaczenie z języka lepcza – "pasma górskie, w których gramy", co jest nawiązaniem do tradycji sportów letnich na terenie regionu. Mieszkańcy gór często nazywają miasto "Kalibong" ("czarny pośpiech").
Według K.P. Tamsanga, autora książki "Niewypowiedziana i nieznana rzeczywistość Lepczów", określenie Kalimpong pochodzi od nazwy "Kalenpung", która w języku lepcza oznacza "Wzgórze zgromadzeń". Z biegiem czasu nazwa miałaby się zmienić na "Kallebung" aż w końcu Kalimpong. Inna możliwość to pochodzenie nazwy od "Kaulim", włóknistej rośliny rosnącej w tamtej okolicy.
Powyższe etymologie wskazują na pierwotną wymowę "ka-ley-bong", która później zmieniła się w Kalimpong, prawdopodobnie z powodu problemów Brytyjczyków z wymówieniem tego pierwszego słowa.
Historia.
Do połowy XIX wieku tereny wokół Kalimpongu były rządzone na przemian przez państwa: sikkimskie i bhutańskie.
Tereny współczesnego Kalimpong były prawdopodobnie w XVIII wieku wysuniętą pozycją Bhutańczykow, górującą nad doliną rzeki Teesta. Obszar ten był nielicznie zamieszkany przez tubylczą wspólnotę Lepcza i napływowe plemiona Bhutia i Limbu.
Po wojnie między Anglią i Bhutanem w 1864 został podpisany układ z Sinchula (1865), według którego terytorium władane przez Bhutańczyków, na wschód od rzeki Teesta, zostało przekazane Brytyjskiej Kompanii Wschodnioindyjskiej. W tym czasie Kalimpong było przysiółkiem, w którym mieszkały dwie lub trzy rodziny.
Pierwszą odnotowaną informacją o mieście była wzmianka Ashleya Edena, urzędnika rządowego Bengalskiej Służby Cywilnej.
Po wojnie region został częścią dystryktu Zachodni Duars, a w roku następnym został połączony z dystryktem Dardżylingu. Umiarkowany klimat skłonił Brytyjczyków do rozbudowy miasta jako alternatywnego wobec Dardżylingu letniska, umożliwiającego ucieczkę przed upalnym na indyjskich równinach Gangesu latem. Bliskość przełęczy Nathu La i Jelep La, leżących obok starożytnego jedwabnego szlaku, była dodatkową zaletą i wkrótce Kalimpong stał się ważną placówką w handlu futrami, wełną i zbożem, między Indiami i Tybetem. To przyciągnęło dużą liczbę emigrantów z Nepalu, a w konsekwencji nagły wzrost populacji i dobrobyt ekonomiczny.
Przybycie szkockich misjonarzy zapewniło budowę szkół i ośrodków pomocy dla Brytyjczyków. Na początku lat 70. XVIII wieku wielebny W. Macfarlane założył pierwsze szkoły w regionie - Instytut Misyjny Uniwersytetu Szkockiego (otwarty w 1886) i Liceum dla Dziewcząt w Kalimpongu. W 1900 roku wielebny J. A. Graham założył Dr. Graham's Homes – szkołę dla ubogich anglo-hinduskich uczniów. Do 1907 większość szkół w Kalimpongu umożliwiała naukę również hinduskim uczniom. Do 1911 populacja wzrosła do 7880 osób.
W konsekwencji uzyskania przez Indie niepodległości w 1947 Kalimpong stało się częścią stanu Zachodni Bengal, po tym jak Bengal został podzielony między Indie i Pakistan. Po aneksji Tybetu przez Chiny w 1959 wielu mnichów buddyjskich uciekło z Tybetu i założyło klasztory w Kalimpong. Mnisi ci przynieśli ze sobą wiele rzadkich buddyjskich pism. W 1962 roku całkowite zamknięcie przełęczy Jelep La po wojnie chińsko-indyjskiej spowodowało zwolnienie gospodarki Kalimpongu i odbiło się mocno na handlu pomiędzy Tybetem a Indiami. W 1976 przebywający z wizytą Dalajlama poświęcił klasztor Zang Dhok Palri Phodang, w którym przechowuje się wiele pism.
W latach 1986-1988 nasiliły się żądania o podłożu etnicznym, dotyczące utworzenia odrębnych stanów Gorkhaland i Kamtapur. Zamieszki pomiędzy Frontem Wyzwolenia Narodowego Gurków a rządem Zachodniego Bengalu spowodowały sytuację patową, po 40-dniowym strajku. Miasto było w praktyce oblężone, co skłoniło rząd stanowy Bengalu Zachodniego do wezwania armii indyjskiej, aby utrzymać prawo i porządek. To z kolei doprowadziło do utworzenia rady „Darjeeling Gorkha Hill Council”, struktury, która otrzymała półautonomiczną władzę w dystrykcie.
Mimo iż w Kalimpongu jest aktualnie spokojnie, pragnienie utworzenia odrębnego stanu pozostało. W lipcu 2004 spokojne na ogół miasto pojawiło się w narodowych i międzynarodowych wiadomościach, po tym jak Maninder Pal Singh Kohli, morderca poszukiwany przez Scotland Yard, został wyśledzony jako mieszkaniec Kalimpongu.
Geografia.
Centrum miasta położone jest na grzbiecie łączącym góry Deolo i Durpin (Dubindra). Leży ono na wysokości 1247 m n.p.m. Deolo, najwyższy punkt na terenie Kalimpong, znajduje się na wysokości 1704 metrów, a Durpin – na wysokości 1372 metrów. Przez leżącą poniżej dolinę przepływa rzeka Teesta, oddzielając miasto od stanu Sikkim. Podobnie jak większość himalajskich szczytów, wzgórza Siwalik posiadają strome stoki i delikatną, luźną górną warstwę gleby, co prowadzi do częstych osuwisk w czasie monsunów. Są one otoczone przez wyższe szczyty, a ośnieżone łańcuchy Himalajów górują w oddali nad miastem. Z Kalimpong można zobaczyć Kanczendzongę, trzecią pod względem wysokości górę świata (8591 m / 28185 stóp n.p.m.).
Kalimpong ma pięć różnych pór roku: wiosna, lato, jesień, zima oraz monsun. Lato trwa od maja do czerwca, jest łagodne, temperatury wynoszą zwykle 30°C. Po lecie następuje monsun, który trwa od czerwca do września. Występują wtedy obfite deszcze, często powodujące lawiny, które oddzielają miasto od reszty kraju. Zima trwa od grudnia do lutego, z maksymalną temperaturą około 15 °C. Podczas monsunu i zimy Kalimpong często zasnuwają mgły. Roczne temperatury wahają się tutaj od 30 °C do −4 °C.
Nazwy wielu miejsc na terenie Kalimpong pochodzą od odległości mierzonej w milach, które dzielą je od Teesta Bazaar, miasta w pobliżu rzeki Teesta (przykładowo: lokal "Trzynasta mila" znajduje się w odległości 13 mil (21 km) od Teesta Bazaar).
Gospodarka.
Najważniejszym czynnikiem dla gospodarki miasta Kalimpong jest turystyka. Latem i wiosną miasto jest jednym z najczęściej odwiedzanych przez turystów, dzięki czemu wielu mieszkańców ma zatrudnienie.
Uprawy na terasowych zboczach są podstawowym źródłem utrzymania ludności wiejskiej i służą zaopatrywaniu miasta w owoce i warzywa. Wykorzystanie edukacji jest pierwszorzędnym warunkiem rozwoju gospodarki miasta, jednakże w ostatnich latach znajduje się ona w zastoju. Wiele zakładów, dostarczając podstawowych produktów, zaopatruje miejscową bazę indyjskiej armii. Niewielki wkład w gospodarkę miasta ma sprzedaż wyrobów tradycyjnej sztuki i rzemiosła z Sikkimu i z Tybetu. Wysiłki rządu były skierowane na utrzymanie zatrudnienia mieszkańców w przy hodowli jedwabników, w rybołówstwie i w sejsmologii. Kalimpong jest także ośrodkiem eksportu kwiatów, wśród których szczególnie szeroki jest wachlarz rodzimych storczyków i mieczyków.
Transport.
Kalimpong leży przy drodze NH31A łączącej Sevok i Gangtok. Droga jest odnogą NH31 z Sevok do Siliguri. Obie te drogi, przez Sevok, łączą Kalimpong z równinami. Połączenia Kalimpong z Siliguri, Kurseong, Darjeeling i Gangtok zapewniają autobusy komunikacji publicznej oraz najemni przewoźnicy. Do pokonywania stromych zboczy najlepiej służą pojazdy z napędem czterokołowym. Drogi ulegają często zniszczeniu i zatarasowaniu z powodu obsuwów ziemi w porze monsunowej. W obrębie miasta ludzie najczęściej przemieszczają się pieszo. Używają też rowerów, innych dwuśladów i taksówek.
Najbliższym lotniskiem jest Bagdogra w pobliżu Silguri, ok. 80 km. od Kalimpong. Największe linie lotnicze, zapewniające połączenia z Delhi, Kalkutą i Paro w Bhutanie, Guwahati oraz Bangkokiem, to Indian Airlines, Jet Airways, Air Deccan oraz bhutańskie Druk Air. Najbliższa większa stacja kolejowa to New Jalpaiguri na skraju Siliguri, z połączeniami z większością ważniejszych miast w kraju.
Demografia.
Według indyjskiego spisu powszechnego z roku 2001 Kalimpong liczy 42 980 mieszkańców. Mężczyźni stanowią 52% ludności, zaś kobiety – 48%. Wskaźnik alfabetyzmu w Kalimpong wynosi 79% i jest wyższy od krajowej średniej – 59,5%: wskaźnik alfabetyzmu wśród mężczyzn kształtuje się na poziomie 84%, a wśród kobiet wynosi on 73%. 8% populacji Kalimpong to dzieci poniżej 6. roku życia.
Polityka.
Kalimpong jest siedzibą jednostki administracyjnej Kalimpong, części dystryktu Dardżyling. W dystrykcie władzę sprawuje Gorkha Hill Council, półautonomiczny organ zachodniobengalskiego parlamentu. Kalimpong wybiera do niego ośmiu przedstawicieli. Miasto podzielone jest na 23 okręgi, podczas gdy we wsi istnieje 47 panćajatów, pięcioosobowych rad wiejskich.
Religia i obiekty sakralne.
Hinduizm jest religią przeważającą w mieście Kalimpong. Kolejnymi najliczniejszymi religiami są buddyzm i chrześcijaństwo. Islam występuje w mniejszym stopniu, choć w okolicach targu znajduje się meczet.
W mieście obchodzone są święta Diwali, Boże Narodzenie, Dussera (w lokalnym dialekcie nepalskim – Nawaratri) oraz Losar – buddyjskie święto Nowego Roku.
Najważniejsze obiekty sakralne w Kalimpong:
Społeczeństwo i kultura.
Większość mieszkańców Kalimpong stanowią Nepalczycy, którzy wyemigrowali ze swojego kraju w poszukiwaniu pracy, podczas gdy Nepal był rządzony przez Brytyjczyków.
W Kalimpong znajdują się dwa ważne ośrodki kulturalne. Pierwszym z nich jest Muzeum Lepcza, drugi to klasztor Phodong Palri Dhok Zang. W muzeum Lepcza, umieszczonym w odległości kilometra od centrum Kalimpong, znajdują się eksponaty, prezentujące kulturę społeczności Lepcza, tubylczych ludów zamieszkujących Sikkim.
Media i szkolnictwo.
Kalimpong odbiera wszystkie programy telewizyjne, które dostępne są na terenie Indii. Telewizja kablowa działa w niemal każdym domu na terenie miasta, podczas gdy telewizja satelitarna jest częściej spotykana w odległych strefach Kalimpong. Poza kanałami ogólnie dostępnymi w Indiach, Kalimpong odbiera także lokalne programy nadawane w języku nepali. Gazety dostępne na terenie miasta to: dzienniki w języku angielskim – "The Statesman" i "The Telegraph", które drukowane są w Siliguri oraz drukowane w Kalkucie "The Hindu" i "Times of India". Oprócz powyższych można również znaleźć kilka gazet w językach nepali, hindi i bengali. Pomimo iż wszystkie główne publikacje są dostępne w Kalimpongu, najpopularniejszą jest lokalny periodyk angielski o nazwie "Himalayan Times", który wychodzi zarówno w angielskim, jak i w nepali. Angielska edycja jest zalecaną lekturą dla wszystkich odwiedzających Kalimpong, ze względu na dużą liczbę informacji oraz odważne teksty.
Kawiarenki internetowe znajdują się w głównej części rynku Kalimpong, zwykle funkcjonują poprzez połączenie wdzwaniane ("dial-up"). Największa firma telekomunikacyjna działająca na terenie Indii, Bharat Sanchar Nigam Limited zaopatruje miasto w szerokopasmowe łącze, do 128 kB/s. Lokalna stacja radiowa, All India Radio to jedyny kanał radiowy odbierany na terenie Kalimpong. Miasto jest obsługiwane przez lokalne firmy telekomunikacyjne, takie jak: Bharat Sanchar Nigam Limited, Reliance Infocomm, Hutch oraz Airtel.
Na terenie Kalimpong znajduje się piętnaście szkół średnich. Jednymi z najbardziej popularnych z nich są: Dr. Graham's Homes, St. Augustine School (szkoła męska), Springdale Academy, St. Joseph Convent (szkoła żeńska) i Rockvale Academy. Dr. Graham's Homes to szkoła istniejąca od ponad stu lat. Powierzchnia, którą zajmuje to 500 akrów. Pierwsza szkoła w Kalimpong to The Scottish Universities Mission Institution, która otwarta została w 1886 roku. Edukacja w szkołach w Kalimpong trwa dziesięć lat. Później uczniowie mogą wybrać "junior college" lub dwa dodatkowe lata nauki. Głównymi uczelniami na terenie miasta są The Kalimpong Centre oraz Cluny Women's College. Obie są stowarzyszone z Uniwersytetem Północnobengalskim w mieście X=trzeba dopisać, może znajdę. Mimo wielu uczelni na terenie Kalimpong, większość uczniów rozpoczyna naukę w Siliguri oraz w Kalkucie. Nieopodal miasta Kalimpong znajduje się Tharpa Choling Monastery, uczelnia, do której uczęszczają osoby, które chcą zostać buddyjskimi mnichami.
Flora i fauna.
Obszary wokół miasta Kalimpong znajdują się we Wschodnich Himalajach, które uważane są za ważny punkt ekologiczny, jeden z trzech ekoregionów na terenie Indii. Najpopularniej spotykanym gatunkiem na dużych wysokościach jest akacja, a cynamonowce, fikusy, bambusy, kaktusy i kardamony spotykane są na wzgórzach wokół Kalimpong.
Na terenie Kalimpong przeważają lasy iglaste, w których najczęściej występują sosny oraz inne drzewa, które nie zrzucają igieł w okresie zimowym. Na wschodzie Kalimpong występuje siedem gatunków rododendronów. W lasach, w których występują drzewa zrzucające liście, występują dęby, brzozy, klony i olsze. Na terenie Kalimpong można wyróżnić ponad trzysta gatunków z rodziny storczykowatych. Poza tym dziko występują także: wilczomlecz nadobny (tzw. gwiazda betlejemska) i słoneczniki.
Faunę miasta Kalimpong tworzą głównie: pandy małe, niedźwiedzie himalajskie, pantery mgliste, łasice syberyjskie, mundżaki, tary himalajskie, gorale himalajskie, gaury i pangoliny. Ptaki zamieszkujące miasto to: sępy himalajskie, olśniaki himalajskie, dzioborożce, czubaki czarne, krogulce orientalne i kiśćce nepalskie.
Kalimpong posiada także ponad 46 wylęgarni, w których uprawiane są głównie mieczyki (80% spośród wszystkich wyhodowanych na terenie Indii pochodzi z Kalimpong) oraz storczyki, które eksportowane są do wielu krajów na całym świecie. Na terenie miasta znajdują się również dwa muzea ekologiczne: "The Nature Interpretation Centre" oraz "The Rishi Bankim Chandra Park".
Kalimpong w literaturze.
Miasto stanowi miejsce akcji powieści "Brzemię rzeczy utraconych" (ang. "The Inheritance of Loss"), za którą Kiran Desai otrzymała Nagrodę Bookera. Akcja toczy się w latach 80. XX wieku, książka opowiada historię rodziny emerytowanego sędziego i jego sąsiadów, w kontekście działalności nepalskiego ruchu powstańczego "Gorkha National Liberation Front". Warto zauważyć, że mieszkańcy Kalimpong nie byli zadowoleni z przedstawionych w książce rzekomych negatywnych stereotypów dotyczących Nepalczyków.

</doc>
<doc id="711175" url="https://pl.wikipedia.org/wiki?curid=711175" title="Owca">
Owca

Owca ("Ovis") – rodzaj ssaka z podrodziny antylop (Antilopinae) w obrębie rodziny wołowatych (Bovidae). 
Zasięg występowania.
Rodzaj obejmuje gatunki występujące w Azji i Ameryce Północnej. 
Morfologia.
Długość ciała 94–199 cm, długość ogona 5,5–17 cm, długość ucha 9–14,5 cm, długość tylnej stopy 27,9–46 cm, wysokość w kłębie 68–135 cm; masa ciała samic 25–104 kg, samców 36–175 kg. 
Systematyka.
Podział systematyczny.
Do rodzaju należą następujące występujące współcześnie gatunki: 
Bywa wyróżniany tylko jeden ("O. ammon", por. Haltenorth, 1963:126-128) lub dwa ("O. ammon" i "O. canadensis", por. Corbet, 1978c:218) gatunki, bywa do siedmiu (por. Korobitsyna et al., 1974; Nadler et al., 1973). Van Gelder (1977b) włączył rodzaj do "Capra" (kozy i koziorożce). Klasyfikacja biologiczna rodzaju jest nadal przedmiotem dyskusji wśród naukowców i może ulegać zmianom.
Opisano również gatunki wymarłe:

</doc>
<doc id="711176" url="https://pl.wikipedia.org/wiki?curid=711176" title="Dunstan">
Dunstan

Dunstan — imię męskie pochodzenia staroangielskiego, oznaczające "ciemny kamień", złożone z członów "dun" — "ciemny" i "stan" — "kamień". Patronem tego imienia jest święty Dunstan, arcybiskup Canterbury (X wiek).
Dunstan imieniny obchodzi 19 maja.

</doc>
<doc id="711177" url="https://pl.wikipedia.org/wiki?curid=711177" title="Ovis ammon">
Ovis ammon



</doc>
<doc id="711178" url="https://pl.wikipedia.org/wiki?curid=711178" title="Günther Prien">
Günther Prien

Günther Prien (ur. 16 stycznia 1908 w Osterfeld, zm. ok. 7 marca 1941 na Atlantyku) – niemiecki oficer Kriegsmarine przed i podczas II wojny światowej, korvettenkapitän. Jeden z najsłynniejszych dowódców niemieckich okrętów podwodnych biorących udział w bitwie o Atlantyk. Sławę w Niemczech przyniosło mu zatopienie pancernika HMS „Royal Oak” wewnątrz brytyjskiej bazy Scapa Flow. Dowodząc U-47 zatopił łącznie 31 jednostek o łącznej pojemności 191 919 ton, 8 zaś o pojemności 62 751 ton uszkodził. Zginął na patrolu w niewyjaśnionych do dziś okolicznościach ok. 7 marca 1941 roku. Jego śmierć wywołała szok społeczny w Niemczech. Prywatnie był nazistą z przekonania.
Okres przedwojenny.
Urodził się 16 stycznia 1908 roku w nadbałtyckim mieście portowym Lubeka, jako jedno z trojga dzieci lokalnego sędziego. Po rozwodzie rodziców, wraz z matką i pozostałym rodzeństwem przeprowadził się do Lipska. W efekcie pauperyzacji rodziny w wyniku tragicznej sytuacji gospodarczej Niemiec, w 1923 roku zdecydował się porzucić naukę i wstąpić do marynarki handlowej. Ukończył trzymiesięczny kurs w marynarski w Finkenwerder, po czym rozpoczął pracę w marynarce handlowej, zaczynając od najniższych stanowisk jako pokojowy. W ciągu następnych ośmiu lat pływania na wielu statkach, zdołał wyuczyć się telegrafii, nawigacji, prawa morza, obsługi urządzeń okrętowych oraz nabył umiejętności przywódcze. Awansując na kolejne stopnie marynarskie, w 1931 roku jako mat i uzyskał kwalifikację do szkoły kapitańskiej. Gdy jednak ukończył ją rok później, w wyniku Wielkiego Kryzysu nie był w stanie znaleźć pracy zgodnej ze swoimi kwalifikacjami. W efekcie ponownie podejmował najprostsze prace, tym razem na lądzie, aż do momentu, gdy rozrastająca się Reichsmarine rozpoczęła nabór wśród marynarzy marynarki handlowej. Prien skorzystał z tej możliwości i w styczniu 1933 roku dwudziestopięcioletni oficer wstąpił do niemieckiej marynarki wojennej.
Korzystając ze specjalnego programu przeznaczonego dla doświadczonych oficerów marynarki handlowej, zdołał w przyśpieszonym tempie awansować. W tym czasie ożenił się i urodziła mu się córka. Dobrowolnie zgłosił się do służby na okrętach podwodnych. Po ukończeniu w 1935 roku szkoły dla marynarzy floty podwodnej, odbył szkolenie torpedowe na U-3 (10/1935-4/1936), po czym po czym między majem, a wrześniem 1936 roku służył w FdU. Od października 1936 roku do października 1937 roku służył jako oficer wachtowy na eksperymentalnym okręcie typu "I" U-26, na którym odbył rejs pokazowy do Hiszpanii. Dzięki znakomitej reputacji jaką uzyskał w tym okresie, został uznany za jednego z 6 najlepszych oficerów niemieckiej floty podwodnej, i 17 grudnia 1938 roku otrzymał samodzielne dowództwo okrętu nowego typu "VIIB" U-47. Podczas przeprowadzonej w maju następnego roku gry wojennej na Atlantyku, został uznany za najbardziej agresywnego dowódcę, który strzela z najbliższej odległości i odnotował najwyższą liczbę trafień.
Druga wojna światowa.
Zasłynął brawurową akcją zatopienia brytyjskiego pancernika HMS „Royal Oak” w bazie brytyjskiej marynarki wojennej w Scapa Flow 13/14 października 1939. Po tej operacji został pierwszym dowódcą niemieckich okrętów podwodnych odznaczonym Krzyżem Rycerskim Krzyża Żelaznego. Po akcji marynarze z U-47 wymalowali na kiosku okrętu szarżującego byka, stąd wziął się przydomek Priena – "Der Stier von Scapa Flow" (Byk ze Scapa Flow). Podobnie jak Karl Dönitz, Prien był nazistą z przekonania, z nazistowskimi poglądami. Obecny zaś na konferencji prasowej z udziałem Priena w Berlinie – po jego sukcesie w Scapa Flow – amerykański dziennikarz William Shirer, opisał go jako „czystego, zarozumiałego i fanatycznego nazistę”
Zginął w marcu 1941 na pokładzie U-47, który zaginął na północnym Atlantyku w niewyjaśnionych okolicznościach po 7 marca 1941. Wśród możliwych przyczyn wymienia się: wejście na miny, zatopienie przez własną uszkodzoną torpedę lub atak korwet HMS "Camellia" i HMS "Arbutus". Przez wiele lat sądzono, że sprawcą zatopienia był niszczyciel HMS "Wolverine", który 8 marca 1941 atakował bombami głębinowymi w obronie konwoju OB-293 nieprzyjacielski okręt podwodny; obecnie przeważa przekonanie, że był to jednak U-A (ten sam konwój atakowali Joachim Schepke i Otto Kretschmer; wtedy właśnie Schepke został zatopiony przez niszczyciel HMS "Vanoc", a Kretschmer wzięty do niewoli przez niszczyciel HMS "Walker"). Gdy informacja o śmierci Priena została ujawniona, wywołała w Niemczech prawdziwy szok, porównywalny jedynie z tym, jakiego nieco później doświadczyły społeczeństwa brytyjskie i amerykańskie po utracie swoich najznakomitszych dowódców: odpowiednio Malcolma Wanklyna na „Upholderze” i Musha Mortona na USS „Wahoo”.
Prien był autorem książki biograficznej "Moja droga do Scapa Flow".
Nazwiskiem Priena nazwano przejściowo Kcynię ("Prien am Berge").

</doc>
<doc id="711184" url="https://pl.wikipedia.org/wiki?curid=711184" title="Stenia Kozłowska">
Stenia Kozłowska

Stefania „Stenia” Kozłowska (ur. 28 września 1936 w Rouvroy) – polska piosenkarka.
Życiorys.
Urodziła się i dorastała we Francji, dokąd wyemigrował jej ojciec ze względu na trudną sytuację finansową. Tam ukończyła szkołę baletową. Przyjeżdżając do Polski w 1954, słabo mówiła po polsku. Ukończyła Wydział Piosenkarski Średniej Szkoły Muzycznej im. Fryderyka Chopina w Warszawie oraz Studio Piosenkarskie PAGART-u „Pod Gwiazdami”. 
Debiutowała w audycji radiowej "Podwieczorek przy mikrofonie". Początkowo śpiewała wyłącznie w języku francuskim. W latach swej największej popularności koncertowała po świecie – śpiewała w Australii, USA, Norwegii, Szwecji, Holandii, NRD, Czechosłowacji, ZSRR i Rumunii. 
W 1969 zdobyła "Złoty Mikrofon" – nagrodę Polonii amerykańskiej – na Krajowym Festiwalu Piosenki Polskiej w Opolu. W 1976 wystąpiła na Festiwalu Piosenki Radzieckiej w Zielonej Górze.
W 1990 r. wycofała się z estrady.
Jest współzałożycielką i od 2010 wiceprezeską firmy odzieżowej „Terranova”.
W 2009 została odznaczona Srebrnym Medalem „Zasłużony Kulturze Gloria Artis”.
Zamężna z Adamem Kozłowskim.

</doc>
<doc id="711188" url="https://pl.wikipedia.org/wiki?curid=711188" title="Kozica">
Kozica

Kozica ("Rupicapra") – rodzaj ssaka z podrodziny antylop (Antilopinae) w obrębie rodziny wołowatych (Bovidae). 
Zasięg występowania.
Rodzaj obejmuje gatunki występujące w Eurazji (Hiszpania, Andora, Francja, Niemcy, Polska, Słowacja, Austria, Liechtenstein, Szwajcaria, Włochy, Słowenia, Chorwacja, Bośnia i Hercegowina, Czarnogóra, Albania, Grecja, Macedonia Północna, Bułgaria, Serbia, Rumunia, Rosja, Gruzja, Azerbejdżan i Turcja). 
Morfologia.
Długość ciała 90–135 cm, długość ogona 3–10 cm, wysokość w kłębie 70–90 cm; długość rogów 14–30 cm; masa ciała 20–60 kg. 
Systematyka.
Podział systematyczny.
Klasyfikacja taksonomiczna w obrębie "Rupicapra" jest niepewna. Przodkowie kozic prawdopodobnie pochodzili z Azji i rozprzestrzenili się na terenie Europy w środkowym plejstocenie przed zlodowaceniem środkowopolskim. Pokrywy lodowe podczas maksimów lodowcowych w Alpach i Pirenejach izolowały populacje kozic, co skutkowało różnicowaniem genetycznym, ale podczas oscylacji klimatycznych dochodziło do kurczenia się, ekspansji oraz hybrydyzacji populacji. Do rodzaju należą następujące gatunki: 

</doc>
<doc id="711189" url="https://pl.wikipedia.org/wiki?curid=711189" title="Godło Kałmucji">
Godło Kałmucji

Godło Kałmucji przedstawia tzw. "ułan załę" a pod nią "chadyg", w okręgu barwy złocisto - żółtej, który otoczony jest przez ludowy ornament "zieg" na błękitnym tle, a od dołu także przez rząd płatków białego lotosu. 
W górnej części godła znajduje się wyobrażenie "dorin toołg" – cztery złączone ze sobą koła.
Umieszczona w centralnej części godła tzw. "ułan zała" to rodzaj czerwonego frędzelka, którego noszenie na czapkach od 1437 r. było obowiązkiem Ojratów (przodków Kałmuków), nałożonym na nich przez władcę Togon-Tajszę, w celu odróżniania ich od innych nacji. 
"Chadyg" - biała wełniana wstęga o zastosowaniu liturgicznym w dominującej wśród Kałmuków religii – buddyzmie. Umieszczenie go w godle symbolizuje pokojowe zamiary i przyjazny stosunek do sąsiadów.
"Dorin toołg" to cztery połączone ze sobą koła (lub pierścienie), symbol używany wśród dawnych Ojratów, gdzie oznaczał związek czterech ojrackich plemion. Obecnie symbolizować ma też 4 strony świata. 
Okrągły kształt godła nawiązuje do buddyzmu, zaś lotos jest symbolem czystości, światłości, rozkwitu. 
Symbolika kolorów:
Godło zostało wyłonione na drodze otwartego konkursu, zaś jego autorem jest artysta B. Erdnijew.Godło zostało przyjęte 11 czerwca 1993 r.
Godło Kałmucji w okresie Związku Radzieckiego.
Obowiązujący za czasów Związku Radzieckiego symbol Kałmucji tj. ówczesnej Kałmuckiej ASRR w żaden sposób nie nawiązywał do specyfiki kraju. Był on nieznacznie zmienionym godłem Rosyjskiej FSRR, której część stanowiła Kałmucka ASRR. Godło to zawierało typowe elementy godeł republik związkowych ZSRR. W centralnym miejscu umieszczona była czerwona tarcza a na niej – złoty sierp i młot – symbol sojuszu robotniczo chłopskiego oraz najważniejszy element godła Związku Radzieckiego, a pod nimi - wschodzące słońce – mające wyrażać świt, początek nowej ery w życiu kraju. W górnej części tarczy znajdowały się litery PCФCP (skrót od "Российская Советская Федеративная Социалистическая Республика" - "Rosyjska Federacyjna Socjalistyczna Republika Radziecka"). Całość otoczona była przez wieniec złożony z 14 kłosów zboża. Umieszczenie symbolu zboża w godle z jednej strony podkreślało znaczenie rolnictwa, a zwłaszcza tych właśnie roślin dla gospodarki kraju oraz symbolizowało dobrobyt, a z drugiej - nawiązywało do graficznego wyglądu godła ZSRR. U góry, u zbiegu obu wieńców umieszczono czerwoną pięcioramienną gwiazdę - oznaczającą zwycięstwo komunizmu w pięciu częściach świata, natomiast u dołu, na czerwonej wstędze znajdowało się wezwanie do jedności proletariatu. Modyfikacja ówczesnego kałmuckiego godła w stosunku do symbolu Rosyjskiej FSRR polegała na umieszczeniu na nim dwujęzycznego (rosyjskiego i kałmuckiego) napisu z częściowo skróconą nazwą kałmuckiej autonomii oraz dwujęzycznym wezwaniu do jedności proletariatu - "Proletariusze wszystkich krajów, łączcie się!" (w godle Rosyjskiej FSRR napis ten był tylko w wersji rosyjskojęzycznej).

</doc>
<doc id="711192" url="https://pl.wikipedia.org/wiki?curid=711192" title="Strefa ryftowa">
Strefa ryftowa



</doc>
<doc id="711193" url="https://pl.wikipedia.org/wiki?curid=711193" title="Flaga Kałmucji">
Flaga Kałmucji



</doc>
<doc id="711194" url="https://pl.wikipedia.org/wiki?curid=711194" title="Widjadhara">
Widjadhara

Widhjadhara („dzierżawca mądrości”, ang. "Vidyadhara"). Słowo pochodzi z sanskrytu i stanowi złożenie dwóch słów: "widja" „wiedza, mądrość” i "dhara" „dzierżyciel, posiadacz”.

</doc>
<doc id="711197" url="https://pl.wikipedia.org/wiki?curid=711197" title="Vidyadhara">
Vidyadhara



</doc>
<doc id="711198" url="https://pl.wikipedia.org/wiki?curid=711198" title="Godło Republiki Kałmucji">
Godło Republiki Kałmucji



</doc>
<doc id="711200" url="https://pl.wikipedia.org/wiki?curid=711200" title="Sibusiso Zuma">
Sibusiso Zuma

Sibusiso Zuma (ur. 23 czerwca 1975) – południowoafrykański piłkarz grający na pozycji pomocnika, ponad 50-krotny reprezentant swojego kraju. Na co dzień występuje w klubie Supersport United.
Zaczynał karierę w południowoafrykańskim klubie Mighty Pa. Następnie grał w jeszcze dwóch drużynach z tego kraju, African Wanderers i Orlando Pirates, po czym przeniósł się do duńskiego FC København, w barwach którego zdobył mistrzostwo kraju. W lipcu 2005 roku odszedł z Kopenhagi do Arminii Bielefeld. Po zakończeniu sezonu 2007/2008 powrócił do ojczyzny, podpisując kontrakt z Mamelodi Sundowns. W 2009 roku został zawodnikiem FC Nordsjælland. Następnie grał w Vasco da Gama, a w 2011 roku został zawodnikiem Supersport United.
Z reprezentacją RPA wystąpił w Mistrzostwach Świata w Piłce Nożnej 2002 i Pucharze Narodów Afryki 2006, gdzie był kapitanem swojej drużyny.

</doc>
<doc id="711203" url="https://pl.wikipedia.org/wiki?curid=711203" title="Krajobraz miękki">
Krajobraz miękki

Krajobraz miękki – pojęcie stosowane w architekturze krajobrazu. Oznacza krajobraz, w którym przeważają krzywe miękkie, łagodne. Jest to zazwyczaj krajobraz naturalny albo naturalistyczny, o dużych walorach estetycznych.

</doc>
<doc id="711211" url="https://pl.wikipedia.org/wiki?curid=711211" title="Zwierciadło oprawy">
Zwierciadło oprawy

Zwierciadło oprawy - część środkowa okładki książki otoczona bordiurą. Zazwyczaj ma kształt prostokąta. Zwierciadłem oprawy nazywa się również część środkową odwrocia okładki, jeśli zostało ozdobione.

</doc>
<doc id="711215" url="https://pl.wikipedia.org/wiki?curid=711215" title="Kompetencja komunikacyjna">
Kompetencja komunikacyjna

Kompetencja komunikacyjna, sprawność komunikacyjna – jednostkowa umiejętność używania języka odpowiednio do odbiorcy oraz do okoliczności towarzyszących procesowi komunikacji. Kompetencja ta oznacza więc umiejętność stosowania reguł gramatycznych, konstruowania wypowiedzi poprawnych i adekwatnych do danej sytuacji. Podstawową jednostką kompetencji komunikacyjnej jest wypowiedź.
Pojęcie to, zaproponowane przez Della Hymesa w latach 60., zadomowiło się na gruncie pragmatyki językoznawczej, psycholingwistyki, socjolingwistyki i psychologii społecznej.
W latach 80. M. Canale i M. Swain wyodrębnili z kompetencji komunikacyjnej cztery główne komponenty:

</doc>
<doc id="711216" url="https://pl.wikipedia.org/wiki?curid=711216" title="Gryf Kaszubski">
Gryf Kaszubski



</doc>
<doc id="711220" url="https://pl.wikipedia.org/wiki?curid=711220" title="Wolf 1061">
Wolf 1061

Wolf 1061 – jedna z gwiazd najbliższych Układowi Słonecznemu, klasyfikowana jako czerwony karzeł. Znajduje się ona w gwiazdozbiorze Wężownika, w odległości ok. 14 lat świetlnych od Słońca. Jej jasność wizualna to 10,10. Jest ona zatem słabym obiektem i można ją dostrzec dopiero po uzbrojeniu oka w teleskop.
Właściwości fizyczne.
Wolf 1061 jest czerwonym karłem; należy do typu widmowego M3 i mając temperaturę ok. 3305 K jest znacznie chłodniejsza od Słońca. Ma masę 0,25 , a jej jasność to 1,1% jasności Słońca. Bezpośredni pomiar interferometryczny ukazuje, że jej promień jest równy 0,32 promienia Słońca.
Układ planetarny.
W 2015 roku doniesiono o odkryciu trzech planet okrążających tę gwiazdę, po analizie archiwalnych danych ze spektrometru HARPS. Są to niewielkie obiekty, jeden jest planetą skalistą o masie 1,36 masy Ziemi, dwie pozostałe to większe superziemie.
Ekosfera wokół Wolf 1061, czyli obszar, w którym na powierzchni planety może istnieć ciekła woda i potencjalnie życie, znajduje się w granicach 0,11–0,21 au od gwiazdy (przy zachowawczych założeniach), ewentualnie 0,09–0,23 au (w optymistycznym wariancie). Środkowa planeta, o masie 4,26 spędza 61% okresu orbitalnego w ekosferze, zaś zewnętrzna o masie 5,21 na 6% roku zbliża się do gwiazdy, wchodząc w obszar ekosfery. Mimośród orbity środkowej planety może wzrastać do 0,15 wskutek wymiany momentu pędu z pozostałymi planetami. Najprawdopodobniej zewnętrzna planeta jest średnio zbyt zimna, aby woda istniała na jej powierzchni w stanie ciekłym, a obie wewnętrzne są dostatecznie gorące, aby mógł rozwinąć się na nich efekt cieplarniany podobny do wenusjańskiego.

</doc>
<doc id="711223" url="https://pl.wikipedia.org/wiki?curid=711223" title="Odwrotka">
Odwrotka



</doc>
<doc id="711227" url="https://pl.wikipedia.org/wiki?curid=711227" title="Lætitia Bléger">
Lætitia Bléger

Lætitia Bléger (ur. 10 kwietnia 1981 w Colmarze w Alzacji) - Miss Francja 2004.
Bléger, reprezentując Alzację, zdobyła tytuł Miss Francji 2004 i reprezentowała swój kraj na wyborach Miss Universe w maju 2004.
Sześć miesięcy po zdobyciu tytułu Miss Francji została pozbawiona korony. Przyczyną był fakt, że Lætitia wzięła udział w sesji zdjęciowej dla magazynu Playboy.

</doc>
<doc id="711228" url="https://pl.wikipedia.org/wiki?curid=711228" title="TV TRWAM">
TV TRWAM



</doc>
<doc id="711229" url="https://pl.wikipedia.org/wiki?curid=711229" title="Gl 628">
Gl 628



</doc>
<doc id="711232" url="https://pl.wikipedia.org/wiki?curid=711232" title="Acarya">
Acarya



</doc>
<doc id="711233" url="https://pl.wikipedia.org/wiki?curid=711233" title="John Glen (filmowiec)">
John Glen (filmowiec)

John Glen (ur. 15 maja 1932 w Sunbury-on-Thames) – brytyjski reżyser i montażysta filmowy. Po raz pierwszy pracował jako asystent reżysera na planie filmu o Jamesie Bondzie "W tajnej służbie Jej Królewskiej Mości" (1969). 
Największą popularność zdobył dzięki wyreżyserowaniu pięciu filmów z serii o Jamesie Bondzie: "Tylko dla twoich oczu" (1981), "Ośmiorniczka" (1983), "Zabójczy widok" (1985), "W obliczu śmierci" (1987) i "Licencja na zabijanie" (1989).

</doc>
<doc id="711234" url="https://pl.wikipedia.org/wiki?curid=711234" title="Laetitia Bleger">
Laetitia Bleger



</doc>
<doc id="711235" url="https://pl.wikipedia.org/wiki?curid=711235" title="Aczarja">
Aczarja



</doc>
<doc id="711238" url="https://pl.wikipedia.org/wiki?curid=711238" title="Obszar bagienny">
Obszar bagienny



</doc>
<doc id="711240" url="https://pl.wikipedia.org/wiki?curid=711240" title="Synagoga w Goniądzu">
Synagoga w Goniądzu

Synagoga w Goniądzu – nieistniejąca synagoga znajdująca się Goniądzu na wzgórzu, w centrum dawnej dzielnicy żydowskiej.
Została zbudowana w drugiej połowie XVIII w. lub na początku XIX w. Podczas II wojny światowej, w lipcu 1941 została spalona przez hitlerowców. Po wojnie na miejscu synagogi wybudowano nowy budynek, w którym obecnie znajduje się Państwowy Młodzieżowy Ośrodek Wychowawczy (Pałac 11 listopada 37). Na wzgórzu, gdzie stała synagoga zachował się przebudowany budynek po jesziwie i hederze.
Architektura.
Murowany budynek synagogi wzniesiono na planie prostokąta. Budynek zawierający salę główną z poprzedzającą ją sienią, nad którą znajdował się babiniec tworzył wzdłużną bryłę przekrytą dachem dwuspadowym, łamanym, dwukondygnacyjnym. Ściany zewnętrzne były gładkie, bez przypór, lizen i pilastrów. Na ścianie wschodniej w osi ryzalit mieszczący aron ha-kodesz od strony sali głównej posadowionej na planie zbliżonym do kwadratu. Wewnątrz synagoga miała skromne wyposażenie. Ściany w sali głównej we wnętrzu także gładkie, bez artykulacji; okna umieszczone wysoko, prostokątne, wewnątrz przesklepione łukami odcinkowymi, rozmieszczone po cztery w każdej z trzech ścian zewnętrznych. Ściany górą, powyżej okien obiegała drewniana faseta, zapewne uformowana na ułożonych na ścianach wspornikach. Na niej i na wewnętrznych, drewnianych słupach, opierał się ruszt, którego odeskowanie od spodu tworzyło ośmioboczną, otoczoną balustradą galerię. Poprzez obrzeżony deskami wycinanymi w falbany otwór galerii ukazywała się drewniana, pozorna, ośmioboczna kopuła, w przęśle wschodnim przechodząca w półkolistą lunetę. Elementem sali głównej był bogato zdobiony drewniany, dwukondygnacyjny aron ha-kodesz, do którego wstępowało się po kilku stopniach obramowanych drewnianą balustradą z tralek. Kondygnacja dolna zawierała szafę do przechowywania rodału flankowaną parami uskakujących kolumienek o kanelowanych trzonach z korynckimi głowicami, niosącymi łamane belkowanie. W kondygnacji górnej między kolumienkami o trzonach oplecionych winoroślą wbudowano Tablice Przykazań; nad nimi dłonie w geście błogosławieństwa, zwieńczone koroną. Obie kondygnacje poszerzone „skrzydłami” z wici roślinnych.

</doc>
<doc id="711244" url="https://pl.wikipedia.org/wiki?curid=711244" title="Droga wojewódzka nr 708">
Droga wojewódzka nr 708

Droga wojewódzka nr 708 (DW708) – droga wojewódzka łącząca Ozorków z Brzezinami.
Obecnie droga spełnia, obok DK14, funkcję łącznikową pomiędzy zakończeniem autostrady A2 a pozostałą częścią sieci dróg krajowych. Łączy autostradę z drogą krajową nr 72 - trasą Łódź — Warszawa alternatywną dla drogi krajowej nr 14. W latach 2010-2012 rozbudowano trasę na odcinku Ozorków — Warszyce — Stryków — Niesułków, w ramach projektu dofinansowanego ze środków unijnych. Wartość tego zadania to 122 mln zł. W 2011 roku oddano także zmodernizowany odcinek Niesułków-Brzeziny. 20 listopada 2012 r. udostępniono w ciągu drogi nową obwodnicę Strykowa, kończąc w ten sposób modernizację całej czterdziestokilometrowej trasy.
W czerwcu 2008 przy drodze w miejscowości Dąbrówka Duża został ustawiony fotoradar. Na odcinku drogi między Brzezinami a Strykowem obowiązuje ograniczenie prędkości do 40 km/h i zakaz wyprzedzania.
Przypisy.
 

</doc>
<doc id="711247" url="https://pl.wikipedia.org/wiki?curid=711247" title="Karmapa Charitable Trust">
Karmapa Charitable Trust

Karmapa Charitable Trust – legalny zarząd powołany zgodnie z indyjskim prawem przez J.Ś. XVI Karmapę, przywódcę szkoły Karma Kagyu buddyzmu tybetańskiego do opieki nad jego materialną własnością, głównie klasztorem Rumtek w Sikkimie.

</doc>
<doc id="711248" url="https://pl.wikipedia.org/wiki?curid=711248" title="Gliese 687">
Gliese 687

Gliese 687 – gwiazda w gwiazdozbiorze Smoka odległa o 14,8 roku świetlnego od Słońca. Jest to jedna z najbliższych Układowi Słonecznemu gwiazd. Ma układ planetarny.
Charakterystyka obserwacyjna.
Jej jasność wizualna to 9,15m. Jest ona zatem słabym obiektem i można ją dostrzec dopiero po uzbrojeniu oka w teleskop. Gliese 687 ma duży ruch własny sięgający 1,304 sekundy łuku na rok, co wiąże się z jej bliskością. Gwiazda była podejrzewana o bycie ciasnym układem podwójnym, ale nie udało się tego potwierdzić.
Charakterystyka fizyczna.
Gliese 687 to czerwony karzeł, gwiazda ciągu głównego zaliczana do typu widmowego M3. Temperatura tego czerwonego karła to ok. 3413 K, jego promień został zmierzony dzięki interferometrii i okazał się równy ok. 41% promienia Słońca. Jasność tej gwiazdy to zaledwie nieco ponad 2% jasności Słońca, a jego masa to ok. 41% masy Słońca.
Układ planetarny.
W 2014 roku poinformowano o odkryciu planety krążącej wokół tej gwiazdy. Otrzymała ona oznaczenie Gliese 687 b. Jej minimalną masę szacuje się na ok. 17 mas Ziemi, a okrąża ona swoją gwiazdę w ciągu 38 dni po orbicie o półosi wielkiej wynoszącej 0,16 au.
W 2020 roku opisano odkrycie drugiej planety, krążącej po znacznie dalszej orbicie. Ten obiekt ma podobną masę, 16 razy większą niż masa Ziemi, obiega gwiazdę w okresie dwóch lat ziemskich po bardziej ekscentrycznej orbicie, w średniej odległości 1,16 au.

</doc>
<doc id="711249" url="https://pl.wikipedia.org/wiki?curid=711249" title="Bialskie Pole">
Bialskie Pole

Bialskie Pole (niem. "Adlig Neufelde") – wieś mazurska w Polsce położona w województwie warmińsko-mazurskim, w powiecie oleckim, w gminie Kowale Oleckie.
W latach 1975–1998 miejscowość administracyjnie należała do województwa suwalskiego.

</doc>
<doc id="711250" url="https://pl.wikipedia.org/wiki?curid=711250" title="Gl 687 AB">
Gl 687 AB



</doc>
<doc id="711267" url="https://pl.wikipedia.org/wiki?curid=711267" title="Gronówko (województwo zachodniopomorskie)">
Gronówko (województwo zachodniopomorskie)

Gronówko – kolonia w Polsce położona w województwie zachodniopomorskim, w powiecie stargardzkim, w gminie Ińsko przy drodze wojewódzkiej nr 151, położona 5,5 km na południowy wschód Inska (siedziby gminy) i 37 km na północny wschód od Stargardu (siedziby powiatu).
W latach 1975–1998 miejscowość administracyjnie należała do województwa szczecińskiego.
Geografia.
Wieś w województwie zachodniopomorskim (powiat stargardzki, gmina Ińsko, sołectwo Ciemnik), na pograniczu Równiny Drawskiej i Pojezierza Ińskiego. Liczy 84 mieszkańców (2008). Około 2,5 km na wschód od Gronówka zlokalizowane są źródła rzeki Iny.

</doc>
<doc id="711270" url="https://pl.wikipedia.org/wiki?curid=711270" title="Marbach am Neckar">
Marbach am Neckar

Marbach am Neckar – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, siedziba związku gmin Marbach am Neckar. Leży nad Neckarem, ok. 10 km na północny wschód od Ludwigsburga.
W mieście znajduje się Niemieckie Narodowe Archiwum Literatury "(Deutsches Literaturarchiv)". Obok, od 2006 roku swoją siedzibę ma również Muzeum Literatury Nowoczesnej "(Literaturmuseum der Moderne)", znane z wielu cennych zbiorów, m.in. znajduje się w nim rękopis "Procesu" Franza Kafki. Marbach am Neckar jest znanym i cenionym w Europie centrum nauk literaturoznawczych.

</doc>
<doc id="711271" url="https://pl.wikipedia.org/wiki?curid=711271" title="Odbiorca">
Odbiorca

Odbiorca – osoba lub grupa osób, do których dociera przekaz artystyczny, intelektualny lub informacyjny. W językoznawstwie jest to zamierzony bezpośredni adresat lub adresaci wypowiedzi autora (nadawcy). Do odbiorcy odnoszą się morfemy drugiej osoby gramatycznej. W procesie komunikacji odbiorca pełni rolę uczestnika. Odbiorcą jest również osoba upoważniona do odbioru czegoś.

</doc>
<doc id="711273" url="https://pl.wikipedia.org/wiki?curid=711273" title="Weichbild">
Weichbild

Weichbild magdeburski (łac. "Ius municipale magdeburgense") – pomocniczy spis praw, który razem z Zwierciadłem saskim kształtował całokształt życia prawnego w ramach prawa magdeburskiego, potocznie zwanego "magdeburgią" lub "Saxonem". Prawo to mówiło o obywatelstwie miejskim, o założeniu miasta, o sądach w mieście, o radzie miejskiej, o administracji przestrzennej miasta, o długach i targach itp., dotyczyło więc tylko specyficznych stosunków prawnych panujących w mieście.
Weichbild powstał z połączenia „traktatu o ustroju sądowym” z „prawem ławniczym magdeburskim”. Zbiór ten znany był w dwóch formach, „Wulgata” – wersja podstawowa używana głównie w Niemczech oraz „Układ Konrada z Opola” używany w Polsce i na Litwie.
Weichbild na ziemiach polskich.
Weichbild według „Układu Konrada z Opola” na potrzeby polskie ogłosił pierwszy drukiem w języku łacińskim kanclerz wielki koronny Jan Łaski (Commune incliti Poloniae Regni privilegium 1506). Natomiast krakowski pisarz miejski Mikołaj Jaskier (Ius municipalis Magdeburgensis liber vulgo Weichbild nuncupatus, 1535) wydał vulgatę, uzupełniając ją o komentarz oparty na prawie rzymskim i wplatając elementy pochodzące z wersji Konrada z Opola. Król Zygmunt Stary nadał temu przekładowi moc obowiązującą. Tłumaczenie polskie po okresie polonizacji ludności niemieckiej ukazało się drukiem w 1581 oraz 1610 roku staraniem syndyka lwowskiego Pawła Szczerbca pt. Ius municipale, to jest prawo miejskie magdeburskie. Było pierwszym wiernym przekładem wersji łacińskiej. Od XVI wieku Weichbild stał się razem z Zwierciadłem saskim podstawą lokacji miejskich i wiejskich.
Na ziemiach polskich prawo to obowiązywało w woj. krakowskim, sandomierskim, sieradzkim, kaliskim, poznańskim, podlaskim, lubelskim, bełskim, trockim, wileńskim, połockim, witebskim, smoleńskim, mścisławskim, nowogródzkim, brzeskolitewskim, kijowskim, bracławskim, podolskim i ruskim.
Prawo to zniesiono w Polsce po uchwaleniu Konstytucji 3 maja. Pod zaborem rosyjskim prawo to obowiązywało do roku 1835. 

</doc>
<doc id="711274" url="https://pl.wikipedia.org/wiki?curid=711274" title="Markgröningen">
Markgröningen

Markgröningen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg. Leży nad rzeką Glems, ok. 10&amp; km na zachód od Ludwigsburga, przy drodze krajowej B10.

</doc>
<doc id="711286" url="https://pl.wikipedia.org/wiki?curid=711286" title="Wielka Synagoga w Stawiskach">
Wielka Synagoga w Stawiskach

Wielka Synagoga w Stawiskach – zbudowana w 1739 w południowo-zachodniej części miasta. Murowany, dwukondygnacyjny budynek synagogi wzniesiono na planie prostokąta z małymi dobudówkami. Ściany zewnętrzne gładkie z gzymsem kordonowym na wysokości parapetów okien sali modlitw. Na piętrze znajdowały się półokrągło zakończone okna po trzy w ścianach bocznych , dwa w ścianie wschodniej. W ścianie zachodniej znajdowało się pięć takich okien nad sienią doświetlających babiniec. Nad wejściem głównym znajdował się trójkątny fronton. Budynek przekryto dachem mansardowym kryty dachówką.
Sala główna zbliżona do kwadratu, dziewięciopolowa o równych polach. Wewnątrz cztery kwadratowe słupy, połączone ze sobą i przyściennymi pilastrami arkadami o podwyższonych u nasady pełnych łukach. Pola pomiędzy arkadami przekrywał płaski drewniany strop kasetonowy. Pole środkowe, nad ośmioboczną bimą otoczoną balustradą z toczonych tralek posiadało sklepienie żaglaste. W głównej sali modlitewnej znajdował się bogato rzeźbiony Aron ha-kodesz.
Aron ha-kodesz umieszczony na ścianie wschodniej wypełniał całą ścianę między pilastrami. Wykonany z drewna, polichromowany, trzykondygnacyjny z nadstawą. Strukturę architektoniczną tworzyły bliźniacze kolumienki w dolnej kondygnacji, a na wyższych pojedyncze. Nad szafą na rodały Tablice Przykazań. 
Podczas drugiej wojny światowej, w 1942 hitlerowcy doszczętnie zniszczyli synagogę. Po wojnie na miejscu synagogi zbudowano budynek remizy strażackiej oraz gminny ośrodek kultury.

</doc>
<doc id="711295" url="https://pl.wikipedia.org/wiki?curid=711295" title="Krzysztof Janik (sportowiec)">
Krzysztof Janik (sportowiec)

Krzysztof Janik (ur. 9 kwietnia 1982 w Żywcu) – polski pilot rajdowy. Należy do Automobilklubu Śląskiego. Zadebiutował w Rajdzie Krakowskim (lipiec 2004). Obecnie startuje w Rajdowych Samochodowych Mistrzostwach Polski oraz Rajdowych Mistrzostwach Słowacji. Dwukrotnie zwyciężał swoją klasę podczas rund Rajdowych Mistrzostw Świata. W duecie z Michałem Streerem zwyciężył w klasie A7 66. Rajdu Polski w czerwcu 2009 zaś z Jerzym Parą zwyciężył w klasie 8 Rallye de France Alsace w październiku 2012.
Ponadto uczestniczy w biegach maratońskich (rekord życiowy 3:11:01 w 32. Maratonie Warszawskim) oraz brał udział w wyprawie na Elbrus, który zdobył 24 lipca 2009.

</doc>
<doc id="711300" url="https://pl.wikipedia.org/wiki?curid=711300" title="PowerQuest Partition Magic">
PowerQuest Partition Magic



</doc>
<doc id="711301" url="https://pl.wikipedia.org/wiki?curid=711301" title="Martin Campbell">
Martin Campbell

Martin Campbell (ur. 24 października 1943 w Hastings, Nowa Zelandia) – nowozelandzki reżyser filmowy i telewizyjny.
Życiorys.
W 1995 roku w filmie "GoldenEye" wprowadził Pierce’a Brosnana w rolę Jamesa Bonda. W 2006 Campbell wyreżyserował swój drugi film o agencie 007, "Casino Royale" z Danielem Craigiem. Stworzył także dwa ostatnie filmy o przygodach Zorro: "Maskę Zorro" (1998) i "Legendę Zorro" (2005), oba z Antonio Banderasem i Catherine Zeta-Jones.
W 2011 roku do kin trafił wyreżyserowany przez niego film o superbohaterze z uniwersum DC Comics; Green Lantern.
Najbardziej znanym telewizyjnym osiągnięciem Campbella jest serial telewizyjny "Na krawędzi mroku", który stworzył w 1985 roku dla telewizji BBC.

</doc>
<doc id="711303" url="https://pl.wikipedia.org/wiki?curid=711303" title="Wielka Triada">
Wielka Triada

Wielka Triada – nazwa własna grupy chuliganów w Polsce identyfikujących się z drużynami piłkarskimi Arki Gdynia, Cracovii i Lecha Poznań, mającej na celu stworzenie wspólnego frontu przeciwko kibicom drużyn uznanych za „wrogie”. Przeciwko „Wielkiej Triadzie” wymierzone było porozumienie kibiców Lechii Gdańsk, Wisły Kraków i Śląska Wrocław tzw Trzej Królowie Wielkich Miast (TKWM), które rozpadło się w czerwcu 2016 roku. Podczas meczów z udziałem tych drużyn dochodziło czasem do ustawek oraz bójek.

</doc>
<doc id="711304" url="https://pl.wikipedia.org/wiki?curid=711304" title="Powalice (powiat stargardzki)">
Powalice (powiat stargardzki)

Powalice – mała kolonia w Polsce położona w województwie zachodniopomorskim, w powiecie stargardzkim, w gminie Ińsko przy drodze gminnej Ińsko-Chociwel, 5,5 km na zachód od Ińska (siedziby gminy) i 31 km na północny wschód od Stargardu (siedziby powiatu).
W latach 1975–1998 miejscowość administracyjnie należała do województwa szczecińskiego. 
Geografia.
Wieś w woj. zachodniopomorskim (powiat stargardzki, gmina Ińsko, sołectwo Linówko), na Pojezierzu Ińskim, na terenie Ińskiego Parku Krajobrazowego. — 6 mieszkańców w 2008 r.

</doc>
<doc id="711310" url="https://pl.wikipedia.org/wiki?curid=711310" title="Era open">
Era open

Era open – okres w tenisie ziemnym, rozpoczęty w 1968 roku, kiedy to zezwolono na udział zawodników amatorskich oraz zawodowych w każdym turnieju (amatorskim i profesjonalnym).
W erze open jednym z najważniejszych osiągnięć zawodników jest zdobycie Klasycznego Wielkiego Szlema, czyli wygranie wszystkich czterech turniejów wielkoszlemowych w ciągu roku. Wśród mężczyzn ta sztuka udała się tylko Rodowi Laverowi w 1969. Wcześniej dokonał tego w 1962 roku. Spośród pań takim sukcesem mogą poszczycić się tylko dwie zawodniczki: Margaret Smith Court, która zdobyła Wielkiego Szlema w 1970 roku, i Steffi Graf, która oprócz czterech tytułów wielkoszlemowych w 1988 roku zdobyła również złoty medal olimpijski w Seulu. Przed nastaniem ery open tylko jedna tenisistka zdobyła Wielkiego Szlema – była nią Maureen Connolly.
Inne rekordy.
Jednocześni liderzy rankingów singla i debla.
Kobiety
Wielki Szlem kobiet.
Klasyczny Wielki Szlem
Niekalendarzowy Wielki Szlem
Cztery finały turniejowe
Trzy wygrane turnieje w roku

</doc>
<doc id="711314" url="https://pl.wikipedia.org/wiki?curid=711314" title="Waliszewo (powiat stargardzki)">
Waliszewo (powiat stargardzki)

Waliszewo – kolonia w Polsce położona w województwie zachodniopomorskim, w powiecie stargardzkim, w gminie Ińsko przy drodze wojewódzkiej nr 151, 5,5 km na północny wschód od Ińska (siedziby gminy) i 41 km na północny wschód od Stargardu (siedziby powiatu).
W latach 1975–1998 miejscowość administracyjnie należała do województwa szczecińskiego. 
Geografia.
Wieś w woj. zachodniopomor. (powiat stargardzki, gmina Ińsko, sołectwo Storkowo), na Pojezierzu Ińskim, — 51 mieszk. 2008 r.

</doc>
<doc id="711316" url="https://pl.wikipedia.org/wiki?curid=711316" title="Petyr Zanew">
Petyr Zanew

Petyr Dimitrow Zanew, bułg. Петър Димитров Занев (ur. 18 października 1985 roku w Błagojewgradzie) – bułgarski piłkarz, grający na pozycji lewego lub środkowego obrońcy.
Kariera piłkarska.
Kariera klubowa.
Jest wychowankiem najpierw Szkoły Piłkarskiej Septemwri Simitli, a potem Pirinu Błagojewgrad. W wieku dwudziestu lat trafił do Liteksu Łowecz, gdzie spędził dwa sezony. Po zakończeniu rozgrywek 2006–2007 na zasadzie wypożyczenia przeszedł do grającej w Segunda División Celty Vigo, w której trenerem był wówczas jego rodak Christo Stoiczkow.
Jednak Stoiczkow został szybko zwolniony, a Zanew nie zdołał przekonać do siebie nowego szkoleniowca Juana Ramóna Lópeza Caro. W barwach Celty rozegrał tylko trzy spotkania. W styczniu 2008 roku odszedł do - również grającego w Segunda División - Racingu de Ferrol.
W lipcu 2008 roku po roku występów w Hiszpanii powrócił do Liteksu.
9 lipca 2012 przeniósł się do ukraińskiego pierwszoligowego zespołu Wołyń Łuck. W czerwcu 2013 jako wolny agent podpisał kontrakt z rosyjskim Amkarem Perm. 13 czerwca 2018 z powodu niewypłacalności finansowej Amkar nie dostał licencji Rosyjskiego Związku Piłki Nożnej na sezon 2018/2019 na grę w Priemjer-Lidze jak i Rosyjskiej Pierwszej Dywizji. 18 czerwca 2018 prezes klubu Giennadij Sziłow ogłosił, że klub nie złożył podania na otrzymanie licencji na grę w Rosyjskiej Drugiej Dywizji i zostanie rozwiązany, dlatego Zanew został wolnym zawodnikiem.
Kariera reprezentacyjna.
W seniorskiej reprezentacji Bułgarii (przez wiele lat był zawodnikiem kadry U-21) zadebiutował 15 listopada 2006 roku w towarzyskim meczu ze Słowacją (za selekcjonerskiej kadencji Stoiczkowa). W zespole walczącym o miejsce na Euro 2008 pełnił funkcje zmiennika lewego obrońcy Lucio Wagnera.

</doc>
<doc id="711317" url="https://pl.wikipedia.org/wiki?curid=711317" title="Waliszewo">
Waliszewo

3 miejscowości w Polsce:
Opuszczone wsie i osady

</doc>
<doc id="711319" url="https://pl.wikipedia.org/wiki?curid=711319" title="Tunika rzymska">
Tunika rzymska

Tunika (łac. "tŭnĭcă") – w starożytnym Rzymie przewiązany w pasie wełniany ubiór bez rękawów lub z krótkimi rękawami, będący odpowiednikiem greckiego chitonu.
Rzymska tunika była szatą spodnią, szytą z niefarbowanej materii, a nakładana przez głowę, przypominała koszulę. Złożona z dwóch zszytych ze sobą płatów lekkiej tkaniny, miała prosty krój, jednakowy dla kobiet i mężczyzn. Ubiór kobiecy był jedynie obszerniejszy i dłuższy, opadający do pięt ("tunica talaris"). Krótsza tunika męska sięgała do połowy łydek bądź do kolan, rzadziej do kostek, choć różnice te z biegiem czasu zanikły. Pasek wiązany był przeważnie na biodrach, ponad nim tunikę podciągano, aby uzyskać tzw. zanadrze.
W ubiorze kobiecym była to szata spodnia, na którą nakładano stolę. Mężczyźni nosili ją w domu, w gronie rodzinnym, także w otoczeniu wiejskim. W sytuacjach oficjalnych i przed wyjściem z domu na tunikę wkładano togę, której prawo używania przysługiwało wyłącznie obywatelom rzymskim.
Wygląd tuniki zależał od statusu majątkowego i pełnionej funkcji społecznej. Senator nosił "tunica laticlavia" ozdobioną z przodu pionowym, purpurowym pasem ("latus clavus"), trybun wojskowy ("tribunus militum angusticlavius") nosił tunikę z wąskim purpurowym paskiem – "tunica angusticlavia". Wodzowie, zwłaszcza odbywający triumf, wkładali "tunica palmata", ozdobioną haftem ze złotymi liśćmi palmowymi.
Ludzie należący do stanu niższego (niewolnicy, chłopi, robotnicy, rzemieślnicy) zwykle poruszali się (także na zewnątrz) wyłącznie w tunice. W zależności od pory roku noszono równocześnie dwie (lub więcej) tunik, nakładając je na siebie.
W średniowieczu określenie to odnoszono zarówno do sukni męskich, jak i kobiecych wkładanych przez głowę. 

</doc>
<doc id="711328" url="https://pl.wikipedia.org/wiki?curid=711328" title="Lasek Bytkowski">
Lasek Bytkowski

Lasek Bytkowski – drugi co do wielkości las znajdujący się w Bytkowie – dzielnicy Siemianowic Śląskich, o powierzchni około 20-21 ha. 
W lasku spotkać można: zające, bażanty, puszczyki, dzięcioły, wiewiórki. 
Wśród wielu istniejących alejek są trzy asfaltowe.

</doc>
<doc id="711340" url="https://pl.wikipedia.org/wiki?curid=711340" title="Felix von Königsdorff">
Felix von Königsdorff

Felix Silvius Ferdinand von Königsdorff (ur. 24 września 1835 w Ślęzie, zm. 24 lutego 1924 w Kassel) – właściciel ziemski, polityk i przedsiębiorca niemiecki, twórca uzdrowiska w Jastrzębiu-Zdroju.
Życiorys.
Urodził się jako syn Felixa Ludwiga von Königsdorffa (1791–1836) i Henrietty Margarethy Luisy von Pritzelwitz-Machnitzky (1798–1864).
Felix von Königsdorff kupił Jastrzębie Dolne i Centnerowiec w marcu 1861 roku i wybudował tam łazienki, Dom Zdrojowy, cztery kabiny do kąpieli oraz pijalnię solanki doprowadzanej bezpośrednio ze źródła. W sierpniu 1868 sprzedał dobra Jastrzębia Dolnego oraz zdrojowisko wrocławskiej spółce akcyjnej.
W latach 1873–1879 był członkiem Pruskiej Izby Reprezentantów.
Był żonaty z Pauliną Freiin von Dalwigk-Lichtenfels (1835–1919), z którą miał córkę i trzech synów.

</doc>
<doc id="711344" url="https://pl.wikipedia.org/wiki?curid=711344" title="Le Chiffre">
Le Chiffre

Le Chiffre – fikcyjna postać, przeciwnik Jamesa Bonda znany z książki Iana Fleminga pt. "Casino Royale" i opartych na niej filmów (w tym oficjalnym, pod tym samym tytułem − "Casino Royale" w reżyserii Martina Campbella).
Le Chiffre był złym finansistą i geniuszem matematycznym. Jego nazwisko oznacza z francuskiego „cyfrę”. Postać wzorowana na okultyście Aleisterze Crowleyu.
We wcześniejszych, nieoficjalnych produkcjach, w rolę Le Chiffre'a wcielili się: Peter Lorre (adaptacja telewizyjna z 1954) i Orson Welles (1967). W oficjalnym, kinowym filmie wytwórni EON Productions postać tę odegrał Mads Mikkelsen.

</doc>
<doc id="711348" url="https://pl.wikipedia.org/wiki?curid=711348" title="Francisco Pacheco">
Francisco Pacheco

Francisco Pacheco del Río (ur. 1564 w Sanlúcar de Barrameda, zm. 1644 w Sewilli) – hiszpański malarz, rysownik, poeta i teoretyk sztuki okresu baroku, nauczyciel Diego Velazqueza, Alonsa Cano i Francisca de Zurbarana. Tworzył głównie w Sewilli.
Życie.
Urodził się w Sanlúcar de Barrameda w południowo-zachodniej Hiszpanii. Pobierał nauki u miejscowego malarza Luisa Fernándeza. W 1611, podczas pobytu w Madrycie, studiował malarstwo El Greca, po czym wrócił do Sewilli i otworzył szkołę malarstwa.
Twórczość.
Malował portrety i obrazy o tematyce religijnej. Był konserwatywny w sposobie przedstawiania tematów. W 1618 został mianowany przez Trybunał Inkwizycyjny cenzorem powstających w Sewilli obrazów. Owocem tej pracy był traktat "Arte de la pintura" ("Sztuka malarstwa") wydany po śmierci malarza w 1649, będący swoistym podręcznikiem opiewającym malarstwo jako najdoskonalszą ze sztuk. W dziele tym, które pisał ponad 30 lat, chwalił osiągnięcia sztuki starożytnej oraz wielkich artystów renesansu, takich jak Michał Anioł czy Leonardo da Vinci. Traktat zawierał aneks z gotowymi formułami chrześcijańskiej ikonografii, wykorzystywanymi przez późniejszych malarzy.
Jego córka Juana wyszła za mąż za Velázqueza.

</doc>
<doc id="711349" url="https://pl.wikipedia.org/wiki?curid=711349" title="Żiwko Żelew">
Żiwko Żelew

Żiwko Żelew (buł. "Живко Желев", ur. 23 lipca 1979 w Starej Zagorze) – bułgarski piłkarz. Przez 9 lat był zawodnikiem Liteksu Łowecz, gdzie wraz z Rosenem Kiriłowem tworzył duet środkowych obrońców. Niekiedy występuje również na pozycji napastnika. Mimo propozycji z Lewskiego Sofia i CSKA Sofia oraz klubów zagranicznych nie zdecydował się na odejście z Liteksu. Dopiero w 2007 roku przeniósł się do Rumunii, gdzie występował w Oţelul Galaţi i FC Steaua Bukareszt.

</doc>
<doc id="711355" url="https://pl.wikipedia.org/wiki?curid=711355" title="Dereń jadalny">
Dereń jadalny

Dereń jadalny, dereń właściwy ("Cornus mas" L.) – gatunek rośliny z rodziny dereniowatych. Pochodzi ze środkowej i południowo-wschodniej Europy i zachodniej Azji, jest uprawiany w wielu krajach świata – również w Polsce.
Biologia i ekologia.
W swoim naturalnym środowisku rośnie zwłaszcza w zaroślach i na zalesionych stokach rejonów o łagodnym klimacie. Kwitnie przed rozwojem liści, od marca do kwietnia.

</doc>
<doc id="711361" url="https://pl.wikipedia.org/wiki?curid=711361" title="Cedille">
Cedille



</doc>
<doc id="711362" url="https://pl.wikipedia.org/wiki?curid=711362" title="Gaby Mudingayi">
Gaby Mudingayi

Gabriel „Gaby” Mudingayi (ur. 1 października 1981 w Kinszasie) – belgijski piłkarz pochodzenia kongijskiego grający na pozycji defensywnego pomocnika.
Kariera klubowa.
W wieku 9 lat wyjechał z Konga do Belgii, gdzie karierę zaczynał w najpierw w niewielkim RRC Etterbeek. W 1997 r. przeniósł się do trzecioligowego Royale Union Saint-Gilloise. W 1998 zanotował pierwszy mecz w pierwszej drużynie. Dla "Les Unionistes" zagrał w 35 meczach ligowych i strzelił jedną bramkę. W 2000 r. zdecydował się zostać zawodnikiem pierwszoligowego KAA Gent. Debiut Gaby'ego miał miejsce w ligowym meczu z KRC Harlebeke rozegranym 11 listopada 2000 r., gdy w 46 minucie zmienił Aldo Olcesego. W ciągu kilku lat stał się czołowym piłkarzem ligi i zadebiutował w reprezentacji Belgii. Dla Gandawy zagrał łącznie 63 razy. W styczniu 2004 r. przeniósł się za 0,3 mln euro do Torino FC i pomógł mu awansować do Serie A.
Lazio.
Od 2005 roku został, z powodu bankructwa Turyńczyków, zawodnikiem S.S. Lazio, dla którego rozegrał 69 ligowych pojedynków. Debiut Gaby'ego w zespole "Biancocelestich" odbył się 1 października 2005 r. Pierwszy a zarazem jedyny gol Mudingayi'ego dla Rzymian padł w wygranym 4:1 meczu z Ascoli Calcio rozegranym 8 stycznia 2006 r.
Bologna.
21 lipca 2008 roku stał się zawodnikiem Bologny do której przeniósł się za 6 mln euro. Oficjalny debiut w barwach "Rossoblu" przypadł 23 sierpnia 2008 r. w meczu Pucharu Włoch z Vicenzą. 13 grudnia 2009 r. strzelił pierwszego gola dla Bologny w starciu z Parmą. 12 września 2010 r. w meczu z Lazio strzelił drugą bramkę dla "Rossoblu". W sumie rozegrał tam 128 spotkań ligowych i zdobył dwa gole.
Inter Mediolan.
W lipcu 2012 r. został za 750.000 euro wypożyczony na rok do Interu Mediolan z opcją pierwokupu. Jest czwartym w historii Belgiem grającym w zespole "Nerazzurrich". Z tytułu kontraktu otrzymuje 1,1 mln euro rocznie. Debiut w nowych barwach odbył się 22 sierpnia 2013 r. w meczu Ligi Europy z FC Vaslui. Pierwszy ligowy mecz dla Interu rozegrał 26 września z Chievo Werona. 27 stycznia 2013 r. zerwał ścięgno Achillesa i tym samym zakończył swój sezon. 19 czerwca dyrektor sportowy Bologny - Roberto Zanzi, poinformował o wykupieniu Gaby'ego przez Mediolańczyków, którzy wykorzystali klauzulę pierwokupu płacąc 750.000 euro za Belga.
Kariera reprezentacyjna.
W barwach reprezentacji Belgii zadebiutował 30 kwietnia 2003 roku w meczu towarzyskim z Polską. Rozegrał w niej do tej pory 17 meczów. Był również członkiem zespołu U-21.
Życie prywatne.
Jego żona jest Włoszką - Eleonorą, którą poznał w Brukseli. Tu też przyszły na świat jego dzieci (syn Noa). Wzoruje się w swej grze na C. Makélélégo. Do 16 roku życia spędzał czas na ulicy, ale na skutek działań jego ojca, który zapisał go do klubu sportowego zaczął uprawiać boks. Porzucił go jednak, gdyż był dla niego zbyt brutalny i rozpoczął treningi piłkarskie. Po zakończeniu kariery piłkarskiej chce zostać agentem piłkarskim.

</doc>
<doc id="711363" url="https://pl.wikipedia.org/wiki?curid=711363" title="Kałojan Karadżinow">
Kałojan Karadżinow

Kałojan Karadżinow (bułg. Калоян Караджинов, ur. 25 stycznia 1977), bułgarski piłkarz, grający na pozycji pomocnika. Jest zawodnikiem Lokomotiwu Sofia. 15 listopada 2006 roku w towarzyskim meczu ze Słowacją zadebiutował w reprezentacji Bułgarii. Strzelił wówczas jednego gola.

</doc>
<doc id="711364" url="https://pl.wikipedia.org/wiki?curid=711364" title="Alfabet turecki">
Alfabet turecki



</doc>
<doc id="711366" url="https://pl.wikipedia.org/wiki?curid=711366" title="Metrical Dindshenchas">
Metrical Dindshenchas

The Metrical Dindshenchas lub Lore of Places ("Metryczny Dindshenchas") – jeden z najważniejszych zachowanych zabytków irlandzkiej poezji bardycznej. Jest to dzieło onomastyczne, antologia legend objaśniających pochodzenie nazw znaczących miejsc w Irlandii, na którą składa się ogółem około 176 wierszy.
Irlandzkie słowo "dindsenchas" znaczy dosłownie „historia miejsc/miejscowości”, we współczesnym języku irlandzkim "dinnseanchas" oznacza „topografię”.
Wersje "Dindshenchas".
"The Metrical Dindshenchas" zachował się w dwu różnych wersjach. Pierwsza, podstawowa, pochodzi w głównej mierze z XII-wiecznego manuskryptu – "Księgi z Leinster" – oraz w niewielkiej części z paru innych źródeł rękopiśmiennych z tego okresu. Badania wykazały, że tekst jest najprawdopodobniej kompilacją z różnych lokalnych źródeł, a najwcześniejsze wiersze datowane są na co najmniej XI wiek.
Druga wersja zachowała się w trzynastu różnych manuskryptach, przeważnie datowanych na XIV i XV wiek i zawiera również wiersze późniejsze niż tekst "Księgi z Leinster" – mogły one zostać dodane przez autorów zbioru dla uzupełnienia informacji.
Ponieważ wiele z legend przekazywanych w wierszach dotyczy czynów mitycznych postaci, dzieło to jest istotnym źródłem dla badaczy zajmujących się mitologią irlandzką.
Funkcja "Dindshenchas".
Wiedza na temat prawdziwej czy też domniemanej historii okolicznych miejsc stanowiła znaczącą część wykształcenia elity w starożytnej i średniowiecznej Irlandii. Była również częścią edukacji wojowników, dla których znajomość terenu była bardzo istotna. Podobnie, od filidów oczekiwano recytacji wierszy dotyczących pochodzenia nazw miejscowych, jako umiejętności należącej do ich zawodu. "Dindshenchas" mógł więc powstać w wyniku gromadzenia lokalnych tekstów w szkołach, w celach edukacyjnych. Wierszom w obydwu wersjach towarzyszą niepełne komentarze prozą, obecnie określane jako "The Prose Dindshenchas" (prozaiczny "Dindshenchas").

</doc>
<doc id="711367" url="https://pl.wikipedia.org/wiki?curid=711367" title="Alfabet staroturecki">
Alfabet staroturecki



</doc>
<doc id="711368" url="https://pl.wikipedia.org/wiki?curid=711368" title="Dindshenchas">
Dindshenchas



</doc>
<doc id="711369" url="https://pl.wikipedia.org/wiki?curid=711369" title="Zagaje (powiat proszowicki)">
Zagaje (powiat proszowicki)



</doc>
<doc id="711370" url="https://pl.wikipedia.org/wiki?curid=711370" title="Lore of Places">
Lore of Places



</doc>
<doc id="711372" url="https://pl.wikipedia.org/wiki?curid=711372" title="Wikipedia norweskojęzyczna">
Wikipedia norweskojęzyczna

Wikipedia norweskojęzyczna (bokmål) – edycja Wikipedii w języku norweskim (bokmål) założona 26 listopada 2001.
Początkowo norweska Wikipedia dopuszczała pisanie artykułów w dowolnym standardzie pisanym języka norweskiego. Pomimo to, 31 lipca 2004 roku wystartowała inna edycja, w której dopuszczano wyłącznie standard nynorsk. Dlatego w pierwotnej edycji w roku 2005 ustalono, że dopuszczalny będzie w niej wyłącznie bokmål lub riksmål.
Liczbę 50 000 artykułów Wikipedia w języku norweskim (bokmål) osiągnęła w lutym 2006. 24 lutego 2007 roku norweska Wikipedia przekroczyła 100 000 artykułów. W dniu 14 grudnia 2008 roku przekroczyła kamień milowy 200 000 artykułów, liczyła tego samego dnia około 200 108 artykułów, co dawało jej 13 pozycję wśród wszystkich Wikipedii.
Wikipedia w języku bokmål należy do projektu Skanwiki.

</doc>
<doc id="711373" url="https://pl.wikipedia.org/wiki?curid=711373" title="Parafia Najświętszego Serca Jezusowego w Łodzi">
Parafia Najświętszego Serca Jezusowego w Łodzi

Parafia pw. Najświętszego Serca Jezusowego w Łodzi – rzymskokatolicka parafia położona w zachodniej Łodzi, na osiedlu Retkinia, wchodząca w skład dekanatu Łódź-Retkinia-Ruda archidiecezji łódzkiej.
Historia.
Parafia została utworzona po wieloletnich staraniach mieszkańców Retkini o odłączenie od parafii pw. św. Mateusza w odległych o ok. 10 km Pabianicach.18 maja 1910 r. ówczesny zwierzchnik kościelny obszarów Retkini – biskup kujawsko-kaliski Stanisław Zdzitowiecki erygował parafię pw. Najświętszego Serca Jezusowego. Decyzja ta została uroczyście ogłoszona mieszkańcom 5 czerwca 1910 r.
Początkowo nowo utworzona parafia obejmowała znaczny obszar złożony z podłódzkich wsi, spośród których największą, licząca blisko 2 000 osób była Retkinia, w której ulokowano budynek kościoła. Ponadto w skład tej jednostki podziału administracyjnego Kościoła wchodziły też wsie (obecnie peryferyjne osiedla): Karolew, Lublinek, Charzew, Smulsko, część Chocianowic, Rokicia, a nawet Rudy Pabianickiej.W wyniku starań mieszkańców tej ostatniej miejscowości w 1936 r. zmniejszono obszar parafii i całą Rudę Pabianicką ponownie włączono do parafii pabianickiej.
Podział parafii w latach 80..
Wraz z rozwojem Łodzi wzrastała także liczba mieszkańców okolicznych wsi, co powodowało wzrost liczby parafian. Proces ten nasilił się zwłaszcza po włączeniu terenów należących do parafii NSJ w obręb miasta.Po zbudowaniu na Retkini osiedla mieszkaniowego z wielkiej płyty, co nastąpiło w latach 70. i na początku 80., liczba parafian wzrosła lawinowo z około 6 tys. w roku 1965 do blisko 80 tysięcy w 1982 r. Podjęto wtedy decyzje o wydzieleniu z terenu parafii NSJ nowych jednostek podziału administracyjnego Kościoła:
Obszar.
W wyniku wyodrębnienia kilku nowych parafii obecnie parafia NSJ obejmuje tylko niewielką część osiedla Retkinia – podosiedle Sympatyczna, większość Zagrodnik i osiedla Hufcowa oraz część osiedla Balonowa (Retkinia-Południe). Oznacza to, iż do parafii należą bloki nr: 1–53, 60–64, 69, 96–134, 137–149, 162–193, 201–230, 270–276, 280–288, a także kilkanaście domów jednorodzinnych pozostałych z okresu, gdy Retkinia była jeszcze wsią. 
W związku z zaleceniami kościoła katolickiego dotyczącymi liczby wiernych w parafii, która nie powinna przekraczać 15 000 istnieją plany dalszego zmniejszenia obszaru parafii.
Kościół parafialny.
Kościołem parafialnym jest Kościół Najświętszego Serca Jezusowego, postawiony wkrótce po erygowaniu parafii.Świątynia ta, zbudowana w stylu neogotyckim była pierwotnie obiektem jednonawowym, murowanym, zbudowanym na rzucie krzyża łacińskiego. W latach 1977–1983 w związku ze znacznym wzrostem liczby parafian (spowodowanym budową osiedla) kościół ten został gruntownie przebudowany, tak, iż ze starej świątyni pozostała tylko dzwonnica.

</doc>
<doc id="711374" url="https://pl.wikipedia.org/wiki?curid=711374" title="Jerzy Gotowała">
Jerzy Gotowała

Jerzy Stefan Gotowała (ur. 9 czerwca 1941 w Rozwadowie) – generał broni Wojska Polskiego, pilot wojskowy I klasy, profesor doktor habilitowany historii wojskowości, dowódca Wojsk Lotniczych i Obrony Powietrznej (1990-1995).
Życiorys.
Urodził się w rodzinie Stefana (1910-1978) i Heleny z Kropidłowskich (1912-1996). W 1955 roku ukończył szkołę podstawową w Szczawnie-Zdroju. W 1959 roku zdał egzamin maturalny w liceum ogólnokształcącym w Wałbrzychu. W Aeroklubie Jeleniogórskim przeszedł kurs spadochronowy, w Ligocie Dolnej odbył szkolenie szybowcowe. W ramach Lotniczego Przysposobienia Wojskowego w Słupsku przeszedł szkolenie samolotowe w Aeroklubie Słupskim. W 1959 roku rozpoczął naukę w Oficerskiej Szkole Lotniczej w Dęblinie, którą ukończył w 1962 roku. Otrzymał przydział do 26 pułku lotnictwa myśliwskiego w Zegrzu Pomorskim.
W 1965 roku został dowódcą klucza, w 1967 r. nawigatorem eskadry lotniczej. 1 października 1970 roku rozpoczął studia w Akademii Sztabu Generalnego Wojska Polskiego w Rembertowie. 1 września 1973 roku objął stanowisko zastępcy dowódcy do spraw szkolenia w 10 pułku lotnictwa myśliwskiego w Łasku. Z tego stanowiska odszedł w maju 1976 roku, kiedy to został mianowany dowódcą 39 pułku lotnictwa myśliwskiego w Mierzęcicach. W lipcu 1981 roku został mianowany szefem lotnictwa w 2 Korpusie Obrony Powietrznej w Bydgoszczy. W 1983 został mianowany zastępcą szefa Lotnictwa Wojsk Obrony Powietrznej Kraju w Warszawie. 16 grudnia 1985 roku objął dowództwo nad 3. Korpusem Obrony Powietrznej Kraju we Wrocławiu i sprawował tę funkcję do 1 grudnia 1987 kiedy to został szefem Sztabu Wojsk Lotniczych. 4 września 1989 zastąpił gen. dyw. pil. Tytusa Krawczyca na stanowisku dowódcy Wojsk Lotniczych. Po reorganizacji Wojsk Lotniczych i ich scaleniu z Wojskami Obrony Powietrznej Kraju 27 lipca 1990 roku został mianowany pierwszym dowódcą Wojsk Lotniczych i Obrony Powietrznej. 25 września 1995 roku został powołany na stanowisko szefa Inspektoratu Obrony Terytorialnej, zastępcę szefa Sztabu Generalnego WP. W ostatnim okresie służby był zastępcą komendanta Akademii Obrony Narodowej do spraw naukowych. W stan spoczynku przeszedł 15 maja 2001 roku.
Jest pilotem wojskowym pierwszej klasy z nalotem 2960 godzin, z tego 2410 godzin wylatał na samolotach naddźwiękowych.
Kariera naukowa.
W 1978 roku obronił w Akademii Sztabu Generalnego Wojska Polskiego pracę doktorską pt. "Prowadzenie swobodnych walk powietrznych na współczesnych samolotach myśliwskich". Od 2004 prorektor do spraw naukowych w Akademii Obrony Narodowej, a wcześniej (od 27 marca 1997 roku) zastępca komendanta Akademii Obrony Narodowej. W 2001 uzyskał stopień naukowy doktora habilitowanego, na podstawie rozprawy pt. "Lotnictwo w operacjach wojskowych 1914-2000". Profesor uczelniany AON. Postanowieniem Prezydenta RP z dnia 12 stycznia 2012 r. otrzymał tytuł naukowy profesora nauk humanistycznych.
Życie prywatne.
W 1965 roku poślubił Ryszardę z domu Chlebik (zmarła w 1994), ma syna Jacka i córkę Annę.

</doc>
<doc id="711383" url="https://pl.wikipedia.org/wiki?curid=711383" title="Jan Mietkowski">
Jan Mietkowski

Jan Mietkowski (ur. 4 marca 1923 w Nieświeżu, zm. 4 lipca 1978 w Warszawie) – polski dziennikarz i polityk, w 1978 minister kultury i sztuki.
Życiorys.
Syn Jana i Marii. Z zawodu filolog, ukończył studia na Uniwersytecie Warszawskim. W czasie okupacji należał do Armii Krajowej. W 1944 został dziennikarzem Polskiego Radia, w 1945 został kierownikiem działu literackiego, a od 1948 do 1950 był zastępcą kierownika działu literackiego. Do 1956 ponownie dziennikarz PR, następnie do 1962 kierownik działu publicystyczno-kulturalnego, a do 1966 zastępca redaktora nczelnego działu literackiego. W 1966 został naczelnym redaktorem III Programu Polskiego Radia, po czym od 1972 do 1978 pełnił funkcję zastępcy przewodniczącego Komitetu do Spraw Radia i Telewizji „Polskie Radio i Telewizja”. W 1944 został członkiem Stowarzyszenia Dziennikarzy Polskich, w latach 1974–1978 był przewodniczącym jego Zarządu Głównego.
W 1945 wstąpił do Polskiej Partii Robotniczej, a następnie do Polskiej Zjednoczonej Partii Robotniczej. W 1950 usunięty z PZPR, ponownie przyjęty do organizacji partyjnej przy Polskim Radio w 1961. Od VII Zjazdu PZPR w grudniu 1975 aż do śmierci był zastępcą członka Komitetu Centralnego PZPR.
29 marca 1978 został ministrem kultury i sztuki w rządzie Piotra Jaroszewicza, stanowisko pełnił do śmierci. Zmarł 4 lipca 1978 w Warszawie i został pochowany 7 lipca 1978 z honorami państwowymi w Alei Zasłużonych na cmentarzu wojskowym na Powązkach (kwatera:B4, rząd:TUJE, grób:10). W pogrzebie uczestniczyli członkowie Biura Politycznego KC PZPR i Sekretariatu KC PZPR: premier Piotr Jaroszewicz, Edward Babiuch, Józef Tejchma, Jerzy Łukaszewicz, Andrzej Werblan, wicepremier Longin Cegielski, kierownicy wydziałów KC PZPR, prezes ZG Związku Literatów Polskich Jarosław Iwaszkiewicz, a także przedstawiciele środowiska dziennikarskiego i kulturalnego z całego kraju. Premier Piotr Jaroszewicz wygłosił przemówienie pożegnalne oraz odznaczył trumnę przyznanym pośmiertnie Janowi Mietkowskiemu przez Radę Państwa Krzyżem Komandorskim z Gwiazdą Orderu Odrodzenia Polski.
Odznaczony m.in. Ordrem Sztandaru Pracy II klasy, Krzyżem Komandorskim i Kawalerskim Orderu Odrodzenia Polski (1945) oraz Medalem 10-lecia Polski Ludowej (1955).
Żonaty z Ireną (zm. 2007).

</doc>
<doc id="711385" url="https://pl.wikipedia.org/wiki?curid=711385" title="Morze otwarte">
Morze otwarte



</doc>
<doc id="711388" url="https://pl.wikipedia.org/wiki?curid=711388" title="Morze pełne">
Morze pełne



</doc>
<doc id="711391" url="https://pl.wikipedia.org/wiki?curid=711391" title="Kamil Sipowicz">
Kamil Sipowicz

Kamil Piotr Sipowicz (ur. 23 lipca 1953 w Otwocku) – polski historyk filozofii, pisarz, poeta, autor tekstów piosenek, dziennikarz, rzeźbiarz i malarz, doktor nauk humanistycznych. Członek Akademii Fonograficznej ZPAV i Stowarzyszenia Pisarzy Polskich.
Życiorys.
Pierwsze lata życia spędził w rodzinnym domu w Świdrze, dokąd rodzina matki przeprowadziła się w okresie II wojny światowej. Jego ojciec szybko rozstał się z matką i Kamil Sipowicz sporo czasu pomieszkiwał u innych członków rodziny, m.in. w Płocku. W 1964 przeprowadzili się do mieszkania przy Alei Jana Pawła II 55 (wówczas Marchlewskiego) na osiedlu Muranów Zachodni w Warszawie.
Tytuł magistra uzyskał na Wydziale Filozofii Chrześcijańskiej w Akademii Teologii Katolickiej w Warszawie (1974–1979). Studia doktoranckie realizował na Uniwersytecie Ludwika i Maksymiliana w Monachium (1980–1982) i Wolnym Uniwersytecie Berlińskim (1982–1988). W trakcie studiów w Niemczech był uczestnikiem seminariów, prowadzonych przez m.in. Hermana Kringsa oraz Ernsta Tugendhata, które zainspirowały go do własnych badań filozoficznych. Posiada stopień doktora nauk humanistycznych w zakresie filozofii (tytuł rozprawy doktorskiej: "Zagadnienia nieautentyczności i degeneracji w filozofii Martina Heideggera"). Na jej podstawie w roku 2005 opublikował w wydawnictwie Aletheia książkę "Heidegger: degeneracja i nieautentyczność".
Od 1975 do 2003 współpracował z muzyczną grupą Maanam jako plastyk, autor tekstów i wydawca. W 1991 roku założył wytwórnię fonograficzną Kamiling Co. W 1996 zarejestrował znak słowno-graficzny „Maanam” w Urzędzie Patentowym Rzeczypospolitej Polskiej (numer prawa wyłącznego: 119506). Jego firma: "Kamiling Publishing" zajmuje się dziedzictwem tego zespołu oraz wokalistki i autorki tekstów – Kory. Od grudnia 2002 jest prezesem zarządu Instytutu Badań DNA sp. z o.o.
W 2006 nielegalnie powiesił swój obraz "Apollo" w warszawskiej Zachęcie na wystawie malarzy polskich.
Od lutego 2021 na antenie Radiospacji prowadzi audycję pt. "Awangarda".
Rodzina.
Związek i małżeństwo z Korą.
W 2013 roku Kamil Sipowicz oraz Kora – wokalistka i liderka grupy Maanam – wzięli ślub po ponad 40 latach związku. Mają syna Szymona, który urodził się w 1976 roku. W 1998 roku napisali wspólnie książkę zatytułowaną "Kora i Maanam: podwójna linia życia""." W 2011 roku Kamil Sipowicz opublikował biografię Kory pt. "Kora, Kora. A planety szaleją""."
Mieszkali wspólnie na warszawskim Powiślu, następnie na Bielanach, a od 2016 także na Roztoczu.
Śmierć i dziedzictwo Kory.
Po śmierci swojej żony Kory, Kamil Sipowicz zajął się m.in. sprawami związanymi z upamiętnieniem Kory. 17 grudnia 2018 roku, na warszawskich Bielanach, odsłonił Neon "Miłość to wieczna tęsknota", który zaprojektowała światowej sławy artystka Paulina Ołowska.
17 stycznia 2019 roku odsłonił mural Kory, który powstał na tyłach Pałacu Branickich w Warszawie. Autorem projektu jest Bruno Althamer, syn słynnego polskiego rzeźbiarza Pawła Althamera. Mural powstał w ramach projektu "Kobiety na mury", który realizowała redakcja magazynu "Wysokie Obcasy" wraz z lokalnymi oddziałami „Gazety Wyborczej".
Pozostała rodzina.
Kamil Sipowicz jest bratankiem białoruskiego biskupa greckokatolickiego i przełożonego generalnego zakonu marianów Czesława Sipowicza (1914–1981).
Pisarstwo i twórczość artystyczna.
Jest autorem ośmiu książek oraz siedmiu tomików poezji. Od kilkudziesięciu lat publikuje w czasopismach o tematyce muzycznej („Jazz” – od 1975, „Jazz Forum”, „Magazyn Muzyczny Jazz”, „Tylko Rock”) oraz filozoficznej („Philosophia Christianae”, „Życie i Myśl”, „ExLibris”). Jest autorem felietonów, które ukazywały się m.in. na łamach takich gazet jak „Playboy”, „Polityka”, „Przekrój”, „Post”, „The Warsaw Voice”, „Razem” (od 1984), Gazecie Wyborczej i innych. Był także redaktorem naczelnym magazynu MAX (1999-2000). Wiersze publikował w Twórczości, Nowej Okolicy Poetów, Toposie, Kartkach i Gazecie Wyborczej.
Od lat 70. XX wieku aktywny jest jako plastyk. Brał udział w happeningach w warszawskiej galerii Galerią Repassage (1971-1975).
Zajmuje się rzeźbą, tworząc głównie w drewnie i metalu. grafiką komputerową, malarstwem (akryl i gwasz). Swoje prace wystawiał w Europie m.in. w Berlinie, Monachium, Warszawie, Krakowie, Bielsku-Białej oraz w Stanach Zjednoczonych m.in. w Miami.
Jest autorem cyklu obrazów "Arki Przymierza" (1980-1988), "Bogowie i Archetypy" (1988-1999), cykl rzeźb "Totemy" (1982-2000), oraz "Collages: Transmandale".
W 2008 opublikował książkę "Hipisi w PRL" (w 2016 wyszło rozszerzone wydanie). Następnie "Czy marihuana jest z konopi?" (2011) poświęconą historii marihuany oraz "Encyklopedię Polskiej Psychodelii" (2013). Jest zwolennikiem depenalizacji marihuany oraz pełnej legalizacji marihuany medycznej. Prowadził blog na portalu natemat. W 2016 opublikował książkę "Ramona, Mila, Bobo i 56 innych zwierząt", poświęconą wspólnemu z żoną (Korą) życiu na Roztoczu. Na książkę składają się mikroopowieści o okolicy, zwierzętach i wspólnych podróżach do Meksyku, Grecji i Brazylii wraz z Korą, która jest autorką ilustracji do książki. Przez cały rok 2016 spotykali z czytelnikami w Szczebrzeszynie, Biłgoraju, Zwierzyńcu, Zamościu, Lublinie oraz w Krakowie, Warszawie i Łodzi.

</doc>
<doc id="711392" url="https://pl.wikipedia.org/wiki?curid=711392" title="Allende">
Allende



</doc>
<doc id="711395" url="https://pl.wikipedia.org/wiki?curid=711395" title="Powalice">
Powalice

2 miejscowości w Polsce:

</doc>
<doc id="711397" url="https://pl.wikipedia.org/wiki?curid=711397" title="Sephora">
Sephora

Sephora – francuska sieć sklepów specjalizujących się w sprzedaży perfum oraz różnego typu kosmetyków zarówno dla kobiet jak i mężczyzn; od 1997 roku jest własnością koncernu LVMH.
Pierwszy sklep Sephory został otwarty w 1969 roku w Paryżu. W skład sieci wchodzi ponad 500 sklepów w których dostępne są perfumy, akcesoria oraz kosmetyki do makijażu, pielęgnacji włosów, ciała, a także do kąpieli – łącznie 186 marek.

</doc>
<doc id="711404" url="https://pl.wikipedia.org/wiki?curid=711404" title="Jerzy Olszewski (polityk)">
Jerzy Olszewski (polityk)

Jerzy Olszewski (ur. 24 marca 1921 w Częstochowie, zm. 22 maja 1981 w Skubiance) – polski inżynier chemik i polityk. Minister przemysłu chemicznego (1971–1974), minister handlu zagranicznego i gospodarki morskiej (1974–1980), poseł na Sejm PRL II, III, IV i V kadencji. Budowniczy Polski Ludowej.
Życiorys.
Syn Stefana i Stanisławy. W czasie okupacji był robotnikiem leśnym. W 1949 ukończył studia na Politechnice Śląskiej. Po studiach rozpoczął pracę w przemyśle chemicznym. W latach 1952–1965 pełnił stanowiska dyrektorskie w Zakładach Chemicznych w Bydgoszczy, Zakładzie Przemysłu Barwników „Boruta” i w Zakładach Chemicznych w Oświęcimiu, po czym do 1971 był dyrektorem Zjednoczenia Przemysłu Azotowego w Krakowie. W 1970 otrzymał stopień doktora nauk chemicznych, a w 1972 profesora nadzwyczajnego nauk technicznych.
W 1946 wstąpił do Polskiej Partii Socjalistycznej, a w 1948 wraz z nią do Polskiej Zjednoczonej Partii Robotniczej. W latach 1957–1972 był posłem na Sejm PRL II, III, IV i V kadencji. W 1971 był zastępcą przewodniczącego Komisji Planowania przy Radzie Ministrów, od 26 października 1971 do 21 listopada 1974 ministrem przemysłu chemicznego, a od 21 listopada 1974 do 31 stycznia 1980 ministrem handlu zagranicznego i gospodarki morskiej. W latach 1975–1980 członek Komitetu Centralnego PZPR. W 1980 został usunięty z partii i oskarżony o nadużycia finansowe. Pochowany na cmentarzu Powązki Wojskowe w Warszawie (kwatera A35-5-1).

</doc>
<doc id="711406" url="https://pl.wikipedia.org/wiki?curid=711406" title="Kawaler Cesarstwa">
Kawaler Cesarstwa

Kawaler Cesarstwa – tytuł nadawany przez Napoleona I za wybitne zasługi i służbę u boku cesarza w latach 1808-1814. W przeciwieństwie do Kawalerów Legii Honorowej, którzy byli nagradzani, Kawalerowie Cesarstwa byli nobilitowani. Wraz z utworzeniem instytucji szlachty cesarstwa w 1808 każdy kawaler (uprzednio legionista) Legii Honorowej stawał się szlachcicem z rangą "chevalier", jednakże szlachectwo to nie było dziedziczne. Z kolei tytuł "chevaliera" dziedzicznego mógł być również nadany przez Napoleona "motu proprio", przez potwierdzenie przez co najmniej trzy pokolenia, przez przedstawienie dowodu pewnych dochodów bez konieczności posiadania majoratu, itd. Szlachectwo dziedziczyło się na zasadzie primogenitury, ale mogło też przejść zasadą adopcji. W późniejszych czasach te zasady były zmieniane (według: George Lucki, Marek Minakowski, Tadeusz Gajl)
Polscy kawalerowie Cesarstwa.
Tytuł, nazwisko, herb:

</doc>
<doc id="711407" url="https://pl.wikipedia.org/wiki?curid=711407" title="Shin’ya Tsukamoto">
Shin’ya Tsukamoto

 – japoński reżyser, scenarzysta, aktor, operator i producent filmowy.
Kariera filmowa.
Pełnometrażowy debiut Tsukamoto, "" (1988), uznawany jest za pozycję kultową. Film, utrzymany w oryginalnej stylistyce, z miejsca przysporzył twórcy ogromnej popularności, nie tylko w ojczystej Japonii.
Kolejne obrazy utrzymane były w stylistyce horroru ("Hiruko the Goblin"), science-fiction ("Bullet Ballet"), częściej jednak nie dają się zaszufladkować, nawiązując jednak do japońskiej tradycji filmowej i filmów z gatunku monster movie czy pinku eiga. 
Jak dotąd, najbardziej uznanym filmem Tsukamoto jest "Czerwcowy wąż" (2002), który zdobył dwie nagrody na 59. MFF w Wenecji.
Twórczość Tsukamoto często jest szokująca, przez dobór tematu i stylistykę. Zaskoczeniem był "Vital" (2004), w porównaniu z wcześniejszymi filmami tego reżysera raczej spokojny i kontemplacyjny.
W Japonii Tsukamoto jest również rozpoznawalnym aktorem. Pamiętany jest między innymi za role w reżyserowanych przez siebie filmach ("Tetsuo", "Bullet Ballet", "Haze"). Grał także w filmach zaprzyjaźnionego reżysera Takashi'ego Miike ("Ichi the Killer", "Dead or Alive 2: Birds") i w obrazie Teruo Ishii "Blind Beast vs the Dwarf". Podkłada również głos do reklam telewizyjnych i użyczył głosu jednej z głównych postaci w zapowiadanej na 2008 roku grze na PlayStation 3 Metal Gear Solid 4.
Zasiadał w jury konkursu głównego na 54. (1997) i na 76. MFF w Wenecji (2019).

</doc>
<doc id="711414" url="https://pl.wikipedia.org/wiki?curid=711414" title="Stadion na Dębcu">
Stadion na Dębcu

Stadion na Dębcu – stadion piłkarski znajdujący się przy ul. 28 czerwca 1956 w Poznaniu (Dębiec), oryginalnie wciśnięty w rozwidlenie torów kolejowych; dawny stadion klubu piłkarskiego KKS Lech Poznań; obecnie nieistniejący.
Budowa i pierwsze lata.
Teren pod dębiecki stadion został podarowany przez Zarząd Kolei, klubowi Lech Poznań aby ten wybudował swój obiekt na III Ogólnopolskie Igrzyska Sportów Kolejarzy, które miały się odbyć w Poznaniu. Zbiegło się to w czasie z momentem, gdy poznańskiej drużynie kończyła się umowa dzierżawy boiska przy ul. Grzybowej. Po otrzymaniu 20 tys. złotych przystąpiono do budowy nowej areny. Pieniędzy było za mało, jednak atmosfera przy organizacji igrzysk pozwoliła przystąpić do prac ziemnych i budowlanych. Udało się ukończyć zaledwie trybunę na 1200 osób. Dopiero kiedy podjęto decyzję o przystąpieniu do prac społecznych kolejarzy, ukończono całą budowę przed terminem we wrześniu 1934. Wtedy obiekt posiadał pełnowymiarowe boisko piłkarskie, czterotorową bieżnię oraz trybuny ziemne mogące pomieścić kilkanaście tysięcy widzów. Dopiero później postawiono zadaszoną trybunę z miejscami siedzącymi.
Pierwszy mecz rozegrano na nowym boisku 23 września 1934, w ramach rozgrywek klasy A, a zakończył się on efektownym zwycięstwem nad rezerwami poznańskiej Warty 4:0. Pierwszą historyczną bramkę na stadionie zdobył Edmund Słomiak.
Po II wojnie.
Podczas II wojny światowej na stadionie mieściły się niemieckie magazyny, a o sportowym wykorzystaniu obiektu nie było mowy. Dopiero po wojnie reaktywowany Lech powrócił na swoją dębiecką arenę, lecz wcześniej rozegrał parę meczów na boisku "Arena" przy al. Reymonta. Jesienią 1949 od strony północnej postawiono zegar i ręcznie obsługiwaną tablicę wyników. Sześć lat później do Poznania przyjechał Lokomotiw Sofia, aby rozegrać mecz towarzyski z Kolejorzem. Postanowiono, że to spotkanie odbędzie się po zachodzie słońca i z tej okazji postawiono 24 sosnowe pale, a na nich zawieszono olbrzymie reflektory. Wtedy to po raz pierwszy rozegrano mecz przy sztucznym świetle w Wielkopolsce po II wojnie światowej, jednak poznańska Lokomotywa przegrała 0:1, a mało efektywne reflektory zdemontowano.
Pod koniec lat 50. stadion zaczął stawać się za ciasny, ale przede wszystkim niefunkcjonalny. Trybuny nie mieściły wszystkich chętnych szturmujących dębiecki obiekt i zdecydowano się go wyremontować. Zlikwidowano bieżnię i rozbudowano trybuny, które odtąd mogły pomieścić blisko 22 tys. publiczności. Wybudowano tunel przelotowy na boisko, betonowe drogi, boisko koszykarskie, boisko treningowe z szatniami i ciąg kas estetycznie wtopionych w fronton stadionu. Nieco później dobudowano klubową świetlicę, w której mieściła się m.in. nowocześnie wyposażona przychodnia sportowo-lekarska.
29 maja 1960 pobito rekord frekwencji poznańskiego stadionu, kiedy to na mecz II ligi przyjechał Śląsk Wrocław. Obejrzało go wtedy 24 tys. widzów, o 2 tys. więcej niż wynosiła pojemność obiektu. Specyficzna atmosfera, jaka panowała podczas piłkarskich spotkań, wynikała z bliskości zawsze pełnych trybun, tak że nie wszyscy chętni się mieścili. Gdy Lech awansował do ekstraklasy w 1972, sukces ten świętowano na Stadionie im. 22 lipca, na Wildzie, gdzie także rozgrywano początkowo mecze pierwszoligowe.
Koniec epoki.
Po 12 latach budowy Lech przeniósł się na Stadion Miejski przy ul. Bułgarskiej w sierpniu 1980. Jednak ostatni mecz Kolejorz rozegrał na Dębcu po 15-letniej przerwie w listopadzie 1996, kiedy to po awanturach w trakcie i po spotkaniu z warszawską Legią, PZPN nakazał Lechowi rozegrać mecz bez udziału publiczności ze Stomilem Olsztyn, który przegrał 0:1.
Obecnie dębiecki stadion jest doszczętnie zdewastowany. Całe mienie zostało rozkradzione, boisko zamieniło się w łąkę, a resztę terenu pokrywają chwasty i drzewa.
Szansa dla stadionu.
W ostatnich latach powstał pomysł, by na miejscu tych ruin postawić nowy stadion. Byłby on przeznaczony do uprawiania sportu żużlowego. Swoje mecze rozgrywała by na nim drużyna PSŻ Poznań. Wtedy „Skorpiony” pożegnałyby się ze stadionem w Lasku Golęcińskim. Pomysł jednak upadł.
Niedawno stadion przy ulicy 28 czerwca 1956 został wystawiony na sprzedaż przez spółkę PKP Nieruchomości. Latem 2013 stadion został rozebrany, a we wrześniu 2014 roku kasy biletowe zostały zburzone.

</doc>
<doc id="711419" url="https://pl.wikipedia.org/wiki?curid=711419" title="Czas nieutracony">
Czas nieutracony

Czas nieutracony – trylogia powieściowa Stanisława Lema, wydana po raz pierwszy w 1955 r.
Składa się z 3 tomów: "Szpital Przemienienia", "Wśród umarłych", "Powrót".
Oryginalnie autor planował wydanie jedynie "Szpitala Przemienienia" (jako samodzielną powieść), który ukończył pisać we wrześniu 1948. Książka miała być opublikowana przez prywatnego wydawcę – oficynę wydawniczą „Gebethner i Wolff”, jednak druk został wstrzymany przez cenzurę. Powodem tego był fakt, że książka powstała tuż przed ogłoszeniem socrealizmu jako wiodącej doktryny twórczej w ówczesnej Polsce, stąd redaktorzy nakazali młodemu wówczas Lemowi dodanie do niej wątków partyjno-komunistycznych. Po uwzględnieniu tych sugestii, powieść powiększyła się do trzyczęściowej w 1950 roku, ale i tak jej wydanie zostało zablokowane aż do czasów odwilży w 1955. Wówczas książka była już wyraźnie anachroniczna, widoczna była też duża różnica stylów pomiędzy pierwszą a kolejnymi częściami.
Stąd poza następnymi dwoma wydaniami w 1957 i 1965, książka na życzenie autora nie była już wydawana jako trylogia, ale pod swoją oryginalną (także bez modyfikacji cenzorskich), jednoczęściową postacią i tytułem "Szpital Przemienienia" (pierwsze wydanie oryginalnej postaci przez wydawnictwo „Czytelnik” w roku 1975). W późniejszych latach wznawiane były jedynie fragmenty drugiego i trzeciego tomu, zatytułowane odpowiednio "Operation Reinhardt" i "Dyżur doktora Trzynieckiego", w zbiorach "Lata czterdzieste. Dyktanda" (Wydawnictwo Literackie 2005) i "Człowiek z Marsa. Opowiadania młodzieńcze. Wiersze" (Agora 2009). W drugim ze zbiorów opublikowano również po raz pierwszy drukiem zwartym opowiadanie "Siostra Barbara" (pierwodruk: „Życie Literackie” 1953), które miało być pierwotnie fragmentem trzeciego tomu powieści, ale zostało usunięte z jego ostatecznej wersji.
Biorąc pod uwagę datę zakończenia pisania powieści – 1948, "Szpital Przemienienia" jest pierwszą, zwartą powieścią autora ("Człowiek z Marsa" – powstał już w 1946, jednak jako powieść publikowana w odcinkach w czasopiśmie). Jednak przyjmując jako kryterium datę wydania, pierwszą wydaną drukiem zwartym powieścią pisarza są "Astronauci".

</doc>
<doc id="711420" url="https://pl.wikipedia.org/wiki?curid=711420" title="Głazowisko">
Głazowisko

Głazowisko – niezlityfikowana osadowa skała okruchowa, złożona w przeważającej liczbie z głazów a także w mniejszej liczbie z otoczaków. 
Głazowiska powstają w różny sposób i różnią się wyglądem i stopniem obtoczenia bloków skalnych.
Najbardziej pierwotne, zawierające nieobtoczone fragmenty skał (bloki, gruz) są piargi, tworzące się u wylotu żlebów w górach o młodej rzeźbie.
Głazowiska powstają też w górskich rzekach o bardzo dużej sile transportowej. Stąd też głazowiska występują w korytach i na terasach rzek górskich. Fragmenty skał są z reguły obtoczone, czasami bardzo dobrze.
Kolejnym miejscem jest sąsiedztwo (podnóża) wysokich brzegów morskich typu klifowego, gdzie wskutek działania przyboju przy klifowych wybrzeżach mórz i oceanów mogą powstać głazowiska. Jeśli klif zbudowany jest ze skał litych, to u jego podstawy mogą zalegać bloki tych skał. W przypadku, gdy klif zbudowany jest z gliny zwałowej, w której tkwią eratyki, to niszcząca działalność fal powoduje ich ekshumację i opadanie poniżej zboczy.
Wreszcie głazowisko może powstać w wyniku niszczenia moreny lodowcowej przez wypłukanie przez wodę jej drobnych składników i pozostawienie bruku morenowego.
W Polsce piargi i osypiska występują licznie w Tatrach i Karkonoszach.
Głazowiska rzeczne znane są z koryta Białki, Dunajca i innych rzek tatrzańskich oraz karpackich.
Kopalne głazowiska powstałe w litoralnych strefach mórz są znane między innymi z transgresyjnych utworów kredowych w Górach Bystrzyckich (Sudety Środkowe), z utworów eocenu Tatr oraz miocenu południowego obrzeżenia Gór Świętokrzyskich.
Głazowiska podklifowe występują np. w Orłowie (Klif Orłowski).
Nagromadzenia głazów narzutowych typu bruku morenowego, związane z działalnością lodowca plejstoceńskiego, są znane z terenu Suwalszczyzny: Głazowisko Bachanowo, Głazowisko Łopuchowskie.

</doc>
<doc id="711422" url="https://pl.wikipedia.org/wiki?curid=711422" title="Dziadowe Kąty (Grywałd)">
Dziadowe Kąty (Grywałd)

Dziadowe Kąty – część wsi Grywałd w Polsce, położona w województwie małopolskim, w powiecie nowotarskim, w gminie Krościenko nad Dunajcem.
W latach 1975–1998 Dziadowe Kąty administracyjnie należały do województwa nowosądeckiego.
Zlokalizowana jest na południowych stokach Lubania w Gorcach, w dolinie potoku Dziadowe Kąty (Wąskie). W 1938 r. w cegielni na Dziadowych Kątach odkryto cenne dla nauki szczątki roślin z pliocenu.

</doc>
<doc id="711423" url="https://pl.wikipedia.org/wiki?curid=711423" title="Jiddysz">
Jiddysz



</doc>
<doc id="711427" url="https://pl.wikipedia.org/wiki?curid=711427" title="Artyleria nadbrzeżna">
Artyleria nadbrzeżna

Artyleria nadbrzeżna – rodzaj artylerii wyposażonej w działa lub pociski odrzutowe (rakietowe) przeznaczony do obrony baz morskich, portów handlowych, ważnych ośrodków administracyjnych i gospodarczych, przejść morskich (np. cieśnin) oraz ważnych odcinków wybrzeża morskiego. Dzieli się na:
Artylerię nadbrzeżną lufową można podzielić również na:

</doc>
<doc id="711429" url="https://pl.wikipedia.org/wiki?curid=711429" title="Efemery">
Efemery

Efemery – rośliny o krótkotrwałych pędach nadziemnych. Należą tu dwie grupy różniące się strategią spędzania długiego okresu niekorzystnych warunków do wegetacji – efemerydy są roślinami jednorocznymi spędzającymi niekorzystny okres w postaci nasion (np. wiosnówka pospolita); efemeroidy są bylinami z trwałymi organami podziemnymi (kłączami, bulwami, cebulami) (np. zawilec gajowy, złoć żółta). 

</doc>
<doc id="711434" url="https://pl.wikipedia.org/wiki?curid=711434" title="Mistrzostwa świata w pięcioboju nowoczesnym">
Mistrzostwa świata w pięcioboju nowoczesnym

Mistrzostwa świata w pięcioboju nowoczesnym organizowane są co roku przez Międzynarodową Unię Pięcioboju Nowoczesnego. Pierwsza edycja mężczyzn odbyła się w 1949 roku w Sztokholmie, natomiast kobiety przystąpiły do rywalizacji w tych zawodach w 1981 roku. Rywalizacja toczyła się w konkurencji indywidualnej i drużynowej. Do 1996 roku mistrzostwa nie były rozgrywane w lata olimpijskie. Sztafety weszły w program mistrzostw w 1989 roku u mężczyzn, a u kobiet dwa lata później. W 1954 roku wprowadzono tabele punktacji, która wyeliminowała sumowanie poszczególnych miejsce, jak to miało miejsce przed tą zmianą.
Edycje.
Mężczyźni
Kobiety

</doc>
<doc id="711435" url="https://pl.wikipedia.org/wiki?curid=711435" title="Jacek Czarnecki">
Jacek Czarnecki

Jacek Czarnecki (ur. 1963) – polski dziennikarz radiowy, korespondent wojenny, w okresie Polski Ludowej działacz opozycji antykomunistycznej.
Życiorys.
Z zawodu technik telekomunikacji. Przed 1989 był członkiem Federacji Młodzieży Walczącej (wchodził w skład redakcji „Naszych Wiadomości”) oraz Grup Oporu „Solidarni”. Od 1992 jest związany z Radiem ZET, pracował również dla Radia Kolor i Programu III Polskiego Radia. Po raz pierwszy jako korespondent wojenny pojechał do Jugosławii w 1995, później relacjonował m.in. konflikty w Bośni, Rwandzie, Kosowie, Libanie, Izraelu i Iraku. Następnie został dziennikarzem politycznym, m.in. reporterem sejmowym.
W 2012 prezydent Bronisław Komorowski odznaczył go Krzyżem Kawalerskim Orderu Odrodzenia Polski. W 2016 otrzymał Krzyż Wolności i Solidarności.

</doc>
<doc id="711436" url="https://pl.wikipedia.org/wiki?curid=711436" title="Fraates I">
Fraates I

Fraates I (? – ok. 171 p.n.e.) – król Partów w latach ok. 176 p.n.e. - 171 p.n.e.
Był synem Priapatiusa. Podjął kilka wypraw wojennych, których najważniejszym rezultatem był podbój plemienia Mardów zamieszkującego góry Elburs na południe od Morza Kaspijskiego. Fraates następnie przesiedlił je, nakładając nań obowiązek obrony tzw. Bram Kaspijskich — ważnego przejścia strategicznego. Przed śmiercią, wbrew tradycji plemiennej, swym następcą uczynił swego młodszego brata, Mitrydatesa I. Zdecydował się na ten krok zapewne z obawy przed sporami dynastycznymi, miał bowiem (jak podają źródła) wielu synów zrodzonych z konkubin.

</doc>
<doc id="711437" url="https://pl.wikipedia.org/wiki?curid=711437" title="Gonagra">
Gonagra



</doc>
<doc id="711439" url="https://pl.wikipedia.org/wiki?curid=711439" title="Chiragra">
Chiragra



</doc>
<doc id="711441" url="https://pl.wikipedia.org/wiki?curid=711441" title="Omagra">
Omagra



</doc>
<doc id="711442" url="https://pl.wikipedia.org/wiki?curid=711442" title="I Liceum Ogólnokształcące im. Księcia Adama Jerzego Czartoryskiego">
I Liceum Ogólnokształcące im. Księcia Adama Jerzego Czartoryskiego



</doc>
<doc id="711445" url="https://pl.wikipedia.org/wiki?curid=711445" title="Canon EOS 350D">
Canon EOS 350D

Canon EOS 350D – cyfrowa lustrzanka jednoobiektywowa japońskiego producenta. Została wprowadzona na rynek w marcu 2005 roku. Następca modelu Canon EOS 300D i poprzednik modelu Canon EOS 400D.

</doc>
<doc id="711449" url="https://pl.wikipedia.org/wiki?curid=711449" title="Awantaż">
Awantaż

Awantaż – odchylenie przykładu broni od płaszczyzny pionowej, np. kolby od osi luf broni myśliwskiej, dzięki któremu przyrządy celownicze znajdują się na jednej linii z okiem celującego.

</doc>
<doc id="711450" url="https://pl.wikipedia.org/wiki?curid=711450" title="Ius ad bellum">
Ius ad bellum

Ius ad bellum (łac. „prawo do wojny”) – prawo do prowadzenia wojny. Dawniej traktowane jako atrybut podmiotowości prawnomiędzynarodowej przysługujące każdemu państwu, co oznaczało, że prowadzenie wojny było dopuszczalnym przez prawo środkiem rozwiązania sporu międzynarodowego.
Konwencje haskie z 1899 i 1907 powołujące Stały Trybunał Arbitrażowy zobowiązują strony do "zapobieżenia w granicach możliwości, uciekania się do siły w stosunkach pomiędzy Państwami" i do użycia "wszelkich wysiłków celem zapewnienia pokojowego rozstrzygania sporów międzynarodowych". Równocześnie konferencje pokojowe w Hadze na których zawarto te konwencje uznawały, że wojna pozostaje instytucją legalną, o ile zostanie rozpoczęta w przepisany sposób.
Pierwszą umową ograniczającą prawo do wojny była konwencja Drago-Portera zawarta w Hadze w 1907 zobowiązująca uczestników do rezygnacji z użycia siły zbrojnej w celu "ściągnięcia zawarowanych umową długów, których zwrotu, jako należnego jego obywatelom, od Rządu jednego kraju domaga się Rząd drugiego" chyba że "państwo dłużnicze odrzuca albo pozostawia bez odpowiedzi propozycję arbitrażu albo przyjąwszy ją, czyni niemożliwym sporządzenie zapisu na sąd rozjemczy, albo potem zaniecha zastosowania się do wydanego wyroku".
Traktat wersalski w art. 10 nakazywał członkom Ligi Narodów "szanować i ochraniać przeciwko wszelkiej napaści zewnętrznej całość terytorialną i obecną niezależność polityczną wszystkich członków Ligi." Spory, których nie można było rozwiązać zadowalająco na drodze dyplomatycznej, miał rozstrzygać sąd arbitrażowy bądź utworzony w tym celu Stały Trybunał Sprawiedliwości Międzynarodowej lub jako ostateczna instancja Rada Ligi. Decyzją Rady lub na terminowo złożony wniosek którejkolwiek strony sporu sprawa miała być przekazana Zgromadzeniu Ligi. Artykuł 12 mówił, że członkowie "zgadzają się również, że w żadnym przypadku nie powinni uciekać się do wojny przed upływem trzech miesięcy od decyzji rozjemczej lub sądowej albo sprawozdania Rady". Artykuły 15 i 16 dozwalały na wojnę przeciw państwu, które rozpocznie wojnę wbrew tym zasadom.
Traktat z Locarno w 1925 przewidywał, że wszelkie spory między Niemcami a ich sąsiadami (odpowiednio Francją, Belgią, Polską lub Czechosłowacją) będą wstępnie poddane postępowaniu polubownemu, którego ewentualna bezowocność obligowała strony do postępowania wg wymienionych uprzednio zasad Ligi.
Wyrzeczenie się wojny jako narzędzia polityki narodowej i potępienie uciekania się do niej w celu rozwiązywania sporów międzynarodowych zawiera podpisany w 1928 Pakt Brianda-Kellogga.
Obecnie prawo do prowadzenia wojny jest zakazane przez Kartę Narodów Zjednoczonych z 1945 roku, która nie tylko zakazuje używania siły w stosunkach międzynarodowych, ale także grożenia jej użyciem.
Karta Narodów Zjednoczonych dopuszcza użycie siły w dwu przypadkach:
Od pojęcia "ius ad bellum" odróżniamy termin "ius in bello".

</doc>
<doc id="711452" url="https://pl.wikipedia.org/wiki?curid=711452" title="Czartorych">
Czartorych



</doc>
<doc id="711454" url="https://pl.wikipedia.org/wiki?curid=711454" title="Blanzy-les-Fismes">
Blanzy-les-Fismes



</doc>
<doc id="711456" url="https://pl.wikipedia.org/wiki?curid=711456" title="Kawaler Cesarstwa Francuskiego">
Kawaler Cesarstwa Francuskiego



</doc>
<doc id="711457" url="https://pl.wikipedia.org/wiki?curid=711457" title="Blanzee">
Blanzee



</doc>
<doc id="711458" url="https://pl.wikipedia.org/wiki?curid=711458" title="Bligny-les-Beaune">
Bligny-les-Beaune



</doc>
<doc id="711460" url="https://pl.wikipedia.org/wiki?curid=711460" title="Blousson-Serian">
Blousson-Serian



</doc>
<doc id="711463" url="https://pl.wikipedia.org/wiki?curid=711463" title="Bleves">
Bleves



</doc>
<doc id="711470" url="https://pl.wikipedia.org/wiki?curid=711470" title="Blecourt">
Blecourt



</doc>
<doc id="711472" url="https://pl.wikipedia.org/wiki?curid=711472" title="I Liceum Ogólnokształcące im. A.J. ks. Czartoryskiego w Puławach">
I Liceum Ogólnokształcące im. A.J. ks. Czartoryskiego w Puławach

Liceum Ogólnokształcące im. Ks. A.J. Czartoryskiego (popularnie nazywane "„Czartorychem, Czartem”"), to najstarsza w Puławach szkoła ponadpodstawowa, założona w 1916. Nosi imię księcia Adama Jerzego Czartoryskiego od 1918. Od września 2009 roku rozpoczęło działalność Niepubliczne Gimnazjum przy I LO im. A.J.ks.Czartoryskiego, później przekształcone w Niepubliczną Szkołę Podstawową „Klasyk”.
Historia szkoły.
W momencie powstania szkoły Puławy – jako dawne gniazdo Rodu Czartoryskich, rusyfikowane w latach zaborów z nazwą Nowa Aleksandria na cześć cara – przeszły w wyniku działań wojennych w ręce Austriaków, powołały swój samorząd i przywróciły miastu nazwę Puławy. Natychmiastową decyzją władz samorządowych było powołanie szkoły, mającej na celu kształtowanie przyszłej inteligencji puławskiej.
Głównym inicjatorem powołania szkoły i jej pierwszym dyrektorem od dnia 28 października 1916 roku był Stanisław Eustachiewicz.
1 grudnia 1918 roku Państwowa Szkoła Realna otrzymała nazwę Państwowego Gimnazjum im. ks. A. J. Czartoryskiego. 9 czerwca 1923 roku został położony kamień węgielny pod budynek szkoły. Przekazanie nowej siedziby do użytku odbyło się w październiku 1926 roku.
W 1928 szkoła, dotychczas męska, przekształcona została w szkołę koedukacyjną, w związku z likwidacją Prywatnego Gimnazjum Żeńskiego Jadwigi Hollakowej. W okresie przedwojennym szkoła zyskała rangę placówki oświatowej o wysokim poziomie. Pracował w niej, m.in., Aleksander Kosiba.
W okresie okupacji nauczyciel geografii Włodzimierz Zinkiewicz zorganizował w Puławach tajne gimnazjum i liceum, którym kierował do końca wojny. Konspiracyjne nauczanie objęło 462 uczniów. 73 osoby uzyskały małą, a 14 dużą maturę.
Pierwszym powojennych dyrektorem szkoły został Alojzy Szubartowski (1945–1966). W latach 1966–1990 szkołą kierował Aleksander Chromiński. W 1967 oddano do użytku: internat szkoły, boisko szkolne i dwie sale gimnastyczne. 29 listopada 1986 roku przed budynkiem liceum uroczyście odsłonięto pomnik patrona szkoły.
W 1989 liceum wstąpiło do Towarzystwa Szkół Twórczych, skupiającego 35 najlepszych szkół w kraju. W roku szkolnym 1990/1991 dyrektorem szkoły był Tadeusz Kobusiński. Od 1 stycznia 1992 roku do 1 września 1996 roku szkołą kierował Ignacy Czeżyk, a następnie do 31 sierpnia 2004 roku Urszula Giedyk. Do 2019 dyrektorem szkoły była Beata Trzcińska-Staszczyk, obecnie jest nim Marek Chrzanowski.

</doc>
<doc id="711474" url="https://pl.wikipedia.org/wiki?curid=711474" title="Blemerey">
Blemerey



</doc>
<doc id="711476" url="https://pl.wikipedia.org/wiki?curid=711476" title="Bleneau">
Bleneau



</doc>
<doc id="711477" url="https://pl.wikipedia.org/wiki?curid=711477" title="Kazimierz Olszewski">
Kazimierz Olszewski

Kazimierz Olszewski (ur. 9 sierpnia 1917 w Trześniowie, zm. 29 sierpnia 2014 w Warszawie) – polski technik mechanik, polityk komunistyczny. Wiceprezes Rady Ministrów (1972–1977), minister handlu zagranicznego (1971–1972), minister żeglugi (1973–1974), minister handlu zagranicznego i gospodarki morskiej (1974) oraz poseł na Sejm PRL VII kadencji. Budowniczy Polski Ludowej.
Życiorys.
Syn Stanisława i Anieli. Posiadał wykształcenie niepełne wyższe i zawód technika mechanika, studiował na Politechnice Lwowskiej. W latach 1941–1943 służył w Armii Czerwonej, a od 1943 do 1947 w Wojsku Polskim. W latach 1947–1952 pracował w przemyśle włókien sztucznych.
W latach 1952–1959 był związany z resortem przemysłu chemicznego (dyrektor departamentu, podsekretarz stanu). W latach 1959–1962 i 1975–1977 był stałym przedstawicielem Rządu Polski w Radzie Wzajemnej Pomocy Gospodarczej w Moskwie. Od 1962 do 1970 był I zastępcą przewodniczącego Komitetu Wykonawczego RWPG i I zastępcą przewodniczącego Komitetu Współpracy Gospodarczej z Zagranicą przy Radzie Ministrów. W latach 1971–1972 zastępca stałego przedstawiciela polskiego rządu w RWPG.
W 1945 wstąpił do PPR, a następnie do PZPR, od 1971 do 1981 był członkiem Komitetu Centralnego PZPR. Od 13 lutego 1971 do marca 1972 był ministrem handlu zagranicznego, a od 10 kwietnia 1974 do 21 listopada 1974 był ministrem handlu zagranicznego i gospodarki morskiej; od 22 listopada 1973 do 10 kwietnia 1974 był ministrem żeglugi; a od 29 marca 1972 do 17 grudnia 1977 był również wiceprezesem Rady Ministrów w rządach Piotra Jaroszewicza.
W latach 1976–1980 był posłem na Sejm PRL VII kadencji. W latach 1978–1982 był ambasadorem PRL w Związku Radzieckim. Wieloletni członek Rady Naczelnej Związku Bojowników o Wolność i Demokrację.
Pochowany na wojskowych Powązkach (kwatera B2-13-1d/1e).
Życie prywatne.
Mieszkał w Warszawie. Jego żoną była Olga Olszewska (1920–1975). Małżeństwo miało syna Wojciecha (1947–1999).

</doc>
<doc id="711478" url="https://pl.wikipedia.org/wiki?curid=711478" title="Blenod-les-Pont-a-Mousson">
Blenod-les-Pont-a-Mousson



</doc>
<doc id="711479" url="https://pl.wikipedia.org/wiki?curid=711479" title="Blenod-les-Toul">
Blenod-les-Toul



</doc>
<doc id="711480" url="https://pl.wikipedia.org/wiki?curid=711480" title="Blequin">
Blequin



</doc>
<doc id="711481" url="https://pl.wikipedia.org/wiki?curid=711481" title="Blerancourt">
Blerancourt



</doc>
<doc id="711482" url="https://pl.wikipedia.org/wiki?curid=711482" title="Bleruais">
Bleruais



</doc>
<doc id="711484" url="https://pl.wikipedia.org/wiki?curid=711484" title="Blere">
Blere



</doc>
<doc id="711489" url="https://pl.wikipedia.org/wiki?curid=711489" title="Stara Synagoga w Dreźnie">
Stara Synagoga w Dreźnie

Stara Synagoga w Dreźnie (niem. "Die alte Synagoge in Dresden") – została zbudowana w latach 1839–1840, według planów niemieckiego architekta Gottfrieda Sempera. Synagoga została spalona podczas nocy kryształowej, w listopadzie 1938 roku. 
Na jej miejscu w 2001 roku wybudowano nowoczesną nową synagogę.

</doc>
<doc id="711490" url="https://pl.wikipedia.org/wiki?curid=711490" title="Kowiesy (powiat żyrardowski)">
Kowiesy (powiat żyrardowski)

Kowiesy – wieś w Polsce położona w województwie mazowieckim, w powiecie żyrardowskim, w gminie Mszczonów.
W latach 1975–1998 miejscowość należała administracyjnie do województwa skierniewickiego.

</doc>
<doc id="711491" url="https://pl.wikipedia.org/wiki?curid=711491" title="The Fabulous Life of">
The Fabulous Life of

The Fabulous Life Of - program telewizyjny odtwarzany na MTV oraz Zone Club i 4fun.tv. Pierwszy odcinek został wyemitowany w 2003 roku i mówił o życiu Britney Spears. Program ma za zadanie pokazać życie współczesnych gwiazd. Największą sławę przyniósł im pokaz życia gwiazd typu Britney Spears, Jennifer Lopez, Paris Hilton. 
Lista programów :

</doc>
<doc id="711492" url="https://pl.wikipedia.org/wiki?curid=711492" title="Czynnik PSI">
Czynnik PSI

Czynnik PSI – kanadyjski serial opowiadający o badaniach naukowców z Office of Scientific Investigation and Research (O.S.I.R) nad zjawiskami paranormalnymi.
Każdy odcinek stanowi niezależną całość i dotyczy innej sprawy. Czasem naukowcy z O.S.I.R. nie są w stanie wytłumaczyć przedstawianych zjawisk, jednak w większości przypadków udaje im się znaleźć racjonalne rozwiązanie. Poruszana tematyka jest bardzo różnorodna. Narratorem otwierającym i zamykającym akcję każdego odcinka jest Dan Aykroyd.
Obsada.
W epizodach wystąpili m.in.: Ryan Gosling, Linda Blair, Graham Greene, Michael Ontkean, Emmanuelle Chriqui, a także znany pisarz sf Harlan Ellison.
Emisja.
W Polsce Czynnik PSI był emitowany w telewizji RTL7, później w Tele 5.
Wersja Polska: HBO Polska
Tekst: Jacek Wasilewski
Czytał: Jacek Brzostyński

</doc>
<doc id="711496" url="https://pl.wikipedia.org/wiki?curid=711496" title="Pierwotna marskość żółciowa wątroby">
Pierwotna marskość żółciowa wątroby

Pierwotne zapalenie dróg żółciowych (ang. primary biliary cholangitis, PBC; dawniej: pierwotna marskość żółciowa wątroby) – przewlekłe schorzenie wątroby o etiologii immunologicznej przebiegające z niszczeniem drobnych wewnątrzwątrobowych przewodzików żółciowych i następową cholestazą. Towarzyszy temu odczyn zapalny, a następnie zwłóknienie i przebudowa marska. Może prowadzić do niewydolności wątroby.
Etiopatogeneza.
Pierwotna marskość żółciowa należy do grupy chorób autoimmunologicznych. Polega na niszczeniu nabłonka dróg żółciowych przez własny układ odpornościowy. W PBC dochodzi do reakcji pomiędzy przeciwciałami przeciwmitochondrialnymi (AMA) a komponentem E2 kompleksu dehydrogenazy pirogronianowej zlokalizowanej w wewnętrznej błonie mitochondriów.
Przeciwciała przeciwmitochondrialne AMA nie są specyficzne tylko dla tej choroby. Występują także w polekowych uszkodzeniach wątroby, toczniu trzewnym, kardiomiopatii, gruźlicy i innych schorzeniach. Ściśle swoisty jest typ M2 AMA. Jest wykrywany u 95% pacjentów z PBS.
Nieznany jest czynnik, który indukuje reakcję immunologiczną.
Objawy i przebieg.
Nawet do 60% chorych może nie mieć żadnych objawów klinicznych. U pozostałej części najczęściej występuje:
W zaawansowanym stadium choroby:
U małej grupy chorych występuje tzw. przedwczesna, duktopeniczna postać PBC z szybko postępującą żółtaczką i zaawansowanym zanikiem dróg żółciowych, ale bez cech marskości w badaniu histologicznym.
Rozpoznanie.
Do rozpoznania PBC niezbędne jest stwierdzenie przynajmniej dwóch z trzech kryteriów:
Rozpoznanie różnicowe.
PBC należy różnicować z:
Leczenie.
Leczenie niefarmakologiczne.
Mogą one zmniejszyć poziom zmęczenia u chorego.
Przeszczepienie wątroby.
Wskazania:
5-letnie przeżycia po przeszczepie wątroby u chorych na PBC kształtują się na poziomie około 85%.
Rokowanie.
Dobre rokowanie, gdy rozpoznano chorobę we wczesnym stadium (faza I lub II w badaniu histologicznym), lub u chorych bez objawów klinicznych. W innych przypadkach rokowanie jest gorsze. Średni czas przeżycia wynosi około 12 lat.

</doc>
<doc id="711497" url="https://pl.wikipedia.org/wiki?curid=711497" title="Nowa Synagoga w Dreźnie">
Nowa Synagoga w Dreźnie

Nowa Synagoga w Dreźnie (niem. "Neue Synagoge in Dresden") – synagoga znajdująca się w Dreźnie, przy Hasenberg staße 1. Jest pierwszą nowo zbudowaną synagogą w byłej NRD.
Synagoga została zbudowana w latach 1997-2001 na miejscu starej synagogi, według planów niemieckich architektów Reny Wandel-Hoefer oraz Wolfganga Lorcha. Synagoga jest obecnie jedną z najnowocześniejszych synagog na świecie.
Nad drzwiami synagogi znajduje się oryginalna, pozłacana gwiazda Dawida, którą w czasie wojny ukrywał jeden ze strażaków, którym zabroniono gasić starą synagogę.
W synagodze oprócz sali modlitw znajduje się wiele innych instytucji kulturalnych, poświęconych drezdeńskim Żydom.

</doc>
<doc id="711498" url="https://pl.wikipedia.org/wiki?curid=711498" title="Tadeusz Kunicki">
Tadeusz Kunicki

Tadeusz Kunicki (ur. 1 czerwca 1927 w Łękach Kościelnych, zm. 1 sierpnia 1977) – polski prawnik polityk, minister przemysłu lekkiego w latach 1968–1977.
Życiorys.
Syn Józefa i Stanisławy. Ukończył zaocznie studia na Uniwersytecie Łódzkim.
W latach 1948–1950 był kierownikiem magazynu w Łódzkich Zakładach Przemysłu Odzieżowego, następnie (do 1955) kierownikiem działu inwestycji w Zakładach Przemysłu Bawełnianego im. J. Marchlewskiego, w latach 1955–1961 dyrektorem Zakładów Przemysłu Bawełnianego im. Dywizji Kościuszkowskiej w Łodzi, od 1962 do 1964 dyrektorem Zakładów Przemysłu Bawełnianego im. Obrońców Pokoju w Łodzi, a następnie (do 1966) dyrektorem Zjednoczenia Przemysłu Bawełnianego w Łodzi. W październiku 1966 został podsekretarzem stanu w Ministerstwie Przemysłu Lekkiego, a 11 kwietnia 1968 awansował na stanowisko ministra tego resortu, które pełnił do końca życia (w czwartym rządzie Józefa Cyrankiewicza, rządzie Józefa Cyrankiewicza i Piotra Jaroszewicza, rządzie Piotra Jaroszewicza i kolejnym pod jego przewodnictwem).
W 1947 przystąpił do Związku Walki Młodych, a w 1952 wraz z nim do Związku Młodzieży Polskiej. Należał do niego przez rok, po czym (w lipcu 1953) wstąpił do Polskiej Zjednoczonej Partii Robotniczej. Od grudnia 1975 do śmierci był zastępcą członka Komitetu Centralnego PZPR.
Tadeusz Kunicki zginął w wypadku samochodowym w województwie pilskim. Pochowany 4 sierpnia 1977 z honorami na cmentarzu Powązki Wojskowe w Warszawie (kwatera B4-tuje-23). W pogrzebie wzięli udział przedstawiciele najwyższych władz partyjnych i państwowych: premier Piotr Jaroszewicz, Edward Babiuch, Stefan Olszowski, Stanisław Kowalczyk, Zdzisław Kurowski, Tadeusz Pyka. Premier Piotr Jaroszewicz wygłosił przemówienie pożegnalne oraz dokonał aktu pośmiertnej dekoracji Tadeusza Kunickiego Krzyżem Komandorskim z Gwiazdą Orderu Odrodzenia Polski.

</doc>
<doc id="711500" url="https://pl.wikipedia.org/wiki?curid=711500" title="Pierwotna marskość żółciowa">
Pierwotna marskość żółciowa



</doc>
<doc id="711501" url="https://pl.wikipedia.org/wiki?curid=711501" title="PBC">
PBC



</doc>
<doc id="711503" url="https://pl.wikipedia.org/wiki?curid=711503" title="Koło Konserwatywno-Ludowe">
Koło Konserwatywno-Ludowe

Koło Konserwatywno-Ludowe – koło parlamentarne w Sejmie II kadencji zawiązane w 1997 przez działaczy, którzy zdecydowali się opuścić Unię Wolności.
Sejm IV kadencji.
W Sejmie IV kadencji także istniało Koło Poselskie Konserwatywno-Ludowe, które tworzyli byli posłowie SKL po rozpadzie tej partii. 

</doc>
<doc id="711505" url="https://pl.wikipedia.org/wiki?curid=711505" title="Pawieł Ledniow">
Pawieł Ledniow

Pawieł Sierafimowicz Ledniow (ros. Павел Серафимович Леднëв, ur. 25 marca 1943 w Gorkim, ob. Nizny Nowogród, zm. 23 listopada 2010 w Moskwie) – radziecki pięcioboista nowoczesny, mistrz olimpijski i mistrz świata.
Ledniow występował czterokrotnie na Igrzyskach Olimpijskich (1968, 1972, 1976, 1980), zdobywając 2 złote (w drużynie 1972 i 1980), 2 srebrne (indywidualnie w 1976, w drużynie w 1968) i 3 brązowe medale olimpijskie (indywidualnie w 1968, 1972 i 1980). Na mistrzostwach świata zdobył łącznie 12 medali, w tym 4 złote indywidualnie i 2 złote w drużynie.

</doc>
<doc id="711506" url="https://pl.wikipedia.org/wiki?curid=711506" title="DW928">
DW928



</doc>
<doc id="711507" url="https://pl.wikipedia.org/wiki?curid=711507" title="Henryk Konopacki">
Henryk Konopacki

Henryk Konopacki (ur. 25 stycznia 1925 we Wronkach, zm. 15 lipca 2007 w Warszawie) – polski inżynier chemik i polityk, w latach 1976–1980 minister przemysłu chemicznego.
Życiorys.
Syn Piotra i Józefy. W 1951 ukończył studia na Uniwersytecie Poznańskim. Po ukończeniu studiów do 1956 był kierownikiem wydziału i głównym inżynierem w Zakładach Chemicznych „Pionki”, a następnie do 1966 naczelnym inżynierem i dyrektorem Zjednoczenia Przemysłu Organicznego i Tworzyw Sztucznych „Erg”.
W 1954 wstąpił do Polskiej Zjednoczonej Partii Robotniczej. W 1966 został podsekretarzem stanu w Ministerstwie Przemysłu Chemicznego, a w latach 1976–1980 minister tego resortu w rządzie Piotra Jaroszewicza i Edwarda Babiucha. Od 1980 do 1984 zastępca stałego przedstawiciela Polski w Radzie Wzajemnej Pomocy Gospodarczej w Moskwie.
Pochowany na Cmentarzu Wojskowym na Powązkach (kwatera A35-2-1).
Otrzymał Srebrny Krzyż Zasługi (1955) oraz Medal 10-lecia Polski Ludowej (1955).

</doc>
<doc id="711509" url="https://pl.wikipedia.org/wiki?curid=711509" title="Droga wojewódzka nr 928">
Droga wojewódzka nr 928

Droga wojewódzka nr 928 (DW928) – droga wojewódzka łącząca Mikołów z Kobiórem, położona w województwie śląskim.

</doc>
<doc id="711511" url="https://pl.wikipedia.org/wiki?curid=711511" title="Zespół Zievego">
Zespół Zievego

Zespół Zievego (ang. Zieve's syndrome) – zespół chorobowy, na który składają się:
Zespół objawów opisał amerykański lekarz, profesor medycyny na University of Minnesota Leslie Zieve (ur. 1915) w 1958 roku.

</doc>
<doc id="711512" url="https://pl.wikipedia.org/wiki?curid=711512" title="Kościół Podwyższenia Krzyża Świętego w Tczewie">
Kościół Podwyższenia Krzyża Świętego w Tczewie

Kościół Podwyższenia Krzyża Świętego w Tczewie – kościół farny znajdujący się w Tczewie w województwie pomorskim. Jest siedzibą parafii wchodzącej w skład dekanatu tczewskiego należącego do diecezji pelplińskiej.
Historia.
Budowa.
Wzmianka o proboszczu Janie (1258) dowodzić może wiarygodności późniejszego, XVIII-wiecznego zapisu o konsekracji miejscowej Fary już w roku 1226. Być może był to kościół drewniany. Fundamenty pod prezbiterium dzisiejszej budowli położono w połowie XIII wieku. W tym czasie powstała znana dziś masywna wieża. Na jej górnych, sklepionych kondygnacjach znajdować się wówczas mogły dwie kaplice. Ten pierwotny kościół (a może i zespół składający się z kaplic w wieży i przyległego doń drewnianego kościółka) uległ niemal całkowitemu zniszczeniu w listopadzie 1308 roku, po zajęciu miasta przez Krzyżaków. Najstarsze dzieje Fary „pamięta” wykuta w granicie chrzcielnica, obecnie ustawiona w kruchcie południowej.
Świątynia za czasów Krzyżaków.
150-letni okres rządów krzyżackich przyczynił się do rozwoju gospodarczego i społecznego Tczewa. Był on na tyle dynamiczny, że w 1328 roku miasto stać było na wykupienie od Zakonu wioski Śliwiny. W 1364 r., przy okazji powtórnej lokalizacji, wielki mistrz Winrich von Kniprode potwierdził m.in. prawa proboszcza do 3 włók ziemi.
Być może dochody z tych gruntów przyczyniły się do sfinalizowania prac, podjętych nad rozbudową kościoła w I poł. XIV w. Do wypalonej wieży dobudowano bryłę dzisiejszej świątyni. Prace rozpoczęto od prezbiterium i kontynuowano je, posuwając budowę nawy głównej i dwóch bocznych w stronę wieży. Do ściany północnej prezbiterium dostawiono zakrystię i skarbiec. W późniejszym okresie przestrzenie pomiędzy zewnętrznymi przyporami naw zabudowano, tworząc dwa ciągi kaplic. Całość zakończono przed rokiem 1364. Kościół otrzymał wtedy zachowaną do dziś formę czteroprzęsłowej, trzynawowej hali z trójprzęsłowym, pięciobocznie zamkniętym prezbiterium. Świadectwem tych prac są m.in. piękne, gotyckie sklepienia gwiaździste. Najstarsze z nich, o siatce żeber w kształcie sześcioramiennych gwiazd, znajduje się w prezbiterium.
W nawie głównej występują gwiazdy ośmioramienne. Obydwa sklepienia łączy wspólne tzw. żebro wiodące, jeden z charakterystycznych motywów architektury sakralnej państwa krzyżackiego. Biegnie ono od prezbiterium aż do wieży. Istotnym elementem konstrukcyjnym są wsporniki sklepienne. Najciekawsze z nich zachowały się w zakrystii. Obok ornamentalnych znajdują się tam dwa z uproszczonym wizerunkiem twarzy.
Zabytkowe wnętrze.
Po wzniesieniu okazałej budowli przystąpiono do wyposażania jej wnętrza. Nie znamy jego pierwotnego wyglądu, nie zachowały się bowiem ówczesne ołtarze, brak o nich także informacji źródłowych. Do naszych czasów przetrwały jednak inne cenne obiekty, o unikalnej wartości artystycznej i historycznej. Należy do nich niedawno odkryte malowidło ścienne w kaplicy Świętych Niewiast pochodzące z końca XIV w. Przedstawia ono popiersia ośmiu świętych kobiet umieszczone w potrójnej, ostrołukowej blendzie. Trzymane w dłoniach atrybuty pozwalają na identyfikację postaci: Elżbiety, Heleny, Katarzyny, Jadwigi, Genowefy, Barbary i Doroty oraz prawdopodobnie Ireny. Podczas prac konserwatorskich w kaplicy odsłonięto także oryginalną, gotycką posadzkę.
Jedynym przykładem zachowanej w Farze średniowiecznej rzeźby jest Pietà z II ćw. XV w. Należy ona do tzw. stylu pięknego, a jej wykonanie przypisuje się jednemu z mistrzów gdańskich.
W średniowiecznym, zapewne lokalnym warsztacie kowalskim powstała żelazna krata sakramentarium, pochodząca z ok. poł. XIV w., zdobiona ażurowym motywem czteroliścia. Do typowych zabytków gotyckich należą także okucia drzwi zakrystii z I poł. XIV w. Zawiasy wykonane prawdopodobnie przez miejscowego artystę, tworzą stylizowaną wić roślinną z uproszczonych liści i kwiatów.
Do dzieł najwartościowszych należą przechowywane w skarbcu XV-wieczne wyroby złotnicze, pochodzące prawdopodobnie z gdańskich warsztatów:
Świadectwem bogatego wystroju kościoła w wiekach średnich jest także 6 par mosiężnych świeczników z charakterystycznymi figurkami lwów na nóżkach stopy.
Fara podczas reformacji.
Rok 1457 i związane z nim przejście Tczewa pod polskie panowanie nie miał tak zasadniczego znaczenia dla historii Fary jak reformacja, której pierwsze echa dotarły do miasta już ok. 1525 r. W kilka lat po wystąpieniu Marcina Lutra większość tczewskich parafian, w przeważającej części Niemców, przeszła na protestantyzm. Jako że od średniowiecza cechy miejskie były właścicielami poszczególnych kaplic i ołtarzy kościelnych, z ich inicjatywy zaczęły odbywać się tam nabożeństwa zreformowane.
We wspólnym władaniu katolików i luteran kościół był do roku 1595. W tym okresie doszło do groźnego incydentu, który poważnie zagroził całej budowli. Jesienią 1577 roku część wojsk Stefana Batorego idąca na Gdańsk rozbiła obóz pod murami Tczewa. 4 października, w wyniku przypadkowego zaprószenia ognia przez żołnierzy spłonęło niemal całe miasto. Fara straciła wszystkie dachy. Sklepienia, poza kilkoma w bocznych kaplicach, na szczęście nie runęły. Powstałe szkody usunięto po ok. sześciu latach. Niepowetowaną stratą było spłonięcie wszystkich akt i przywilejów miejskich przechowywanych w Wieży Kleszej nieopodal kościoła.
Przebudowa kościoła w XVII i XVIII wieku.
W 1597 r. Farę przekazano w wyłączne użytkowanie katolikom. Podczas wojen szwedzkich, w latach 1626–1635, ponownie trafiła ona w ręce miejscowych protestantów. Koniec XVII i cały wiek XVIII to okres, w którym wyposażono kościół w większość znanych nam dziś ołtarzy i sprzętów liturgicznych.
W 1686 r. biskup Bonawentura Madaliński zalecił ówczesnemu proboszczowi Franciszkowi Czarlińskiemu, by „bez zwłoki” zbudował nowy ołtarz główny. Cztery lata później był on już gotowy, jednak dopiero przed 1779 rokiem pomalowano go i wyzłocono. Zajmuje całą powierzchnię wschodniej ściany prezbiterium; jego szerokość wynosi 8,60, a wysokość 14 m.
Poziom artystyczny bogatej dekoracji snycerskiej, głównie pochodzących z początku XVIII w. obrazów: „Ukrzyżowanie” i „Opłakiwanie” pozwala uznać go za wybitne dzieło późnobarokowej sztuki pomorskiej.
Podobnie pozostałe ołtarze wykonane w I poł. XVIII w.: św. Jana Nepomucena, św. Rocha, św. Jakuba, św. Józefa, św. Anny (obecnie Matki Boskiej Częstochowskiej) oraz św. Jana Chrzciciela (obecnie Niepokalanego Poczęcia Najświętszej Maryi Panny), stanowią interesujący zespół zabytków jednorodnych stylowo, ciekawie zróżnicowanych pod względem formy i treści.
W II ćw. XVIII w. wnętrze Fary wzbogaciło się o jeszcze jeden znaczący obiekt – bogato rzeźbioną, polichromowaną, złoconą i srebrzoną ambonę. Na szczególną uwagę zasługuje zwieńczenie jej baldachimu z pięcioma postaciami skrzydlatych aniołków personifikujących rasy ludzkie. Są wśród nich: Murzyn, Arab, Chińczyk, Europejczyk i Indianin. Dekoracja ta przypominać miała wiernym zasadę powszechności Kościoła Chrystusowego.
W 1783 r. sklepienie prezbiterium i nawy głównej wzbogacono o pięć drewnianych, płasko rzeźbionych zworników z inskrypcjami i przedstawieniami: Ducha Świętego, Baranka Bożego, krzyża z cierniową koroną oraz monogramami IHS i Maria. Otoczone promienistą glorią, mimo barokowego charakteru, dobrze harmonizują one z gotycką siatką żeber.
Przykładem obiektu rokokowego jest ołtarz św. Mikołaja pochodzący z 1792 r. Po wstawieniu w 1928 r. w nisze ołtarza nowej figury, otrzymał on wezwanie Serca Jezusa. Rokoko reprezentują także dwa konfesjonały z nawy północnej. Wyróżnia je rocaillowa snycerka oraz związane z symboliką pokutną obrazy na zaplecku i drzwiach.
W III i IV ćwierci XVIII w. parafianie ufundowali trzy feretrony: z Madonną Karmiącą, zwaną Matką Boską Tczewską, św. Janem Nepomucenem i Matką Boską z Dzieciątkiem. Na szczególną uwagę zasługuje pierwszy z nich ze względu na umieszczony w nim wcześniejszy, manieryczny obraz przedstawiający Maryję karmiącą Dzieciątko, okryty srebrzonymi i złoconymi sukienkami.
Niezwykle rzadkim i cennym zabytkiem są dwa drewniane świeczniki o imponującej, trzymetrowej wysokości. Rzeźbione i złocone urzekają bogactwem formy i rokokowej dekoracji wykorzystującej motywy roślinne.
W XVIII w. także skarbiec kościelny wzbogacił się o nowe paramenty, z których większość zamówiono w Gdańsku, będącym już od XIV w. jednym z wiodących ośrodków sztuki złotniczej. Wśród nich wyróżnia się monstrancja wykonana przez mistrza Jana Gotfryda Schlaubitza. Została ona ufundowana w 1742 r. przez Wincentego Maya, co potwierdza inskrypcja wygrawerowana na bogato zdobionej stopie. Inny znany gdańszczanin, Zygfryd Oernster, był twórcą srebrnej wiecznej lampki zamówionej dla Fary Tczewskiej w 1727 r. Przykładem złotnictwa rokokowego jest kielich sygnowany przez Jana Jakuba Bromma, wykonany ok. 1790 r. Na jego stopie, w kartuszu, wyryte są herby fundatorów: Marianny i Szymona Kickich, właścicieli pobliskiego Stanisławia. Na uwagę zasługują także obiekty, na których nie zachowały się znaki mistrzowskie: cyborium z około 1700 r., i srebrny, częściowo złocony krzyż relikwiarzowy, a także pateny oraz ampułki na wodę i wino mszalne.
Aby w pełni odtworzyć wystrój XVIII-wiecznej fary, pamiętać należy o świecznikach ołtarzowych. Mosiężne (16 sztuk) mają dekoracyjnie opracowane stopy wsparte na lwich łapach, na cynowych natomiast (30 sztuk) znajdujemy daty oraz inicjały bądź nazwiska ofiarodawców. Ołtarze zdobiły też cynowe krzyże. Na jednym z trzech zachowanych widnieje punca autorstwa gdańskiego konwisarza Johanna Waese i data 1716.
Stosownej oprawie liturgii służyły ornaty. W szafach kościelnych znaleźć można m.in. cztery XVIII-wieczne, wykonane z francuskiego brokatu, jedwabiu, tafty i adamaszku.
Wiek XIX.
Wizytacje biskupie z końca XVIII wieku świadczą, że utrzymanie kościoła wraz z bogatym wyposażeniem nastręczało parafianom spore trudności. Doprowadziło to ostatecznie do czasowego zamknięcia Fary, spowodowanego jej złym stanem technicznym. Od 1830 do 1841 roku nabożeństwa odbywały się w kościele podominikańskim. Do generalnego remontu przystąpiono w 1838/39 r. Dzięki zabiegom proboszcza Henryka Mettenmeyera (1838–1871) król pruski Fryderyk Wilhelm III przekazał parafii 5000 talarów. Pozwoliło to wyremontować wnętrze i położyć nowy dach, niższy od poprzedniego o około 5 m, o czym świadczy zachowany do dziś ślad na wschodniej elewacji wieży. Kaplice boczne pokryto ozdobnymi daszkami, które przesłonięto trójkątnymi, dekoracyjnymi szczytami. Obniżono także dach nad zakrystią i skarbcem, likwidując pomieszczenie jakie znajdowało się powyżej – niewielki otwarty do prezbiterium chór muzyczny, Po zakończeniu wszystkich prac, 5 grudnia 1841 roku, dokonano powtórnej konsekracji kościoła.
Kontynuatorem dzieła księdza Mettenmeyera został nowy proboszcz ks. Robert Sawicki. Środki na dalszą odbudowę (50 000 marek) udało mu się uzyskać z dzielonej wówczas kontrybucji, jaką Francja zapłaciła Niemcom po przegranej wojnie w 1871 r. Ksiądz Sawicki, weteran tej kampanii, odznaczony krzyżem żelaznym I klasy, utrzymywał kontakty z wysokimi urzędnikami dworu pruskiego, co nie pozostało bez wpływu na skuteczność jego działań. W czasie jego długoletniej posługi (1871–1925) Fara uzyskała wystrój znany obecnie.
W 1878 r. w kaplicy przy prezbiterium ustawiono barokowy ołtarz złożony z elementów pochodzących prawdopodobnie z kościoła podominikańskiego. Wezwanie Matki Boskiej Różańcowej otrzymał on rok później, kiedy umieszczono w nim obraz przedstawiający Maryję z Dzieciątkiem w otoczeniu aniołków podtrzymujących różany wieniec. Scenę tę, przypominającą renesansowe dzieła Rafaela, namalował gdański artysta Albert Renne.
Czasy współczesne.
Do początku XX wieku sklepienia i ściany kościoła pozbawione były jakichkolwiek polichromii (pierwotne, gotyckie nie były jeszcze wówczas odkryte). W latach 1910–1914 malarz Klink z miejscowości Bodland na Śląsku pokrył malowidłami ściany prezbiterium. Spod jego pędzla wyszły medaliony z podobiznami 4 proroków: Izajasza, Jeremiasza, Ezechiela i Daniela oraz scena „Niesienie krzyża”. Artysta ten wymalował także sklepienie nawy głównej, prezbiterium i kaplicy Matki Boskiej Różańcowej oraz podłucza filarów, w czym pomagali mu miejscowi rzemieślnicy. W odnowionym wnętrzu, przed ołtarzem głównym, ustawiono neogotyckie, dębowe stalle i balustradę komunijną.
I wojna światowa i zmiany polityczne jakie przyniosła, przerwały na pewien czas prace nad dekoracją Fary. Dopiero w 1937 r. kolejny proboszcz, ks. Aleksander Kupczyński (1925–1939), zlecił dokończenie polichromii malarzowi Władysławowi Drapiewskiemu z Pelplina. Namalował on trzy wielkie sceny w prezbiterium: „Modlitwa w Ogrójcu”, „Cierniem ukoronowanie”, „Biczowanie”, które wraz z dziełem wcześniejszym utworzyły cykl obrazujący wydarzenia Męki Pańskiej. Nawiązuje do nich umieszczony niżej werset, wykonany jeszcze przez Klinka, a będąc fragmentem hymnu śpiewanego w okresie wielkiego postu.
Z renowacją zabytków Fary związany był przez kilka lat rzeźbiarz Mikołaj Cichosz z Pelplina. Najważniejszym jego dziełem jest monumentalny, neogotycki ołtarz Grobu Chrystusa powstały w latach 1927–1930. Pracował on także przy uzupełnianiu barokowego ołtarza Matki Boskiej Bolesnej (obecnie Miłosierdzia Bożego) i ołtarza Serca Jezusowego, do którego wykonał główną figurę. Z inwestycji przeprowadzonych w okresie międzywojennym wymienić należy ponadto przełożenie posadzki, wymianę ławek i zakup trzech dzwonów.
II wojna światowa nie spowodowała większych szkód w kościele. W 1942 roku Niemcy zarekwirowali wspomniane dzwony, które przetopiono. W marcu 1945 r. wskutek wysadzenia mostów na Wiśle, zniszczeniu uległy dachy oraz prawie wszystkie witraże. Z okien wykonanych w końcu XIX w., przez wrocławski zakład A. Rednera nie zachowały się żadne. Z wyrobów firmy „F. Binsweld. Glassmalerei und Kunstglaserei” z Trewiru, sprowadzonych ok. 1910 r., częściowo ocalały cztery – dwa z przedstawieniami ewangelistów: św. Mateusza i św. Łukasza i dwa z dekoracją roślinno – geometryczną. W okna kaplicy Matki Boskiej Różańcowej wstawiono witraże pochodzące z kościoła podominikańskiego ze scenami: „Wniebowstąpienie” i „Miłosierny Samarytanin”. W latach 70. ówczesny proboszcz ks. Wacław Preis (1950–1988) gruntownie odnowił wnętrze Fary. Odsłonięto wówczas pierwotną kolorystykę wszystkich ołtarzy, ambony i konfesjonałów, oczyszczono polichromie, zamontowano okna witrażowe w prezbiterium.
29 sierpnia 1982 r. z niewyjaśnionych przyczyn zapaliła się wieża. Wskutek pożaru uszkodzone zostały także połacie dachu nad nawą główną, stopieniu uległy dzwony, a częściowemu zniszczeniu organy. Dzięki ofiarnej postawie parafian ocalało zagrożone wyposażenie ewakuowane do kościoła pw. św. Stanisława Kostki. W ciągu kolejnych lat wieża otrzymała nowe, murowane zwieńczenie, uzupełniono całą więźbę i położono nowe dachówki. Ufundowano także organy oraz cztery dzwony: Maryja, odkupiciel Człowieka, Jan Paweł II, Wacław.
Organy.
Historia Tczewskich organów sięga 1870 roku. Prospekt organów był jednym z kilku standardowych kompozycji braci Terletzkich – Augusta i Maxa. Identyczny, jak w Tczewie, prospekt posiadają organy Maxa Terletzkiego, które powstały w 1878 r. w katedrze świętych Janów w Toruniu. Obecny instrument, jaki obecnie jest w kościele farnym jest autorstwa Józefa Moolina z Odr. Nowe organy, do których wykorzystano zabytkową, neogotycką szafę organów Terletzkiego, posiadają obecnie 30 głosów. Traktura jest w pełni mechaniczna.
Połączenia: Połączenia: II – I, I – P, II-P
Przełączniki dodatkowe: Żaluzja, Tremolo I, Tremolo II (niesprawne).
Wieża kościelna, dzwony.
Wieża kościelna ma 30 m wysokości i jest najstarszą częścią kościoła farnego. Pierwszym dzwonem fary był odlany przed 1577 r. „Jan Chrzciciel’”, ważący około dwie tony. Nie zdołał jednak ostrzec mieszkańców o pożarze miasta i świątyni, ponieważ pożar wybuchł nagle i niespodziewanie. Po siedmiu latach, w 1584 r. staraniem gminy ewangelickiej, która wówczas zarządzała farą, odlano nowy dzwon o tej samej wadze i nazwie. Nowy dzwon „Jan Chrzciciel” został przelany z pozostałych resztek płaszcza poprzednika. Dzwon dzwonił do 1882 r. W lutym tegoż roku pękł podczas pogrzebowego dzwonienia. W sierpniu Gdańska odlewnia Jana Colliera odlała trzeci dzwon „Jan Chrzciciel”. Nowy dzwon ważył 2800 kg. Na podstawie inskrypcji na dzwonie można wywnioskować, że "działo się to w roku, kiedy głową Kościoła katolickiego był papież Leon XIII – Joachim Pecci, biskupem diecezji chełmińskiej Jan Nepomucen Marwicz, a proboszczem parafii tczewskiej ks. Robert Sawicki". Przy tej samej okazji odnowiono drugi, średni dzwon, nazwany „Jezus Ukrzyżowany”. Dzwon pochodził z 1666 r. Bił ponad dwa wieki, ale z jednej strony był poważnie uszkodzony, więc w 1882 zawisł na wieży obok „Jana Chrzciciela” pod nowym imieniem „Maria”. Na płaszczu jego znajdował się wizerunek Matki Boskiej z Dzieciątkiem na ręku. Trzeci dzwon, „Mikołaj”, odlany w Gdańsku w 1772 w odlewni Michała Wittwercka, ważył 657 kg. Czwartym dzwonem był dzwon „Anna”, pochodzący sprzed 1632 r. Pierwotnie należał do gminy ewangelickiej i wisiał na wieży nieistniejącego obecnie kościoła św. Jerzego. Dzwon ważył 100 kg i pełnił funkcję dzwonu pogrzebowego. W 1805 r. doszedł piąty dzwon, „Stefan”. Mimo iż nie był najmniejszy, przejął od „Anny” funkcję dzwonienia pogrzebowego, w związku z czym dzwon „Anna” bił codziennie na Anioł Pański. Ten zespół pięciu dzwonów odzywał się bardzo rzadko, w chwilach wręcz epokowych. Ostatnim wspólnym dzwonieniem było dzwonienie 20 sierpnia 1917. Decyzją władz niemieckich dzwony „Jan Chrzciciel” i „Maryja” zostały przeznaczone na cele wojenne. Następnego dnia dzwony te zostały zniszczone przez firmę Jana Colliera, która 35 lat wcześniej odlewała te dzwony.
2 zestaw dzwonów
Zadania głównego dzwonu przejął „Mikołaj”, który odzywał się najczęściej, bo brzmiał donośniej. Dwa pozostałe odzywały się rzadko, gdyż nie współbrzmiały z „Mikołajem”.
W 1927 powołano komitet zakupu nowych dzwonów. Trzy nowe dzwony odlano w Kałuskiej odlewni braci Felczyńskich 3 lata później – w 1930. Poświęcono je 18 maja, na dawnym cmentarzu przy farze. Największy dzwon „Chrystus Król”, ważył 2991 kg, drugi nosił imię „Jan Chrzciciel”, ważył 1475 kg. Trzeci dzwon ważył 806 kg i nosił imię „Bernard”. Dzwony zawisły na wieży wraz z ocalałym „Mikołajem”. Dzwony dzwoniły w tonach: B, D, F i G. Na wieży wisiał również najmniejszy dzwon „Anna”, jednak ze względu na to, że nie harmonizował z zestawem, dzwonił codziennie solo, na Anioł Pański. Ten pięciodzwonowy zestaw przetrwał do II WŚ. Ostatni raz zadzwonił rano, 1 września 1939, ogłaszając wybuch wojny, która doprowadziła do kolejnego spustoszenia na wieży.
Obecnie
Obecne dzwony zostały ufundowane przez parafian po pożarze wieży z dnia 20 sierpnia 1982. Zostały one konsekrowane 7 grudnia 1985.

</doc>
<doc id="711513" url="https://pl.wikipedia.org/wiki?curid=711513" title="Synagoga w Augsburgu">
Synagoga w Augsburgu

Synagoga w Augsburgu (niem. "Augsburger Synagoge") – została zbudowana w latach 1914–1917, według planów architektów Friedricha Landauera i dr Heinricha Lömpela, w stylu secesyjnym. 
Synagoga została poważnie zniszczona podczas nocy kryształowej, 10 listopada 1938 roku. Od tego czasu znajdowały się w niej instytucje użytku publicznego oraz sklepy.
Budynek synagogi został poddany renowacji w latach 1976-1984, dzięki któremu odzyska swój oryginalny wygląd. W 1985 roku synagoga została ponownie poświęcona i oddana gminie żydowskiej. 1 listopada 2006 roku przy synagodze otwarto Muzeum Żydowskie.
Najbardziej charakterystycznym elementem synagogi jest kopuła średnicy 29 m, ozdobiona licznymi ornamentami. Obecnie synagoga zaliczana jest do najpiękniej zachowanych synagog w stylu secesyjnym na świecie.

</doc>
<doc id="711517" url="https://pl.wikipedia.org/wiki?curid=711517" title="Tiran (wyspa)">
Tiran (wyspa)

Tiran () – wyspa położona na wschód od egipskiego kurortu Szarm el-Szejk, znajdująca się naprzeciw Cieśniny Tirańskiej łączącej Morze Czerwone i Zatokę Akaba. Powierzchnia wyspy wynosi 80 km2. Wstęp na Tiran jest zabroniony, ale wokół znajdują się rafy koralowe, które są atrakcją turystyczną ściągającą nurków z całego świata. Kilka kilometrów na wschód znajduje się wyspa Sanafir.
Tiran ma strategiczne znaczenie, bo znajduje się w największym przewężeniu cieśniny stanowiącej ważne połączenie dla portów jordańskich oraz izraelskich. Wyspa jest naszpikowana polami minowymi.
Tiran i sąsiednia Sanafir należały do Arabii Saudyjskiej, lecz znajdują się pod kontrolą egipską, odkąd w 1949 roku Arabia Saudyjska pozwoliła Egiptowi zająć te wyspy w celach obronnych, co miało związek z powstaniem państwa izraelskiego. Wyspy są niezamieszkałe, lecz od 1950 roku stacjonowało tam wojsko egipskie. Dwukrotnie – w 1956 i 1967 roku Tiran i Sanafir zostały przejęte przez Izrael. Tiran pozostawał pod kontrolą izraelską aż do 1982 roku. Od tamtej pory stacjonuje tam egipski personel wojskowy oraz żołnierze międzynarodowych sił pokojowych. W kwietniu 2016 roku, po 6 latach negocjacji, rząd egipski podpisał z Arabią Saudyjską umowę o zwrocie wysp. Doszło wówczas do wielotysięcznych protestów Egipcjan, które skończyły się aresztowaniem ponad 150 osób. W czerwcu 2016 roku umowa została zablokowana przez egipski sąd. W styczniu 2017 roku naczelny sąd administracyjny w Egipcie wydał ostateczny werdykt w tej sprawie i umowa o zwrocie wysp została anulowana.

</doc>
<doc id="711520" url="https://pl.wikipedia.org/wiki?curid=711520" title="Czas niebieski">
Czas niebieski



</doc>
<doc id="711524" url="https://pl.wikipedia.org/wiki?curid=711524" title="Droga wojewódzka nr 949">
Droga wojewódzka nr 949

Droga wojewódzka nr 949 (DW949) – droga wojewódzka o długości 24 km łącząca Przeciszów z Jawiszowicami, położona w województwie małopolskim.

</doc>
<doc id="711525" url="https://pl.wikipedia.org/wiki?curid=711525" title="Międzynarodowe prawo humanitarne">
Międzynarodowe prawo humanitarne



</doc>
<doc id="711534" url="https://pl.wikipedia.org/wiki?curid=711534" title="Cierpieć z miłości">
Cierpieć z miłości

Cierpieć z miłości (port. "A Deusa Vencida") – telenowela z 1980 nakręcona w TV Bandeirantes. Telenowela ma 97 odcinków.
Obsada.
W rolach głównych:
W pozostałych rolach:
Treść.
Akcja serialu toczy się w Brazylii w XIX wieku. Baron Lineu Maciel przegrywa w karty całą swoją fortunę. Jego zarządca, pan Barreto, chcąc ratować rodzinę od ruiny, prosi o pomoc w spłacie długów pana Amarante, którego syn Edmundo jest zaręczony z Cecylią Maciel. Ten jednak odmawia, w dodatku daje do zrozumienia, że nie pozwoli na małżeństwo syna z dziewczyną bez majątku. W rezultacie, pan Barreto postanawia znaleźć pannie Cecylii innego kandydata na męża. Jego wybór pada na bogatego plantatora, Fernanda Albuquerque.
Starania sprytnego zarządcy odnoszą skutek – Fernando zdaje się być oczarowany piękną dziewczyną. Jednak dumna i wyniosła Cecylia nie tylko nie odwzajemnia jego uczuć, ale wręcz czuje wstręt i pogardę do mężczyzny, którego uważa za nieokrzesanego prostaka. Mimo wszystko, zgadza się za niego wyjść w zamian za spłatę długów swojego ojca. Po ślubie wyjeżdża z nim na plantację, której nienawidzi, jednocześnie źle traktując swoją nową rodzinę i pracowników.
Na plantacji znajduje się zamknięty spichlerz, do którego wstęp mają tylko Fernando i tajemnica jego zawartości zajmuje umysły bohaterów, wraz z zagadką anonimowych listów, które zaczynają do nich przychodzić, zdradzając sekrety, ale również rozsiewając kłamstwa. Prowadzi to do atmosfery niepokoju i wzajemnych podejrzeń. W spichlerzu znajduje się obraz przedstawiający Hortencję, największą miłość Fernanda. Fernando miał się ożenić z Hortencją jednak ojciec Cecilli się jej oświadczył, ale nie dotrzymał słowa. Po otwarciu spichlerza (gdy Cecillia prowokuje Fernanda że jest jego największą miłością) na plantacji pokazuje się nocą uważana za ducha kobieta. Cecillia dowodzi, że jest to Hortencja, która mieszka po drugiej stronie rzeki. Hortencja udaje opętaną (od początku nie daje w to wiary Cecillia). Cecillia zostaje zdemaskowana, chciała zemścić się na ojcu Cecilli, chcąc go zabić. Hortencja zginęła i wszyscy winią ją za pisanie tajemniczych, nienawistnych listów. Po śmierci Hortencji okazuje się (odc. 96) że listy pisała Malu nieuleczalnie chora kuzynka Edmunda żeby każdemu zadać ból. 

</doc>
<doc id="711543" url="https://pl.wikipedia.org/wiki?curid=711543" title="Jan Kulpiński">
Jan Kulpiński

Jan Kulpiński (ur. 27 grudnia 1922 w Chełmży, zm. 1991) – polski górnik i polityk. Minister górnictwa i energetyki (1974–1976) oraz minister górnictwa (1976–1977).
Życiorys.
W czasie okupacji wywieziony na roboty przymusowe w Niemczech, skąd zbiegł w 1944 i dołączył do francuskiego ruch oporu. Dołączył do 2 Korpusu Polskiego Polskich Sił Zbrojnych, gdzie zdał maturę w polskim liceum matematyczno–fizycznym oraz włoską maturę w Turynie w 1946. W 1945 studiował I rok na Politechnice w Turynie, a II rok na Politechnice Londyńskiej. Do Polski wrócił w 1947. W 1951 uzyskał tytuł magistra inżyniera górnika na Akademii Górniczo-Hutniczej w Krakowie. W latach 1950–1968 pracował w kopalniach węgla „Bobrek”, „Rokitnica”, „Ludwik”, „Miechowice”, „Mikulczyce”, „Siemianowice”, w kopalniach „Miechowice” i „Siemianowice” jako dyrektor. W latach 1968–1974 był dyrektorem naczelnym Bytomskiego Zjednoczenia Przemysłu Węglowego w Bytomiu.
W 1956 wstąpił do Polskiej Zjednoczonej Partii Robotniczej. Należał do egzekutyw komitetu zakładowego partii w „Miechowicach”, komitetu miejskiego w Bytomiu i komitetu wojewódzkiego w Katowicach. W 1975 delegat na VII Zjazd PZPR, w latach 1975–1980 był zastępcą członka Komitetu Centralnego PZPR. Wykluczony z partii w maju 1981.
Od 24 września 1974 do marca 1976 był ministrem górnictwa i energetyki, a od marca 1976 do 31 marca 1977 był ministrem górnictwa w rządach Piotra Jaroszewicza. 14 stycznia 1978 został przedstawicielem Polski w Międzynarodowej Organizacji Pracy w Genewie z tytułem radcy-ministra pełnomocnego.
W 1955 otrzymał Srebrny Krzyż Zasługi.
Życie prywatne.
Syn Wincentego i Władysławy z domu Dobrak, miał czterech braci. Był żonaty z Heleną.

</doc>
<doc id="711545" url="https://pl.wikipedia.org/wiki?curid=711545" title="Pośrednik finansowy">
Pośrednik finansowy

Pośrednik finansowy – oznacza każdą instytucję finansową, bez względu na jej formę i strukturę własności, w tym fundusze funduszy, fundusze inwestycji private equity, fundusze inwestycji publicznych, banki, instytucje mikrofinansowe i towarzystwa gwarancyjne.
Jest to szczególny rodzaj podmiotu działającego na rynku finansowym. Jest to przedsiębiorstwo świadczące usługi na rzecz podmiotów dysponujących oszczędnościami (podmioty nadwyżkowe) oraz podmiotów poszukujących funduszy pieniężnych (podmioty deficytowe) niezbędnych do sfinansowanie ich zamierzeń konsumpcyjnych, inwestycyjnych i produkcyjnych. Ich głównym zadaniem jest ułatwianie przepływu funduszy od podmiotów nadwyżkowych do podmiotów deficytowych.
Cel działalności pośredników finansowych.
Przedsiębiorstwa pełniące rolę pośredników finansowych tworzą instrumenty, które z jednej strony umożliwiają podmiotom nadwyżkowym lokowanie posiadanych nadwyżek pieniądza, a z drugiej – umożliwiają podmiotom deficytowym zaciąganie pożyczek pieniężnych.
Dla obu stron transakcji (podmiotów nadwyżkowych i deficytowych) korzystanie z usług pośredników finansowych jest bardziej korzystne, niż gdyby zawierali z sobą bezpośrednio transakcje. Istotne znaczenie ma to, że wolne fundusze mają w większości charakter krótkoterminowy, podczas gdy potrzeby podmiotów deficytowych mają charakter długoterminowy. Można zatem stwierdzić, że instytucje finansowe zaciągają kredyty krótkoterminowe i udzielają kredytów długoterminowych. Proces ten określany jest mianem transformacji terminów zapadalności.
Aktywa i pasywa.
Instytucje finansowe charakteryzują się specyficzną strukturą zarówno aktywów, jak i pasywów.
Aktywa instytucji finansowych mają w zdecydowanej części formę finansową; są roszczeniami w stosunku do różnych grup dłużników: skarbu państwa, władz municypalnych, gospodarstw domowych, przedsiębiorstw niefinansowych oraz innych instytucji finansowych. Udział aktywów rzeczowych, takich jak: zapasy, maszyny i urządzenia, budynki i budowle, grunty, jest niewielki w porównaniu z przedsiębiorstwami produkcyjnymi.
W strukturze pasywów (źródeł finansowania) instytucji finansowych przeważają z kolei zobowiązania. Udział kapitałów własnych w strukturze źródeł finansowania jest niewielki w porównaniu z przedsiębiorstwami niefinansowymi.
Podział pośredników finansowych.
Ogół instytucji finansowych można podzielić na dwie podstawowe grupy:

</doc>
<doc id="711547" url="https://pl.wikipedia.org/wiki?curid=711547" title="Parafia Świętej Rodziny w Łodzi (rzymskokatolicka)">
Parafia Świętej Rodziny w Łodzi (rzymskokatolicka)

Parafia pw. Świętej Rodziny w Łodzi – rzymskokatolicka parafia położona w zachodniej części Łodzi, na osiedlu Retkinia, wchodząca w skład dekanatu Łódź-Retkinia-Ruda archidiecezji łódzkiej.
Parafia została erygowana 29 września 1989 przez biskupa Władysława Ziółka, ordynariusza diecezji łódzkiej.
Parafia powstała poprzez wydzielenie części obszaru parafii Najświętszego Serca Jezusowego. Obecnie obejmuje ona fragment osiedla Retkinia-Północ.
Nabożeństwa odbywają się w tymczasowej kaplicy zbudowanej w 1991. Obok kaplicy trwa budowa nowego kościoła parafialnego.

</doc>
<doc id="711548" url="https://pl.wikipedia.org/wiki?curid=711548" title="Droga wojewódzka nr 938">
Droga wojewódzka nr 938

Droga wojewódzka nr 938 (DW938) – droga wojewódzka łącząca Pawłowice z Cieszynem, położona w województwie śląskim.
Historia numeracji.
Na przestrzeni lat trasa posiadała różne oznaczenia:
Dopuszczalny nacisk na oś.
Na całej długości drogi dopuszczalny jest ruch pojazdów o nacisku pojedynczej osi do 8 ton, dawniej do 10 ton.

</doc>
<doc id="711550" url="https://pl.wikipedia.org/wiki?curid=711550" title="Synagoga Ohel Jakob w Monachium">
Synagoga Ohel Jakob w Monachium

Synagoga Ohel Jakob w Monachium – została zbudowana w latach 2004–2006 jako nowa główna synagoga monachijskiej gminy żydowskiej. Znajduje się przy Sankt-Jakobs-Platz.
Uroczyste otwarcie synagogi nastąpiło 9 listopada 2006 roku, w czasie 68 rocznicy nocy kryształowej. Otwarcia synagogi dokonała Charlotte Knobloch, prezes Zentralrat der Juden in Deutschland.
Synagoga jest częścią nowego Żydowskiego Domu Kultury, w którym również znajdują się muzeum, koszerna restauracja, szkoła oraz przedszkole.

</doc>
<doc id="711552" url="https://pl.wikipedia.org/wiki?curid=711552" title="DW938">
DW938



</doc>
<doc id="711558" url="https://pl.wikipedia.org/wiki?curid=711558" title="Virupa">
Virupa

Virupa – wielki mistrz buddyzmu tybetańskiego, mahasiddha z Indii, prekursor tybetańskiej szkoły sakja.
Virupa urodził się jako książę, syn króla Suvarnacakra w mieście Vesasa we wschodnich Indiach. Astrologowie przewidzieli, że osiągnie on niezwykłe duchowe moce i ukaże ludziom nieograniczone możliwości umysłu. Jako młody chłopiec posłany został do klasztoru Somapura w północnym Bengalu, gdzie otrzymał ślubowania mnicha od mistrzów Vinitadeva i Acharya Jayakirti. Opanował wszystkie główne nauki i stał się wielkim uczonym zarówno buddyjskich jak i niebuddyjskich nauk.
Opuścił klasztor i wstąpił do sławnego uniwersytetu Nalanda. Otrzymał tam święcenia bhikhu od opata Dharmamitry znanego jako Jayadeva. Kontynuował studia pod jego okiem i otrzymał wiele nauk wadżrajany oraz przekazy praktyk tantrycznych, a zwłaszcza przekaz tantry Czakrasamwara. Nocami Virupa praktykował tę tantrę z wielkim zaangażowaniem, podczas gdy w dzień studiował i nauczał. Mimo że zajmował się wszystkimi klasami nauk Buddy, także hinajany i mahajany, to jednak szczególnie zainteresowany był ezoteryczną tradycją wadżrajany. Przez lata praktykował tantrę Chakrasamvara, lecz dopiero po wizji, w której dakini Nairatmya przekazała mu głębokie nauki i praktykę tantry Hewadżra, do której miał szczególne predyspozycje, osiągnął postępy w praktyce i pełne urzeczywistnienie.
Nauki Virupy, głównie system Lamdre "Ścieżka i jej Owoc" oraz przekaz Padmasambhawy związany z tantrą Wadżrakilaja, stały się podstawą tybetańskiej szkoły sakja. Lamdre do Tybetu sprowadził tłumacz Drokmi, a rozpowszechnione zostały dzięki aktywności Pięciu Wielkich Mistrzów szkoły sakja.

</doc>
<doc id="711560" url="https://pl.wikipedia.org/wiki?curid=711560" title="Wirupa">
Wirupa



</doc>
<doc id="711563" url="https://pl.wikipedia.org/wiki?curid=711563" title="Alfabet esperancki">
Alfabet esperancki

Alfabet esperancki – alfabet oparty na alfabecie łacińskim, służący do zapisu języka esperanto. 
Składa się z 28 liter (w nawiasie podane zostały znaki w X systemie):
A, B, C, Ĉ (cx), D, E, F, G, Ĝ (gx), H, Ĥ (hx), I, J, Ĵ (jx), K, L, M, N, O, P, R, S, Ŝ (sx), T, U, Ŭ (ux), V, Z
Każdą literę czyta się tak, jak pisze, bez względu na sąsiedztwo.

</doc>
<doc id="711567" url="https://pl.wikipedia.org/wiki?curid=711567" title="Parafia Najświętszej Eucharystii w Łodzi">
Parafia Najświętszej Eucharystii w Łodzi

Parafia Najświętszej Eucharystii w Łodzi – rzymskokatolicka parafia położona w zachodniej części Łodzi na osiedlu Retkinia, wchodząca w skład dekanatu Łódź-Retkinia-Ruda archidiecezji łódzkiej.
Parafia została erygowana 13 czerwca 1987 przez biskupa Władysława Ziółka, ordynariusza archidiecezji łódzkiej.
Parafia powstała poprzez wydzielenie części obszaru parafii Najświętszego Serca Jezusowego. Jej powstanie zbiegło się w czasie z wizytą w Łodzi papieża Jana Pawła II. Obecnie obejmuje ona fragment osiedla Retkinia-Balonowa, a także osiedla Smulsko i Lublinek.
Nabożeństwa odbywały się początkowo w tymczasowej kaplicy, obecnie zaś w kościele postawionym w 1999 roku. Nowo postawiona część kościoła została pokryta dachem i wstawiono witraż pomiędzy dwie części dachu. 13 czerwca 2007, w dwudziestą rocznicę powstania parafii arcybiskup Władysław Ziółek dokonał poświęcenia nowej części kościoła.
Obecnie proboszczem jest ks. kan. Andrzej Ścieszko, wikariuszami: ks. Sylwester Markowiak, ks. Stanisław Hamziuk, ks. Mariusz Pielużek.
Z parafii pochodzą księża: Adam Pieńkowski, Stanisław Kotowski, Przemysław Szewczyk i Piotr Stępień.
Przy parafii działają grupy młodzieżowe: ewangelizacyjna Wspólnota Emmanuel oraz Wspólnota Serca Jezusa.

</doc>
<doc id="711573" url="https://pl.wikipedia.org/wiki?curid=711573" title="Morlocy">
Morlocy



</doc>
<doc id="711575" url="https://pl.wikipedia.org/wiki?curid=711575" title="Mała apokalipsa">
Mała apokalipsa

Mała apokalipsa – powieść Tadeusza Konwickiego wydana w 1979 w Warszawie przez Niezależną Oficynę Wydawniczą.
Bohater, a zarazem narrator książki, jest pisarzem żyjącym w komunistycznej Polsce. Znajomi literaci działający w opozycji odwiedzają go nad ranem i żądają, by o godzinie 20 tego samego dnia – w święto Polski Ludowej – dokonał aktu samospalenia przed budynkiem Pałacu Kultury w trakcie odbywającego się weń wiecu Partii. Autor nie daje jednoznacznej odpowiedzi na pytanie, czy bohater zdecydował się na ten ostateczny krok. Książka kończy się słowami "Ludzie, dodajcie mi sił. Ludzie, dodajcie sił każdemu na świecie, kto o tej porze idzie ze mną na całopalenie. Ludzie, dodajcie sił. Ludzie..."

</doc>
<doc id="711580" url="https://pl.wikipedia.org/wiki?curid=711580" title="Aleksander Hilary Połubiński">
Aleksander Hilary Połubiński

Aleksander Hilary Połubiński herbu własnego (Jastrzębiec odm.) (ur. w 1626, zm. 3 listopada 1679) – książę, marszałek wielki litewski w 1669 roku, pisarz polny litewski w 1654 roku, podstoli litewski w 1654 roku, nominat na starostwo generalne żmudzkie w 1669 roku, podkomorzy słonimski w 1650 roku, starosta wołkowyski w 1670 roku, starosta słonimski w latach 1657–1665, starosta oszmiański w latach 1665–1668, starosta bobrujski, jezierski, wielatycki w 1674 roku, ekonom brzeski w latach 1657-1679. 
Wykształcony w Akademii Wileńskiej, Zamojskiej i Krakowskiej, dworzanin króla Władysława IV, dzięki czemu nauki pobierał też za granicą. W 1646 wybrany na posła na Sejm, od 1648 dowódca husarii pod zwierzchnictwem hetmana polnego litewskiego Janusza Radziwiłła. W czasie powstania Chmielnickiego walczył w latach 1648–1650 na Ukrainie, od 1651 na czele własnej chorągwi husarskiej. Na przełomie 1651/1652 dowodził trzema chorągwiami w kompucie litewskim Radziwiłła, w 1654 podstoli, potem pisarz polny litewski. W czasie potopu szwedzkiego początkowo po stronie Szwedów, był uczestnikiem konfederacji tyszowieckiej w 1655 roku, wziął udział w bitwie pod Prostkami po polskiej stronie. Dowodził słynną szarżą husarską w drugim dniu bitwy pod Warszawą. Potem walczył z wojskami Rakoczego, z Rosją na Białorusi i Litwie, w 1655 dostał się do niewoli pod Częstochową, gdzie musiał przyrzec, że więcej nie poprowadzi do boju wojsk litewskich z koronnymi.
Poseł sejmiku słonimskiego na sejm zwyczajny 1650 roku, poseł nieznanego sejmiku na sejm zwyczajny 1659 roku, poseł sejmiku oszmiańskiego na sejm nadzwyczajny 1665 roku, sejm zwyczajny 1667 roku, poseł nieznanego sejmiku na sejm nadzwyczajny 1668 roku, poseł powiatu słonimskiego na sejm 1661 roku. Poseł sejmiku słonimskiego powiatu słonimskiego na sejm wiosenny 1666 roku. Na sejmie 1667 roku wyznaczony z Koła Poselskiego komisarzem do zapłaty wojsku Wielkiego Księstwa Litewskiego. 
Jan Kazimierz nadając mu starostwo bobrujskie w dniu 17 lutego 1668 roku podkreślił jego zasługi w trzydniowej bitwie warszawskiej. Na sejmie abdykacyjnym jako poseł powiatu oszmiańskiego 16 września 1668 roku podpisał akt potwierdzający abdykację Jana II Kazimierza Wazy. Po abdykacji Jana II Kazimierza Wazy w 1668 roku, popierał do polskiej korony kandydaturę carewicza Fiodora. Był elektorem Michała Korybuta Wiśniowieckiego w 1669 roku z województwa wileńskiego. Ominęły go buławy hetmana polnego i wielkiego, od 1669 roku marszałek wielki. Na sejmie zwyczajnym 1670 roku wyznaczony z Senatu komisarzem do zapłaty wojsku Wielkiego Księstwa Litewskiego. Był członkiem konfederacji kobryńskiej wojsk Wielkiego Księstwa Litewskiego w 1672 roku. W czasie elekcji 1674 roku został sędzią generalnego sądu kapturowego. Popierał do korony polskiej kandydaturę cara Rosji Aleksego Michajłowicza. Był członkiem konfederacji generalnej zawiązanej 15 stycznia 1674 roku na sejmie konwokacyjnym. Elektor Jana III Sobieskiego z województwa nowogródzkiego w 1674 roku, podpisał jego "pacta conventa". 
Syn Konstantego Połubińskiego i Zofii Sapieżanki, córki Andrzeja, ożeniony z Zuzanną Chreptowicz, wdową po Tomaszu Sapieże. Z drugą żoną, Zofią Konstancją Wołodkowicz (od 1652), miał dwie córki: Annę Mariannę, ż. Dominika Mikołaja Radziwiłła i Izabellę Helenę, ż. Jerzego Stanisława Sapiehy.

</doc>
<doc id="711586" url="https://pl.wikipedia.org/wiki?curid=711586" title="Parafia Wniebowstąpienia Pańskiego w Łodzi">
Parafia Wniebowstąpienia Pańskiego w Łodzi

Parafia pw. Wniebowstąpienia Pańskiego w Łodzi – parafia w dekanacie Łódź-Retkinia-Ruda archidiecezji łódzkiej. Położona w południowo-zachodniej części miasta. Skupia osiedle Pienista oraz niewielki fragment osiedla Retkinia.
Historia parafii.
Parafia erygowana 1 października 1989 przez biskupa Władysława Ziółka, ordynariusza diecezji łódzkiej. Powstała przez wydzielenie części obszaru parafii Najświętszego Serca Jezusowego w Łodzi.
Kościół parafialny wybudowany został w czasie kilku miesięcy (stan surowy uzyskany między 11 maja a 26 września 1992.
Kościół parafialny.
Bryła świątyni, na planie krzyża greckiego, oparta jest o dwie skrzyżowane nawy nakryte dwuspadowym drewnianym dachem, pokrytym blaszaną dachówką w kolorze czerwonym. W narożnikach naw umieszczono okrągłe słupy żelbetowe, podtrzymujące konstrukcję, która podtrzymuje skrzyżowanie połaci dachowych.
Projekt kościoła, którego autorami są architekci Zdzisław Lipski i Jakub Wujek oraz konstruktor inżynier Janusz Frey, został zaplanowany tak, aby świątynia mogła jednocześnie pełnić funkcje: sakralną (miejsce na nabożeństwa), duszpasterską (miejsce na kancelarię i spotkania różnych grup parafialnych) i mieszkaniową (zakwaterowanie dla kapłanów).
W północnej części budynku kościelnego mieszczą się: zakrystia, kancelaria, sale duszpasterskie i plebania. W części południowej (od strony ulicy Pienistej) mieści się kruchta, natomiast we wschodniej kaplica.
Poświęcenia świątyni dokonał arcybiskup łódzki Władysław Ziółek dnia 27 września 1992.
Msze Święte.
W niedziele i święta
W dni powszednie
Księża.
Duszpasterstwo prowadzi dwóch kapłanów. Od początku istnienia parafii do 2021 roku proboszczem był ks. kan. Kazimierz Zaleski (jednocześnie sprawuje też funkcję kapelana łódzkiej policji). Od 2021 roku proboszczem jest ks. Bogdan Heliński - były proboszcz w Babach-Kiełczówce. Wikariuszem od 2020 jest ks. Damian Szczepanik.
Ulice położone na terenie działalności duszpasterskiej parafii.
Hansa Christiana Andersena, Bratysławska (na południe od torów kolejowych, numery 47-57), Burzliwa, Czerwonego Kapturka, Denna, Falista, Jasia i Małgosi, Komandorska, Korsarska, Króla Władysława (numery 58-84), Kubusia Puchatka, Lajkonika, Obywatelska (od torów kolejowych do Bratysławskiej), Pienista, Ignacego Prądzyńskiego (strona nieparzysta, od ulicy Dennej w kierunku Lotniska Lublinek), Rusałki, Sieciowa, Sumowa, Sztormowa.
Grupy parafialne.
Kościół Domowy, Liturgiczna Służba Ołtarza: Ministranci i Lektorzy, Rycerstwo Niepokalanej, Schola, Żywa Róża

</doc>
<doc id="711590" url="https://pl.wikipedia.org/wiki?curid=711590" title="Józef Trendota (1921–1989)">
Józef Trendota (1921–1989)

Józef Trendota (ur. 14 stycznia 1921 w Tarnowie, zm. 11 sierpnia 1989 w Warszawie) – polski ekonomista i polityk, minister finansów w latach 1969–1971.
Życiorys.
Syn Józefa i Anny. Ukończył studia w Wyższej Szkole Ekonomicznej w Katowicach. W latach 1939–1943 księgowy w Komunalnej Kasie Oszczędności w Tarnowie, a następnie w fabryce papy. Od 1945 do 1947 pracował ponownie jako księgowy w hurtowni chemicznej w Katowicach, po czym przeniósł się do Centralnego Zarządu Przemysłu Chemicznego w Gliwicach na stanowisko dyrektora działu. Po studiach był pracownikiem naukowym WSE.
W 1948 wstąpił do Polskiej Partii Robotniczej i Polskiej Zjednoczonej Partii Robotniczej, od 1951 do 1953 wicedyrektor i dyrektor departamentu w Ministerstwie Finansów, po czym do 1969 był podsekretarzem stanu. W latach 1969–1971 minister finansów w rządzie Józefa Cyrankiewicza i Piotra Jaroszewicza. Od 25 lutego 1972 do 2 grudnia 1976 był prezesem Państwowej Komisji Cen.
Pochowany na starym cmentarzu w Tarnowie.

</doc>
<doc id="711592" url="https://pl.wikipedia.org/wiki?curid=711592" title="Indrabodhi">
Indrabodhi

Król Indrabodhi (Indrabhuti) - król półlegendarnej indyjskiej krainy Oddiyana, mistrz Buddyzmu Diamentowej Drogi z Indii, jeden z 84 mahasiddhów (Wielkich Urzeczywistnionych). Bezpośredni uczeń Buddy Siakjamuniego, który przekazał mu najgłębsze nauki tradycji vajrayany, dopełniając w ten sposób Trzeci Obrót Kołem Dharmy (trzeci przekaz nauk buddyjskich po hinajanie i mahajanie).

</doc>
<doc id="711593" url="https://pl.wikipedia.org/wiki?curid=711593" title="Indrabhuti">
Indrabhuti



</doc>
<doc id="711594" url="https://pl.wikipedia.org/wiki?curid=711594" title="Nagelfar">
Nagelfar

Nagelfar, Naglfar – w mitologii nordyckiej upiorny statek zbudowany z paznokci zmarłych, na którym w dniu ragnarök przypłyną wrogowie bogów. Komendę nad Naglfarem obejmie olbrzym Hrym, a przy jego sterze stanie Loki. Aby opóźnić przybycie okrętu, jak wyjaśnia Snorri, jeśli ktoś umrze z długimi paznokciami, należy mu je obcinać.

</doc>
<doc id="711595" url="https://pl.wikipedia.org/wiki?curid=711595" title="Hulajgród">
Hulajgród

 
Hulajgród, hulajpole, hulajhorodyna (ukr. Гуляй-город) – rodzaj machiny oblężniczej, stosowanej głównie przez oddziały kozackie i rosyjskie, zwłaszcza w XVI i XVII wieku. Jest to późna odmiana wieży oblężniczej.
Machina zbudowana z drewna, przesuwna zasłona na kołach lub płozach, przemieszczana przy pomocy koni, wołów lub siłami wojska. Stosowana w czasie oblężeń i w otwartym polu. Dodatkowo, dla ochrony przed podpaleniem osłaniana z zewnątrz pokryciem z namoczonych, niewygarbowanych skór zwierzęcych. Niektóre hulajgrody kozackie posiadały nawet kilka poziomów, na których znajdowała się także artyleria. Wykorzystanie i opis takich hulajgrodów można znaleźć u Henryka Sienkiewicza w powieści „Ogniem i mieczem” (tom II, rozdział XXV): 

</doc>
<doc id="711596" url="https://pl.wikipedia.org/wiki?curid=711596" title="Lotnisko Poznań-Krzesiny">
Lotnisko Poznań-Krzesiny



</doc>
<doc id="711601" url="https://pl.wikipedia.org/wiki?curid=711601" title="Parafia Chrystusa Króla w Łodzi">
Parafia Chrystusa Króla w Łodzi

Parafia Chrystusa Króla w Łodzi – parafia rzymskokatolicka w zachodniej części Łodzi, na osiedlach Retkinia i Karolew, wchodząca w skład dekanatu Łódź-Retkinia-Ruda archidiecezji łódzkiej.
Historia parafii.
Parafia została erygowana 15 lutego 1983 przez biskupa Józefa Rozwadowskiego, ordynariusza diecezji łódzkiej.
Parafia powstała poprzez wydzielenie części obszarów parafii Najświętszego Serca Jezusowego i parafii Matki Boskiej Zwycięskiej. Obecnie obejmuje ona część Karolewa oraz fragment Retkini, osiedle Piaski.
Nabożeństwa odbywają się w kościele zbudowanym w latach 1989–2000, według projektu Aleksego Dworczaka. Świątynię poświęcił 1 października 2000 arcybiskup Władysław Ziółek.
Zasięg parafii.
Do parafii należą wierni z Łodzi, mieszkający przy ulicach: Bratysławskiej (numery 2–24 i 1–19), Chodkiewicza, Grodzieńskiej, Gwiazdowej, Kowieńskiej, Kozietulskiego, Krzemienieckiej, Kusocińskiego (numery 1–37 i 2–18), Lokajskiego, Mińskiej, Narciarskiej, Piaski, Rajdowej, Retkińskiej (numery 1–67 i 2–22), Sandomierskiej, Sprinterów, Trójskok, Wileńskiej (numery 2–60 i 41–67), Wioślarskiej, Wróblewskiego (numery 59–89 i 100–134), Wyspiańskiego i kard. Wyszyńskiego (numery 2–12).
Wspólnoty parafialne.
Ministranci, Chór parafialny „Laudate Deum”, Żywy Różaniec, Wspólnota Adoracyjna, Wspólnota Medytacyjna, Apostolstwo Dobrej Śmierci, Apostolskie Dzieło Pomocy dla Czyśćca, Wieczernik modlitwy za kapłanów, Asysta, Kręgi domowego kościoła, Kółko różańcowe dziecięce, Eucharystyczny Ruch Młodych, Grupa młodzieżowa, Krąg biblijny, Grupa teatralna, Towarzystwo Przyjaciół WSD, Duszpasterstwo dzieci komunijnych i ich rodziców, Kandydaci do bierzmowania.

</doc>
<doc id="711604" url="https://pl.wikipedia.org/wiki?curid=711604" title="Naglfar">
Naglfar

Naglfar – szwedzki zespół muzyczny wykonujący melodic black metal, założony w 1992 roku. Nazwa zespołu wywodzi się z mitologii nordyckiej, według której Nagelfar to upiorny statek zbudowany z paznokci zmarłych. Teksty utworów oscylują wokół satanizmu, diabła i ciemności. Zespół jest obecnie związany z wytwórnią Century Media Records i ma na swoim koncie pięć albumów studyjnych, trzy dema i dwa minialbumy.
Historia.
Zespół Naglfar powstał w 1992 roku pod nazwą "Uninterred", z inicjatywy wokalisty i gitarzysty Jensa Rydéna i basisty Kristoffera Oliviusa. Niedługo po założeniu grupy do muzyków dołączył, znany z Nocturnal Rites - perkusista Ulf Andersson, oraz gitarzyści: Morgan Hansson i Fredrik Degerström. W trakcie komponowania i nagrywania pierwszego dema - zespół opuścił Fredrik Degerström, a zaraz za nim Ulf Andersson. "Stellae Trajectio" powstawało w rodzimym mieście zespołu Umeå, w Garageland Studio. Wydawnictwo ukazało się 14 września 1994 roku.
Na początku 1995 roku zespół podpisał kontrakt z wytwórnią Wrong Again Records, która jeszcze tego samego roku wydała debiutancki album zespołu. Płyta "Vittra" ukazała się 27 maja 1995 roku i zawierała 9 utworów, w tym 3 pochodzące z pierwszego dema grupy. W tworzeniu albumu wziął udział nowy perkusista grupy Mattias Holmgren, który odszedł po jego wydaniu. 
28 lipca 1998 roku ukazał się drugi album zespołu, noszący tytuł "Diabolical". W jego tworzeniu muzyków wsparł nowy perkusista Mattias Grahn. Po kolejnych zmianach personalnych w zespole i europejskiej trasie koncertowej u boku Deicide zespół nagrał minialbum "Ex Inferis", który 19 sierpnia 2002 ukazał się nakładem Century Media Records.
24 marca 2004 został wydany czwarty album zespołu zatytułowany "Sheol". Wydawnictwo ukazało się nakładem Century Media Records. Tuż po wydaniu płyty zespół opuścił jego założyciel Jens Rydén. Utworzył on własny projekt Profundi, a dwa lata później dołączył do Thyrfing.
20 czerwca 2005 roku został wydany czwarty album studyjny grupy, noszący tytuł "Pariah". Kilka miesięcy po jego wydaniu, na przełomie lutego i marca 2006, grupa odbyła trasę koncertową z Dark Funeral i Endstille. W grudniu 2006 roku zespół zakończył nagrywanie albumu "Harvest", który ukazał się 23 lutego 2007 roku nakładem Century Media Records. Jednocześnie muzycy ogłosili iż sesyjny basista Peter Morgan Lie dołączył na stałe do Naglfar.
W grudniu 2011 roku pojawiła się informacja, iż zespół ponownie wszedł do studia, celem nagrania kolejnego, szóstego już albumu studyjnego. "Téras" ukaże się nakładem Century Media Records na przełomie wiosny i lata 2012 roku.

</doc>
<doc id="711608" url="https://pl.wikipedia.org/wiki?curid=711608" title="Funt brytyjski">
Funt brytyjski



</doc>
<doc id="711611" url="https://pl.wikipedia.org/wiki?curid=711611" title="Asgardzi (Gwiezdne wrota)">
Asgardzi (Gwiezdne wrota)

Asgard – fikcyjna rasa pozaziemska z serialu "Gwiezdne wrota". Asgardczycy pierwszy raz pojawiają się w 10. odcinku pierwszego sezonu pod tytułem "Thor's Hammer". Typowy przykład tzw. "szarych ludzików".
Wygląd.
Asgardczycy mają około jednego metra wzrostu, szary odcień skóry, małe, chude kończyny, duże głowy i czarne oczy (są podobni do kosmitów z "" oraz opisach uprowadzeń przez UFO). 30 tys. lat temu Asgardczycy byli bardzo podobni do ludzi, różnili się głównie szarą skórą oraz brakiem owłosienia. Rozmnażali się jak ludzie, lecz z czasem stracili możliwość seksualnej reprodukcji. Korzystają więc z klonowania, które kieruje ich na ścieżkę zmierzającą do ich wyginięcia. Z tego powodu (włączając porwania ludzi z Ziemi), Asgardczycy podejmują drastyczne kroki, by zagwarantować przetrwanie gatunku. Jako że wszyscy wyglądają tak samo, rozpoznawani są po głosie. Asgardczycy są bardzo inteligentni, skutecznie rozwinęli mnóstwo zaawansowanych technologii, które zahamowały rozrost Goa`uldów. Asgard posiada okręty wyposażone w hipernapęd, pozwalający podróżować z jednej galaktyki do innej w ciągu kilku dni.
Historia.
Pierwszą planetą zamieszkaną przez Asgardczyków była Othalla w galaktyce Idy.
30 000 lat temu.
Pewna grupa Asgardczyków w stanie hibernacji wyrusza w podróż kosmiczną. W trakcie podróży komputer nawigacyjny ulega uszkodzeniu i statek wraz z załogą dryfuje bezwładnie przez galaktyki docierając w końcu do Drogi Mlecznej. Statek został niedawno odnaleziony przez Asgardzkich naukowców. Heimdall zaczął badania nad zachowanym na statku Asgardczyku sprzed 30 tysięcy lat, który zachował się w komorze hibernacyjnej.
10 000 lat temu.
Asgardczycy wraz z trzema innymi cywilizacjami: (Pradawnymi, Nox i Furling) założyli Przymierze Czterech Ras.
Do XXI wieku naszej ery.
Pomimo dezaprobaty ze strony Asgardu, Goa’uldowie stali się postrachem Drogi Mlecznej. Rasa ta zaczęła brać ludzi jako nosicieli w tym samym czasie, gdy Asgardczycy zdali sobie sprawę z wielkiego potencjału ludzkości. Asgardczycy i Goa’uldowie przeszli w stan wojny, lecz ci pierwsi nie mogli zbytnio się w nią angażować, gdyż byli zajęci dużo potężniejszym wrogiem w galaktyce Idy.
Aby zapobiec całkowitej dominacji Goa’uldów w galaktyce Asgardczycy zawarli Traktat Ochrony Planet, dzięki któremu wiele światów było pod ich ochroną. Ich mieszkańcom ukazywali się pod postacią nordyckich bogów. Goa’uldowie zgadzali się na często nieprzychylne im warunki, gdyż bali się starcia z potężniejszym od siebie Asgardem, który jednocześnie nie chciał wojny z powodu prowadzenia walk z Replikatorami. Konflikt militarny na obu frontach mógłby przyczynić się do ich upadku.
Replikatory.
Asgardczycy nie byli w stanie pomóc Ziemi i Drodze Mlecznej w walce z Goa’uldami, gdyż byli zajęci wojną z groźniejszym wrogiem - Replikatorami. Replikatory szybko stały się niewrażliwe na energetyczną broń Asgardu, jednak broń ziemian oparta na energii kinetycznej okazała się skuteczna. Tau’ri pomagali Asgardczykom wiele razy, gdyż jako ewolucyjnie młodsza rasa wpadali na „głupie pomysły”, które Asgardczycy uznawali za zbyt proste, aby były skuteczne. Thor obiecał, że po zakończeniu wojny z Replikatorami pomogą raz na zawsze pokonać Goa’uldów z użyciem wszystkich możliwych środków. Z pomocą SG-1 Asgardczycy zdołali umieścić wszystkie Replikatory w polu o zmienionej szybkości czasu. Gdy w "odczuciu" Replikatorów minęło kilka minut, poza polem mijały tysiące lat. Zabieg taki miał dać czas Asgardczykom na znalezienie skutecznej broni przeciwko Replikatorom.
Niestety Replikatorom po dwóch latach udało się wydostać z pola i zaatakowali nową planetę Asgardu – Orillę. Atak się powiódł i wylądowali na niej, a razem z nimi Piąty - wyglądający jak człowiek, wysoce zaawansowany Replikator. Posiadający wiedzę Pradawnych pułkownik Jack O’Neill stworzył broń zdolną do zakłócania połączeń między „elektrycznymi komórkami” Replikatorów, co uniemożliwiało im łączenie się. Thor szybko stworzył większą wersję tej broni, przy pomocy której zdołał obronić całą planetę, jednak wielu Replikatorom - w tym "Piątemu" - udało się uciec.
Pozostałe Replikatory zwróciły swoją uwagę na Drogę Mleczną. Stały się niewrażliwe na antyreplikatorową broń, a Asgardczycy byli w stanie wysłać do pomocy tylko Thora. Replikatory zostały ostatecznie pokonane gdy Tau’ri, Naród Wolnych Jaffa oraz Baal użyli broni Pradawnych ukrytej na Dakarze do rozłożenia każdego Replikatora w Drodze Mlecznej na części pierwsze.
Lata po-Replikatorowe i wymarcie.
W ostatnim, 20. odcinku dziewiątego sezonu „Camelot” Asgardczycy brali udział w zjednoczonym ataku przeciwko flocie Ori, który zakończył się bezapelacyjną klęską sprzymierzeńców z Drogi Mlecznej.
W ostatnim, 20. odcinku dziesiątego sezonu (a zarazem ostatnim odcinku całego serialu) „Unending” Asgardczycy przekazali Tau’ri całą swoją wiedzę, historię i dziedzictwo, po czym dokonali masowego samobójstwa całej swojej rasy. Podjęli tak drastyczny krok, gdyż przez błędy z przeszłości ich ciała ulegały ewolucyjnej degradacji.
Galaktyka Pegaza.
W 11. odcinku 5. sezonu "" – „The Lost Tribe” pojawia się odłam Asgardczyków, który oddzielił się ponad 10 000 lat temu i przeniósł do galaktyki Pegaza. W oddaleniu od Wysokiej Rady eksperymentowali na ludziach, celem przywrócenia swym ciałom dawnej formy.
Stosunki z ludźmi.
Spotkanie O`Neilla z Thorem pozwoliło Asgardowi do przyjęcia nowego spojrzenia na ludzi. Przestudiowali ich rasę i stwierdzili, że ludzkość posiada wielki potencjał. O`Neill udowodnił Asgardowi, że ludzie są gotowi stać się częścią galaktyki. Pomimo swych możliwości intelektualnych i potencjału obronnego Asgardowie nie byli w stanie długo walczyć z Replikatorami. Wyczerpali wszystkie możliwe sposoby walki, stając się bardzo zależnymi od Tau`ri i przy niejednej okazji odpłacali się za próbę pokonania tego wroga.
Asgardczycy stali się dłużnikiem Ziemi i obiecali, że kiedy walka z Replikatorami dobiegnie końca, powierzą im swoje środki, pomagając raz na zawsze rozprawić się z Goa`uldami. Już zaczęli spełniać swoją obietnicę wyposażając Prometeusza w zaawansowane osłony i broń. Po odkryciu Atlantis zgodzili się pożyczyć nam Międzygalaktyczny Hipernapęd (tzw. II Klasy) w celu umożliwienia podróży Dedalem Atlantis-Ziemia.
Traktat Planet Chronionych.
Porozumienie między Władcami Systemu a Asgardami, stanowiący, że Władcy Systemowi nie mogą atakować planet objętych traktatem, pod groźbą odwetu ze strony Asgardu. Traktat obejmuje 27 planet, z Ziemią włącznie. Innymi planetami są np. Cimmeria (P3X-974), K'Tau, PX3-595 i Galar. Władcy Systemu są odpowiedzialni za wymuszenie przestrzegania traktatu przez pomniejszych Goa’uldów.
Jednymi z warunków traktatu są:
Jakiekolwiek naruszenie traktatu powoduje nieważność całości umowy i pozwola Goa’uldom atakować planety objęte traktatem.
Traktat jest szanowany przez Goa’uldów głównie dlatego, że Asgard posiada nad nimi znaczną technologiczną przewagę i z dużą pewnością w otwartym konflikcie to Asgard by wygrał. Pod koniec sezonu 5 traktat traci na znaczeniu za sprawą chaosu sianego przez Anubisa, który zdobył dostęp do technologii Pradawnych, zupełnie zignorował traktat atakując jeden z okrętów Asgardu i porywając Thora .
Wysoka Rada Asgardu.
Wysoka Rada Asgardu jest radą rządzącą rasą Asgardu. Nieznana jest liczba jej członków, ale wiadomo, że jest ich co najmniej siedmiu (między innymi Freyr, Thor oraz Penigal. Decyzje Wysokiej Rady Asgardu wpływają na całą rasę, lecz nie wiadomo jaką ma dokładnie władze polityczną.

</doc>
<doc id="711623" url="https://pl.wikipedia.org/wiki?curid=711623" title="Marek Widzicki">
Marek Widzicki

Marek Widzicki (ur. 18 września 1976 w Gdańsku) – polski piłkarz grający na pozycji pomocnika. Obecnie zawodnik GKS-u Kowale. Reprezentant Polski piłce nożnej plażowej, były reprezentant Polski w futsalu. Trener UKS Dragon Bojano – grup Trampki i Juniorzy. Czterokrotny uczestnik Euro Winners Cup. Występuje również w halowym zespole Dragon Bojano.

</doc>
<doc id="711624" url="https://pl.wikipedia.org/wiki?curid=711624" title="Carbon Copy">
Carbon Copy



</doc>
<doc id="711626" url="https://pl.wikipedia.org/wiki?curid=711626" title="Serau białogrzywy">
Serau białogrzywy

Serau białogrzywy ("Capricornis sumatraensis") – ssak z rodziny wołowatych.
Wygląd.
Długość ciała 120–180 cm, wysokość w kłębie 100 cm, masa 50–120 kg. Szorstka, gęsta, dość długa, brunatnoczarna sierść. U obu płci występują krótkie rogi wygięte lekko ku tyłowi.
Występowanie.
Indonezja i Malezja. Sprowadzony także do USA. 
Tryb życia.
Samce żyją zazwyczaj samotnie, zaś samice i młode często tworzą niewielkie grupy. Zamieszkuje ciepłe i wilgotne zbocza gór i tereny wyżynne porośnięte lasami lub zaroślami. 
Rozmnażanie.
Samice osiągają dojrzałość płciową w wieku około dwa i pół roku (około pół roku wcześniej niż samce). Okres godowy przypada na październik - listopad. Ciąża u samicy trwa około 7 miesięcy, po czym wydaje na świat 1–2, rzadko 3 młode, które karmi przez okres niecałych 6 miesięcy.
Pożywienie.
Zazwyczaj żeruje o zmroku i o świcie. Żywi się liśćmi, pędami i trawą.
Systematyka.
Wcześniej klasyfikowany w rodzaju "Naemorhedus" lub jako podgatunek "Capricornis sumatraensis sumatraensis" .
Status.
Zaliczony do kategorii VU (narażony na wyginięcie w klasyfikacji IUCN.

</doc>
<doc id="711639" url="https://pl.wikipedia.org/wiki?curid=711639" title="Soufrière (Gwadelupa)">
Soufrière (Gwadelupa)

La Soufrière (La Grande Soufrière) – czynny stratowulkan na wyspie Gwadelupie, położony w południowej części Basse-Terre, czyli zachodniej części wyspy.
Współrzędne geograficzne: . Wznosi się na wysokość 1 467 m n.p.m. Powstał w plejstocenie, ok. 200 000 lat temu. Również w plejstocenie. ok. 100 000 lat temu powstała kaldera, a później, w jej wnętrzu, obecny stożek wulkaniczny. Ostatnia erupcja miała miejsce w 1977. Spowodowała ona poważne straty w tej części wyspy, zwłaszcza w położonej u stóp wulkanu stolicy terytorium Basse-Terre, której mieszkańców musiano ewakuować.
Nazwa wulkanu pochodzi z języka francuskiego i oznacza „ujście siarki”. Nazwę Soufrière nosi kilka karaibskich wulkanów, m.in. Soufrière Hills na wyspie Montserrat, Soufrière na wyspie Saint Vincent czy Soufrière na wyspie Saint Lucia.

</doc>
<doc id="711644" url="https://pl.wikipedia.org/wiki?curid=711644" title="Kałojan Karadzinow">
Kałojan Karadzinow



</doc>
<doc id="711651" url="https://pl.wikipedia.org/wiki?curid=711651" title="Soufriere (Gwadelupa)">
Soufriere (Gwadelupa)



</doc>
<doc id="711652" url="https://pl.wikipedia.org/wiki?curid=711652" title="Jonki">
Jonki

Jonki (kaszb. "Jónczi", niem. "Jonken") – wieś kaszubska w Polsce położona w województwie pomorskim, w powiecie chojnickim, w gminie Konarzyny, nad rzeką Chociną. Miejscowość jest częścią składową sołectwa Zielona Huta. 
W latach 1975–1998 miejscowość administracyjnie należała do województwa słupskiego.
Inne miejscowości o nazwie Jonki: Jonkowo

</doc>
<doc id="711655" url="https://pl.wikipedia.org/wiki?curid=711655" title="Sandboarding">
Sandboarding

Sandboarding – popularna atrakcja turystyczna w Peru i niektórych innych krajach Ameryki Łacińskiej, polegająca na zjeździe na specjalnie przygotowanej desce z piaszczystych wydm.

</doc>
<doc id="711656" url="https://pl.wikipedia.org/wiki?curid=711656" title="Holar i Hjaltadal">
Holar i Hjaltadal



</doc>
<doc id="711662" url="https://pl.wikipedia.org/wiki?curid=711662" title="Nowa Karczma (powiat chojnicki)">
Nowa Karczma (powiat chojnicki)

Nowa Karczma (kaszb. "Nowô Karczma" lub też "Hëta", "Ùta", niem. "Neukrug") – kolonia w Polsce położona w województwie pomorskim, w powiecie chojnickim, w gminie Konarzyny.
W latach 1975–1998 miejscowość należała administracyjnie do województwa słupskiego.
Zobacz też.
Nowa Karczma

</doc>
<doc id="711669" url="https://pl.wikipedia.org/wiki?curid=711669" title="Sextans A">
Sextans A



</doc>
<doc id="711670" url="https://pl.wikipedia.org/wiki?curid=711670" title="Rowista">
Rowista

Rowista (kaszb. "Rowisto", niem. "Rowista") – kolonia kaszubska w Polsce położona w województwie pomorskim, w powiecie chojnickim, w gminie Konarzyny.
W latach 1975–1998 miejscowość administracyjnie należała do województwa słupskiego.

</doc>
<doc id="711673" url="https://pl.wikipedia.org/wiki?curid=711673" title="Parszczenica">
Parszczenica

Parszczenica (kaszb. "Parszczińce" lub też "Pôrszczenica", "Parzczenice", niem. "Parszesnitza") – kolonia kaszubska w Polsce położona w województwie pomorskim, w powiecie chojnickim, w gminie Konarzyny.
W latach 1975–1998 miejscowość administracyjnie należała do województwa słupskiego.

</doc>
<doc id="711676" url="https://pl.wikipedia.org/wiki?curid=711676" title="Felix-Heinrich Gentzen">
Felix-Heinrich Gentzen

Felix-Heinrich Gentzen (ur. 19 maja 1914 w Kętrzynie, zm. 2 sierpnia 1969) – niemiecki historyk, profesor uniwersytetu w Lipsku (NRD), specjalizujący się w historii Polski i historii stosunków polsko-niemieckich, m.in. w problematyce związanej z germanizacją ziem polskich, w tym szczególnie w wieku XIX i na początku XX (Hakata). W swoich badaniach naukowych ściśle współpracował z historykami polskimi.
Życie.
Pochodził z inteligenckiej rodziny w Prusach Wschodnich, był synem architekta i wnukiem lekarza. Rodzice przenieśli się do Berlina gdy Felix był jeszcze chłopcem, tam też ukończył Falk-Realgymnasium, szkołę znaną z podtrzymywania tradycji wielkoniemieckich. Od 1932 służył w Reichswehrze. W II wojnie światowej brał udział od roku 1939. Na froncie wschodnim w szeregach Wehrmachtu (w stopniu porucznika artylerii, potem kapitana); znalazł się pod Stalingradem, gdzie podczas bitwy stalingradzkiej pojmany został do niewoli radzieckiej. Od tego czasu do końca wojny współpracował z Armią Czerwoną jako tłumacz. Od roku 1943 członek Komitetu Narodowego Wolne Niemcy ("Nationalkomitee Freies Deutschland"), potem SED.
W 1945 wrócił do Niemiec, redagował w Halle "Volkszeitung" („Gazetę Ludową”), potem piastował kilka różnych funkcji politycznych, w latach 1946–1949 studiował na uniwersytecie robotniczo-chłopskim w tym mieście historię i filologię niemiecką, słuchał wykładów m.in. Waltera Markova. W 1950 promował się pracą poświęconą stosunkom polsko-niemieckich pt. "Preußen und Polen im Schatten der Bürgerlichen Revolution".
Od 1951 do 1956 pracował jako aspirant na uniwersytecie w Jenie, był tam wykładowcą w stopniu docenta mianowanego, zajmował się problematyką historii Polski i ZSRR. Interesował się m.in. zagadnieniami związanymi z powstaniem styczniowym, zbierał materiały w archiwach niemieckich i polskich do swojej rozprawy habilitacyjnej. Jego praca pt. "Großpolen im Januaraufstand. Das Großherzogtum Posen 1858-1864", stała się później podstawą jego habilitacji na uniwersytecie w Lipsku. Objął tam w 1956 stanowisko docenta historii Polski w Instytucie Historii Krajów Demokracji Ludowej, a w 1960 uzyskał tytuł profesora.
Znał język polski i aktywnie uczestniczył w pracach polsko-niemieckiej komisji historycznej, zasiadał w zarządzie Towarzystwa Historycznego NRD. Był członkiem rady miejskiej Lipska.
Interesował się muzyką poważną (Beethoven) i poezją (Goethe). Pozostawił żonę Christę (poślubioną w 1947) oraz córkę i syna.

</doc>
<doc id="711682" url="https://pl.wikipedia.org/wiki?curid=711682" title="1000BASE-T">
1000BASE-T

1000Base-T – standard sieci Ethernet o przepływności 1 Gb/s. Został opisany w 1999 roku w dokumencie IEEE 802.3ab. Oparta na nim sieć wykorzystuje jako medium skrętkę miedzianą UTP co najmniej Cat 5 zakończonej złączem 8P8C, a jej zasięg wynosi 100 m. 1000Base-T wykorzystuje wszystkie 4 pary skrętki, jednocześnie nadając i odbierając sygnał na każdej parze, dzięki czemu możliwy jest full-duplex w obrębie jednej pary, tzw. dual-duplex. W celu osiągnięcia tak wysokiej przepływności zastosowano czterowymiarowe kodowanie 4D-PAM5.
Przetwarzanie tak dużej ilości informacji na sekundę wymaga zastosowania procesorów sygnałowych w urządzeniach sieciowych. Tworzone na ich podstawie układy hybrydowe odpowiadają za jednoczesne nadawanie i odbieranie na tej samej parze skrętki.
Główne założenia.
Głównymi założeniami 1000Base-T określonymi przez standard są:
Ethernet a Gigabit Ethernet.
1000Base-T ma 100-krotnie większą przepływność w porównaniu z klasycznym Ethernetem o przepływności 10 Mb/s. Konsekwencją tego jest skrócenie czasu transmisji ramki Ethernetowej (minimum 64 B) z 51,2 μs do 512 ns. Jeśli obsługa CSMA/CD ma być zachowana, zasięg sieci w takiej postaci musiałby wynosić około 25 m. W celu zwiększenia zasięgu do 100 m postanowiono zwiększyć czas zajmowany przez ramkę 8-krotnie. Nowa ramka ma rozmiar 512 B, zawiera w sobie klasyczne ramki ethernetowe i jest przetwarzana przez sprzęt nadajnika i odbiornika, dzięki czemu oprogramowanie nie jest nawet świadome jej istnienia. Za jej tworzenie odpowiadają dwie funkcje:
Podczas transmisji ramki dodawane są specjalne znaczniki określające początek i koniec ramki oraz rozdzielające ramki transmitowane w trybie burst.
Dzięki temu mechanizmowi Gigabit Ethernet zachowuje zgodność ze wszystkimi wersjami Ethernetu.
Autonegocjacja.
Technologia pozwalająca określić tryb działania z jakim pracuje urządzenie po drugiej stronie łącza. Jest inicjowana na początku zestawiania łącza – uzgadnia wspólny tryb i szybkość połączenia, zazwyczaj największą wspólną z jaką mogą pracować obydwa urządzenia. W autonegocjacji wykorzystywana jest specjalna sekwencja szybkich impulsów łącza (ang. "FLP – Fast Link Pulse") wysyłana przez karty NIC i koncentratory, pozwalająca zidentyfikować możliwości urządzenia wysyłającego. Ten mechanizm jest oparty na sygnalizacji integralności łącza (ang. "LI – Link Integrity") wykorzystywanej w 10Base-T.
Autonegocjacja odpowiada także za ustalanie relacji master-slave pomiędzy interfejsami warstwy fizycznej. Strona połączenia typu master taktuje sygnał zgodnie ze swoim zegarem, a strona uznana za slave odzyskuje sygnał zegarowy z odebranego sygnału. Przy połączeniu wieloportowym jako master zazwyczaj wybierane urządzenie wieloportowe, pozostałe urządzenia jednoportowe uczestniczące w połączeniu zostają ustawione jako slave.
Kodowanie.
Wykorzystywany jest schemat kodowania 4D-PAM5 (4 kanałowa PAM o 5 poziomach). Inna jego nazwa to Enhanced T2/TX, ponieważ jest połączeniem technik zastosowanych w standardach FastEthernet - 100Base-T2 i 100Base-TX. Z 100Base-T2 wykorzystano kodowanie PAM5x5, lecz zastosowano 4 pary skrętki i jednoczesny full-duplex na każdej parze (dual-duplex), natomiast z 100Base-TX okablowanie kategorii 5e, ale podniesiono pasmo transmisji do częstotliwości 125 MHz.
Definicje.
8B1Q4: technika kodowania danych używana w 1000BASE-T przy konwersji 8 bitów (8B) do czterech pięciowartościowych (ang. "Quinary") symboli (Q4), transmitowanych w czasie jednego taktu zegara (1Q4).
4D-PAM5: technika kodowania sygnału używana w 1000BASE-T. Czterowymiarowe pięciowartościowe symbole (4D) otrzymane z kodowania danych 8B1Q4 są przesyłane przy użyciu pięciu poziomów napięcia (PAM5). Cztery takie symbole są przesyłane równolegle w każdym przedziale czasowym.
Zastosowane kodowania 8B1Q4 i 4D-PAM5 przetwarzają osiem bitów na jedną serię czterech sygnałów (grup kodowych) o poziomach napięć z pięciowartościowego zbioru {2,1,0,-1,-2} V, wysyłanych jednocześnie. Skrętka Cat 5 pozwala na transmisję z częstotliwością 125 MHz, a czas trwania symbolu (taktu) wynosi 8 ns. Pięć poziomów napięcia pozwala na zakodowanie w jednym symbolu dwóch bitów danych (w rzeczywistości wystarczyły by cztery poziomy, ale piąty zwiększa liczbę kombinacji, które wykorzystano m.in. na słowa kontrolne). Cztery pary skrętki dają 8 bitów transmitowanych w jednym takcie, więc przepływność wynosi 4 × 2 × 125•106 = 109, czyli 1 Gb. W trybie bezczynności transmitowane są tylko poziomy napięć -2, 0 i 2, co jest realizowane w celu polepszenia synchronizacji.
Realizacja.
W czasie transmisji danych kolejne bajty są szyfrowane strumieniowo (ang. "side-stream scrambling"), następnie kodowane w grupy kodowe złożone z czterech pięciowartościowych symboli. Szyfrator strumieniowy implementowany jest przez liniowy rejestr przesuwny ze sprzężeniem zwrotnym (ang. "linear feedback shift register"). W dużym uproszczeniu cały proces zachodzi następująco. Kodowanie obejmuje generacje trzech 4-bitowych słów – Sx, Sy, Sg. Słowa Sx i Sy służą do generacji oktetu Sc wykorzystywanego do szyfrowania bajta danych oraz generacji słów kontrolnych i bezczynności. Otrzymany oktet Sc jest kodowany splotowo z bajtem danych w celu osiągnięcia 9-bitowego słowa Sd. To słowo z kolei jest mapowane na cztery pięciowartościowe symbole TA, TB, TC, TD. Słowo Sg wykorzystywane jest do zróżnicowania znaków symboli TA-TD tak, aby każdy transmitowany strumień nie zawierał składowej stałej. Otrzymane w ten sposób symbole A, B, C, D są zamieniane na sygnał elektryczny modulowany PAM5 i przesyłane przez cztery pary DA, DB, DC, DD skrętki, zgodnie z tabelką zamieszczoną niżej. BI oznacza styk dwukierunkowy (ang. "bidirectional").
Korekcja błędów.
W czasie trwania jednego taktu kodowany jest jeden bajt, czyli 8 bitów, co daje 28 = 256 różnych stanów. Cztery pięciopoziomowe sygnały PAM5 przesyłane każdy na osobnej parze przewodów dają 54 = 625 różnych stanów. Część z nich jest wykorzystywana do przesyłania sygnałów kontrolnych i bezczynności, pozostaje jednak nadal duży nadmiar, który pozwolił na wykorzystanie 8-stanowego kodowania TCM (ang. "Trellis Coded Modulation") zapewniającego korekcję błędów (ang. "Trellis Forward Error Correction"). Za detekcję i korekcję błędów odpowiada dekoder Viterbiego w urządzeniu odbiorczym.
Okablowanie.
W standardzie wykorzystywana jest skrętka miedziana Cat 5 (TIA/EIA-568-A). Zalecana jest jednak skrętka Cat 5e (TIA/EIA 568-A-5), która zwiększa zapas bezpieczeństwa przy sieciach o zasięgu zbliżonym do maksymalnej wartości 100 m.
Kable powinny być zakończone złączami 8P8C dobrej jakości zgodnie ze standardem TIA/EIA-568-B – w układzie T568A lub T568B (nazywanych niepoprawnie TIA/EIA-568-A i TIA/EIA-568-B).
Testy okablowania.
Podczas tworzenia sieci 1000Base-T możliwe jest wykorzystanie istniejącego okablowania Cat5, należy jednak najpierw przeprowadzić testy wymagane do ponownej certyfikacji kabla Cat5 na wymogi 1000Base-T. Testy te są zawarte w biuletynie TSB-95 i dotyczą dalekiego przesłuchu ELFEXT, echa, przesunięcia fazowego i opóźnienia propagacji sygnału.

</doc>
<doc id="711691" url="https://pl.wikipedia.org/wiki?curid=711691" title="James Patrick Cannon">
James Patrick Cannon

James Patrick Cannon (ur. 11 lutego 1890 w Rosedale w stanie Kansas, zm. 21 sierpnia 1974 r. w Los Angeles) – amerykański komunista i działacz związkowy. Przywódca amerykańskich trockistów.
Życiorys.
Pochodził z robotniczej rodziny, irlandzkich katolików. W wieku 18 lat, wstąpił do partii socjalistycznej "(Socialist Party of America)". Przed I wojną światową i w jej trakcie założył w Stanach Zjednoczonych komórki organizacji związkowej "Robotników Przemysłowych Świata (Industrial Workers of the World)". Sprzeciwiał się wojnie, z pozycji internacjonalisty, popierał rewolucję październikową. Od czerwca 1922 r. do stycznia 1923 r. przebywał w Rosji, gdzie był członkiem Prezydium Komitetu Wykonawczego Międzynarodówki Komunistycznej w Moskwie i delegatem na IV Kongres Międzynarodówki Komunistycznej. Został wydalony z partii wraz z innymi trockistami po przejęciu władzy przez stalinistów. W 1928 roku Cannon stworzył wraz z Maxem Shachtmanem i Martinem Abernem Komunistyczną Ligę Ameryki, której został czołowym przywódcą, została ona później przekształcona w Socjalistyczną Partię Robotniczą. Wydawał jej organ prasowy "The Militant". W 1941 roku Cannon wraz z innymi przywódcami swojej partii i Socjalistycznej Partii Robotniczej oraz sekcji Nr 544 związku zawodowego kierowców ciężarówek (Kongresu Organizacji Przemysłowych) staje przed sądem w Minneapolis za propagowanie sprzeciwu wobec amerykańskiego udziału w II wojnie światowej. Pomimo rozprawy apelacyjnej został skazany i spędził w więzieniu federalnym w Sandstone rok i cztery miesiące, opuścił je w roku 1945. Do roku 1953 był Sekretarzem krajowym Socjalistycznej Partii Robotniczej. W latach 1953 - 1972 sprawował funkcję jej przewodniczącego, od roku 1972 do śmierci honorowego przewodniczącego.

</doc>
<doc id="711692" url="https://pl.wikipedia.org/wiki?curid=711692" title="Essentialia negotti">
Essentialia negotti



</doc>
<doc id="711693" url="https://pl.wikipedia.org/wiki?curid=711693" title="Accidentalia negotti">
Accidentalia negotti



</doc>
<doc id="711694" url="https://pl.wikipedia.org/wiki?curid=711694" title="Naturalia negotti">
Naturalia negotti



</doc>
<doc id="711697" url="https://pl.wikipedia.org/wiki?curid=711697" title="Popielewo (powiat chojnicki)">
Popielewo (powiat chojnicki)

Popielewo (kaszb. "Pòpielewò", niem. "Popielewo") – wieś kaszubska w Polsce położona w województwie pomorskim, w powiecie chojnickim, w gminie Konarzyny.
W latach 1975–1998 miejscowość administracyjnie należała do województwa słupskiego.
Zobacz też.
Popielewo

</doc>
<doc id="711699" url="https://pl.wikipedia.org/wiki?curid=711699" title="Niepszczołąg">
Niepszczołąg

Niepszczołąg (kaszb. "Niepszczołąg", niem. "Niepczelong") – kolonia kaszubska w Polsce położona w województwie pomorskim, w powiecie chojnickim, w gminie Konarzyny, nad rzeką Chociną. Osada jest częścią składową sołectwa Zielona Chocina. 
W latach 1975–1998 miejscowość administracyjnie należała do województwa słupskiego.

</doc>
<doc id="711701" url="https://pl.wikipedia.org/wiki?curid=711701" title="Tiran">
Tiran



</doc>
<doc id="711702" url="https://pl.wikipedia.org/wiki?curid=711702" title="Dzięgiel (województwo pomorskie)">
Dzięgiel (województwo pomorskie)

Dzięgiel (kaszb. "Dzãdżel", niem. "Dziengel") – kolonia kaszubska w Polsce położona w województwie pomorskim, w powiecie chojnickim, w gminie Konarzyny.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Dzięgiel: Dzięgiele

</doc>
<doc id="711705" url="https://pl.wikipedia.org/wiki?curid=711705" title="Wspólna Polityka Rolna">
Wspólna Polityka Rolna



</doc>
<doc id="711706" url="https://pl.wikipedia.org/wiki?curid=711706" title="Edward Higginbottom">
Edward Higginbottom

Edward Higginbottom (ur. 1947) – brytyjski dyrygent, organista i doktor muzykologii. 
Wykładowca Uniwersytetu w Oksfordzie i dyrygent chóru "New College" w Oksfordzie. Specjalista od muzyki dawnej (szczególnie muzyka francuskiego baroku). Jest współautorem "Cambridge Companion to the Organ" i "The New Grove Dictionary of Music". Pod jego dyrekcją chór New College osiągnął międzynarodowe uznanie, którego wyrazem jest m.in. ponad 70 nagrań muzyki od renesansu, poprzez barok do kompozytorów współczesnych Sir Johna Tavenera i Arvo Pärta.
Nagrody.
'Officier de l'Ordre des Arts et des Lettres' przyznana przez francuskie Ministerstwo Kultury.

</doc>
<doc id="711707" url="https://pl.wikipedia.org/wiki?curid=711707" title="Józef Ławnik">
Józef Ławnik

Józef Ławnik (ur. 27 stycznia 1927 w Kolonii Janówek, zm. 6 grudnia 2019 w Świdniku, woj. lubelskie) – polski historyk, profesor nauk humanistycznych, oficer Milicji Obywatelskiej, działacz komunistyczny.
Życiorys.
W 1956 roku ukończył studia na Uniwersytecie Warszawskim. Doktoryzował się w 1965, natomiast stopień naukowy doktora habilitowanego uzyskał w 1976 roku na Uniwersytecie Marii Curie-Skłodowskiej w Lublinie. W 1988 otrzymał tytuł naukowy profesora nauk humanistycznych.
W drugiej połowie lat 40. był oskarżycielem publicznym z ramienia Komendy Miasta Milicji Obywatelskiej w sądzie grodzkim w Lublinie i słuchaczem szkoły oficerskiej MO w Słupsku. Od 1949 do 1952 był oficerem szkoleniowym w Komendzie Głównej Milicji w Warszawie. W latach 1956–1968 pracował jako nauczyciel historii w VI Liceum Ogólnokształcącym im. Tadeusza Reytana w Warszawie.
Od lat 70. związany był z Wyższą Szkołą Pedagogiczną w Kielcach, przekształconą następnie w Akademię Świętokrzyską. Od 1979 do 1981 roku kierował Zakładem Dydaktyki Historii, natomiast w latach 1981–1997 – Zakładem Historii Najnowszej. Dwukrotnie pełnił nadto funkcję dyrektora Instytutu Historii (1981–1984 i 1986–1988). W 1988 roku objął stanowisko profesora nadzwyczajnego, a w 1995 – profesora zwyczajnego.
Specjalizował się w historii II Rzeczypospolitej. W 1957 roku został członkiem Polskiego Towarzystwa Historycznego, natomiast w latach 1975–1990 należał do Lubelskiego Towarzystwa Naukowego. Odznaczony został m.in. Krzyżem Kawalerskim Orderu Odrodzenia Polski (1987), Złotym Krzyżem Zasługi (1979) i Odznaką 1000-lecia Państwa Polskiego.
Należał do Związku Walki Młodych, Polskiej Partii Robotniczej (1946–1948) i Polskiej Zjednoczonej Partii Robotniczej (1948–1990).
Zmarł 6 grudnia 2019. Został pochowany 10 grudnia 2019 w Mełgwi.

</doc>
<doc id="711708" url="https://pl.wikipedia.org/wiki?curid=711708" title="Jaranty">
Jaranty

Jaranty (kaszb. "Jarantë") – kolonia kaszubska w Polsce położona w województwie pomorskim, w powiecie chojnickim, w gminie Konarzyny.
W latach 1975–1998 miejscowość administracyjnie należała do województwa słupskiego.

</doc>
<doc id="711709" url="https://pl.wikipedia.org/wiki?curid=711709" title="Erwin Nyc">
Erwin Nyc

Edward Piotr Nyc (ur. 24 maja 1914 w Katowicach jako Erwin Ginter Nytz, zm. 1 maja 1988 w Piekarach Śląskich) – polski piłkarz, pomocnik. Uczestnik MŚ 38.
Życiorys.
Pochodzący z Górnego Śląska zawodnik wywodził się z klubu Pogoń Katowice. W 1934 zmienił nazwisko na Nyc. W latach 1935–1939 grał w barwach Polonii Warszawa. W reprezentacji Polski w latach 1937–1939) rozegrał 11 oficjalnych spotkań międzypaństwowych. Przed MŚ 38 o miejsce w podstawowej jedenastce rywalizował z Janem Wasiewiczem i dopiero po kontuzji piłkarza Pogoni Lwów "wskoczył" do drużyny. W legendarnym meczu z Brazylią (przegranym po dogrywce 5:6) zagrał jako jeden z trzech pomocników, obok Wilhelma Góry i Ewalda Dytki.
Podczas II wojny światowej początkowo występował w barwach 1. FC Katowice, później służył w niemieckim wojsku i grywał w klubach takich, jak Luftwaffen SV Markersdorf czy LSV Furstenwalde. Po wojnie wrócił do Pogoni Katowice. W ramach polonizowania śląskich imion i nazwisk, w 1948 zmienił imiona na Edward Piotr.

</doc>
<doc id="711710" url="https://pl.wikipedia.org/wiki?curid=711710" title="Andrew Parrott">
Andrew Parrott

Andrew Parrott (ur. 10 marca 1947) – brytyjski dyrygent, najbardziej znany jako jeden z pionierów autentyzmu w wykonawstwie muzyki dawnej. 
Dyryguje także repertuarem współczesnym: prawykonanie i pierwsze nagranie opery Judith Weir "Noc w Chińskiej Operze", nagrania utworów Johna Tavenera i Vladimíra Godára.
W 1973 założył zespoły Taverner Choir, Consort i Players. Pełnił funkcję dyrektora artystycznego orkiestry London Mozart Players i New York Collegium. Od 2006 gościnnie dyryguje Jerusalem Baroque Orchestra.
Współpracował m.in. z wytwórniami płytowymi EMI, Virgin Records i Sony Classical.
Opublikował wiele znaczących artykułów o Bachu, Monteverdim i Purcellu m.in. dla magazynu "Early Music". Jest współwydawcą "New Oxford Book of Carols" i autorem książki "The Essential Bach Choir".
Publikacje.
Parrott, A. (2000): "The Essential Bach Choir". Woodbridge: Boydell Press. 

</doc>
<doc id="711711" url="https://pl.wikipedia.org/wiki?curid=711711" title="Erwin Nytz">
Erwin Nytz



</doc>
<doc id="711712" url="https://pl.wikipedia.org/wiki?curid=711712" title="Żychckie Osady">
Żychckie Osady

Żychckie Osady – część wsi Żychce w Polsce, położona w województwie pomorskim, w powiecie chojnickim, w gminie Konarzyny.
W latach 1975–1998 Żychckie Osady administracyjnie należały do województwa słupskiego.

</doc>
<doc id="711714" url="https://pl.wikipedia.org/wiki?curid=711714" title="Edward Nytz">
Edward Nytz



</doc>
<doc id="711716" url="https://pl.wikipedia.org/wiki?curid=711716" title="Mb/s">
Mb/s



</doc>
<doc id="711719" url="https://pl.wikipedia.org/wiki?curid=711719" title="Gnome-Rhone">
Gnome-Rhone



</doc>
<doc id="711720" url="https://pl.wikipedia.org/wiki?curid=711720" title="Polniczka (województwo pomorskie)">
Polniczka (województwo pomorskie)

Polniczka (kaszb. "Szlacheckô Pòlnicô", niem. "Adlig Pollnitz") – osada kaszubska w Polsce położona w województwie pomorskim, w powiecie człuchowskim, w gminie Człuchów. Miejscowość jest częścią składową sołectwa Polnica.
W latach 1975–1998 miejscowość administracyjnie należała do województwa słupskiego.
Nazwa.
9 grudnia 1947 r. ustalono urzędową polską nazwę miejscowości – Polniczka, określając drugi przypadek jako Polniczki, a przymiotnik – polniczecki.

</doc>
<doc id="711721" url="https://pl.wikipedia.org/wiki?curid=711721" title="Pażęce">
Pażęce

Pażęce (dodatkowa nazwa w j. kaszub. Pażãce) – część kolonii Delowo w Polsce, położona w województwie pomorskim, w powiecie kartuskim, w gminie Stężyca, na Kaszubach, na terenie Kaszubskiego Parku Krajobrazowego. Wchodzi w skład sołectwa Stężyca.
W latach 1975–1998 Pażęce administracyjnie należały do województwa gdańskiego.
Pażęce 31 grudnia 2011 r. miały 5 stałych mieszkańców.

</doc>
<doc id="711722" url="https://pl.wikipedia.org/wiki?curid=711722" title="Kucborowo">
Kucborowo

Kucborowo (dodatkowa nazwa w j. kaszub. Kùcbòrowò) – część kolonii Delowo w Polsce, położona w województwie pomorskim, w powiecie kartuskim, w gminie Stężyca, na Kaszubach, na terenie Kaszubskiego Parku Krajobrazowego. Wchodzi w skład sołectwa Stężyca.
W latach 1975–1998 Kucborowo administracyjnie należało do województwa gdańskiego.
Kucborowo 31 grudnia 2011 r. miało 6 stałych mieszkańców.

</doc>
<doc id="711723" url="https://pl.wikipedia.org/wiki?curid=711723" title="Zdrębowo">
Zdrębowo

Zdrębowo (dodatkowa nazwa w j. kaszub. Zdrãbòwò) – część kolonii Delowo w Polsce, położona w województwie pomorskim, w powiecie kartuskim, w gminie Stężyca, na Kaszubach, na terenie Kaszubskiego Parku Krajobrazowego. Wchodzi w skład sołectwa Stężyca.
W latach 1975–1998 Zdrębowo administracyjnie należało do województwa gdańskiego.
Zdrębowo 31 grudnia 2011 r. miało 26 stałych mieszkańców.

</doc>
<doc id="711737" url="https://pl.wikipedia.org/wiki?curid=711737" title="Hadisa">
Hadisa



</doc>
<doc id="711738" url="https://pl.wikipedia.org/wiki?curid=711738" title="Cha-no yu">
Cha-no yu



</doc>
<doc id="711744" url="https://pl.wikipedia.org/wiki?curid=711744" title="Kestrel">
Kestrel

Kestrel (pol. pustułka) — silnik rakietowy produkowany przez prywatną firmę astronautyczną SpaceX. Jednokomorowy, napędzany mieszaniną ciekłego tlenu (LOX) i kerozyny (RP-1). 

</doc>
<doc id="711745" url="https://pl.wikipedia.org/wiki?curid=711745" title="Powiat pilznieński">
Powiat pilznieński



</doc>
<doc id="711749" url="https://pl.wikipedia.org/wiki?curid=711749" title="Discoverer 31">
Discoverer 31

Discoverer 31 - amerykański satelita wywiadowczy. Stanowił część tajnego programu CORONA. Był to trzeci statek w kolejnej serii satelitów programu CORONA, nazwanych KH-3. Jego misja nie powiodła się. W czasie trwania 33 orbity (ostatniej?) doszło do usterki elektrycznej i utraty gazu będącego paliwem silniczków korygujących. 19 września zawiódł mechanizm oddzielający pojemnik. Kapsuły powrotnej statku nie udało się odzyskać. 

</doc>
<doc id="711750" url="https://pl.wikipedia.org/wiki?curid=711750" title="CACIB">
CACIB

CACIB – (fr.) "Certificat d'Aptitude au Championnat International de Beauté", czyli Międzynarodowy Certyfikat Wystawowego Championa Piękności – przyznawany na wystawach psów rasowych rangi międzynarodowej, kontynentalnej i światowej pod egidą Fédération Cynologique Internationale.
Psy bądź suki otrzymują CACIB w drodze porównania odrębnie psów i suk z oceną doskonałą i lokatą pierwszą z klas pośredniej, otwartej, użytkowej i championów. Sędzia, po przyznaniu CACIB, może w razie wystąpienia drugiego pretendenta, nadać mu status res-CACIB; w tym celu na miejsce psa (lub suki), który zdobył CACIB, wchodzi pies z tej samej klasy z lokatą II (o ile uzyskał ocenę doskonałą) i sędzia dokonuje drugiego porównania. Przyznanie resCACIB i CACIB zależy wyłącznie od uznania sędziego.

</doc>
<doc id="711753" url="https://pl.wikipedia.org/wiki?curid=711753" title="Discoverer 32">
Discoverer 32

Discoverer 31 – amerykański satelita wywiadowczy. Stanowił część tajnego programu CORONA. Był to drugi statek w kolejnej serii satelitów programu CORONA, nazwanych KH-3. Jego zadaniem miało być wykonanie wywiadowczych zdjęć Ziemi, przetestowanie nowych systemów kontroli członu Agena B, oraz zebranie danych naukowych dotyczących elektronów, promieni rentgena i galaktycznego promieniowania radiowego. Kapsuła powrotna oddzieliła się od statku po wykonaniu 18 orbit. Pojemnik o masie 136 kg. zawierał m.in. ziarna kukurydzy, służące do badania wpływu promieniowania kosmicznego. Została przechwycona w locie przez samolot, nad Hawajami.
Pomyślnie wystrzelone misje Keyhole-3, czyli Discoverer 29, Discoverer 30, Discoverer 32, Discoverer 35 i Discoverer 36, zużyły razem 7521,2448 metrów taśmy filmowej, na których wykonały 9918 fotografii. 96% zdjęć wykonanych przez Discoverera 32 było pozbawionych ostrości.

</doc>
<doc id="711755" url="https://pl.wikipedia.org/wiki?curid=711755" title="Adab (kultura)">
Adab (kultura)

Adab − termin określający w islamie klasycznym ogólną kulturę humanistyczną wykształconych muzułmanów, obejmującą zarówno normy moralne, jak i wiedzę literacką, językową, prawną i teologiczną. Przekazywano ją i kształtowano poprzez literaturę adabową. Literatura adabowa łączyła w sobie cele dydaktyczne z łatwym, rozrywkowym stylem (anegdoty, przysłowia, aforyzmy). Jej najwybitniejszymi przedstawicielami byli żyjący w VIII-XI wieku "adibowie" (czyli "ci, którzy posiadają "adab""): Ibn al-Mukaffa, Al-Dżahiz, Ibn Kutajba i Abu Hajjan at-Tauhidi. W języku współczesnym termin "adab" oznacza literaturę piękną.

</doc>
<doc id="711756" url="https://pl.wikipedia.org/wiki?curid=711756" title="Adab (miasto)">
Adab (miasto)

Adab – starożytne miasto w Sumerze, obecnie stanowisko archeologiczne "Bism(a)ja" położone w pustynnym rejonie południowego Iraku, ok. 40 km (25 mil) na wschód od współczesnego miasta Diwanija i ok. 30 km (19 mil) na południowy wschód od starożytnego miasta Nippur.
Identyfikacja stanowiska i wykopaliska.
Identyfikacji stanowiska ze starożytnym Adab dokonał Edgar James Banks na początku XX wieku na podstawie inskrypcji pochodzących z głównej świątyni. Te nazywały ją E-sar, a taką nazwę nosiła główna świątynia w Adab. Banks przeprowadził pierwsze i jak dotychczas jedyne poważne wykopaliska na stanowisku w latach 1903-04, a ich rezultaty opisał w swej książce (Edgar James Banks, "Bismya or The Lost City of Adab", New York and London 1912). Książka ta wciąż pozostaje głównym źródłem informacji o stanowisku.
Stanowisko.
Stanowisko "Bism(a)ja" ma kształt w przybliżeniu prostokątny i obejmuje obszar o długości jednej mili i szerokości pół mili. Jego granice wyznaczają wciąż widoczne pozostałości podwójnego muru miejskiego, datowanego na III tys. p.n.e. Na stanowisku znajduje się pewna liczba telli, z których jeden Banks zidentyfikował jako temenos z ziguratem i świątynią. Inne zawierały pozostałości pałacu i budynków prywatnych. Niewielkie telle znajdują się też poza obszarem wyznaczonym przez mury i mogą reprezentować pozostałości ogrodów i przedmieść. 
Historia.
Miasto zamieszkałe było co najmniej od początku III tys. p.n.e. i pojawia się w "Sumeryjskiej liście królów", która wymienia jednego króla z dynastii z Adab – Lugalanemundu, który panować miał przez 90 lat. Przypuszcza się, iż żył on pod koniec okresu wczesnodynastycznego III (ok. 2600-2300 p.n.e.). Znaczenie miasta w III tys. p.n.e. potwierdzają znaleziska archeologiczne, wśród których znajduje się posąg innego władcy z tego okresu (noszącego najprawdopodobniej imię Lugal Da-udu) i seria dobrze zachowanych domów prywatnych, wśród których znajdował się jeden z dziedzińcem i ceglaną podłogą. Banks zidentyfikował ten dom na podstawie znalezionych tu tabliczek klinowych jako siedzibę lokalnego gubernatora. Cegły z odciśniętymi imionami władców wczesnodynastycznych i dynastii akadyjskiej (w tym Sargona Wielkiego i Naram-Sina), zostały odnalezione na terenie temenosu. Cegły z odciśniętym imieniem Szulgiego (ok. 2096-2048 p.n.e.) odkryto w górnych warstwach ziguratu. Hammurabi (1792-1750 p.n.e.) w swym prologu do zbioru praw stwierdza, iż kazał odbudować świątynię i miasto. Fragment pałacu, najprawdopodobniej z okresu starobabilońskiego, znaleziono na tellu I. Odkryte cegły z imieniem Kurigalzu I (przełom XV/XIV w. p.n.e.) wskazują, iż miasto było wciąż zamieszkałe w okresie panowania Kasytów. Najważniejsze naleziska obejmują kolekcję ok. 300 tabliczek klinowych odkrytych w tzw. pałacu, a także niewielką liczbę tabliczek z końca III tys. z domów prywatnych. Na terenie świątyni odkryto dużą liczbę fragmentów naczyń kamiennych dekorowanych wzorami geometrycznymi i figuratywnymi. 
Z Adabem blisko powiązane było sanktuarium bogini Ninhursag w Kesz. Źródła pisane pozwalają nawet przypuszczać, że Kesz stanowiło wydzielony okręg kultowy bogini w obrębie miasta Adab.

</doc>
<doc id="711757" url="https://pl.wikipedia.org/wiki?curid=711757" title="Pod Zakosy">
Pod Zakosy

Pod Zakosy, Dolina Goryczkowa pod Zakosy, Goryczkowa pod Zakosy lub Dolina pod Zakosy – jedno z dwóch odgałęzień w górnej części Doliny Goryczkowej w Tatrach Zachodnich.
Topografia.
Znajduje się pomiędzy zboczami Kasprowego Wierchu i grzbietu opadającego z Pośredniego Goryczkowego Wierchu. Od południa podchodzi pod grań główną Tatr i przełęcz Goryczkową nad Zakosy. Znajduje się na wysokości ok. 1350–1700 m n.p.m. Najwyższa część doliny, znajdująca się bezpośrednio pod stokami Przełęczy nad Zakosy, to Goryczkowy Kocioł. Poniżej niego dolina zacieśnia się w tzw. Szyjkę. U wylotu Szyjki, po orograficznie lewej stronie Goryczkowego Potoku znajduje się rówień zwana Goryczkową Bulą, wykorzystywana przez helikopter ratowniczy jako naturalne lądowisko. Dnem doliny spływa niewielki Goryczkowy Potok (dopływ potoku Bystra), miejscami tracąc wodę.
Nazewnictwo.
Według "Wielkiej encyklopedii tatrzańskiej" nazwa doliny, podobnie jak wielu innych w Tatrach pochodzi od Hali Goryczkowej, tej zaś od popularnego wśród górali nazwiska Goryczka (jednego z pierwszych jej właścicieli). Ongiś twierdzono, że pochodzi od dawniej rosnących właśnie tam obficie goryczek, których nazwa zaś wzięta od gorzkiego ich smaku. Człon „Pod Zakosy” pochodzi natomiast od idących górą pod granie zakosów, czyli perci wydeptanych przez owce. Od czasu zaprzestania wypasu trawiasta, miejscami piarżysta dolina zaczyna stopniowo zarastać kosodrzewiną, dlatego też zmniejszyła się populacja goryczek – "owce ich nie tykały, a teraz niewyskubane trawy i drzewinki kosodrzewiny goryczkę zarastają". Według W.H. Paryskiego wywodzenie nazwy doliny od rośliny jest nieuzasadnione: "jest po prostu typową dorobioną etymologią lud., opartą jedynie na przypadkowym podobieństwie słów: goryczka (roślina) i Goryczkowa Hala".
Opis doliny.
Dawniej dolina była wypasana, wchodziła w skład Hali Goryczkowej. Trawa była tutaj mizerna, a liczba owiec nadmierna w stosunku do możliwości tej hali, juhasi często więc przepędzali owce przez grań na słowacką stronę Doliny Cichej, gdzie trawa była bujniejsza i mniej wypasana. Obecnie Dolina pod Zakosy nie jest już wypasana, ale jest również intensywnie eksploatowana, głównie przez narciarzy. W jej dolnej części, zwanej Wyżnią Goryczkową Równią, stoi dolna stacja bardzo popularnego wśród narciarzy Wyciągu Goryczkowego na Kasprowy Wierch, a trasa zjazdowa prowadzi właśnie przez tę dolinę. Obok dolnej stacji wyciągu bufet.

</doc>
<doc id="711760" url="https://pl.wikipedia.org/wiki?curid=711760" title="Śląskie">
Śląskie



</doc>
<doc id="711763" url="https://pl.wikipedia.org/wiki?curid=711763" title="Goryczkowa pod Zakosy">
Goryczkowa pod Zakosy



</doc>
<doc id="711766" url="https://pl.wikipedia.org/wiki?curid=711766" title="Dolina pod Zakosy">
Dolina pod Zakosy



</doc>
<doc id="711769" url="https://pl.wikipedia.org/wiki?curid=711769" title="Dwór Artusa w Toruniu">
Dwór Artusa w Toruniu

Dwór Artusa w Toruniu – samorządowa instytucja kultury, utworzona w 1995 roku w Toruniu.
Lokalizacja.
Dwór Artusa znajduje się na terenie zespołu staromiejskiego, przy Rynku Staromiejskim 6, w sąsiedztwie Ratusza Staromiejskiego, kościoła św. Ducha, Poczty Głównej i Domu Towarowego.
Historia.
Gmach zajmuje miejsce trzech parcel średniowiecznych. Pierwszy Dwór Artusa, właściwie nazywany „Dom Towarzyski”, czy „Dom Klubowy” (nazwa Dwór Artusa na określenie budynku pojawiła się dopiero na początku w XVII wieku), zbudowany został w latach 1385–1386. W 1466 roku podpisano tutaj II pokój toruński. Budowla była później przebudowywana i remontowana, szczególnie w XVII wieku, kiedy wykonano bogatą dekorację malarską fasady, na której umieszczono fryzy z wizerunkami królów od Władysława Jagiełły do Zygmunta III Wazy, znanych z cyklu rysunków powstałych w latach 1738–1745 przedstawiających widoki Torunia i okolic przygotowanych przez Steinera. Przebudowaniu uległo także sala parterowa, gdzie m.in. wyłożono podłogę białymi i czerwonymi płytami marmurowymi. Wnętrze na parterze podzielone dwiema kolumnami przekrywało sklepienie.
14 czerwca 1802 roku władze pruskie rozpoczęły rozbiórkę średniowiecznego gmachu. Dopiero w maju 1826 roku ukończono budowę drugiego Dworu Artusa według projektu budowniczego miejskiego Heckerta. Miał on skromną klasycystyczną, piętrową, pięcioosiową fasadę dekorowaną pilastrami w wielkim porządku. Na skutek likwidacji Bractwa św. Jerzego w 1842 roku Dwór stał się Teatrem Miejskim z widownią na 500 miejsc. Drugi Dwór Artusa i sąsiednia, zachodnia kamienica uległy rozbiórce w 1889 roku, na ich miejscu powstał obecny budynek według projektu miejskiego radcy budowlanego Rudolpha Schmidta. Na parterze „Trzeciego Dworu Artusa” mieściła się restauracja i sklepy, na piętrze natomiast znajdowały się sale Wielka, Biała, Mała i Czerwona, a na poddaszu pokoje gościnne.
Po odzyskaniu przez Polskę niepodległości w 1920 roku, reprezentacyjne sale Dworu gościły m.in. generała Józefa Hallera, prezydentów II Rzeczypospolitej Stanisława Wojciechowskiego, Ignacego Mościckiego oraz marszałka Józefa Piłsudskiego. Wróciły tradycyjne uroczystości państwowe, spotkania społeczne, cechowe i bale reprezentacyjne.
Po II wojnie światowej, w 1949 roku, budynek został przekazany tworzącemu się Uniwersytetowi Mikołaja Kopernika i mieściło się w nim Collegium Maximum oraz Klub Studencki Od Nowa. Od 1993 roku obiekt jest siedzibą Centrum Kultury.
W latach 1994–2015 Dwór Artusa był siedzibą Toruńskiej Orkiestry Symfonicznej.
W listopadzie 2018 roku Centrum wzbogaciło się o nową przestrzeń edukacyjną – Piwnice Kultury, w których edukatorzy będą prowadzić cykliczne warsztaty muzyczne, plastyczne i filmowe dla dzieci, młodzieży, dorosłych i seniorów.
1 stycznia 2020 roku do Centrum przyłączono Dom Muz wraz z filiami.
Architektura.
Styl budynku jest określany jako neorenesans niderlandzki, fasada jest trzykondygnacyjna, licowana cegłą ze znacznym użyciem czerwonego piaskowca (parter, detale dekoracyjne), znacznie przeskalowana w stosunku do sąsiedniej zabudowy Rynku. Oprócz motywów neorenesansowych obecne są w niej również nawiązania do pierwotnego, gotycko-renesansowego budynku Dworu Artusa – lekko ostrołukowe okna i boniowanie na parterze, nadwieszone wieżyczki flankujące fasadę, blankowanie wieńczące budynek. Całość przykryta jest wysokim, czterospadowym dachem, którego sylwetka jest wyraźnie widoczna w panoramie Torunia.

</doc>
<doc id="711779" url="https://pl.wikipedia.org/wiki?curid=711779" title="Dolnik (Ciemnik)">
Dolnik (Ciemnik)

Dolnik – przysiółek wsi Ciemnik w Polsce, położony w województwie zachodniopomorskim, w powiecie stargardzkim, w gminie Ińsko, sołectwo Ciemnik, przy drodze wojewódzkiej nr 151, położona 5 km na południowy wschód od Ińska (siedziby gminy) i 36 km na północny wschód od Stargardu (siedziby powiatu)
W latach 1975–1998 przysiółek administracyjnie należał do województwa szczecińskiego.

</doc>
<doc id="711780" url="https://pl.wikipedia.org/wiki?curid=711780" title="P-21 (sondy kosmiczne)">
P-21 (sondy kosmiczne)

P-21 – seria dwóch amerykańskich ładunków naukowych wystrzelonych do lotów balistycznych. Ich celem były badania jonosfery.

</doc>
<doc id="711782" url="https://pl.wikipedia.org/wiki?curid=711782" title="Nierybno (powiat stargardzki)">
Nierybno (powiat stargardzki)

Nierybno – osada w Polsce położona w województwie zachodniopomorskim, w powiecie stargardzkim, w gminie Ińsko, 7,5 km na północny wschód od Ińska (siedziby gminy) i 43,5 km na północny wschód od Stargardu (siedziby powiatu).
W latach 1975–1998 miejscowość położona była w województwie szczecińskim.
Geografia.
Wieś w woj. zachodniopomor. (powiat stargardzki, gmina Ińsko, sołectwo Studnica na Równinie Drawskiej, — 23 mieszk. 2008 r.

</doc>
<doc id="711783" url="https://pl.wikipedia.org/wiki?curid=711783" title="Erhu">
Erhu

Erhu () – chiński instrument smyczkowy, powstały w VII wieku. W owym czasie popularny był głównie wśród mniejszości narodowych w północno-zachodniej części Chin.
Erhu posiada dwie struny i należy do rodziny huqin (). Barwa dźwięku jest zbliżona do ludzkiego głosu, zaś skala instrumentu wynosi do 3 oktaw. Erhu również nazywane jest „chińskimi skrzypcami”. Jego rola podobna jest do partii skrzypiec w orkiestrze klasycznej. 
Erhu często używano jako instrumentu akompaniującego w operze.
Po 1949 roku rozwijała się bardzo szybko sztuka gry na instrumencie oraz jego techniczne ulepszanie. 
Erhu jest głównym instrumentem w chińskiej ludowej orkiestrze dętej i smyczkowej. Na Erhu można grać zarówno utwory solowe, jak też używać jej jako instrumentu akompaniującego. 
Jest bardzo popularny wśród ludności Chin.

</doc>
<doc id="711787" url="https://pl.wikipedia.org/wiki?curid=711787" title="Ustroń Polana">
Ustroń Polana

Ustroń Polana – stacja kolejowa w Ustroniu, w województwie śląskim, w Polsce. Znajduje się na wysokości 371 m n.p.m.
W roku 2017 stacja obsługiwała 50–99 pasażerów na dobę.
Historia.
Stacja kolejowa została otwarta dnia 15 marca 1928 roku. Początkowo funkcjonowała jako stacja końcowa do momentu otwarcia linii kolejowej do Wisły 10 lipca 1929 roku. Wybudowano niewielki murowany budynek dworcowy mieszczący poczekalnię oraz kasy biletowe. Dawniej niedaleko zlokalizowana była składnica drewna, w której ładowano drewno na wagony oraz wieziono do tartaków. Kasa biletowa została zamknięta 30 września 2009 roku. Wobec braku zainteresowania zakupu dworca przez urząd miejski zarządca nieruchomości planował wyburzenie budynku dworcowego. Jednak później dworzec został wpisany do rejestru zabytków. 
W latach 2019-2022 w ramach rewitalizacji linii kolejowej do Wisły, Ustroń Polana przeszła gruntowną modernizację. Po remoncie stacja ma jeden peron wyspowy. Na stacji została zamontowana również nowa infrastruktura dla podróżnych.
Stacja jest wykorzystywana na linii S6 spółki Koleje Śląskie od 1 czerwca 2012, kiedy spółka ta przejęła obsługę linii kolejowej od Przewozów Regionalnych.

</doc>
<doc id="711788" url="https://pl.wikipedia.org/wiki?curid=711788" title="Teoria ugruntowana">
Teoria ugruntowana

Teoria ugruntowana – spójny system metod jakościowych opracowany przez Anselma Straussa oraz Barneya Glasera i opisany w 1967 w książce "The Discovery of Grounded Theory".
Teoria ugruntowana opiera się na założeniu, że rzeczywistość społeczną najlepiej rozumieją zaangażowani w nią aktorzy. W związku z tym odrzuca tradycyjne funkcjonalistyczne podejście, w którym badacz analizuje zbiorowość przy użyciu wcześniej opracowanego modelu teoretycznego, ponieważ uznaje, iż powoduje to jedynie samopotwierdzanie się danej teorii (badacz utwierdza się we własnym zamyśle, bo znajduje to, co chce znaleźć).
W teorii ugruntowanej badacz idzie w teren bez prekonceptualizowanych teorii. W miarę jak w kolejnych interakcjach zbiera materiał badawczy (w wywiadach, obserwacjach, analizie tekstu itp.) teoria wyłania się z samych badań, „gruntuje się” w terenie. Poprzez zastosowanie metody porównawczej dotyczącej wielu przypadków badacz-analityk generuje kategorie ogólne i opisuje procesy społeczne. Istnieją różne podejścia w teorii ugruntowanej: konstruktywistyczne podejście (konstruktywistyczna teoria ugruntowana, Katy Charmaz), podejście klasyczne (klasyczna teoria ugruntowana, Barney Glaser), pragmatyczna orientacja w teorii ugruntowanej (Anselm Strauss i Juliet Corbin), transformacyjna teoria ugruntowana (Redman-McLaren, Mills). Podejścia te różnią się epistemologią i założeniami dotyczącymi ontologii świata społecznego oraz stosunku do jego zmiany.
Popularność na świecie.
O popularności teorii ugruntowanej na świecie świadczą, między innymi, tłumaczenia prac twórców tej teorii. Klasyczna praca B. Glasera i A. Straussa "Discovery of Grounded Theory. Strategies for Qualitative Research" jest obecnie przetłumaczona na język japoński, niemiecki, włoski oraz polski. Inna książka o metodologii teorii ugruntowanej napisana przez A. Straussa i J. Corbin (1990 oraz wydanie z 1998 r. – "Basics of Qualitative Research", London: Sage) spotkała się z jeszcze szerszym międzynarodowym odzewem i została przetłumaczona na język koreański, niemiecki, chiński, japoński, arabski, rosyjski, hiszpański, francuski, czeski i portugalski. W ostatnich latach nastąpił wzrost zainteresowania metodologią w wielu dyscyplinach poza socjologią: psychologii, pedagogice, zarządzaniu czy medycynie. Prekursorem i orędownikiem teorii ugruntowanej w Polsce jest Krzysztof Konecki, twórca wizualnej teorii ugruntowanej.

</doc>
<doc id="711790" url="https://pl.wikipedia.org/wiki?curid=711790" title="Klops">
Klops

Klops – potrawa z zapiekanej masy mięsa mielonego z dodatkami (tarta bułka i cebula, jajka, przyprawy), do obróbki termicznej i do konsumpcji formowana w postaci walca. 
W kuchni polskiej zależnie od sposobu wykonania dzieli się na klopsy pieczone lub nadziewane. 
W kuchni polskiej.
Istnieją różne odmiany klopsów, wykonane np. z mielonego mięsa ryb, drobiu lub masy jajeczno-mącznej (tzw. klopsy bez jaj), klopsy królewskie oraz klopsiki dietetyczne. 
Często jest to uformowana w kulisty kształt masa mielonego mięsa z dodatkiem innych składników, takich jak cebula, bułka lub bułka tarta, jajko oraz przyprawy (sól, ziele angielskie, pieprz, cynamon lub czosnek do smaku itp.). 
Dużym klopsem o wydłużonym kształcie jest pieczeń rzymska, krojona w plastry i podawana na gorąco lub na zimno. Nazwą tą określa się pieczony z mięsa walec długości ok. 30 cm i szerokości 8-10 cm, wykańczany przez obtaczanie w bułce tartej, niekiedy nadziewany (zazwyczaj jajami na twardo). 
Nazwę klopsików zasadniczo odnosi się do kulek uformowanego mięsa, wkładanych do płaskiego rondla i układanych obok siebie, do których należy wlać 1/4 l wody z przyprawami, przykryć i dusić powoli ok. 20 minut. Klopsy mogą być również gotowane (także na parze) albo też smażone jako tzw. krakowskie sznycle

</doc>
<doc id="711796" url="https://pl.wikipedia.org/wiki?curid=711796" title="Kanice (województwo zachodniopomorskie)">
Kanice (województwo zachodniopomorskie)

Kanice – osada w Polsce położona w województwie zachodniopomorskim, w powiecie stargardzkim, w gminie Ińsko, 6 km na północny wschód od Ińska (siedziby gminy) i 40 km na północny wschód od Stargardu (siedziby powiatu).
W latach 1975–1998 miejscowość należała administracyjnie do województwa szczecińskiego.
Geografia.
Wieś należy do sołectwa Storkowo na Pojezierzu Ińskim, 3 mieszk. (2008)

</doc>
<doc id="711797" url="https://pl.wikipedia.org/wiki?curid=711797" title="Kanice">
Kanice



</doc>
<doc id="711798" url="https://pl.wikipedia.org/wiki?curid=711798" title="Strzępotek soplaczek">
Strzępotek soplaczek

Strzępotek soplaczek ("Coenonympha tullia") – motyl z rodziny południc.
Występowanie
Występuje w Europie środkowej i północnej, a w Polsce - na podmokłych łąkach i torfowiskach. Spotykany na początku lata na torfowisku w Lipowym Polu. 
Charakterystyka
Największy pośród strzępotków. Osiąga 36-42 mm rozpiętości skrzydeł. Skrzydła u obu płci mają tło pomarańczowe(miodowe). Samiec na wierzchu skrzydeł przy wierzchołku przedniego skrzydła ma małą ciemną plamkę; u samicy zaś, na górnym skrzydle przy wierzchołku plamka jest wyraźniejsza, występuje też druga, słabo widoczna plamka przy kącie tylnym skrzydła. Na skrzydle tylnym samicy przy wierzchołku występują 3 – 4 plamki ułożone równolegle do brzegu bocznego skrzydła. Tło spodu skrzydeł ciemniejsze od wierzchu (barwy jasne). Na przednim skrzydle przy wierzchołku występuje u obu płci wyraźna czarna plamka z białą źrenicą, obwódka plamki -biała. Przy kącie tylnym skrzydła mogą występować jeszcze 2 – 3 plamki. Wierzchołek skrzydła przyprószony na szaro. W około 1/3 odległości od brzegu bocznego skrzydła - biała poprzeczna plama równoległa do brzegu bocznego. Na skrzydle tylnym tło jest przyprószone ciemniejszymi – szarymi łuseczkami. Na tym skrzydle znajduje się 4 – 6 czarnych plamek z białymi źrenicami w białych obwódkach równoległych do brzegu bocznego. Przy górnym brzegu tylnego skrzydła wchodzi klinowato niezbyt wyraźna biała plamka.
W Polsce gatunek ten objęty jest częściową ochroną gatunkową.

</doc>
<doc id="711801" url="https://pl.wikipedia.org/wiki?curid=711801" title="Charles Lennox (1. książę Richmond)">
Charles Lennox (1. książę Richmond)

Charles Lennox (ur. 29 lipca 1672 w Londynie, zm. 27 maja 1723 w Goodwood w Sussex) – brytyjski arystokrata, nieślubny syn króla Anglii i Szkocji Karola II i jego kochanki, Louise de Kéroualle, księżnej Portsmouth.
9 sierpnia 1675 r. został mianowany parem Anglii jako książę Richmond, hrabia Marchii i baron Settrington, zaś 9 września parem Szkocji jako książę Lennox, hrabia Darnley i lord Torbolton. Od Ludwika XIV otrzymał również francuski tytuł księcia d'Aubigny. W 1681 r. został kawalerem Orderu Podwiązki i Koniuszym Królewskim (do 1685 r.). Został też pomocnikiem księcia Yorku jako dożywotniego Lorda Wielkiego Admirała Szkocji. Po jego śmierci w 1701 r., Richmond do 1705 r. osobiście sprawował ten urząd.
Richmond był stronnikiem króla Jakuba II i popierał go przeciwko Wilhelmowi Orańskiemu. Jego flirt z jakobityzmem nie trwał jednak długo i Richmond szybko pogodził się królem Wilhelmem III.
Prawdopodobnie w 1696 r. został mistrzem loży masońskiej w Chichester. Książę jest jednym z nielicznych znanych ówczesnych wolnomularzy i jednym z najwyżej postawionych.
8 stycznia 1692 r. poślubił Anne Brudenell (1662 – 9 grudnia 1722), córkę Francisa Brudenella, lorda Brudenell i lady Frances Savile, córki 1. hrabiego Sussex. Charles i Anne mieli razem syna i dwie córki:

</doc>
<doc id="711807" url="https://pl.wikipedia.org/wiki?curid=711807" title="Książę Lennox">
Książę Lennox

Książęta Lennox 1. kreacji (parostwo Szkocji)
Książęta Lennox 2. kreacji (parostwo Szkocji)

</doc>
<doc id="711819" url="https://pl.wikipedia.org/wiki?curid=711819" title="Kwadrat (imię)">
Kwadrat (imię)

Kwadrat – imię męskie pochodzenia łacińskiego (), ("Kodratos", Kodrat). Pierwotnie był to przydomek (cognomen) oznaczający „czworoboczny”, „proporcjonalny”, „dobrze zbudowany”.
Kwadrat imieniny obchodzi 26 marca i 26 maja.
Imię nie jest popularne w Polsce.

</doc>
<doc id="711823" url="https://pl.wikipedia.org/wiki?curid=711823" title="Pypkowo">
Pypkowo

Pypkowo (dodatkowa nazwa w j. kaszub. Pipkòwò) – część wsi Stężyca w Polsce, położona w województwie pomorskim, w powiecie kartuskim, w gminie Stężyca, na Kaszubach, na terenie Kaszubskiego Parku Krajobrazowego, nad Jeziorem Stężyckim. Wchodzi w skład sołectwa Stężyca.
W latach 1975–1998 Pypkowo administracyjnie należało do województwa gdańskiego.
Pypkowo 31 grudnia 2011 r. miało 45 stałych mieszkańców.

</doc>
<doc id="711828" url="https://pl.wikipedia.org/wiki?curid=711828" title="Delowo">
Delowo

Delowo (dodatkowa nazwa w j. kaszub. Délowò) – kolonia w Polsce, położona w województwie pomorskim, w powiecie kartuskim, w gminie Stężyca, na Kaszubach, na terenie Kaszubskiego Parku Krajobrazowego, nad Jeziorem Stężyckim. Kolonia wchodzi w skład sołectwa Stężyca.
W latach 1975–1998 miejscowość administracyjnie należała do województwa gdańskiego.
Delowo 31 grudnia 2011 r. miało 17 stałych mieszkańców.

</doc>
<doc id="711831" url="https://pl.wikipedia.org/wiki?curid=711831" title="Książka i Wiedza">
Książka i Wiedza

Spółdzielnia Wydawniczo-Handlowa „Książka i Wiedza” – polskie wydawnictwo założone w 1948 w Warszawie, utworzone w wyniku połączenia Spółdzielni Wydawniczej „Książka” (utworzonej przez działaczy PPR) i wydawnictwa „Wiedza” (związanego z PPS); w 1973 wydawnictwo weszło w skład Robotniczej Spółdzielni Wydawniczej „Prasa-Książka-Ruch”, której częścią pozostawało do likwidacji konglomeratu w 1990.
Oficyna w czasach PRL była głównym wydawcą literatury marksistowskiej, zarówno autorów współczesnych (ówcześni teoretycy i praktycy marksiści-leniniści-staliniści, np. Józef Stalin, w tym w olbrzymim nakładzie "Krótka historia WKP(b)"), jak i klasyków marksizmu (Karol Marks, Fryderyk Engels, Włodzimierz Lenin; serie: "Biblioteka Studiów nad Marksizmem" oraz "Biblioteka Myśli Socjalistycznej").
Po 1989 roku „Książka i Wiedza” publikuje literaturę piękną, współczesną i klasyczną, książki popularnonaukowe i naukowe oraz utwory dla dzieci i młodzieży. Ważną częścią dorobku są przekłady ze współczesnej literatury światowej: angielskiej, amerykańskiej, hiszpańskiej, rosyjskiej i francuskiej. Wiele z nich ukazało się w popularnej serii "Koliber".
Wydawnictwo specjalizuje się także w popularyzacji wiedzy o historii Polski i świata, socjologii, filozofii, religioznawstwa, ekonomii, psychologii.
Wydawnictwo opublikowało dotychczas ponad 13 500 tytułów.
Wybrane publikacje.
1950:
1951:
1952:
1953:
1954:
1955:
1956:
1957:
1958:
1959:
1960:
1961:
1962:
1963:
1964:
1965:
1966:
1967:
1968:
1969:
1970:
1971:
1972:
1973:
1975:
1976:
1977:
1979:
1980:
1981:
1983:
1984:
1985:
1986:
1988:
1989:
1991:
1995:
1997:
1999:
2003:

</doc>
<doc id="711832" url="https://pl.wikipedia.org/wiki?curid=711832" title="Cognomen">
Cognomen



</doc>
<doc id="711833" url="https://pl.wikipedia.org/wiki?curid=711833" title="Masakra nankińska">
Masakra nankińska

Masakra nankińska (), znana także jako gwałt nankiński – masakra ludności chińskiej w Nankinie (ówczesnej stolicy Republiki Chińskiej, rządzonej przez Kuomintang) w grudniu 1937 i styczniu 1938. Masakry dopuściła się Cesarska Armia Japońska, pod dowództwem generała Iwane Matsui. Była to jedna z największych zbrodni ludobójstwa, dokonanych przez wojska japońskie. Przypuszcza się, że śmierć poniosło wówczas od 50 tys. do 400 tys. osób.
Tło historyczne.
Po incydencie mukdeńskim 18 września 1931 roku Japonia zajęła Mandżurię. Utworzono z niej marionetkowe państwo zwane Mandżukuo, na czele którego Japończycy postawili Puyi, ostatniego cesarza Chin z mandżurskiej dynastii Qing, jednak rzeczywistą władzę sprawowały tylko japońskie władze okupacyjne. Cesarstwo Japońskie dążyło do dalszej ekspansji w tym regionie. Od 1927 roku Nankin został siedzibą rządu Kuomintangu. W tym samym roku komuniści rozpoczęli zbrojne powstanie, co doprowadziło do wybuchu wojny domowej z kuomintangowskim rządem Czang Kaj-szeka.
Polityczny zamęt, jaki panował od dawna w Chinach, został ponownie wykorzystany przez Japończyków podczas tzw. incydentu na moście Marco Polo 7 lipca 1937. Rzekome ostrzelanie japońskich oddziałów przez komunistów na moście Marco Polo koło Pekinu dało pretekst do inwazji na Chiny, co przerodziło się w II wojnę chińsko-japońską. Nowoczesna armia japońska bez większego trudu zajmowała kolejne wielkie miasta chińskie na północy kraju. Szanghaj w trakcie oblężenia został niemalże całkowicie zniszczony wskutek nalotów. Ostatecznie miasto padło 11 listopada 1937 roku, a wojska japońskie skierowały się na Nankin.
Na początku grudnia Japońska Armia Centralnych Chin była już na przedmieściach Nankinu. 9 grudnia japońscy wojskowi wystosowali propozycję, by miasto poddało się w ciągu 24 godzin. Kiedy Japończycy o pierwszej po południu nie otrzymali żadnej odpowiedzi, generał Iwane Matsui wydał rozkaz, by przypuścić zmasowany szturm na miasto. Po długotrwałym ostrzale z ciężkiej artylerii oraz ciągłych nalotach bombowych 12 grudnia broniące się jeszcze wojska chińskie wycofały się na drugi brzeg rzeki Jangcy. Część z nich porzuciła broń oraz mundury i skryła się wśród cywilów. Inni schronili się w Międzynarodowych Strefach Bezpieczeństwa. 13 grudnia Japończycy wkroczyli do Nankinu. Rozpoczęła się rzeź jeńców wojennych i ludności cywilnej.
Rzeź miasta.
Przez prawie sześć tygodni w mieście grupy zdemoralizowanych i pijanych żołnierzy siały powszechny terror. Również dowódcy japońscy nie mieli zamiaru położyć kresu rzezi.
Japończycy potraktowali mieszkańców miasta z niezwykłym okrucieństwem. W niektórych przypadkach (dotyczy to głównie wziętych do niewoli żołnierzy chińskiej armii rządowej) egzekucje były przeprowadzone na wyraźny rozkaz. Według niektórych danych zmasakrowano ok. 100 tys. chińskich jeńców wojennych. Większość z nich została rozstrzelana nad brzegami rzeki Jangcy, za pomocą karabinów maszynowych. Wrzucone do rzeki zwłoki płynęły z prądem aż do Szanghaju. Jednak to ludność cywilna poniosła najwięcej ofiar. Japończycy urządzali nawet zawody polegające na ścinaniu głów samurajskim mieczem. Inną formą egzekucji było zakłuwanie bagnetem. Żołnierze ćwiczyli w ten sposób pchnięcie bagnetem, zarówno na żywych ludziach, jak i na zwłokach. Inne ofiary zginęły wskutek podpalenia lub zakopywania żywcem.
Japończycy dopuścili się od 20 tys. do 80 tys. gwałtów. Większość kobiet stała się przedmiotem brutalnych gwałtów zbiorowych. Nie oszczędzono nawet małych dziewczynek. Wielokrotnie do zgwałceń dochodziło w trakcie dnia, często na oczach członków rodziny. Po gwałcie ofiara była nierzadko okaleczana lub mordowana.
Japończycy rewidowali i okradali każdego przechodnia. Kto nie miał żadnych kosztowności, był po prostu zabijany. Włamania do mieszkań i obrabowywanie ich były na porządku dziennym. Miasto zostało doszczętnie splądrowane. Jedna trzecia zabudowań została zniszczona wskutek podkładanego przez Japończyków ognia. Tłoczący się na drogach miasta uchodźcy byli ostrzeliwani przez japońskie lotnictwo.
Międzynarodowe Strefy Bezpieczeństwa.
W Nankinie mieszkało wielu obcokrajowców, w tym zachodni misjonarze. Wielu z nich było naocznymi świadkami tragedii ludności chińskiej. Dzięki nim istnieją świadectwa tych zbrodni, np. zapiski Johna Rabe oraz Minnie Vautrin. Jednemu z księży, Johnowi Magee, udało się nakręcić film i zrobić zdjęcia dokumentujące zdarzenia nankińskie. W ambasadach, a głównie w dwóch: amerykańskiej i niemieckiej, utworzono tzw. Międzynarodowe Strefy Bezpieczeństwa, gdzie chronili się ocalali z masakry.
Rok wcześniej Cesarstwo Japonii podpisało z III Rzeszą pakt antykominternowski, głoszący wspólną walkę z międzynarodowym komunizmem. Zobowiązujący Japonię sojusz z Hitlerem zmuszał jej żołnierzy do trzymania się z dala od niemieckiej ambasady. W niemieckiej, jak i amerykańskiej ambasadzie utworzono Międzynarodowe Strefy Bezpieczeństwa. W niemieckiej placówce dyplomatycznej, prowadzonej przez niemieckiego biznesmena i funkcjonariusza NSDAP Johna Rabe (1882–1950), znalazło schronienie około 200 tys. Chińczyków. Był on założycielem Komitetu Międzynarodowych Stref Bezpieczeństwa.
Inną znaną postacią tragedii nankińskiej, która ofiarowała swoją pomoc, była misjonarka Minnie Vautrin (1887–1941). Została ona później odznaczona przez rząd chiński za swoje zasługi w opiece nad chińskimi dziewczętami z żeńskiego college’u Ginling.
Atak na kanonierkę USS „Panay”.
W trakcie walk o Nankin, 12 grudnia 1937, doszło do incydentu, w którym japońskie samoloty zaatakowały amerykańską kanonierkę kolonialną USS „Panay”, zabijając trzech członków załogi. Rząd Japonii oficjalnie przeprosił za ten incydent.
Debata.
Masakra ludności Nankinu jest jedną z największych zbrodni, jakiej dopuścili się Japończycy. Została nagłośniona, bo popełniono ją w ówczesnej stolicy Chin na oczach zagranicznych świadków. Niemniej, podobną taktykę Cesarska Armia Japońska stosowała w innych częściach kraju, np. w Changsha. Rzeź nankińska była tylko jedną ze zbrodni popełnianych w samych Chinach oraz w Południowo-Wschodniej Azji i na Pacyfiku. Japońskie wojska wielokrotnie praktykowały taktykę spalonej ziemi (jap. "Sankō Sakusen"), czego skutkiem były ogromne zniszczenia.
Dokładna liczba ofiar do dziś jest przedmiotem sporów, rzutujących na stosunki chińsko-japońskie. Japońscy negacjoniści sprowadzają tę liczbę do kilku tysięcy, a nawet kilkuset ofiar. Japońskie dokumenty informują o 227,4 tys. pogrzebanych ofiar. Przypuszcza się jednak, że resztę ciał pogrzebały rodziny lub spalili na stosie japońscy żołnierze. Iris Chang w pracy "The Rape of Nanking. The Forgotten Holocaust of World War II" (Nowy Jork, 1997) przypuszcza, że po uwzględnieniu tych ofiar łączna liczba zamordowanych wyniesie około 350 tysięcy.
Francuski historyk Jean-Louis Margolin, w swej pracy o japońskich zbrodniach wojennych, uważa, że ofiarami Japończyków w Nankinie padali głównie chińscy jeńcy – ok. 30-60 tys. Liczba ofiar po stronie cywilów sięgnęła natomiast 20-30 tys. Łączna liczba ofiar sięga zatem 50-90 tys., z czego aż 95% stanowili mężczyźni. Zdaniem Margolina trudno zatem mówić o „rzezi” mieszkańców miasta. Była to raczej operacja polegająca na wyłapywaniu i zabijaniu mężczyzn, którzy mogli ewentualnie stawić zbrojny opór. Cywile nie byli zabijani planowo, lecz ginęli w obronie rabowanego dobytku lub kobiet. Zdarzało się, że Japończycy zabijali ofiary gwałtów, ale nie działali metodycznie.
Nankin stał się później stolicą marionetkowego państwa chińskiego, rządzonego przez chińskiego kolaboranta Wang Jingweia. Po zakończeniu II wojny chińsko-japońskiej i wojny na Pacyfiku, wielu zbrodniarzy odpowiedzialnych za masakrę zostało postawionych przed Międzynarodowym Trybunałem Do Spraw Dalekiego Wschodu w Tokio pod zarzutem dopuszczania się zbrodni ludobójstwa. Większość otrzymała wyroki skazujące.
Obecnie w Nankinie stoi mauzoleum ofiar masakry. Po wojnie kontrowersje zaczęło wzbudzać przedstawianie zarówno tej, jak i innych zbrodni wojennych w japońskich podręcznikach do historii. Po wygraniu wyborów w 1955 przez Partię Liberalno-Demokratyczną w Japonii zakazano pisania o zbrodni nankińskiej w szkolnych podręcznikach do historii. Spotkało się to z ostrą reakcją ze strony Chin i Tajwanu. W kwietniu 2005 doszło w mieście Shenyang (północno-wschodnie Chiny) do antyjapońskich demonstracji, podczas których żądano wycofania obowiązujących w japońskich szkołach podręczników do historii, gdyż przedstawiają fałszywy obraz wojny.

</doc>
<doc id="711841" url="https://pl.wikipedia.org/wiki?curid=711841" title="Charles Lennox (2. książę Richmond)">
Charles Lennox (2. książę Richmond)

Charles Lennox, 2. książę Richmond i 2. książę Lennox KG, KCB (ur. 18 maja 1701 w Goodwood w Sussex, zm. 8 sierpnia 1750 w Godalming) – brytyjski arystokrata i polityk.
Życiorys.
Jedyny syn Charlesa Lennoksa, 1. księcia Richmond i Lennox (nieślubnego syna Karola II Stuarta), i Anne Brudenell, córki Francisa Brudenalla, lorda Brudenell. Książę interesował się krykietem i popierał rozwój tej dyscypliny sportu. Urodzony w Sussex, tam mieszkał i tam został pochowany. To właśnie w Sussex Richmond założył własną drużynę krykietową, której był kapitanem. Zebrał w niej wielu świetnych graczy i profesjonalnych zawodników, m.in. Thomasa Waymarka, najsłynniejszego krykiecistę pierwszej połowy XVIII wieku.
W 1722 r. został członkiem Izby Gmin z okręgu Chichester. Zasiadał tam do 1724 r. Od 1727 r. był Lordem Bedchamberem króla Jerzego II. W 1735 r. otrzymał urząd Koniuszego Królewskiego. Po śmierci ojca w 1750 r. został 2. księciem Richmond i Lennox oraz zasiadł w Izbie Lordów. Został odznaczony Krzyżem Kawalerskim Orderu Łaźni. Od 1726 r. był kawalerem Orderu Podwiązki.
Podobnie jak ojciec, tak i 2. książę utrzymywał związki z masonerią i wolnomularstwem. W 1724 r., niedługo po powstaniu Wielkiej Loży, został wielkim mistrzem loży masońskiej.
Richmond był jednym z fundatorów londyńskiego Foundling Hospital, który miał zajmować się porzuconymi dziećmi. Książę wraz z małżonką działali w komitecie fundacyjnym i w marcu 1741 r. uczestniczyli w chrzcie i nadaniu imienia pierwszemu dziecku przyjętemu do szpitala.
Był zwolennikiem dynastii hanowerskiej. Podczas jakobickiego powstania na rzecz „Młodszego Pretendenta”, które wybuchło w Szkocji w 1746 r., przyłączył się jako generał-porucznik do tłumiących powstanie wojsk księcia Cumberland i brał udział w bitwie pod Culloden.
Rodzina.
4 grudnia 1719 w Hadze poślubił lady Sarah Cadogan (18 września 1706 – 25 sierpnia 1751), córkę Williama Cadogana, 1. hrabiego Cadogan, i Margaretty Munsters, córki Jacoba Munstersa. Charles i Sarah mieli razem czterech synów i osiem córek:
W Public Register of All Arms and Bearings in Scotland jest zapisane, że książę miał ze związku z Sarah Howkins nieślubnego syna, Williama, urodzonego w 1747 r.
Książę Richmond zmarł w wieku 49 lat i został pochowany w katedrze w Chichester.

</doc>
<doc id="711843" url="https://pl.wikipedia.org/wiki?curid=711843" title="Ostrowo (powiat kartuski)">
Ostrowo (powiat kartuski)

Ostrowo (dodatkowa nazwa w j. kaszub. Òstrowò) – wieś w Polsce, położona w województwie pomorskim, w powiecie kartuskim, w gminie Stężyca.
Wchodzi w skład sołectwa Kamienica Szlachecka.
W latach 1975–1998 Ostrowo administracyjnie należało do województwa gdańskiego.
Przed 2023 r. miejscowość była częścią wsi Kamienica Szlachecka.
Ostrowo 31 grudnia 2011 r. miało 70 stałych mieszkańców.

</doc>
<doc id="711844" url="https://pl.wikipedia.org/wiki?curid=711844" title="Święta rodzina, czyli krytyka krytycznej krytyki">
Święta rodzina, czyli krytyka krytycznej krytyki

Święta rodzina czyli krytyka krytycznej krytyki. Przeciwko Brunonowi Bauerowi i spółce (tyt. oryg. "Die heilige Familie, oder Kritik der kritischen Kritik. Gegen Bruno Bauer &amp; Consorten") – praca ogłoszona w lutym 1845 roku wspólnie przez Karola Marksa i Fryderyka Engelsa, choć przy znacznie mniejszym udziale tego drugiego.
Praca jest radykalnym zerwaniem obu myślicieli z młodoheglizmem, wyrażonym w bezpardonowej krytyce filozofii Brunona i Edgara Bauerów (stąd tytuł "Święta rodzina..."), na rzecz komunizmu jako ruchu klasy robotniczej. W tym dziele Marks i Engels są już materialistami dialektycznymi i komunistami, chociaż tu uwidacznia się wpływ materializmu feuerbachowskiego.

</doc>
<doc id="711847" url="https://pl.wikipedia.org/wiki?curid=711847" title="Oriflamme">
Oriflamme

Oriflamme ( – „złoty płomień”) – nazwa bojowego proporca królów Francji.
Pierwotnie był to kościelny proporzec opactwa Saint Denis. Ze względu na szczególną rolę św. Dionizego jako patrona Francji i znaczenie symboliczne samego opactwa od XII wieku przyjęty przez królów Francji jako bojowy proporzec. Pierwszy raz Oriflamme jako bojowego proporca użył Ludwik VI w 1121 roku w wojnie z cesarzem Henrykiem V. Niektórzy autorzy uważają jednak, że był to ten sam proporzec co gonfanon Karola Wielkiego, znany jako Montjoie.
Oriflamme był związany z królami z dynastii Kapetyngów, ostatni raz był użyty w bitwie pod Azincourt w 1415 roku, podczas której niosący go chorąży poległ, a sam proporzec zaginął.
Najstarsza forma tego proporca znana jest z opisów i ikonografii m.in. z miniatury w Kronice Froissarta przedstawiającej bitwę pod Crécy.
Był to długi, wąski, jedwabny proporzec barwy jaskrawoczerwonej, o dwóch trójkątnych ogonach ozdobionych złotymi gwiazdami, ozdobiony tej samej barwy napisem "S.DENIS".
Późniejszą, najbardziej znaną formą Oriflamme jest proporzec o trzech, trójkątnych ogonach, również barwy jaskrawoczerwonej, z wąskim zielonym obramowaniem, ozdobiony w centrum płatu złotym słońcem i na ogonach złotymi płomieniami.
Proporzec przechowywany był w opactwie Saint Denis, skąd zabierali go władcy Francji wyruszający na wojnę. Symboliczne "podniesienie Oriflamme" oznaczało początek wojny.
W czasie bitwy proporzec niesiony był przed królem, jako symbol opieki św. Dionizego nad wojskami francuskimi.
Niesienie w bitwie tego proporca było wielkim zaszczytem, wiążącym się też z niemałym niebezpieczeństwem, dlatego chorążymi Oriflamme byli zazwyczaj sławni rycerze, zwykle powierzano tę funkcję marszałkom i konetablom Francji.
Z postacią patrona Francji, św. Dionizego, związane jest również zawołanie bojowe rycerstwa francuskiego "Montjoie Saint Denis" (fr., „Góra chwały św. Dionizego”).

</doc>
<doc id="711849" url="https://pl.wikipedia.org/wiki?curid=711849" title="Kwaszenie">
Kwaszenie



</doc>
<doc id="711853" url="https://pl.wikipedia.org/wiki?curid=711853" title="Chróstowo (województwo pomorskie)">
Chróstowo (województwo pomorskie)

Chróstowo (dodatkowa nazwa w j. kaszub. Chróstowò) – wieś w Polsce, położona w województwie pomorskim, w powiecie kartuskim, w gminie Stężyca.
Wieś leży na obszarze Kaszubskiego Parku Krajobrazowego. Położona na Kaszubach. Wchodzi w skład sołectwa Żuromino.
W latach 1975–1998 Chróstowo administracyjnie należało do województwa gdańskiego.
Przed 2023 r. miejscowość była częścią wsi Żuromino.
Chróstowo 31 grudnia 2011 r. miało 17 stałych mieszkańców.

</doc>
<doc id="711857" url="https://pl.wikipedia.org/wiki?curid=711857" title="Helepolis">
Helepolis

Helepolis (stgr. ἑλέπολις – dosł. „zdobywca miasta”, l.mn. helepoleis) – olbrzymia ruchoma wieża oblężnicza z epoki hellenistycznej.
Starożytna machina oblężnicza udoskonalona przez króla macedońskiego Demetriusza I i według Diodora Sycylijskiego zastosowana przez niego podczas oblężeń Salaminy w 306 i Rodos w 305 p.n.e. Nazwę utworzono od ελείν πόλεις, co oznacza zdobywanie (zajmowanie) miast. Wcześniej skonstruowana była i użyta przez Poliejdosa z Tesalii podczas oblężenia Bizancjum przez wojska Filipa Macedońskiego w 340 p.n.e. Przed nim machiny takie mógł przypuszczalnie stosować syrakuzański tyran Dionizjusz; poświadczone jest również użycie ich przez armię Aleksandra Wielkiego przy oblężeniu Tyru.
Opis i wykorzystanie.
Według Plutarcha Demetriusz Poliorketes w trakcie oblężenia Rodos polecił Epimachosowi z Aten skonstruowanie machiny w postaci wieży o przekroju kwadratowym, kształtu ściętego ostrosłupa. Zbudowana z pni sosnowych i piniowych, części mechaniczne (koła, kołowroty i inne elementy napędowe) miała z drewna dębowego okutego spiżem lub żelazem. Na podstawie przekazów wysokość jej oblicza się na 40–43 m przy boku o długości 20 m u podstawy, a ciężar na ok. 150 ton. Przesuwana na 4 rzędach kół (lub wałów tocznych) o wielkiej średnicy – nawet do 4,6 m, miała aż 9 kondygnacji z blankowaniem na szczycie. Każdy poziom wyposażono w dwie szerokie schodnie (do ruchu obustronnego) i na każdym znajdowały się katapulty i balisty o wielkości malejącej wraz z wysokością. Na najniższym rozmieszczano najcięższe katapulty do wyrzucania 80-kilogramowych kamieni, wyżej – miotające 27-kilogramowe pociski, a jeszcze wyżej – 14-kilogramowe. Najwyższe platformy przeznaczone były dla oszczepników i łuczników ostrzeliwujących obrońców. Przód wieży chroniony był metalowymi płytami zabezpieczającymi przed pociskami i ogniem, zaś otwory strzelnicze (ambrazury) zakrywane okiennicami poruszanymi linami. Obsługę stanowiło 200 ludzi, którzy przesuwali wieżę przy pomocy wewnętrznego kabestanu oraz 3200 innych, którzy ją pchali.
Przy obleganiu Rodos wykorzystano udoskonalony helepolis, wyposażony w samonastawne koła zamontowane tak, by wieżę można było przesuwać zarówno na boki, jak i do przodu czy do tyłu. Wprawienie w ruch tej konstrukcji o ciężarze do 160 ton wymagało użycia ok. 3400 ludzi, lecz bojowe zastosowanie wykazało jej przydatność, ponieważ balisty dokonały wyłomu w murze. Według świadectwa Witruwiusza obrońcy jednak unieszkodliwili olbrzymią machinę, rozkopując i silnie nawadniając teren przy atakowanym murze, gdzie ostatecznie ugrzęzła ona w rozmiękłym gruncie i w błocie.
Demetriusz zmuszony został do odstąpienia od oblężenia; jego porzucone machiny wojenne Rodyjczycy mieli sprzedać, a za uzyskane fundusze wystawić gigantyczną statuę Kolosa Rodyjskiego.

</doc>
<doc id="711869" url="https://pl.wikipedia.org/wiki?curid=711869" title="Wyspy Kanady">
Wyspy Kanady

Kanada posiada ponad 50 tysięcy wysp. Zajmują one obszar ponad 1,6 mln km² co stanowi 16 procent powierzchni kraju.
Poniższa tabela przedstawia największe wyspy Kanady według powierzchni:
Największe wyspy Kanady według powierzchni.
1 2 

</doc>
<doc id="711870" url="https://pl.wikipedia.org/wiki?curid=711870" title="Dubowo (województwo pomorskie)">
Dubowo (województwo pomorskie)

Dubowo (dodatkowa nazwa w j. kaszub. Dubòwò) – wieś w Polsce, w województwie pomorskim, w powiecie kartuskim, w gminie Stężyca na obszarze Kaszubskiego Parku Krajobrazowego przy drodze wojewódzkiej nr 214. Położona na Kaszubach. Wieś wchodzi w skład sołectwa Żuromino.
Dubowo 31 grudnia 2011 r. miało 53 stałych mieszkańców.

</doc>
<doc id="711875" url="https://pl.wikipedia.org/wiki?curid=711875" title="Łemkowska Watra w Zdyni">
Łemkowska Watra w Zdyni

Łemkowska Watra w Zdyni – cykliczna, coroczna impreza kulturalna, gromadząca społeczność łemkowską z całego świata.
Odbywa się co roku w trzecim lub czwartym tygodniu lipca w Zdyni. Składa się z koncertów, spotkań z twórcami, warsztatów, wystaw.
Jest organizowana przez Zjednoczenie Łemków w specjalnie wybudowanym ośrodku w Zdyni. Watra trwa trzy dni – piątek, sobota i niedziela, lecz większość Łemków przyjeżdża już w czwartek. 
Święto Kultury Łemkowskiej „Łemkowska Watra” w Zdyni jest największym i najbardziej rozpoznawalnym wydarzeniem kulturalnym społeczności łemkowskiej. Wypracowana przez lata marka festiwalu ugruntowała znaczenie przedsięwzięcia jako jednej z największych międzynarodowych imprez artystycznych Regionu Karpat oraz Polski. Watra co roku gromadzi od 6-10 tysięcy osób, mieszkańców Beskidu Niskiego, gości i turystów z kraju oraz z zagranicy m.in. z: Kanady, Ukrainy, Słowacji, USA, Chorwacji, Serbii, Węgier, Austrii.
Trwające trzy dni wydarzenie posiada charakter cykliczny i jest to swoistego rodzaju połączenie tradycji kulturowych ze współczesną formą rekreacji. Watrze towarzyszą obchody rocznicowe, Łemkowska Spartakiada, wystawy, konkursy, pokazy tradycyjnych rzemiosł. Na scenie zdyńskiego amfiteatru występuje kilkuset wykonawców muzyki ludowej, rockowej, folkowej, jazzowej oraz różnych teatralizowanych form scenicznych. Jednym ze stałych elementów wydarzenia jest prezentacja karpackich tradycji naftowych w oparciu o doświadczenia maziarzy rodem ze wsi Łosie. Co równie ważne, unikalny wymiar święta podkreślają wizyty osobistości świata kultury i polityki.
„Łemkowska Watra” to również czas wzajemnego dialogu międzykulturowego o wymiarze transgranicznym w trójkącie Polska-Słowacja-Ukraina. Stwarza to okazję do wymiany myśli na rzecz dobrosąsiedzkich relacji, a przede wszystkim zrozumienia specyfiki łemkowskiej kultury oraz historii.
Wśród gości Watry byli m.in. Janusz Rieger, Włodzimierz Mokry, Bohdan Osadczuk, Rościsław Żerelik, Andrzej Ksenicz, Michał Łesiów, Jan Kryliwski, Bazyli Nazaruk, Hubert Izdebski, Stanisław Jakubczyk, Bogusław Frańczuk, Bogusław Krasnopolski, Józef Wojnarowski, Michał du Vall, Jan Pisuliński, Bogdan Halczak, Roman Drozd, Mirosłav Sopoliga, Mykola Muszynka, Jurij Andruchowycz, Andrzej Stasiuk, Lidia Stefanowska, Paweł Laufer, Stanisław Łubieński, Paweł Smoleński, Bartłomiej Kuraś, Martin Pollack, Bogdan Huk, Eugeniusz Misiło.
Łemkowska Watra w Zdyni została w 2007 r. wyróżniona przez Kapitułę Konkursu Pro Publico Bono za Najlepsze dzieło Obywatelskie.
Łemkowska Watra stawia sobie za misję integrację potomków osób rozsianych w wyniku akcji „Wisła” po całej Polsce i świecie, właśnie na ziemiach zamieszkiwanych przez Łemków do lat 40. XX wieku.
Ognisko, które jest rozpalane w lipcu powinno przetrwać w sercach aż do następnego roku. To swoisty kalendarz w życiu każdego Łemka. Rok liczony od lipca do lipca, od Watry do Watry.

</doc>
<doc id="711878" url="https://pl.wikipedia.org/wiki?curid=711878" title="Rzepiska (Niesiołowice)">
Rzepiska (Niesiołowice)

Rzepiska (dodatkowa nazwa w j. kaszub. Rzepiska) – część wsi Niesiołowice w Polsce, położona w województwie pomorskim, w powiecie kartuskim, w gminie Stężyca, na obszarze Pojezierza Kaszubskiego. Wchodzi w skład sołectwa Niesiołowice.
W latach 1975–1998 Rzepiska położone były w województwie gdańskim.
Rzepiska 31 grudnia 2011 r. miały 48 stałych mieszkańców.

</doc>
<doc id="711879" url="https://pl.wikipedia.org/wiki?curid=711879" title="ES-IS">
ES-IS

ES-IS (ang. "End System-to-Intermediate System") – protokół trasowania typu stanu łącza, należący do grupy protokołów wewnętrznej bramy – IGP ("Interior Gateway Protocol"). Stworzony został przez ISO ("International Organization for Standardization"), do wymiany informacji pomiędzy routerami ("Intermediate System – IS") a nietrasowalnymi urządzeniami końcowymi użytkownika ("End System – ES"). Opisany jest dokładnie w . Protokół ES-IS współdziała z protokołem "Intermediate System-to-Intermediate System" umożliwiając komunikację pomiędzy węzłami w obrębie jednej domeny administracyjnej AS ("Autonomous System"). 
Protokół ten umożliwia:
Zasada działania.
Proces konfiguracji sieci przy użyciu protokołu ES-IS można określić jako odkrywanie przez poszczególne węzły końcowe swoich sąsiadów (routerów) tak by umożliwić transmisję pomiędzy nimi. Proces ten musi nastąpić zanim rozpocznie się transmisja pomiędzy zainteresowanymi urządzeniami końcowymi (ES). Wykorzystywane są do tego celu dwa typy wiadomości:
Ich głównym zadaniem jest przekazanie adresów podsieci i sieci urządzeń, które je generują. Jeśli istnieje taka możliwość to wiadomości te rozszerzone o informacje konfiguracyjne, są rozsyłane jednocześnie do większej liczby odbiorców; w podsieciach typu rozgłoszeniowego ("broadcast subnetwork") wykorzystuje się do tego celu specjalny adres ("multicast address"). W standardowych sieciach narzut transmisyjny związany z przesyłaniem informacji konfiguracyjnych poprzez EHS i IHS jest znaczny, więc nie stosuje się tej metody.
Struktura.
Ogólna budowa wszystkich wiadomości jest następująca:
Nagłówek.
Nagłówek dla wszystkich typów wiadomości ma stałą budowę i wielkość, natomiast pozostałe części zależą od rodzaju datagramu. 

</doc>
<doc id="711881" url="https://pl.wikipedia.org/wiki?curid=711881" title="Kościelec (województwo dolnośląskie)">
Kościelec (województwo dolnośląskie)

Kościelec (niem. "Hochkirch") – wieś w Polsce położona w województwie dolnośląskim, w powiecie legnickim, w gminie Krotoszyce, w sołectwie Babin-Kościelec. W latach 1975–1998 miejscowość należała do województwa legnickiego.
Informacje ogólne.
Miejscowość położona jest w odległości 7 km na południe od Legnicy, przy drodze lokalnej Legnica–Warmątowice Sienkiewiczowskie. Regularne połączenia komunikacji publicznej zapewnia prywatny przewoźnik, kursujący na trasie Legnica–Janowice Duże (do roku 2006 trasa MPK Legnica). Po raz pierwszy wieś wzmiankowana była w 1303 r.
Zabytki.
Do wojewódzkiego rejestru zabytków wpisane są:
Świątynia stojąca na wysokim wzniesieniu góruje nad okolicą. Średniowieczny wygląd zewnętrzny Kościoła nosi znamiona budowli obronnej, na co wpływał fakt nieodległego przebiegu granicy państwowej Księstwa legnickiego. 
Budowla w czasach panującego na tych ziemiach luteranizmu stała się kościołem ucieczkowym dla wyznawców spoza księstwa legnicko-brzeskiego, którzy na swoich terenach nie posiadali swobody wyznaniowej. Świątynię przebudowano i rozbudowano w XVII w., tworząc kościół trzynawowy, z wnętrzem podzielonym rzędami słupów drewnianych, podtrzymujących barokowe empory. Drewniane wnętrze ozdobiono bogato malowidłami o tematyce religijnej. 
inne zabytki:
Szlaki turystyczne.
Przez Kościelec przebiegają:

</doc>
<doc id="711882" url="https://pl.wikipedia.org/wiki?curid=711882" title="Gralewo-Stacja">
Gralewo-Stacja

Gralewo-Stacja (niem. "Grallau Bahnhof") – osada w Polsce położona w województwie warmińsko-mazurskim, w powiecie działdowskim, w gminie Rybno.
W latach 1975–1998 miejscowość należała administracyjnie do województwa ciechanowskiego.

</doc>
<doc id="711888" url="https://pl.wikipedia.org/wiki?curid=711888" title="Daimler Motor Company">
Daimler Motor Company

Daimler Motor Company – przedsiębiorstwo założone w 1896 roku przez Fredericka Richarda Simmsa, który otrzymał w 1893 licencję na import silników i samochodów przedsiębiorstwa Daimler-Motoren-Gesellschaft i używanie nazwy "Daimler" na terenie Wielkiej Brytanii.
W latach 90. pod marką Daimler sprzedawane były bardziej ekskluzywne odmiany samochodów Jaguar, od których z zewnątrz różniły się jedynie detalami (np. charakterystyczną karbowaną górną krawędzią atrapy wlotu powietrza do silnika).

</doc>
<doc id="711889" url="https://pl.wikipedia.org/wiki?curid=711889" title="Herb Guernsey">
Herb Guernsey

Herb wyspy Guernsey, dependencji korony brytyjskiej, przedstawia czerwoną tarczę herbową z trzema identycznymi złotymi lwami, znajdującymi się jeden pod drugim. Nad tarczą znajduje się złota róża. Nadany został ok. 1279, modyfikowany w 1906. 
Herb ten wywodzi się z historycznego herbu Normandii (w obecnie używanym symbolu francuskiego regionu Normandia występują tylko dwa lwy), i przypomina bardzo wyglądem herb sąsiedniej wyspy Jersey oraz Anglii.

</doc>
<doc id="711890" url="https://pl.wikipedia.org/wiki?curid=711890" title="Flaga Nowej Soli">
Flaga Nowej Soli



</doc>
<doc id="711891" url="https://pl.wikipedia.org/wiki?curid=711891" title="Partia Piratów">
Partia Piratów

Partia Piratów (także: "Partia Piracka") – międzynarodowy ruch społeczno-polityczny, który propaguje ochronę życia prywatnego, wolny dostęp do dóbr kultury, popiera prawa cyfrowe i stara się przeciwdziałać prywatnym monopolom, które zdaniem zwolenników tego ruchu są szkodliwe dla społeczeństwa.
Ruch międzynarodowy.
Pod koniec 2006 ruch ten, w różnych formach organizacyjnych, istniał w Australii, Austrii, Belgii, Brazylii, Kanadzie, Francji, Niemczech, Włoszech, Holandii, Nowej Zelandii, Peru, Polsce, Rosji, Republice Południowej Afryki, Hiszpanii, Szwajcarii, Szwecji, Wielkiej Brytanii i Stanach Zjednoczonych.
Zarejestrowane partie.
Polska Partia Piratów.
Partia Piratów została zarejestrowana w Polsce 29 listopada 2007, jednak 28 grudnia 2009 została wykreślona z ewidencji partii politycznych. Jej prezesem był Błażej Kaczorowski.
Ugrupowanie zostało reaktywowane i zarejestrowane ponownie 21 stycznia 2013 jako Polska Partia Piratów (P3). Jej prezesem został Radosław Pietroń. Przed wyborami do Parlamentu Europejskiego w 2014 partia zawarła porozumienie z Demokracją Bezpośrednią i Partią Libertariańską, na mocy którego jej działacze (a także działacze Partii Libertariańskiej) znaleźli się na listach komitetu DB (który zarejestrował listy w 6 z 13 okręgów wyborczych). Najwięcej członków P3 znalazło się na liście DB w okręgu łódzkim (w tym otwierający listę ówczesny wiceprezes P3 Tomasz Słowiński). W wyborach samorządowych w tym samym roku Tomasz Słowiński został wystawiony przez Kongres Nowej Prawicy na prezydenta Skierniewic, zajmując ostatnie, 6. miejsce z nieco ponad 2-procentowym poparciem. 20 czerwca 2015 funkcję prezesa partii objęła Paulina Kolbusz. W wyborach parlamentarnych w tym samym roku ugrupowanie nie wystartowało. Poparło niezależnego kandydata do Senatu Piotra Waglowskiego. 10 czerwca 2017 nowym prezesem partii został Michał Dydycz. W wyborach samorządowych w 2018 kandydował on bez powodzenia z lokalnego komitetu do rady gminy Sarnaki.
Pozostałe.
Pozostałe oficjalnie zarejestrowane partie, które wpisały do swojego programu idee tego ruchu to m.in.:
Ugrupowania tego rodzaju funkcjonują w kilkudziesięciu krajach.

</doc>
<doc id="711894" url="https://pl.wikipedia.org/wiki?curid=711894" title="Novotel / Ibis Poznań Centrum">
Novotel / Ibis Poznań Centrum

Novotel / Ibis Poznań Centrum – hotel położony w Poznaniu przy pl. Andersa 1, w centrum miasta. Największy hotel w Poznaniu, pierwotnie pod nazwą "Hotel Orbis Poznań". Obecnie w budynku funkcjonuje "Novotel Poznań Centrum" oraz "Ibis Poznań Centrum" (obie sieci hotelowe należą do AccorHotels).
Budowa.
Koncepcja budowy hotelu przy ul. Marchlewskiego powstała w latach 60. XX wieku. Inicjatorem był Alfred Kowalski – aktywny w dziedzinie inwestycji sekretarz ekonomiczny Komitetu Wojewódzkiego PZPR w Poznaniu. W planie szczegółowym zagospodarowania przestrzennego śródmieścia przewidziano hotel na 1000 miejsc hotelowych i 800 gastronomicznych oraz kino (900 miejsc) i operetkę (1000 miejsc). W przeciągu kilku lat z koncepcji wykreślone zostało kino. Jednocześnie, w 1972, rozpisano konkurs na opracowanie projektu koncepcyjnego hotelu i projektu architektoniczno-urbanistycznego. Konkurs wygrał zespół: Jerzy Buszkiewicz, Jan Kopydłowski, Zenon Stępniowski. Konkurs na koncepcję budowy operetki (1974) wygrał zespół: Zdzisław Jońca, Janusz Olszewski, Ryszard Trzaska.
29 marca 1974 rozpoczęto prace przygotowawcze; na uroczystość rozpoczęcia budowy przybyli przedstawiciele władz partyjnych i państwowych. Głównym inwestorem był Zarząd Inwestycji Hoteli „Orbis”, natomiast wykonawcą Poznańskie Przedsiębiorstwo Budowlane Nr 3; prace projektowe realizował Zakład Projektowania i Usług Inwestycyjnych „Inwestprojekt” Wojewódzkiej Spółdzielni Mieszkaniowej. Głównym projektantem hotelu został Jerzy Liśniewicz, wraz z nim w zespole autorskim pracowali Jerzy Buszkiewicz, Janusz Lenartowicz i Józef Maciejewski.
3 marca 1975 rozpoczęły się podstawowe prace budowlane. Budynek wysoki powstał w technologii wielkiej płyty winogradzkiej. Montaż części mieszkalnej został rozpoczęty 30 czerwca 1976, a 1 maja 1977 na hotelu zawisła wiecha. 24 maja 1978 został dokonany odbiór końcowy budynku. Otwarcie nastąpiło 27 maja 1978, na uroczystości otwarcia udekorowano zasłużonych budowniczych hotelu.
Hotel rozpoczął działalność 5 czerwca 1978.
Budynek.
Budynek liczy 21 kondygnacji, z czego w momencie powstania 16 zajmowały pokoje dla gości. Posiadał 994 miejsca noclegowe i 1160 gastronomicznych. Przed budynkiem wzniesiono również dwupoziomowy parking i plac dla pieszych oświetlany z dwóch 17 m wież oświetleniowych. Budynek był podzielony funkcjonalnie:
Obecnie hotel posiada 480 klimatyzowanych pokoi jedno- i dwuosobowych, 15 apartamentów, pokoje dla osób niepełnosprawnych, piętra dla niepalących i piętro executive. Poza tym salę bankietowo-konferencyjną o powierzchni 824 m² na 800 gości (można ją podzielić na cztery niezależne pomieszczenia), sale wielofunkcyjne z możliwością podziału na 5 samodzielnych części do 100 osób, klub hotelowy na 70 osób oraz salonik.
Osoby.
Jednym z gości hotelu był pułkownik Muammar Kaddafi, który przyjechał do Poznania specjalnym pociągiem w towarzystwie rozległej rodziny i rozbudowanej ochrony. Z hotelu udał się niespodziewanie do miasta, aby zobaczyć mieszkanie zwykłej polskiej rodziny, gubiąc ochronę i towarzyszących dygnitarzy.

</doc>
<doc id="711896" url="https://pl.wikipedia.org/wiki?curid=711896" title="Czatkowice (Krzeszowice)">
Czatkowice (Krzeszowice)

Czatkowice – niegdyś wieś w Polsce położona w województwie małopolskim, w powiecie krakowskim, w gminie Krzeszowice, obecnie jedno z osiedli miasta Krzeszowice, składa się z dwóch części: Czatkowice Górne (starsza część) i Czatkowice Dolne (młodsza część), która znajduje się nad rzeką Krzeszówką w Dolinie Krzeszówki. W 1997 wieś została przyłączona do Krzeszowic.
Wieś położona w końcu XVI wieku w powiecie proszowskim województwa krakowskiego była własnością klasztoru norbertanek na Zwierzyńcu w Krakowie.
Historia.
Wieś wymieniana była w dokumencie z 1254 pod nazwą Crathowicze i znajdowała się w składzie dóbr Norbetanek ze Zwierzyńca w Krakowie. W XV w. nazywała się Czadkowycze, kiedy to znajdował się folwark, którego właścicielem był Mikołaj Paczółtowski. W XVI w. wieś dziedziczył Jan Zebrzydowski. W 1870 w Czatkowicach zamieszkiwało 398 osób, w 1890 było już 472 mieszkańców, a w 1910 612 czatkowiczan, w tym 606 katolików i 6 osób wyznania Mojżeszowego. W 1889 w Czatkowicach urodził się Jan Gadomski, polski astronom, popularyzator astronomii i kosmonautyki.
Przed I wojną światową „wieś odwiedzana była przez wielu kuracjuszy z pobliskich Krzeszowic, wieś określona była mianem "latowiska". Wczasowicze mieli do dyspozycji kilkanaście domków”. W 1920 powstała we wsi jednostka Ochotniczej Straży Pożarnej. W 1928 dzierżawcą dworu w Czatkowicach Górnych został Józef Seweryński. W 1943 Krakowskie Towarzystwo Sportu Wędkowego „Wędzisko” w miejsce zlikwidowanego na skutek innych inwestycji niemieckich ośrodka zarybieniowego w Czatkowicach wybudowało nowy ośrodek. W latach 50. XX w. na terenie Czatkowic Górnych mieszkali pierwsi Świadkowie Jehowy z terenu dzisiejszego zboru w Krzeszowicach. W latach 1907–1985 w Czatkowicach Dolnych istniała szkoła podstawowa, a od 1985 do 2000 szkoła rolnicza. Uczniowie filii czernichowskiej szkoły mieli praktyki w pobliskim gospodarstwie rolnym (obora w Czatkowicach Górnych, należąca wówczas do Stacji Hodowli Roślin Ogrodniczych w Krzeszowicach, na terenie dawnego dworu – obecnie kompleks hodowlany już nie istnieje).
W południowo-zachodniej części osiedla (Czatkowice Dolne) na zalesionym grzbiecie Bartlowej Góry znajdują się ślady grodziska z okresu wczesnego średniowiecza, nazywane "okopami szwedzkimi", ponieważ było również obozem żołnierzy szwedzkich z 1655. W czasie wojen polsko-szwedzkich król Karol Gustaw kazał tam zbudować obszerny obóz otoczony potrójnym rzędem szańców, a przy nim szeroki gościniec z Krzeszowic do Nowej Góry. Gród na "Barlowej Górze" ("Bartlówce") miał średnicę do ok. 280 m.
Na terenie Czatkowic naukowcy z "Instytutu Paleobiologii im. Romana Kozłowskiego PAN" odkryli m.in. szczątki prażaby Czatkobatrach ("Czatkobatrachus polonicus"), w brekcji kostnej, fragment kości szczękowej długoszyjego archozauromorfa Czatkowiella, fragment czaszki rodzaju lepidozauromorfa Sophineta, przednią część kości szczękowej bazalnego przedstawiciela Archosauriformes "Osmolskina czatkowicensis", jeden kręg szyjny niewielkiego archozauromorfa o nazwie Collilongus oraz kość czaszki i szkielet pozaczaszkowy "Parotosuchus speleus".
Eksploatacja wapienia z pokładów wapienia dolnokarbońskiego w Czatkowicach (Dolnych) rozpoczęta w 1943 przez hitlerowców w celu zaopatrywania Zakładów Chemicznych w Oświęcimiu, który wypalano na karbid i dalej wytwarzano acetylen. Po II wojnie światowej tutejszy kamieniołom dostarczał wapień dla potrzeb dla potrzeb przemysłu hutniczego, szklarskiego, chemicznego, cukrowniczego i budownictwa, a odpady (wysiewki) do cementowni do produkcji klinkieru. Aktualnie rocznie Kopalnia Wapienia Czatkowice wytwarza ok. 400 tys. ton kruszywa, a pozostałego asortymentu wapienia ok. 1,5 mln ton rocznie. Do kamieniołomu poprowadzona jest bocznica kolejowa z krzeszowickiej stacji PKP – wybudowana w 1944.
Jest to kamieniołom utworów dolnego karbonu facji wapienia węglowego (turnej, wizen). Utwory tej serii o zawartości dolomitu dochodzącej do 36% ze zjawiskami sylifikacji wydobywane były w rejonie Czernej i Paczółtowic. Obszar kopalni położony jest na monoklinie śląsko-krakowskiej, w północnym skrzydle Rowu Krzeszowickiego. Złoże wapienie o zawartości węglanu wapnia 95–97%. Skała jest jasna, lekko żółtawa z bio- i intrasparytami. 17% zasobów stanowią utwory skrasowiałe, składowane na zwałowisku wewnętrznym. Eksploatacja odbywa się na 5 poziomach poprzez odstrzał fragmentu ściany. W tym celu wykonuje się kilkanaście otworów głębokości ok. 20 m, umieszcza się w nich materiał wybuchowy. Po odstrzeleniu urobek transportowany jest do zakładu, gdzie poddawany jest mechanicznemu rozdrabnianiu oraz selekcji. Gotowy surowiec wykorzystywany jest w hutnictwie, cukrownictwie, budownictwie, do odsiarczania spalin (głównie elektrowni w Jaworznie), jako topnik oraz na kruszywo drogowe.
W 2000 wybudowano na wzgórzu opodal osiedla "Krzyż Milenijny". Nad osiedlem wznosi się Góra Mazurowa, na terenie Czatkowic Dolnych znajdują się źródła: Źródło Nowe, Źródło dr Wróbla, Źródło Teofili i Źródło Chuderskiego, a na terenie Czatkowic Górnych Źródło Czatkowice.
Mieści się tu również oddział pocztowy, rozlewnia wód „Eden”, noclegownia dla mężczyzn, osiedle bloków "Lipiniówka" (wszystko w części Czatkowic Dolnych) oraz remiza OSP powstała w latach 1956–1965 (Czatkowice Górne). Na terenie os. Czatkowice oprócz katolików mieszka liczna grupa Świadków Jehowy – ok. 2% mieszkańców. W latach 1975–1998 miejscowość administracyjnie należała do województwa krakowskiego.

</doc>
<doc id="711899" url="https://pl.wikipedia.org/wiki?curid=711899" title="Wieża oblężnicza">
Wieża oblężnicza

Wieża oblężnicza – rodzaj machiny oblężniczej wynalezionej w starożytności, mająca formę zazwyczaj drewnianej wieży z możliwością jej przemieszczania na kołach czy płozach. Używana była do szturmowania murów obronnych. Początkowo do tego celu używano drabin, niekiedy dodawano do nich koła. Rozwinięciem takiej drabiny była wieża oblężnicza wynaleziona w VII wieku p.n.e. przez Asyryjczyków. Wieża chroniona była przed ogniem wilgotnymi skórami, naciągniętymi na deski konstrukcji. Na wysokości szturmowanych murów znajdował się opuszczany pomost, po którym atakujący przechodzili na mury. Czasem wieża była wyposażona w taran. Na najwyższej kondygnacji mogli być umieszczani łucznicy, którzy osłaniali szturmujących, strzelając do obrońców na murze.
Zachowane opisy oblężeń świadczą, że wieże oblężnicze często były wyższe niż szturmowane mury. Z wież prowadzono ostrzał obrońców.
Inne rodzaje tej machiny to np. Helepolis i hulajgród.

</doc>
<doc id="711902" url="https://pl.wikipedia.org/wiki?curid=711902" title="Roman Witkiewicz">
Roman Witkiewicz

Roman Witkiewicz (ur. 1886 w Stanisławowie, zm. 3/4 lipca 1941 we Lwowie) – polski inżynier mechanik, profesor Politechniki Lwowskiej.
Życiorys.
Absolwent Politechniki Lwowskiej. W 1915 roku obronił pracę doktorską ("Spalanie izobaryczne w motorze gazowym"), w 1917 roku habilitował się, a w 1921 roku objął kierownictwo Katedry Pomiarów Maszynowych. Dzięki jego inicjatywie rozpoczęto budowę Laboratorium Maszynowego, które zostało ukończone w 1925 roku. W 1922 roku został profesorem nadzwyczajnym, a w 1930 roku – profesorem zwyczajnym Politechniki Lwowskiej. Był członkiem czynnym Akademii Nauk Technicznych, autorem szeregu prac naukowych (m.in. "Tarcie układu korbowego a działalność mechaniczna", "Elastyczność kotła a cieplarki", "Wytyczne i materiały do projektowania podkarpackich rurociągów gazu ziemnego", "Bezkorbowe silniko-sprężarki a napędy pneumatyczne o wielkiej mocy". Organizował kształcenie specjalistów inżynierii chemicznej na Wydziale Mechanicznym PLw, był członkiem Polskiego Towarzystwa Politechnicznego we Lwowie. W okresie sowieckiej okupacji Lwowa nadal prowadził działalność naukową. W sierpniu 1940 roku był gościem Wszechzwiązkowego Komitetu ds. Nauki ZSRR w Moskwie. Członek rady miejskiej sowieckiego Lwowa.
Po zajęciu Lwowa przez Wehrmacht aresztowany przez Einsatzkommando zur besonderen Verwendung pod dowództwem Brigadeführera dr Karla Eberharda Schöngartha w nocy z 3 na 4 lipca 1941 roku, został tej samej nocy, bez sądu, rozstrzelany w grupie 25 polskich profesorów na Wzgórzach Wuleckich.
Do jego uczniów, którzy po II wojnie światowej zostali profesorami należą: Jan Bosch, Stanisław Chrzanowski, Stanisław Ochęduszko, Witold Około-Kułak, Witold Rosner, Fryderyk Staub, Stanisław Steindel, Kazimierz Sulima-Szawłowski, Zbigniew Wernicki, Wiktor Wiśniowski, Eliasz Zielski i Zdzisław Ziółkowski.

</doc>
<doc id="711905" url="https://pl.wikipedia.org/wiki?curid=711905" title="UPC Polska">
UPC Polska

UPC Polska sp. z o.o. (zapis stylizowany: upc) – polska spółka z siedzibą w Warszawie, należąca do P4. Dostawca usług telewizji cyfrowej, szerokopasmowego dostępu do internetu, telefonii i usług mobilnych.
Opis.
Spółka UPC Polska powstała w październiku 2000 w wyniku przejęcia przez UPC Polskiej Telewizji Kablowej, istniejącej od 1989 r.
Według danych spółki, na koniec 3 kwartału 2020 roku miała 1 503 500 abonentów i była pod tym względem jedną z największych sieci kablowych w Polsce.
16 września 2011 UPC Polska kupiło Aster, łączna cena nabycia – wliczając dług sieci Aster w wysokości ok. 1,53 mld zł – wyniosła ok. 2,4 mld zł
18 października 2016 pełnomocnicy UPC Polska podpisali przedwstępną umowę zakupu akcji spółki Multimedia Polska – trzeciego co do wielkości w tym czasie operatora kablowego w Polsce. Wartość transakcji ustalona została na około 3 mld zł (760 mln USD). 23 marca 2018 UPC wycofało swoją umowę kupna Multimedia Polska. Zastrzeżenia miał UOKiK.
22 września 2021 Liberty Global podpisało z P4, właścicielem operatora komórkowego Play, umowę sprzedaży 100% udziałów. W połączeniu z transakcją, Liberty Global zgodziło się na zapewnienie Grupie Iliad, do której należy spółka P4, dostępu do określonych usług, w tym głównie z obszaru sieci i technologii na okres do czterech lat. Wartość transakcji wyniosła 7 mld złotych (1,8 mld USD). 10 marca 2022 Komisja Europejska wyraziła zgodę na nabycie spółki przez P4. Finalna umowa została podpisana 1 kwietnia 2022.
Usługi.
UPC Polska to dostawca szerokopasmowego dostępu do internetu dla klientów biznesowych i indywidualnych.
Spółka wprowadziła w maju 2008 telewizję cyfrową. Cyfrowa oferta w UPC to cztery pakiety do wyboru – "Pakiet Max" (168 kanałów telewizyjnych w tym 123 HD), "Pakiet Select" (126 kanałów w tym 97 HD), "Pakiet Start HD" (51 kanały w tym 34 HD) i "Pakiet Start" (34 kanały w tym 25 HD), a także pakiety premium (Canal+, HBO, Cinemax, FilmBox, Eleven, Polsat Sport Premium, Pakiet Extra), oraz dwie wersje dekoderów – dekoder MediaBox HD (opcja z nagrywarką lub bez) i dekoder Horizon (również w opcji z nagrywarką lub bez). Obydwa dekodery wyposażone są m.in. w elektroniczny przewodnik po programach (EPG), w tym Wyszukiwarkę TV, funkcje kontroli rodzicielskiej oraz oferują dostęp do usług interaktywnych, do konta w UPC czy Biura Obsługi przez dekoder.
Cyfrowa telewizja w UPC dostępna jest dla abonentów w ponad 152 miastach w Polsce, m.in. z Brzegu, Bydgoszczy, Częstochowy, Gniezna, GOP-u, Kalisza, Kędzierzyna-Koźla, Kielc, Krakowa, Krotoszyna, Leszna, Lubina, Lublina, Oleśnicy, Opola, Pruszcza Gdańskiego, Radomia, Rawicza, Rzeszowa, Skawiny, Starogardu Gdańskiego, Szczecina, Torunia, Wałbrzycha, Warszawy, Wrocławia, Wrześni, Trójmiasta oraz wielu mniejszych miejscowości.
7 marca 2017 UPC Polska wprowadziła usługę Replay TV na dekoderach Horizon, dzięki której abonenci mogą oglądać telewizję cyfrową 7 dni wstecz. Ta usługa była już wcześniej testowana na wybranej grupie abonentów.
15 marca 2019 UPC Polska otrzymało po raz trzeci z rzędu Gwiazdę Jakości Obsługi Klienta przyznawaną przez firmę VSC sp. z o.o. w jej produkcie Polski Program Jakości Obsługi.
17 lipca 2019 UPC Polska wprowadziła do swojej oferty usługi mobilne.
W kwietniu 2022 UPC Polska został przejęty od koncernu Liberty Global przez P4, operatora sieci Play. Cena wyniosła 7,013 mld zł. Do zarządu UPC Polska weszli menedżerowie P4. Operatorzy pod koniec maja wprowadzili pierwszą wspólną ofertę, wspieraną przez kampanię reklamową.
Kary Urzędu Ochrony Konkurencji i Konsumentów.
W 2012 UOKiK nałożył na UPC Polska karę w wysokości 775 tys. zł (ok. 175,5 tys. euro) za zatajenie informacji istotnych dla procesu przejęcia spółki Aster.
W 2015 UOKiK zobowiązał UPC Polska do wypłaty rekompensat klientom za bezprawne podwyższenie wysokości abonamentu w 2014.
W 2019 UOKiK nałożył na UPC Polska blisko 33 mln zł kary m.in. za możliwość jednostronnego podwyższania abonamentu za kablówkę oraz zmiany istotnych warunków w wykonywanych umowach. Według UOKiK-u operator stosował w umowach sześć niedozwolonych klauzul, dzięki którym m.in. bez uzasadnienia podnosił stawki abonamentu, pobierał opłatę za wizytę technika i jednostronnie zmieniał listy oferowanych kanałów.
W 2020 UOKiK zobowiązał UPC Polska do wypłaty rekompensat klientom za bezprawne podwyższenie wysokości abonamentu w 2015. W 2022 Sąd Ochrony Konkurencji i Konsumenta utrzymał w całości kary finansowe nałożone na UPC Polska w wysokości prawie 33 mln zł oraz obowiązek poinformowania konsumentów o rozstrzygnięciu. Uchylił natomiast rekompensaty dla abonentów w postaci zwrotu opłat. 

</doc>
<doc id="711910" url="https://pl.wikipedia.org/wiki?curid=711910" title="Simi Valley">
Simi Valley

Simi Valley – miasto w Stanach Zjednoczonych, w hrabstwie Ventura w stanie Kalifornia, na północny zachód od Los Angeles, u podnóża gór Santa Susana i Santa Monica. Około 121 tys. mieszkańców.

</doc>
<doc id="711911" url="https://pl.wikipedia.org/wiki?curid=711911" title="Gerda (imię)">
Gerda (imię)

Gerda – imię żeńskie pochodzenia germańskiego. Może być skróconym wariantem imion Gerarda czy Gertruda lub pochodzić od staronordyjskiego "garðr", co oznacza "zamknięcie", czy od słowa staronordyjskiego w dialekcie islandzkim "gård","gėrđa", co oznacza "sława", znajdziemy w tłumaczeniu "Runicznej poezji z j. islandzkiego", dokonanym przez Thomasa Percy w 1763. 
Gerda imieniny obchodzi: 12 lutego.

</doc>
<doc id="711913" url="https://pl.wikipedia.org/wiki?curid=711913" title="Strefa saturacji">
Strefa saturacji

Strefa saturacji, strefa nasycenia wodą, strefa nawodniona – strefa poniżej zwierciadła wód podziemnych, ograniczona stropem warstwy nieprzepuszczalnej. 
Jest to warstwa skalna wodonośna, w której wszystkie szczeliny i pory skalne są wypełnione wodą wolną (grawitacyjną). Wody występujące w strefie saturacji mogą znajdować się na różnej głębokości (przypowierzchniowe, gruntowe, wgłębne i głębinowe), mogą być odizolowane od cyklu hydrologicznego lub nie (potamiczne, apotamiczne), mogą mieć zwierciadło swobodne lub napięte (wody swobodne, wody naporowe, wody subartezyjskie, wody artezyjskie), mogą być w różnym stopniu zmineralizowane oraz mogą mieć różną temperaturę.
W wodach swobodnych występuje poniżej strefy aeracji, jednak w wodach naporowych zwierciadło wód podziemnych jest tożsame ze stropem warstwy wodonośnej.
W przypadku wód krasowych odpowiednikiem strefy saturacji jest strefa freatyczna.

</doc>
<doc id="711915" url="https://pl.wikipedia.org/wiki?curid=711915" title="Bor (Serbia)">
Bor (Serbia)

Bor (cyr. Бор) – miasto we wschodniej Serbii, stolica okręgu borskiego i siedziba miasta Bor. W 2011 roku liczyło 34 160 mieszkańców.
Obóz pracy w Borze.
Podczas II wojny światowej miejscowe kopalnie miedzi znalazły się pod administracją niemiecką. Latem 1943 roku utworzono na terenie kopalń obóz pracy. Do lata 1944 roku uwięziono w nim i zmuszono do pracy około 6000 Żydów, 14 adwentystów i 152 Świadków Jehowy z Rumunii oraz Węgier. Tuż przed końcem II wojny światowej obóz ewakuowano, a większość więźniów rozstrzelano.

</doc>
<doc id="711916" url="https://pl.wikipedia.org/wiki?curid=711916" title="Herb Chełmna">
Herb Chełmna

Herb Chełmna – jeden z symboli miasta Chełmno w postaci herbu. Historia herbu sięga XIII wieku i pierwotnie znacznie się on różnił od obecnie używanego.
Wygląd i symbolika.
Herb Miasta Chełmna wpisany jest w błękitne pole, a nad samym herbem znajduje się korona koloru złotego. Korona posiada w środku lilię, po obu bokach profil lilii, które połączone są ze środkową lilią kształtami kotwic, a w punktach stycznych znajdują się trzy koła wysokości podstawy korony. Treść herbu znajduje się w stylizowanej winiecie koloru ciemnobrązowego. Winieta oddziela treść herbu białą ramką. Herb stanowi dziewięć pagórków koloru brązowego z podcieniem, szeregowo usytuowanych, po trzy w każdym rzędzie, a w drugim rzędzie, na środkowym pagórku wpisany jest krzyż maltański koloru ciemnobrązowego. Nad pagórkami znajduje się pole koloru jasnobłękitnego. Pagórki mają kształt zaokrąglony elipsy i oddzielone są liniami koloru ciemnobrązowego. Pod pagórkami widnieją trzy ciemnobłękitne fale wodne, oddzielone dwiema białymi liniami falistymi, w układzie poziomym.
Trzy fale symbolizują Wisłę. W pagórki wpisany jest krzyż maltański będący symbolem chrześcijaństwa. 

</doc>
<doc id="711919" url="https://pl.wikipedia.org/wiki?curid=711919" title="Leskovac">
Leskovac

Leskovac (cyr. Лесковац) – miasto w Serbii, stolica okręgu jablanickiego i siedziba miasta Leskovac. Leży nad Veternicą, będącą dopływem Morawy Południowej. W 2011 roku liczyło 65 289 mieszkańców.
W mieście rozwinął się przemysł włókienniczy, maszyn włókienniczych, metalowy, chemiczny oraz szklarski.

</doc>
<doc id="711923" url="https://pl.wikipedia.org/wiki?curid=711923" title="Pustyny">
Pustyny

Pustyny – przysiółek wsi Krościenko Wyżne w Polsce, położony w województwie podkarpackim, w powiecie krośnieńskim, w gminie Krościenko Wyżne.
W latach 1975–1998 miejscowość administracyjnie należała do województwa krośnieńskiego.
Nazwa przysiółka pochodzi prawdopodobnie od określenia „pustynia” lub „pustki” jako miejsca nie zamieszkanego. Pustyny sąsiadują z następującymi miejscowościami: Krościenko Wyżne, Zalesie, Targowiska, Iskrzynia, Haczów. Przez miejscowość przebiega droga krajowa nr 19 (Kuźnica – Barwinek).
Pustyny położone są na terenie kotliny Krośnieńskiej będącej częścią Dołów Jasielsko-Sanockich. Teren wsi jest równinny, przecięty doliną potoku Flusy, który wypływa z lasu na pograniczu Zalesia i Targowisk i uchodzi do rzeki Wisłok w Krościenku Wyżnym. Znaczna część wsi położona jest na prawym, północnym brzegu potoku. We wsi znajduje się lotnisko Iwonicz.
Historia.
Początki osadnictwa na tym terenie datuje się na XVII wiek. Wieś rozwinęła się w połowie XIX w., gdy zbudowano „trakt węgierski”, czyli dzisiejszą drogę nr 9. Do II wojny światowej Pustyny były folwarkiem należącym do dworu w Krościenku Wyżnym. W 1884 r. w pobliżu Pustyn zbudowano linię kolejową łączącą stacje węzłowe Jasło i Zagórz. Jest to fragment Galicyjskiej Transwersalnej Linii Kolejowej. Najbliższy przystanek kolejowy znajduje się w Targowiskach. W czasie II wojny światowej w Pustynach znajdowała się część lotniska wojskowego, używanego najpierw przez Luftwaffe, a po przejściu frontu przez lotnictwo Armii Czerwonej. Teren ten do dziś jest nazywany lotniskiem. Obecnie jest on własnością Aeroklubu Polskiego w Krośnie. 10 czerwca 1997 podczas 5. pielgrzymki do ojczyzny lotnisku wylądował papież Jan Paweł II. W Pustynach nie ma zabytków w ścisłym tego słowa znaczeniu. Jest jednak kilka chat drewnianych krytych strzechą zbudowanych jeszcze w XIX w. W 1953 zbudowano sieć energetyczną, a w latach 1961–1964 sieć gazową. W roku 1972 ukończono budowę i oddano do użytku nową remizę Ochotniczej Straży Pożarnej. 7 lipca 1977 w Pustynach miała miejsce wypadek drogowy autobusu PKS, który stoczył się ze skarpy, w wyniku czego śmierć poniosło 4 pasażerów.
W dniu 28 czerwca 1998 roku została erygowana parafię rzymskokatolicką obejmującą: Pustyny i Zalesie. 
Pustyny dziś.
W Pustynach działają organizacje: Ochotnicza Straż Pożarna (od 1927), filia Gminnej Biblioteki Publicznej (1998), Ludowy Zespół Sportowy (1949) z małymi przerwami w działalności- aktualnie Ludowy Klub Sportowy „LKS Orzeł Pustyny”. Klub w sezonie 2019/2020 gra w klasie B w grupie Krosno IV. 
Na terenie wsi znajduje się 252 domy mieszkalne i ponad 350 gospodarczych.
W końcu lat 90. Pustyny przeszły reformę adresową. Tradycyjną numerację budynków zastąpiono przez sieć ulic. Utworzono następujące ulice: Dukielska (droga krajowa 9), Centralna, Księża, Graniczna, Wspólna, Kościelna, Spacerowa.

</doc>
<doc id="711926" url="https://pl.wikipedia.org/wiki?curid=711926" title="Valjevo">
Valjevo

Valjevo (cyr. Ваљево) – miasto w Serbii, stolica okręgu kolubarskiego i siedziba miasta Valjevo. Leży nad Kolubarą, będącą dopływem Sawy. W 2011 roku liczyło 59 073 mieszkańców.
Położenie geograficzne.
Valjevo jest położone w zachodniej Serbii, w górach, z których spływają rzeki: Obnica, Jablanica i Gradac. Obnica i Jablanica łączą się na 1 km przed miastem, tworząc rzekę Kolubarę, uregulowaną w całym jej biegu przez miasto. Gradac, uznawany za jedną z najczystszych rzek w regionie (a nawet w całej Serbii), wpada do Kolubary tuż za centrum miasta, tworząc ostry cypel.
Gospodarka.
W mieście rozwinął się przemysł metalowy, spożywczy, drzewny, odzieżowy oraz chemiczny.
Religia.
Ludność Valjeva to przede wszystkim prawosławni. W centrum miasta znajduje się starsza, dosyć skromna cerkiew prawosławna, wraz z budynkami parafialnymi i sklepem, w którym można nabyć charakterystyczne dla Serbii miniaturowe ikony. Ze względu na niedawną reformę administracji kościelnej i związane z nią utworzenie urzędu władyki Valjeva, postanowiono wybudować nową, o wiele bardziej okazałą cerkiew, która ma być siedzibą nowego biskupa prawosławnego. Spośród wielu propozycji wybrano ostatecznie lokalizację na cyplu utworzonym przez zbiegające się rzeki Kolubarę i Gradac, naprzeciwko miejskiego targowiska. Wiosną 2008 r. ukończono podstawowe zadaszenie kopuł cerkwi i rozpoczęto wykorzystywanie jej jako miejsca sprawowania liturgii.
Na obrzeżach centrum, przy ul. Zeke Buljubaše 3, znajduje się również rzymskokatolicki kościół parafialny pw. Św. Rodziny, w którym gromadzi się niewielka (w porównaniu z prawosławną większością mieszkańców) grupa katolików obrządku rzymskiego. Charakterystyczne jest występowanie w mieście rodzin, gdzie jedno z małżonków jest ochrzczone w kościele prawosławnym, a drugie w rzymskokatolickim – rodziny takie obchodzą zazwyczaj podwójne święta (ze względu na różnice w kalendarzu juliańskim, stosowanym przez serbską Cerkiew Prawosławną, a gregoriańskim, stosowanym przez Kościół Rzymskokatolicki), np. Boże Narodzenie, Wielkanoc itd. – uczestnicząc również dwukrotnie w nabożeństwach świątecznych, w każdym z Kościołów. Znaczne ochłodzenie w tym przyjaznym zwyczaju wprowadziła wojna pod koniec XX w.,(w szczególności walki między Serbami a Chorwatami), z powodu której znaczna część ludności katolickiej, w związku z chorwackim pochodzeniem, zmuszona została do opuszczenia Serbii. Ci jednak, którzy pozostali, kontynuują dawne zwyczaje.

</doc>
<doc id="711928" url="https://pl.wikipedia.org/wiki?curid=711928" title="Zenwalk">
Zenwalk

Zenwalk GNU/Linux – dystrybucja Linuksa rozpoczęta w 2004 pod nazwą Minislack na bazie Slackware'a przez Jean-Philippe Guillemina, pod nazwą Zenwalk od roku 2005. Wydawana jest w czterech wersjach: Zenwalk GNU/Linux (ok. 680 MB), Zenwalk GNU/Linux Live (ok. 480 MB), Zenwalk GNU/Linux Server (ok. 260 MB), i Zenwalk GNU/Linux Core (201 MB), a także w wersji specjalnej ZenEdu Live. Bazuje na środowisku Xfce, natomiast fluxbox, openbox, Enlightenment, GNOME i KDE dostępne są w dodatkowych pakietach.
Instalacja.
Instalacja odbywa się w trybie tekstowym, w języku angielskim i trwa około 20 min. Po wybraniu w trakcie instalacji polskiej klawiatury i polskiego kodowania w UTF-8, system uruchamia się w języku polskim.

</doc>
<doc id="711929" url="https://pl.wikipedia.org/wiki?curid=711929" title="Šabac">
Šabac

Šabac (serb. Шабац, chorw. Šabac, węg. "Szabács", tur. "Böğürdelen") – miasto w Serbii, stolica okręgu maczwańskiego i siedziba miasta Šabac. Leży na zachód od Belgradu, nad Sawą. W 2011 roku liczyło 53 919 mieszkańców.
W mieście rozwinął się przemysł hutniczy oraz chemiczny.
Obrona twierdzy Šabac w 1788.
W czasie oblężenia tureckiej twierdzy Šabac przez wojska austriackie, 24 kwietnia 1788 r. ciężko ranny został ks. Józef Poniatowski – przyszły generał, Wódz Naczelny Wojska Polskiego i marszałek Francji – gdy ratował życie swojemu koledze, ks. Karlowi Schwarzenbergowi, przyszłemu zwycięzcy Napoleona w „bitwie narodów” pod Lipskiem.

</doc>
<doc id="711930" url="https://pl.wikipedia.org/wiki?curid=711930" title="Woda kwasowęglowa">
Woda kwasowęglowa

Woda kwasowęglowa – rodzaj wody podziemnej typu akratopegi nasyconej CO2 w stężeniu 250–1000 mg/dm³ (wody o wyższym stężeniu CO2 to szczawy).

</doc>
<doc id="711931" url="https://pl.wikipedia.org/wiki?curid=711931" title="Nałokcica">
Nałokcica

Nałokcica (nałokietek, nałokietnik) - część zbroi (najczęściej płytowej) służąca do ochrony łokcia. Nałokcica wchodziła w skład naręczaka.
Źródła ikonograficzne świadczą o pojawieniu się takiej ochrony, jako przywiązywanego na wierzchu wzmocnienia kolczugi, w połowie XIII w. Początkowo miała formę okrągłej tarczki, przytwierdzonej przed łokciem. W latach 1320. pojawiły się ochrony w postaci wklęsłych blach otaczających łokieć i łączonych z sąsiednimi, chroniącymi ramiona i przedramiona (wczesne formy opach i zarękawi). Sto lat później, często przyjmowały rozbudowane i ozdobne formy; pod koniec XV w. na lewą nałokcicę montowano czasem dodatkową, dużą tarczę metalową dla wzmocnienia ochrony.

</doc>
<doc id="711932" url="https://pl.wikipedia.org/wiki?curid=711932" title="Jeziorki (Brzozowa)">
Jeziorki (Brzozowa)

Jeziorki – przysiółek wsi Brzozowa w Polsce, położony w województwie lubuskim, w powiecie sulęcińskim, w gminie Krzeszyce.
W latach 1975–1998 przysiółek administracyjnie należał do województwa gorzowskiego.
Wskazówka – występuje również wariant nazewniczy Kolonia Jeziorki.

</doc>
<doc id="711934" url="https://pl.wikipedia.org/wiki?curid=711934" title="Vranje">
Vranje

Vranje (cyr. ) – miasto w Serbii, stolica okręgu pczyńskiego i siedziba miasta Vranje. Jest położone w dolinie Morawy Południowej, w pobliżu granicy z Macedonią Północną. W 2011 roku liczyło 55 138 mieszkańców.
W mieście rozwinął się przemysł metalowy oraz tytoniowy. W miejscowości znajduje się Biały Most.

</doc>
<doc id="711936" url="https://pl.wikipedia.org/wiki?curid=711936" title="Pirot">
Pirot

Pirot (cyr. Пирот) – miasto w Serbii, stolica okręgu pirockiego i siedziba miasta Pirot. Leży nad rzeką Niszawą. W 2011 roku liczyło 38 785 mieszkańców.
W mieście znajduje się węzeł drogowy.
Historia.
Pierwsze wzmianki o mieście pojawiły się w IV wieku, wówczas nosząc nazwę "Turres". W 1836 roku mieszkańcy miasta wzniecili powstanie przeciwko Turkom, zginęły tysiące ludzi. Podczas wojny serbsko-bułgarskiej w 1885 roku odbyła się tam jedna z bitew (przegrana przez Serbów). Pod koniec XIX wieku było tu 13 klasztorów oraz 72 kościoły różnych wyznań.

</doc>
<doc id="711939" url="https://pl.wikipedia.org/wiki?curid=711939" title="Smederevo">
Smederevo

Smederevo (cyr. Смедерево) – miasto w Serbii, stolica okręgu podunajskiego i siedziba miasta Smederevo. Jest położone nad Dunajem. W 2011 roku liczyło 64 175 mieszkańców.
Historia.
Pierwsza wzmianka o miejscowości pojawiła się w 1019 roku.
Serbski książę Łazarz I Hrebeljanović w 1381 roku to niewielkie wówczas miasteczko przekazał klasztorowi w Ravanicy.
Po śmierci księcia Stefana Lazarevicia (1437) jego następca Djuradj Branković opuścił Belgrad, uczynił Smederevo stolicą Serbii oraz zbudował u ujścia Jezavy do Dunaju zamek i fortyfikacje.
W czerwcu 1439 roku Turcy z liczbą 130 tys. żołnierzy przybliżyli się do miasta, przewodził im sułtan Murad II. Po kilku dniach tureccy żołnierze wycofali się. W 1453 roku sułtan Mehmed II z 20 tys. żołnierzami obległ miasto, uprowadzając do niewoli 50 tys. Serbów.
Do początków XIX wieku (formalnie do 1830 roku) Smederevo znajdowało się w utworzonej w ramach Imperium Osmańskiego jednostki administracyjnej określanej jako paszałyk belgradzki lub Sandżak Smedereva.
Gospodarka.
W tym mieście rozwinął się przemysł metalurgiczny, maszynowy, taboru kolejowego, chemiczny, meblarski oraz spożywczy.

</doc>
<doc id="711940" url="https://pl.wikipedia.org/wiki?curid=711940" title="Moskalik (wiersz)">
Moskalik (wiersz)

Moskalik – krótki, rymowany i dowcipny wierszyk, będący parodią fragmentu "Poloneza Kościuszki", napisanego przez Rajnolda Suchodolskiego w 1831 roku:
W dwóch pierwszych wersach, zaczynając od sformułowania "Kto powiedział, że ..." lub podobnego, umieszcza się jakąś opinię, najczęściej zawierającą w sobie nazwę narodu czy plemienia. W trzeciej – groźbę dla tego, kto będzie ją wygłaszał i w czwartej – miejsce, gdzie zostanie ona zrealizowana (zazwyczaj jest to kościół albo inny budynek kościelny). Układ rymów – "abab".
Pomysł na tworzenie takich wierszyków narodził się w latach 50. XX wieku. Wisława Szymborska pisała, że pierwszy wierszyk ułożyła ona albo poeta Adam Włodek (jej mąż). Nazwa "moskaliki" miała powstać w korespondencji między Michałem Rusinkiem – sekretarzem Szymborskiej a Joanną Szczęsną z „Gazety Wyborczej”. Po raz pierwszy informacje o moskalikach opublikowano w „Magazynie” dołączanym do „Gazety Wyborczej”, tam też później wydrukowano cykl wierszyków autorstwa Szymborskiej, Stanisława Barańczaka, Michała Rusinka, Mikołaja Szymańskiego i Probierczyka, co spopularyzowało pisanie moskalików zarówno wśród czytelników, jak i innych poetów. Oprócz wymienionych autorów pisali je m.in. Edward Balcerzan, Stanisław Balbus, Urszula Kozioł, Mariusz Parlicki. W 2003 roku ukazała się książka Wisławy Szymborskiej "Rymowanki dla dużych dzieci", która obok limeryków i innych nowych form literackich (m.in. "lepiejów", "odwódek" i "altruików"), zawiera także zbiór kilkunastu moskalików noblistki”.

</doc>
<doc id="711941" url="https://pl.wikipedia.org/wiki?curid=711941" title="Moskaliki">
Moskaliki



</doc>
<doc id="711942" url="https://pl.wikipedia.org/wiki?curid=711942" title="Club Social y Deportivo Real Arroyo Seco">
Club Social y Deportivo Real Arroyo Seco



</doc>
<doc id="711943" url="https://pl.wikipedia.org/wiki?curid=711943" title="Zaječar">
Zaječar

Zaječar (cyr. Зајечар) – miasto w Serbii, stolica okręgu zajeczarskiego i siedziba miasta Zaječar. Leży pobliżu granicy z Bułgarią, przy ujściu rzeki Crna Reka do Timoku. W 2011 roku liczyło 38 165 mieszkańców.
W mieście rozwinął się przemysł szklarski, ceramiczny oraz spożywczy.

</doc>
<doc id="711944" url="https://pl.wikipedia.org/wiki?curid=711944" title="Pustka (Niesiołowice)">
Pustka (Niesiołowice)

Pustka (dodatkowa nazwa w j. kaszub. Pùstka) – część wsi Niesiołowice w Polsce, położona w województwie pomorskim, w powiecie kartuskim, w gminie Stężyca, na obszarze Pojezierza Kaszubskiego. Wchodzi w skład sołectwa Niesiołowice.
W latach 1975–1998 Pustka położona była w województwie gdańskim.
Pustka 31 grudnia 2011 r. miała 14 stałych mieszkańców.

</doc>
<doc id="711947" url="https://pl.wikipedia.org/wiki?curid=711947" title="Užice">
Užice

Užice (cyr. Ужице) – miasto w Serbii, stolica okręgu zlatiborskiego i siedziba miasta Užice. Leży nad rzeką Đetinja w pobliżu granicy z Bośnią i Hercegowiną. W 2011 roku liczyło 52 646 mieszkańców.
Zachowały się tutaj ruiny średniowiecznego zamku, co świadczy o wielkim znaczeniu miasta już w dawnych czasach. Jesienią 1941 r. znajdował się tu sztab armii. W 1946 r. na cześć Josipa Broza Tito, nazwa miasta została zmieniona na Titovo Užice (Титово Ужице). W roku 1992 powrócono do pierwotnej nazwy miasta.
Užice to ośrodek przemysłu metalowego, maszynowego i sadowniczego.

</doc>
<doc id="711953" url="https://pl.wikipedia.org/wiki?curid=711953" title="Efraim Oloff">
Efraim Oloff



</doc>
<doc id="711955" url="https://pl.wikipedia.org/wiki?curid=711955" title="Pręgi">
Pręgi

Pręgi – polski film fabularny w reżyserii Magdaleny Piekorz, wyprodukowany w 2004.
Film był kręcony w Warszawie, Tatrach oraz w Komorowie. Scenariusz powstał na podstawie powieści Wojciecha Kuczoka „Gnój”.
Opis fabuły.
Film opowiada o życiu młodego mężczyzny, Wojciecha Winklera, na którego zachowanie i charakter silny wpływ miały doświadczenia z młodości, kiedy był bity przez ojca.
Akcja filmu rozpoczyna się w 1984 roku. 13-letni Wojtek jest wychowywany przez ojca, matka zmarła przy porodzie. Andrzej (ojciec) chce, by Wojtek wyrósł na „prawdziwych ludzi”, jednak próbuje to osiągnąć za pomocą kar. Wojtek jest przeciętnym chłopcem, lecz w przeciwieństwie do kolegów jest okrutnie karany za wybryki.
Pewnego dnia Wojtek ucieka z domu.
Druga część filmu rozgrywa się w czasach współczesnych. Wojciech jest już dorosły i samotnie mieszka w małym mieszkaniu. Podczas pobytu w Tatrach poznaje Tatianę, która proponuje, by ich znajomość zmieniła się w związek. Wojciech nie jest jeszcze na to gotowy. Nadal ciążą na nim wspomnienia z dzieciństwa.

</doc>
<doc id="711956" url="https://pl.wikipedia.org/wiki?curid=711956" title="Wrocławski Teatr Pantomimy">
Wrocławski Teatr Pantomimy

Wrocławski Teatr Pantomimy – teatr pantomimy założony w roku 1956 we Wrocławiu przez Henryka Tomaszewskiego. Powszechnie uważa się, że odegrał wiodącą rolę w rozwoju sztuki mimu XX wieku. Prezentował swoje spektakle na wszystkich kontynentach (z wyjątkiem Antarktydy).
Historia.
W Teatrze 26 spektakli, z których 24 zrealizował Henryk Tomaszewski. Pierwsze dziesięć programów składało się z kilku etiud, o oddzielnych tytułach. Przełom stanowiły programy „Gilgamesz” i „Bagaże”, będące zapowiedzią pełnospektaklowych widowisk pantomimicznych. Od X programu powstawały widowiska wielowątkowe, wielopostaciowe, z licznymi scenami zbiorowymi – mimodramy. Inspiracją dla tych spektakli zawsze były archetypy kultury europejskiej obecne w mitologii, legendach, literaturze, filmie, plastyce.
Wrocławski Teatr Pantomimy sam wychował i wykształcił wielu wybitnych aktorów-mimów, niektórzy z nich po odejściu z teatru zrobiło w świecie kariery aktorskie i pedagogiczne, stosując formy treningu aktorskiego właściwe dla pantomimy Tomaszewskiego. Spektakle Henryka Tomaszewskiego realizowane i emitowane były jako filmy pantomimiczne w telewizjach polskiej i innych krajów Europy.
Od września 1998 dyrektorem WTP był Kazimierz Janusz Doniec. Pełniąc obowiązki dyrektora realizował koncepcje artystyczne i repertuarowe Henryka Tomaszewskiego.
Od lipca 2003 do maja 2009 roku dyrektorem naczelnym i artystycznym Teatru był Aleksander Sobiszewski, aktor – mim Pantomimy Tomaszewskiego od dwudziestu lat. Stworzył znaczące kreacje postaci scenicznych (np. Pucka w „Akcji-Sen Nocy Letniej” czy Jaua w „Kaprysie”) i sceny (np. Tango w „Tragicznych Grach”). Od 1997 roku jako scenarzysta i reżyser realizuje w Teatrze Pantomimy, w ramach Sceny Alternatywnej „Walium”, własne spektakle „Czarna Babka” oraz „Parada Atrakcji czyli umarli się nie myją”.
We wrześniu 2009 dyrektorem naczelnym został Zbigniew Szymczyk, a artystycznym Marek Oleksy, obaj od lat związani z Wrocławskim Teatrem Pantomimy.
Przykładowe spektakle teatru z początku XXI w. to „Galapagos” (reż. A. Sobiszewski), „Gastronomia” (reż. A. Sobiszewski), „Osąd” (reż. J. Kalina, P. Passini, L. Mądzik), „Stazione Termini” (reż. M. Oleksy), „Mikrokosmos” (reż. K. Dworakowski).

</doc>
<doc id="711960" url="https://pl.wikipedia.org/wiki?curid=711960" title="Centrum Kultury &quot;Dwór Artusa&quot;">
Centrum Kultury &quot;Dwór Artusa&quot;



</doc>
<doc id="711968" url="https://pl.wikipedia.org/wiki?curid=711968" title="Feliks Paszkowski">
Feliks Paszkowski

Feliks Paszkowski (ur. 30 maja 1904 roku w Łodzi, zm. 14 listopada 1986 roku tamże) – polski malarz.
Życiorys.
Edukację rozpoczął w szkole powszechnej na łódzkim Widzewie, od 1917 roku w miejskiej szkole czteroklasowej przy ul. Nowo-Targowej (obecnie Sterlinga), a po kilku latach przeniesionej na ul. H. Sienkiewicza i podniesionej do rangi Miejskiego Gimnazjum im. J. Piłsudskiego. Równolegle kształcił się dodatkowo w łódzkich prywatnych szkołach rysunku i malarstwa pod kierunkiem profesorów: Ryszarda Radwańskiego, Franciszka Łubieńskiego, Józefa Czajkowskiego oraz Stanisława Czajkowskiego.
Pierwsza wystawa, na której zaprezentowano jego prace, odbyła się w Gimnazjum i została zorganizowana przez Koło Naukowe w 1925 roku. Rok po ukończeniu Gimnazjum – w roku 1928 – została zorganizowana pierwsza wystawa indywidualna artysty.
Od 1935 roku był członkiem Związku Artystów Plastyków.
Wybuch wojny w 1939 roku spowodował wysiedlenie do Generalnego Gubernatorstwa. Zatrzymał się z rodziną w Tworzyjankach pod Koluszkami, gdzie gestapo aresztowało i osadziło w więzieniu jego żonę Irenę. Czas okupacji spędził w Głownie, pracując nad polichromią parafialnego kościoła św. Jakuba. Wówczas, jako pomocnik artysty, zatrudnił się u niego Wiesław Garboliński, którego artysta otoczył opieką i wiele nauczył w sztuce malarstwa.
W 1945 roku wrócił do swojego mieszkania w Łodzi na osiedlu im. Montwiłła-Mireckiego. W tym samym roku był założycielem i członkiem Związku Polskich Artystów Plastyków, współzałożycielem i prezesem Spółdzielni Pracy Związku Polskich Artystów Plastyków (1945-1952).
W 1950 roku, za pracę „Łódź Reymonta” na wystawie „Łódź w plastyce”, otrzymał nagrodę Prezydium Rady Narodowej Miasta Łodzi. W 1958 roku został odznaczony Srebrnym Krzyżem Zasługi, a w 1965 roku otrzymał Honorową Odznakę Miasta Łodzi i Medal Zarządu Okręgu ZPAP. W 1975 roku otrzymał Krzyż Kawalerski Orderu Odrodzenia Polski.
Twórczość.
Twórczość Feliksa Paszkowskiego to przede wszystkim pejzaż, portret, martwa natura. Uprawiał również sztukę sakralną (przykładowo: polichromia kościoła parafialnego pw. Świętych Apostołów: Szymona i Judy Tadeusza w Białce Tatrzańskiej (1953-1954), ołtarz główny kościoła pw. Zesłania Ducha Świętego przy ul. Piotrkowskiej 2 w Łodzi, rzeźba „Chrystus na Krzyżu” w wiejskim kościele w Babach pod Piotrkowem Trybunalskim), obraz św. Jacka Odrowąża w sanktuarium (pałacu narodzin świętego) w Kamieniu Śląskim.
Prace Feliksa Paszkowskiego znajdują się w zbiorach Muzeum Tradycji Niepodległościowych w Łodzi (dawniej Muzeum Historii Ruchu Rewolucyjnego), w zbiorach państwowych i kolekcjach prywatnych.

</doc>
<doc id="711972" url="https://pl.wikipedia.org/wiki?curid=711972" title="Żywy">
Żywy

Żywy (niem. "Siewen") – wieś mazurska w Polsce, położona w województwie warmińsko-mazurskim, w powiecie giżyckim, w gminie Kruklanki.
W latach 1975–1998 miejscowość należała administracyjnie do województwa suwalskiego. Leży nad jeziorem Żywy.
We wsi prosty, parterowy dwór i zdewastowany zespół folwarczny.

</doc>
<doc id="711973" url="https://pl.wikipedia.org/wiki?curid=711973" title="Efraim Oloff (rajca toruński)">
Efraim Oloff (rajca toruński)

Efraim Oloff (ur. 20 marca 1715 w Elblągu, zm. 24 grudnia 1766 w Toruniu) – rajca i polityk toruński.
Efraim Oloff urodził się jako syn Efraima, elbląskiego i toruńskiego pastora i uczonego oraz Krystyny z domu Grass.
W 1726 zaczął naukę w gimnazjum akademickim w Toruniu. Od 1735 do 1739 studiował na uniwersytecie w Wittenberdze. Po studiach został niższym urzędnikiem w kancelarii Torunia. Od 1748 sekretarz Rady Torunia.
Jako sekretarz toruński uczestniczył w 1756 w konsultacjach przed sejmikiem generalnym. W 1758 awansował na pierwszego spośród sekretarzy Rady. W sierpniu 1758 uczestniczył w naradach przedsejmikowych w Starogrodzie u biskupa chełmińskiego Wojciecha S. Leskiego.
Od 1761 rajca toruński. Współpracował z burmistrzem Christianem Klosmannem. W 1762 powołany w skład komisji królewskiej rozpatrującej sprawy Brodnicy. Reprezentował Toruń na przedkonwokacyjnym sejmiku generalnym w 1764, poseł toruński na sejmik generalny w 1764, podczas którego uczestniczył w konferencjach z delegatami króla Stanisława Augusta. Kilkakrotnie brał udział w 1765-1766 w spotkaniach polityków z Prus Królewskich z wysłannikami monarchy. W 1766 posłował na sejmik generalny w Malborku.
Znaczenie Oloffa z czasem znacznie wzrastało i stał się on jedną z najbardziej wpływowych osób w radzie miasta. Uważano go za bardzo zdolnego i zręcznego polityka. Zmarł bezpotomnie w Toruniu.

</doc>
<doc id="711984" url="https://pl.wikipedia.org/wiki?curid=711984" title="Danachowo">
Danachowo

Danachowo (dodatkowa nazwa w j. kaszub. Donachòwò) – część wsi Klukowa Huta w Polsce, położona w województwie pomorskim, w powiecie kartuskim, w gminie Stężyca, na obszarze Pojezierza Kaszubskiego. Wchodzi w skład sołectwa Klukowa Huta.
W latach 1975–1998 Danachowo administracyjnie należało do województwa gdańskiego.
Danachowo 31 grudnia 2011 r. miało 62 stałych mieszkańców.

</doc>
<doc id="711988" url="https://pl.wikipedia.org/wiki?curid=711988" title="Wiosna (województwo wielkopolskie)">
Wiosna (województwo wielkopolskie)

Wiosna – wieś w Polsce położona w województwie wielkopolskim, w powiecie średzkim, w gminie Krzykosy.
W latach 1975–1998 miejscowość należała administracyjnie do województwa poznańskiego.

</doc>
<doc id="711996" url="https://pl.wikipedia.org/wiki?curid=711996" title="Rożek Brzeziński">
Rożek Brzeziński

Rożek Brzeziński – wieś w Polsce położona w województwie wielkopolskim, w powiecie konińskim, w gminie Krzymów.
W latach 1975–1998 miejscowość położona była w województwie konińskim.
Zobacz też: Rożek

</doc>
<doc id="711998" url="https://pl.wikipedia.org/wiki?curid=711998" title="Ryszard Terlecki">
Ryszard Terlecki

Ryszard Iwon Terlecki (ur. 2 września 1949 w Krakowie) – polski historyk, nauczyciel akademicki, dziennikarz i polityk, profesor nauk humanistycznych. Poseł na Sejm VI, VII, VIII i IX kadencji, od 2015 przewodniczący Klubu Parlamentarnego Prawa i Sprawiedliwości, wicemarszałek Sejmu VIII i IX kadencji.
Życiorys.
Wykształcenie i praca zawodowa.
Absolwent VIII Liceum Ogólnokształcącego w Krakowie. W 1976 ukończył studia historyczne na Uniwersytecie Jagiellońskim. W 1980 uzyskał stopień doktora, w 1992 stopień doktora habilitowanego, a w 2002 otrzymał tytuł naukowy profesora. W ramach pracy zawodowej doszedł do stanowiska profesora zwyczajnego w Instytucie Historii Nauki Polskiej Akademii Nauk. Był prorektorem Wyższej Szkoły Filozoficzno-Pedagogicznej Ignatianum. W 2003 został także wykładowcą w Państwowej Wyższej Szkole Wschodnioeuropejskiej w Przemyślu. Autor książek, m.in.: "Oświata i popularyzacja nauki w Galicji w okresie autonomii", "Dyktatura zdrady. Polska w 1947 roku", "Profesorowie UJ w aktach UB i SB".
Był publicystą, redaktorem i współpracownikiem wielu czasopism, m.in. współzałożyciel i redaktor naczelny „Czasu Krakowskiego”. Od 1995 do 1998 przewodniczył radzie programowej Radia Kraków. Od kwietnia 1996 do września 1998 był redaktorem naczelnym dziennika „Nowiny” w Rzeszowie. Od 1997 wchodził w skład redakcji rocznika „Studia Rzeszowskie”, od 2002 redakcji półrocznika „Horyzonty Wychowania”.
Od 2000 do 2006 był naczelnikiem Biura Edukacji Publicznej w krakowskim oddziale Instytutu Pamięci Narodowej, następnie do 2007 dyrektorem tego oddziału. Wykładał na Uniwersytecie Papieskim Jana Pawła II w Krakowie.
Działalność polityczna.
W 1968 i 1970 był zatrzymywany za udział w protestach studenckich. Od 1977 współpracował ze Studenckim Komitetem Solidarności, a następnie z Komitetem Obrony Robotników. W 1980 wstąpił do „Solidarności”. Publikował w podziemnych pismach m.in. „Solidarności Narodu”, „Polityce Polskiej” i „Przeglądzie Wiadomości Agencyjnych”.
W wyborach w 1991 bezskutecznie kandydował do Sejmu z ramienia Koalicji Republikańskiej (należał do niej w latach 1991–1992). W latach 1992–1997 był przewodniczącym zarządu wojewódzkiego Partii Chrześcijańskich Demokratów, a od 1997 do 2000 członkiem Stronnictwa Konserwatywno-Ludowego. W wyborach w 1993 nie uzyskał mandatu posła, kandydując z listy Katolickiego Komitetu Wyborczego „Ojczyzna”. W latach 1998–2002 i 2006–2007 zasiadał w krakowskiej radzie miejskiej. W wyborach samorządowych w 2006 kandydował na stanowisko prezydenta miasta z ramienia Prawa i Sprawiedliwości. W pierwszej turze wyborów zdobył 26,20% głosów, przechodząc do drugiej tury, w której otrzymał 40,43%, przegrywając z Jackiem Majchrowskim.
W wyborach parlamentarnych w 2007 uzyskał mandat poselski z listy PiS, otrzymując w okręgu krakowskim 4246 głosów. W 2008 wstąpił do partii. W styczniu 2011 wszedł w skład komitetu politycznego PiS. W wyborach w tym samym roku z powodzeniem ubiegał się o poselską reelekcję, dostał 14 726 głosów. Bezskutecznie kandydował w wyborach do Parlamentu Europejskiego w 2014.
W 2015 został ponownie wybrany do Sejmu, otrzymując 7913 głosów. 10 listopada 2015 został wybrany na przewodniczącego klubu parlamentarnego PiS. Na pierwszym posiedzeniu Sejmu VIII kadencji, 12 listopada 2015, został wybrany na wicemarszałka Sejmu.
W 2019 uzyskał mandat posła na Sejm IX kadencji, zdobywając 10 327 głosów. 12 listopada tegoż roku został ponownie wybrany na przewodniczącego klubu parlamentarnego Prawa i Sprawiedliwości. Tego samego dnia został również wicemarszałkiem Sejmu IX kadencji. W czerwcu 2021 kluby Lewicy i Koalicji Obywatelskiej zgłosiły wnioski o odwołanie go z funkcji wicemarszałka; Sejm na 33. posiedzeniu 24 czerwca tegoż roku odrzucił oba wnioski w dwóch głosowaniach.
Życie prywatne.
Jest synem pisarza i dziennikarza Olgierda Terleckiego, który przez 35 lat był tajnym współpracownikiem Służby Bezpieczeństwa PRL, oraz jego żony Janiny (1925–2018). W młodości był uczestnikiem ruchu hippisowskiego oraz jednym z prekursorów tej subkultury młodzieżowej w Polsce. W środowisku (m.in. warszawskim) znany był pod pseudonimem "Pies". W tym okresie krótko był związany z Olgą Ostrowską (wokalistką występującą jako Kora). Dwukrotnie żonaty, ma troje dzieci z pierwszego małżeństwa.

</doc>
<doc id="711999" url="https://pl.wikipedia.org/wiki?curid=711999" title="Desmosom">
Desmosom



</doc>
<doc id="712000" url="https://pl.wikipedia.org/wiki?curid=712000" title="Zjednoczenie Łemków">
Zjednoczenie Łemków

Zjednoczenie Łemków – łemkowska organizacja społeczna zarejestrowana 30 marca 1990 roku w Gorlicach, obejmująca swoim działaniem teren całej Polski.
Cele działania wg statutu.
Obecnie organizacja prowadzi intensywne działania na rzecz zwrotu mienia, które zostało odebrane Łemkom podczas Akcji "Wisła" w 1947 roku. Ponadto zjednoczenie angażuje się w projekty integrujące młodzież łemkowską w ramach wspólnego kolędowania (w Polsce i na Słowacji) czy warsztatów filmowych, czego efektem są spoty promujące festiwal Łemkowska Watra w Zdyni.
Realizacja celów następuje przez.
Przez wiele lat przewodniczącym Zjednoczenia był Stefan Hładyk.
Przewodniczącym Zjednoczenia jest Stefan Kłapyk.

</doc>
<doc id="712005" url="https://pl.wikipedia.org/wiki?curid=712005" title="Sejm (Królestwo Polskie)">
Sejm (Królestwo Polskie)

Sejm – najwyższy organ władzy ustawodawczej w Królestwie Polskim w latach 1815–1831; składał się z króla, Senatu i Izby Poselskiej.
Geneza.
Po klęsce Napoleona w Rosji w 1812 Księstwo Warszawskie w ciągu kilku następnych miesięcy znalazło się pod okupacją rosyjską. Zarząd nad Księstwem car Aleksander I powierzył pięcioosobowej Rady Najwyższej Tymczasowej. Na czele mianowano senatora Sergiusza Łanskoja, a skład uzupełnili Mikołaj Nowosilcow, Krzysztof Colomb, Tomasz Wawrzecki i ks. Ksawery Drucki-Lubecki. Podczas istnienia Rady na forum międzynarodowym (kongres wiedeński) toczyły się targi o podział Księstwa między zwycięzców. Aleksander I stanął na stanowisku zachowania całości tego terytorium dla Rosji, w opozycji stali przedstawiciele Wielkiej Brytanii, Francji i Austrii, które nawet zawarły formalne porozumienie 3 stycznia 1815 w tej sprawie. Stanowisko Prus ograniczało się do wyszarpania jak największej jego części. Dopiero po ucieczce Napoleona z Elby i wznowieniu wojny w Europie doszło do pogodzenia się niedawnych aliantów. 3 czerwca zawarto porozumienie o podziale Księstwa Warszawskiego: Prusacy zagarnęli teren zwany później Wielkim Księstwem Poznańskim, Austriacy Podgórze, z Krakowa i okolic utworzono Rzeczpospolitą Krakowską, a z reszty utworzono Królestwo Polskie.
Utworzenie tego tworu uroczyście ogłoszono 20 czerwca 1815 w Warszawie, a potwierdzono następnie w traktacie końcowym kongresu wiedeńskiego. Wtedy już trwały zaawansowane prace nad konstytucją. Ostatecznie po odręcznych poprawkach cesarza przeszedł nieco zmniejszony projekt, opracowany przez Aleksandra Linowskiego i hr. Ludwika Platera pod kierownictwem ks. Adama J. Czartoryskiego. Cesarz wymieniony projekt podpisał 27 listopada 1815, tekst natomiast ogłoszono już po wyjeździe Aleksandra z Warszawy 24 grudnia.
Umocowania prawne i kompetencje.
Wspomniana konstytucja w artykule 31 mówiła: "Naród polski mieć będzie wiecznemi czasy reprezentację narodową w sejmie, złożonym z króla i z dwóch izb, z których pierwsza składać się będzie z senatu, druga z posłów i deputowanych od gmin".
Kompetencje i zasady działania Sejmu określał cały Tytuł IV obejmujący 18 artykułów. Izby miały się zbierać raz na dwa lata w Warszawie w czasie wyznaczonym przez monarchę na okres 30 dni. W rzeczywistości jednak sesje Sejmu odbyły się tylko 4 razy - w 1818, 1820, 1825 i 1830 roku. Obradować miały tylko nad projektami przedstawionymi przez króla lub Radę Stanu, a posłowie nie mogli ich zmieniać, aczkolwiek w przeciwieństwie do czasów Księstwa Warszawskiego dopuszczono wolną dyskusję posłów nad projektami oraz petycje do tronu. Tylko król mógł go odraczać, przedłużać oraz rozwiązywać, on również zwoływał sejm nadzwyczajny i mianował marszałka i sekretarza. Posłom teoretycznie przysługiwał immunitet, aczkolwiek w praktyce było z tym różnie. Organami sejmu były trzy komisje – gdzie opiniowano nadesłane projekty – do spraw skarbowych, do spraw cywilnych i kryminalnych, oraz komisja do spraw organicznych i administracyjnych. Każda składała się z pięciu posłów i trzech senatorów. Dodatkowym atrybutem króla w Sejmie było prawo veta ostatecznego – tylko ustawy z jego podpisem stawały się prawem. 
Od 1825 roku, wbrew dotychczasowym przepisom Konstytucji Królestwa Polskiego, obrady Sejmu utajniono.
Do kompetencji sejmu należały:
Uzupełnieniem Ustawy Konstytucyjnej było Statut Organiczny o reprezentacji narodowej z 19 listopada 1816 r.
Senat.
Zasiadali w nim biskupi rzymskokatoliccy, wojewodowie i kasztelanowie w liczbie nie przekraczającej połowy posłów Izby Poselskiej (nie więcej niż 64). Senatorów świeckich powoływał król spośród podwójnej liczby kandydatów wysuniętych przez Senat i Namiestnika. Prawo do zasiadania w senacie posiadali również członkowie rodziny panującej, którzy ukończyli 18. rok życia.
Izba Poselska.
Składała się ze 128 posłów, w tym 77 wybieranych na sejmikach i 51 deputowanych gminnych. Kadencja izby trwała 6 lat, co 2 lata ustępowała jedna trzecia jej składu, odbywały się wówczas wybory uzupełniające. Sejmiki, złożone z wyborców szlacheckich wybierały do Izby Poselskiej posłów a zgromadzenia gminne, w których uczestniczyli wyborcy nieszlacheccy, spełniający inne cenzusy wybierały deputowanych. 

</doc>
<doc id="712009" url="https://pl.wikipedia.org/wiki?curid=712009" title="Joe Monster.org">
Joe Monster.org

Joe Monster.org – polska satyryczna strona internetowa, stworzona w grudniu 2000 przez Mariusza Składanowskiego. Serwis był notowany w rankingu Alexa na miejscu 16. w Polsce.
Dostęp do strony jest bezpłatny, jednak zawiera ona dodatkowe treści dostępne odpłatnie (np. możliwość komentowania).
Struktura.
Na głównej stronie witryny codziennie publikowanych jest kilka artykułów (pojawiają się zwykle późno w nocy czasu polskiego). Treść artykułów pochodzi z forum umieszczonego na stronie oraz z e-maili niezalogowanych użytkowników, które są następnie redagowane przez administratorów serwisu. Poza jednorazowymi artykułami (zwykle dotyczącymi bieżących wydarzeń) strona zawiera głównie cykle tematyczne, do których między innymi należą:
Działalność.
Joe Monster organizował lub współorganizował wiele akcji mających formę happeningów, jak chociażby „Plakat IV Rzeczypospolitej” czy akcję „Darmowe Uściski”. W 2005 strona publikowała także szereg artykułów dotyczących Chucka Norrisa.
W 2009 pod egidą Joe Monstera odbyły się dwa "flash moby", bitwy na poduszki: 14 lutego w Gdańsku na Długim Targu przy Neptunie, zaś 21 lutego w Warszawie na Placu Zamkowym pod Kolumną Zygmunta.

</doc>
<doc id="712011" url="https://pl.wikipedia.org/wiki?curid=712011" title="Nowy Ostrów (Łosienice)">
Nowy Ostrów (Łosienice)

Nowy Ostrów (dodatkowa nazwa w j. kaszub. Nowi Òstrów) – część wsi Łosienice w Polsce, położona w województwie pomorskim, w powiecie kartuskim, w gminie Stężyca, na obszarze Pojezierza Kaszubskiego. Wchodzi w skład sołectwa Łosienice.
W latach 1975–1998 Nowe Łosienice administracyjnie należały do województwa gdańskiego.
Nowy Ostrów 31 grudnia 2011 r. miał 29 stałych mieszkańców.

</doc>
<doc id="712016" url="https://pl.wikipedia.org/wiki?curid=712016" title="The Show Must Go On">
The Show Must Go On

The Show Must Go On – piosenka brytyjskiej grupy Queen z albumu "Innuendo". Tekst utworu nawiązuje do śmiertelnej choroby wokalisty Freddiego Mercury’ego i angielskiego idiomu "show must go on" (przedstawienie musi trwać). Singiel został wydany 14 października 1991 roku, a w Wielkiej Brytanii dotarł do 16. miejsca na liście przebojów. W Polsce osiągnął miejsce 3. na Liście przebojów Trójki. Utwór został napisany wspólnie przez cały zespół, ale głównym autorem jest Brian May.
Na wydaniu 12-calowym singla zamieszczono kolaż słów i fragmentów zdań wypowiedzianych przez członków zespołu i spreparowanych przez inżynierów Rudiego Dolezala i Hannesa Rossachera. Dodatek ten zatytułowano „Queen Talks”.
Teledysk zespołu.
Z powodu stanu zdrowia frontmana grupy w teledysku wykorzystano fragmenty innych klipów i nagrań koncertowych pochodzących z wcześniejszego okresu działalności (po wydaniu kompilacji "Greatest Hits").
Utwór w kulturze popularnej.
Jest to jeden z ulubionych utworów Eltona Johna, który w 1992 roku wykonał go z Queen na koncercie The Freddie Mercury Tribute Concert, a 17 stycznia 1997 ponownie, w Paryżu, na otwarciu nocnej gali z przedstawieniem Maurice’a Bejarta (Bejart Balet). Piosenka pojawiała się także w programie pianisty podczas koncertów w 1992 promujących płytę The One.
W filmie "Moulin Rouge!" (2001) piosenkę zaśpiewali Nicole Kidman i Jim Broadbent.
20 maja 2016 ukazał się singel z wersją utworu śpiewaną przez Celine Dion, wspomagała ją w utworze Lindsey Stirling.

</doc>
<doc id="712017" url="https://pl.wikipedia.org/wiki?curid=712017" title="G20">
G20

G20 – grupa 19 państw oraz Unia Europejska, której celem jest dyskusja nad wspólną polityką finansową. Członkowie spotykają się raz do roku, a ich reprezentantami są ministrowie finansów. Z zasady należą państwa będące wysoko w rankingu nominalnego produktu krajowego brutto (bez uwzględnienia siły nabywczej, szarej strefy i pracy nieodpłatnej stanowiącej większość produkcji południa) na świecie, jednak reprezentację w G20 ma też kilka krajów niemieszczących się w rzeczywistej pierwszej dwudziestce większości rankingów gospodarczych, natomiast nie posiada jej kilka krajów rzeczywiście się do niej zaliczających.
Ze względu na swój niedemokratyczny charakter działalność grupy wzbudza wiele protestów, zwłaszcza ze strony alterglobalistów. Wielu z nich krytykuje również m.in. fakt, że chociaż Unia Europejska jest teoretycznie reprezentowana jako całość na każdym szczycie, to trzech jej członków o najwyższym nominalnym PKB, wysyła na nie swoje własne delegacje.
Struktura organizacyjna.
G20 nie ma stałego sekretariatu. Przewodniczący, wyznaczany na roczną kadencję na zasadzie rotacji, powołuje każdorazowo tymczasowy sekretariat. Pracami G20 zarządza trójka złożona z obecnego, poprzedniego i następnego przewodniczącego.
Polskie aspiracje.
Przed szczytem G20 w Londynie w roku 2009, w polskim rządzie pojawiały się głosy sugerujące, że Polska powinna starać się o zaproszenie do uczestnictwa w londyńskim szczycie. Jednym z argumentów był brak wśród członków G20 reprezentanta regionu Europy Środkowej i Wschodniej. Negatywnie komentowano także fakt, iż kilku europejskich przywódców mówi w imieniu wszystkich bez jakiegokolwiek upoważnienia natomiast w kwestiach dotyczących kompetencji Unii Europejskiej reprezentować ją powinna Komisja Europejska.
Także w roku 2010 w Polsce zgłaszane były postulaty, aby została ona przyjęta do G20. W 2010 roku podczas spotkania z korpusem dyplomatycznym prezydent Lech Kaczyński wyraził opinię, iż Polska zasługuje na miejsce wśród państw należących do G20: „Polska gospodarka jest, według naszych obliczeń, osiemnasta. Miejsce mojego kraju jest w G20. To jest postulat prosty. Raz: wynikający z rozmiarów polskiej gospodarki. Dwa: wynikający z tego, że Polska jest największym krajem pewnego regionu i największym krajem, który przeżył pewną historię. Tą historią jest historia transformacji”.
W 2012 roku Tim Fergusson z „Forbes” napisał, że Polska powinna zastąpić w G20 Argentynę. W artykule tym dowodzi, że polska gospodarka jest na drodze do roli przewodniej w Europie, w wyniku czego Polska ma znacznie większą legitymację do członkostwa niż przeżywająca kolejny kryzys Argentyna. Podobne opinie były wyrażane również przez amerykańskie czasopismo „Foreign Policy”, gazetę „The Wall Street Journal”, a także przez Mamtę Murthi z Banku Światowego.
W 2014 roku podczas XXIV Forum Ekonomicznego w Krynicy agencja doradcza Ernst &amp; Young przedstawiła wyniki badań nad optymalnym składem G20. Po przebadaniu kilku tysięcy międzynarodowych powiązań handlowych, inwestycyjnych i instytucjonalnych, kierując się różnymi kryteriami doboru, wytypowano optymalnych członków z Polską jako jednym z nich.
18 i 19 marca 2017 ówczesny wicepremier Mateusz Morawiecki uczestniczył w spotkaniu ministrów finansów w Baden-Baden jako pierwszy polski przedstawiciel na tym szczycie w historii. Dwa tygodnie później, 6 i 7 kwietnia 2017 ówczesny sekretarz stanu w Ministerstwie Cyfryzacji oraz pełnomocnik rządu ds. jednolitego rynku cyfrowego Krzysztof Szubert uczestniczył w spotkaniu ministrów cyfryzacji G20 w Düsseldorfie jako pierwszy polski przedstawiciel w tym gremium (oraz druga osoba w historii Polski).

</doc>
<doc id="712019" url="https://pl.wikipedia.org/wiki?curid=712019" title="Euler">
Euler



</doc>
<doc id="712020" url="https://pl.wikipedia.org/wiki?curid=712020" title="Witowice (województwo kujawsko-pomorskie)">
Witowice (województwo kujawsko-pomorskie)

Witowice – wieś w Polsce, położona w województwie kujawsko-pomorskim, w powiecie inowrocławskim, w gminie Kruszwica.
OSP.
We wsi znajduje się siedziba Ochotniczej Straży Pożarnej w Witowicach. 
Podział administracyjny.
W latach 1975–1998 miejscowość administracyjnie należała do województwa bydgoskiego.
Zobacz też.
Inne miejscowości o nazwie Witowice: Witowice 

</doc>
<doc id="712021" url="https://pl.wikipedia.org/wiki?curid=712021" title="Partia Piracka">
Partia Piracka



</doc>
<doc id="712027" url="https://pl.wikipedia.org/wiki?curid=712027" title="Morgi (powiat inowrocławski)">
Morgi (powiat inowrocławski)

Morgi – wieś w Polsce, położona w województwie kujawsko-pomorskim, w powiecie inowrocławskim, w gminie Kruszwica.
Podział administracyjny.
W latach 1975–1998 miejscowość administracyjnie należała do województwa bydgoskiego.

</doc>
<doc id="712034" url="https://pl.wikipedia.org/wiki?curid=712034" title="Rivadavia (Mendoza)">
Rivadavia (Mendoza)

Rivadavia - jest argentyńskim miastem leżącym na północnym brzegu rzeki Tunuyán w prowincji Mendoza.
Według spisu z roku 2001 miasto liczyło 52 567 mieszkańców.

</doc>
<doc id="712036" url="https://pl.wikipedia.org/wiki?curid=712036" title="Orpikowo">
Orpikowo

Orpikowo – wieś w Polsce, położona w województwie kujawsko-pomorskim, w powiecie inowrocławskim, w gminie Kruszwica. Miejscowość wchodzi w skład sołectwa Popowo.
Podział administracyjny.
W latach 1975–1998 miejscowość administracyjnie należała do województwa bydgoskiego.

</doc>
<doc id="712046" url="https://pl.wikipedia.org/wiki?curid=712046" title="Markgroningen">
Markgroningen



</doc>
<doc id="712047" url="https://pl.wikipedia.org/wiki?curid=712047" title="Markgroeningen">
Markgroeningen



</doc>
<doc id="712049" url="https://pl.wikipedia.org/wiki?curid=712049" title="MIDAS 4">
MIDAS 4

MIDAS 4 – amerykański satelita obrony przeciwrakietowej. Czwarty statek wysłany w ramach programu MIDAS (ang. "Missile Defense Alarm System", czyli "system ostrzegawczy obrony rakietowej") należącego do US Air Force. MIDAS 4 prowadził testy związane z obserwacjami Ziemi w promieniach podczerwonych w celu wykrywania startów radzieckich rakiet balistycznych. Pracował jedynie siedem dni, gdyż z czterech paneli ogniw słonecznych działał tylko jeden. Statek przestał działać po wyczerpaniu się akumulatorów. Po raz pierwszy opublikowano szczegółowe informacje o skuteczności działania czujników podczerwieni. Czujniki te miały ujawnić m.in. fakt startu rakiety Titan z Przylądku Kennedy’ego w 90 sekundzie po jej starcie.
Z pomocą satelity próbowano zrealizować projekt West Ford – stworzenia wokół Ziemi pierścienia z miedzianych igiełek dla zbadania odbijania się fal radiowych od takiego „zwierciadła“. Miały one zostać wyrzucone równomiernie na prawie kołową orbitę na wysokości około 3360 km i utworzyć pierścień o szerokości 8 i grubości 40 kilometrów. Eksperyment nie udał się. 
Statek pozostaje na orbicie okołoziemskiej, której żywotność szacowana jest na 100 tysięcy lat.
Skonstruowała go firma Lockheed Missiles and Space Division (obecnie Lockheed Martin Missiles and Space), w ramach rządowego kontraktu.

</doc>
<doc id="712050" url="https://pl.wikipedia.org/wiki?curid=712050" title="Emad al-Fayed">
Emad al-Fayed



</doc>
<doc id="712057" url="https://pl.wikipedia.org/wiki?curid=712057" title="Oberriexingen">
Oberriexingen

Oberriexingen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, wchodzi w skład wspólnoty administracyjnej Vaihingen an der Enz. Leży nad rzeką Enz, ok. 12 km na zachód od Ludwigsburga.

</doc>
<doc id="712062" url="https://pl.wikipedia.org/wiki?curid=712062" title="Jump (singel Madonny)">
Jump (singel Madonny)

Jump (z ang. "skakać") – czwarty i jednocześnie ostatni singel z płyty Madonny "Confessions on a Dance Floor". Autorami piosenki są: Madonna, Stuart Price i Joe Henry.
Piosenka odniosła umiarkowany sukces na świecie, w Europie jednak dostała bardzo silne wsparcie ze strony stacji radiowych. Początkowo miała zostać wydana jako trzeci singel z albumu, jednak został nim "Get Together", tym bardziej że sprzedawał się lepiej, a liczba sprzedanych kopii singla wyniosła 20 000, podczas gdy "Jump" sprzedał się tylko w 9000 egzemplarzach. 12 lipca 2006 roku magazyn "Billboard" potwierdził, że piosenka zostanie wydana jako czwarty singel.
Listy utworów i formaty singla.
Promo CD-Singel
CD-Singel
CD-Singel
Amerykański CD-Maxi Singel
12" Maxi
Brytyjski 12" Picture Disc
Teledysk.
Reżyserem wideoklipu jest Jonas Åkerlund, który współpracował już wcześniej z Madonną przy teledyskach "Ray of Light" oraz "Music". Niskobudżetowy teledysk został nakręcony 19 września 2006 roku w Japonii podczas wizyty piosenkarki w tym kraju w ramach trasy "Confessions Tour". W wideoklipie sceny z udziałem Madonny nakręcone w studiu przeplatają się ze scenami tancerzy przemierzających ulice Tokio, dających pokaz możliwości w dziedzinie sportu o nazwie parkour.

</doc>
<doc id="712063" url="https://pl.wikipedia.org/wiki?curid=712063" title="Remseck am Neckar">
Remseck am Neckar

Remseck am Neckar – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg. Leży nad Neckarem, ok. 7 km na wschód od Ludwigsburga.

</doc>
<doc id="712073" url="https://pl.wikipedia.org/wiki?curid=712073" title="New Found Power">
New Found Power

New Found Power - jedyny album studyjny nagrany przez heavymetalowy zespół Damageplan. Wydawnictwo ukazało się 10 lutego 2004 roku nakładem wytwórni muzycznej Elektra Records. Album dotarł do 38. miejsca listy Billboard 200 w Stanach Zjednoczonych. Nagrania były promowane teledyskami do utworów "Save Me", "Explode" i "Breathing New Life".
Lista utworów.
Opracowano na podstawie materiału źródłowego.
Japan Bonus Track
Twórcy.
Opracowano na podstawie materiału źródłowego.

</doc>
<doc id="712075" url="https://pl.wikipedia.org/wiki?curid=712075" title="Atak Torre">
Atak Torre

Atak Torre – otwarcie szachowe, należące do grupy debiutów zamkniętych. Rozpoczyna się od posunięć:
Nazwa debiutu pochodzi od nazwiska meksykańskiego szachisty, Carlosa Torre, który wprowadził je do praktyki turniejowej. Duży wkład w rozwój debiutu miał również Ksawery Tartakower.
W przypadku dalszych posunięć 3... e6 4. c4 powstaje klasyczna pozycja gambitu hetmańskiego.
W encyklopedii ECO atak Torre oznaczony jest symbolem D03.

</doc>
<doc id="712081" url="https://pl.wikipedia.org/wiki?curid=712081" title="Okan Buruk">
Okan Buruk

Okan Buruk (ur. 19 października 1973 w Stambule) – turecki piłkarz występujący najczęściej na pozycji prawego pomocnika.
Kariera klubowa.
Okan Buruk zawodową karierę rozpoczął w 1991 w Galatasaray SK. W jego barwach 17 maja 1992 w wygranym 5:3 wyjazdowym meczu przeciwko Bakırköysporowi zadebiutował w pierwszej lidze tureckiej i strzelił wówczas dwie bramki. W sezonie 1992/1993 Okan wziął udział w piętnastu ligowych pojedynkach, jednak w kolejnych rozgrywkach zaliczył tylko dwa występy w Süper Lig. Następnie Buruk grywał już coraz częściej, aż w końcu wywalczył sobie miejsce w podstawowej jedenastce na stałe. Razem z Galatasaray turecki pomocnik sześć razy sięgnął po tytuł mistrza kraju – w 1993, 1994, 1997, 1998, 1999 i 2000, a oprócz tego stambulska drużyna w 2000 triumfowała w rozgrywkach Pucharu UEFA oraz Superpucharu Europy. Przez dziesięć sezonów spędzonych na Ali Sami Yen Buruk w linii pomocy grał z taki zawodnikami jak Tugay Kerimoğlu, Suat Kaya, Ergün Penbe, Gheorghe Hagi, Emre Belözoğlu, Ümit Davala oraz Hasan Şaş.
Latem 2001 Okan podpisał kontrakt z Interem Mediolan. 26 sierpnia w zwycięskim 4:1 meczu przeciwko Perugii zadebiutował w Serie A, jednak przez cały sezon rozegrał tylko siedem ligowych spotkań. W kolejnych rozgrywkach Buruk grywał już częściej, jednak wciąż pełnił w drużynie rolę rezerwowego. Przez trzy lata gry dla "Nerazzurrich" Turek wystąpił w 25 meczach pierwszej ligi, po czym w 2004 przeniósł się do Beşiktaşu JK. W nowym klubie ligowy debiut zaliczył 7 sierpnia podczas zremisowanego 1:1 pojedynku z Malatyasporem.
Po zakończeniu sezonu 2005/2006 Okan powrócił do Galatasaray, z którym w 2008 wywalczył siódme w karierze mistrzostwo Turcji. Następnie umowa Buruka z ekipą "Lwów" wygasła, a turecki piłkarz 3 lipca 2008 na zasadzie wolnego transferu przeszedł do klubu İstanbul BB. Przed rozpoczęciem rozgrywek 2010/2011 zakończył karierę.
Kariera reprezentacyjna.
Okan ma za sobą występy w młodzieżowych reprezentacjach Turcji. Grał w drużynach do lat 16, 18 i 21, dla których łącznie rozegrał 47 spotkań. W kadrze seniorów zadebiutował 28 października 1992 w wygranym 4:1 meczu z San Marino. W 2000 Buruk wystąpił na mistrzostwach Europy, na których Turcy w ćwierćfinale zostali wyeliminowani przez Portugalię. Następnie Okan wziął udział w Mistrzostwach Świata 2002, na których razem z zespołem narodowym wywalczył trzecie miejsce. Na turnieju tym Buruk pełnił rolę rezerwowego i wystąpił tylko w wygranym 3:2 pojedynku o brązowy medal przeciwko Korei Południowej, kiedy to w 76. minucie zmienił Ümita Davalę. W listopadzie 2005 Buruk rozegrał swój 55. mecz w reprezentacji i od tego czasu nie pojawił się w kadrze narodowej. Powrócił do niej dopiero w maju 2010 mając 36 lat, kiedy to zagrał w meczu z Czechami. Był to jego ostatni mecz podczas piłkarskiej kariery.

</doc>
<doc id="712082" url="https://pl.wikipedia.org/wiki?curid=712082" title="Love Her Madly">
Love Her Madly

Love Her Madly – pierwszy singel amerykańskiej grupy The Doors z płyty L.A. Woman wydanej w 1971 roku. Nagranie odbywało się bez wieloletniego producenta grupy Paul A. Rothchilda, który zrezygnował z współpracy z zespołem. Dzięki temu, przy pomocy dźwiękowca Bruce Botnicka, powstające utwory w tym "Love Her Madly" był bardziej "doorsowe" od poprzednich. Poza tym cała grupa pracowała bezstresowo i w spokoju, co również ma odzwierciedlenie w nagranym materiale.
"Love Her Madly" jest dziełem gitarzysty The Doors Robbie'go Kriegera i odnosi się do licznych gróźb odejścia, jakimi raczyła go jego dziewczyna.
W 2000 roku Krieger, John Densmore i Ray Manzarek wraz z Bo Diddleyem nagrali nową wersję utworu dla potrzeb tribute albumu Stoned Immaculate.

</doc>
<doc id="712090" url="https://pl.wikipedia.org/wiki?curid=712090" title="Sachsenheim">
Sachsenheim

Sachsenheim – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg. Leży nad Neckarem, ok. 15 km na północny zachód od Ludwigsburga.

</doc>
<doc id="712091" url="https://pl.wikipedia.org/wiki?curid=712091" title="Roudolphe Douala">
Roudolphe Douala

Roudolphe Douala M'Bele (ur. 25 września 1978 w Duali) – kameruński piłkarz grającym na pozycji pomocnika. Mierzy 176 cm wzrostu.
Karierę zaczynał we francuskim klubie AS Saint-Étienne. Po grze we Francji przeprowadził się do Portugalii i tam reprezentował kilka klubów. Kolejno były to Boavista FC, Desportivo Aves, Gil Vicente, União Leiria i Sporting CP. Następnie reprezentował barwy drużyny z Premier League, Portsmouth F.C., dokąd był wypożyczony z klubu ze stolicy Portugalii. Następnie ponownie grał w Saint-Étienne, a także w Asterasie Tripolis i Plymouth Argyle.

</doc>
<doc id="712096" url="https://pl.wikipedia.org/wiki?curid=712096" title="John Zerzan">
John Zerzan

John Zerzan (ur. 1943) – amerykański anarchoprymitywista, autor artykułów publikowanych w magazynie "Green Anarchy" oraz sześciu książek.
Życiorys.
Urodzony w rodzinie czeskiego pochodzenia. Na początku, pod wpływem poglądów Theodora Adorno, został komunistą, jednak później porzucił komunizm na rzecz anarchoprymitywizmu. Jak sam podkreśla mylnie określany autorem taktyki czarnego bloku i niszczenia mienia („property destruction”) – najprawdopodobniej przypisanie działań „czarnego bloku” Zerzanowi miało na celu pokazać wszystkich anarchistów biorących udział w tej formacji jako prymitywistów. Postać Zerzana przybliżona jest w filmie dokumentalnym „Nadprodukcja: Terror konsumpcji” (tytuł oryginału "Surplus: Terrorized Into Being Consumers").

</doc>
<doc id="712108" url="https://pl.wikipedia.org/wiki?curid=712108" title="Roudolph Douala">
Roudolph Douala



</doc>
<doc id="712113" url="https://pl.wikipedia.org/wiki?curid=712113" title="Aplikacja przenośna">
Aplikacja przenośna

Aplikacja przenośna – program niewymagający instalacji, który może być przenoszony na nośnikach danych (dyskietkach, płytach CD i DVD, pendrive'ach, iPodach) lub przesyłany między komputerami i uruchamiany na dowolnym urządzeniu do tego przystosowanym.
Najpopularniejszymi programami posiadającymi wersję przenośną są:

</doc>
<doc id="712119" url="https://pl.wikipedia.org/wiki?curid=712119" title="Moskalik">
Moskalik



</doc>
<doc id="712122" url="https://pl.wikipedia.org/wiki?curid=712122" title="Charles Lennox (3. książę Richmond)">
Charles Lennox (3. książę Richmond)

Charles Lennox, 3. książę Richmond i 3. książę Lennox KG (ur. 22 lutego 1735, zm. 29 grudnia 1806 w Goodwood w Susseksie) – brytyjski arystokrata i polityk, syn Charlesa Lennoxa, 2. księcia Richmond i Lennox, oraz lady Sarah Cadogan, córki 1. hrabiego Cadogan.
Wykształcenie odebrał w Westminster School. W 1750 r., po śmierci swojego ojca, został księciem Richmond i Lennox i zasiadł w Izbie Lordów. 11 grudnia 1755 r. został członkiem Towarzystwa Królewskiego. Po zakończeniu nauki wstąpił do brytyjskiej amii i brał udział w walkach wojny siedmioletniej. Odznaczył się zwłaszcza w bitwie pod Minden, stoczonej 1 kwietnia 1759 r. Został wtedy awansowany na stopień pułkownika.
1 kwietnia 1751 w Londynie, poślubił lady Mary Bruce (przed 1736 – 5 listopada 1796), córkę Charlesa Bruce’a, 4. hrabiego Elgin, i lady Caroline Campbell, córki 4. księcia Argyll. Małżeństwo Charlesa i Mary nie doczekało się potomstwa.
Jego pierwszym urzędem była funkcja Lorda Bedchambera króla Jerzego III, którą objął w 1760 r., ale rychło zrezygnował z powodu swoich kłótni z królem. W 1763 r. został Lordem Namiestnikiem Susseksu. W 1765 r. Richmond został mianowany nadzwyczajnym ambasadorem Wielkiej Brytanii w Paryżu. Kiedy wyjeżdżał do Francji, wszystkie gazety donosiły, że książę przeszedł na katolicyzm i przemawiał we francuskim parlamencie. Tak naprawdę książę przebywał głównie w Aubigny, gdzie spędzał czas ze swoją francuską kochanką.
Na kontynencie przebywał przez rok. Po powrocie do Anglii objął stanowisko ministra południowego departamentu w rządzie lorda Rickinghama. Urząd ten sprawował kilka miesięcy i zrezygnował, gdy nowym premierem został lord Chatham.
W debatach dotyczących rewolucji amerykańskiej Richmond był jednym z czołowych polityków, popierających działania kolonistów. W swoim przemówieniu w 1775 r. stwierdził, że moralna racja w tym konflikcie leży po stronie kolonistów. W 1778 r. zainicjował debatę na temat wycofania brytyjskich wojsk z Ameryki Północnej. Podobnie sprzeciwiał się polityce władz brytyjskich wobec Irlandii, dążąc to tego, aby jej unia z Wielką Brytanią była „unią serc”. W 1780 r. przedstawił w projekcie ustawy swoje propozycje reform parlamentarnych, postulując pełne prawo wyborcze dla mężczyzn, roczną kadencję Parlamentu i równe okręgi wyborcze. Projekt nie spotkał się z poparciem izb i nigdy nie wszedł w życie.
Richmond był również członkiem drugiego gabinetu Rockinghama, jako generał artylerii (w latach 1782-1783), i na tym stanowisku pozostał w rządzie Williama Pitta Młodszego (w latach 1784-1795). W tym czasie poglądy Richmonda stawały się coraz bardziej konserwatywne i zachowawcze, a on sam porzucił ideę reformy wyborczej, za co został zaatakowany w Parlamencie przez lorda Lauderdale’a w 1792 r., co o mały włos nie doprowadziło do pojedynku między obydwoma politykami.
Dwa lata później nadszedł kres kariery Richmonda z powodu sprawy dwóch członków London Corresponding Society, Thomasa Hardy’ego i Johna Tooke'a, którzy zostali oskarżeni o zdradę stanu. Twierdzili oni, że Corresponding Society zostało powołane do realizowania propozycji Richmonda w projekcie ustawy z 1780 r. Wezwany na świadka książę został zmuszony do przyznania, że popierał takie metody. To zakończyło jego polityczną karierę. W 1795 r. został usunięty z gabinetu.
Po tym fakcie książę zrezygnował z aktywnego życia politycznego. W latach 1796-1800 tylko dwukrotnie pojawił się w Izbie Lordów. Czas spędzał w swojej rezydencji, planując budowę wokół niej toru wyścigowego. W 1801 r. został kawalerem Orderu Podwiązki. 25 czerwca 1804 r. wygłosił swoje ostatnie przemówienie w Izbie Lordów.
Książę zmarł w 1806 r. nie pozostawiając po sobie potomka. Został pochowany w Katedrze w Chichesterze. Wszystkie jego tytuły odziedziczył jego bratanek, Charles, późniejszy gubernator generalny Kanady. Na cześć 3. księcia nazwane zostały miasta Richmond i Lenox w Massachusetts.

</doc>
<doc id="712126" url="https://pl.wikipedia.org/wiki?curid=712126" title="Dyfuzja wspomagana">
Dyfuzja wspomagana

Dyfuzja wspomagana, ułatwiona jest to proces przemieszczania się hydrofilowych cząsteczek przez dwuwarstwę lipidową błony komórkowej za pomocą białkowych przenośników, transporterów lub kanałów z obszaru o większym ich stężeniu do obszaru o stężeniu mniejszym.
Proces ten zachodzi, gdy dana cząsteczka przenika przez błonę zgodnie z gradientem stężeń, lecz nie może ona przenikać w sposób bierny i łączy się wówczas z odpowiednim białkiem przenoszącym taką cząstkę na drugą stronę błony.
Kanały natomiast są to struktury białkowe mające kilka domen transbłonowych, a w ich części wewnętrznej znajduje się hydrofilowy por, przez który mogą przechodzić dane substancje, zgodnie z ich gradientem stężeń.
W taki sposób przechodzą jony. Białka integralne błon tworzą kanał, wysoce specyficzny przepuszczający jeden, określony jon, ale mogą też być kanały mniej specyficzne. W kanale znajduje się filtr selektywności, który decyduje, jakie cząstki mogą przejść przez błonę oraz układ bramkujący, który decyduje o otwarciu lub zamknięciu kanału.

</doc>
<doc id="712131" url="https://pl.wikipedia.org/wiki?curid=712131" title="Flaga Polkowic">
Flaga Polkowic



</doc>
<doc id="712136" url="https://pl.wikipedia.org/wiki?curid=712136" title="Chawa Alberstein">
Chawa Alberstein

Chawa Alberstein (hebr. חוה אלברשטיין; ur. 8 grudnia 1947 w Szczecinie) – izraelska piosenkarka, kompozytorka, autorka tekstów i aktorka.
Życiorys.
Urodziła się 8 grudnia 1947 jako Ewa Alberstein. Była córką polskich Żydów, którzy przeżyli Holocaust dzięki ucieczce na Syberię. Po powrocie do Polski zamieszkali w Szczecinie. W 1951, z powodu narastających nastrojów antysemickich, jej rodzina wyemigrowała do Izraela i osiadła w , miejscowości w okolicach Hajfy.
W wieku 12 lat piosenkarka zaczęła pobierać lekcje gry na gitarze. Zadebiutowała mając 17 lat, występem w klubie Hamaam w Jafie. Wykonała wówczas cztery autorskie kompozycje, a na scenie towarzyszył jej brat, Alexander Alberstein. Niedługo później wystąpiła gościnnie w programie "Moadon Hazemer", co pozwoliło jej nawiązać współpracę ze stacją Columbia Broadcasting System.
Jej pierwszy album, "Hine Lanu Nigun" (1967) zawierał piosenki w jidysz. Od tamtej pory Chawa Alberstein nagrała około 60 albumów w językach jidysz, hebrajskim i arabskim. Większość jej piosenek stanowią kompozycje i teksty autorskie.
W 1989 zaproponowała własną wersję popularnej piosenki "Chad Gadja". Poruszała w niej problemy moralne związane z okupacją Palestyny i „cyklem przemocy” związanej z pierwszą intifadą. Wykonywanie utworu zostało początkowo zakazane przez rząd, jednak pod naciskiem opinii publicznej zakaz został zniesiony.
Była żoną reżysera (1945–2010), także pisarza i autora piosenek, z którym ma dwoje dzieci – córkę i syna.
Według gazety „Jedi’ot Acharonot”, Alberstein jest "najważniejszą folkową piosenkarką w Izraelu".

</doc>
<doc id="712137" url="https://pl.wikipedia.org/wiki?curid=712137" title="Gay">
Gay



</doc>
<doc id="712141" url="https://pl.wikipedia.org/wiki?curid=712141" title="Kocioł Goryczkowy">
Kocioł Goryczkowy



</doc>
<doc id="712146" url="https://pl.wikipedia.org/wiki?curid=712146" title="Zespół Szkół Ekonomicznych w Kaliszu">
Zespół Szkół Ekonomicznych w Kaliszu

Zespół Szkół Ekonomicznych w Kaliszu – publiczna szkoła ekonomiczna w Kaliszu . 
Szkoła posiada trzy pracownie komputerowe (po 16 stanowisk każda), węzeł internetu (swój adres e-mail oraz stronę internetową), salę gimnastyczną, bibliotekę, rozgłośnię radiową, pracownie przedmiotowe, małą gastronomię.
W szkole organizowane są zajęcia pozalekcyjne tj. kółko komputerowe, statystyczne, polonistyczne, ekonomiczne, ekologiczne, turystyczne, SKS. 

</doc>
<doc id="712148" url="https://pl.wikipedia.org/wiki?curid=712148" title="Liście bifacjalne">
Liście bifacjalne



</doc>
<doc id="712157" url="https://pl.wikipedia.org/wiki?curid=712157" title="Jan Bielatowicz">
Jan Bielatowicz

Jan Bolesław Bielatowicz (ur. 16 listopada 1913 w Nisku, zm. 27 listopada 1965 w Londynie) – prozaik, poeta, publicysta, krytyk literacki, redaktor, bibliograf, oficer Polskich Sił Zbrojnych, działacz polityczny.
Życiorys.
Syn Mariana Bielatowicza, lekarza, i Zofii z Chodzińskich. Urodził się w Nisku, następnie przebywał z rodzicami w Rzeszowie, Pilźnie a od 1922 w Tarnowie, gdzie jego ojciec przez wiele lat pełnił obowiązki lekarza miejskiego. Uczęszczał do Państwowego Gimnazjum im. Kazimierza Brodzińskiego w Tarnowie. W 1930 zadebiutował (jako siedemnastolatek) na łamach czasopisma „Nasze życie”, wierszem pt. "Pieśń młodzieży". W 1931 był już redaktorem pisma tarnowskiej młodzieży „Czyn”, którego był współzałożycielem. Po zdaniu matury, w 1931, podjął studia na Uniwersytecie Jagiellońskim w Krakowie. Studiował filologię polską i prehistorię. Jego nauczycielami byli m.in. Kazimierz Nitsch i Ignacy Chrzanowski. W czasie studiów należał do krakowskiej Związku Akademickiego Młodzież Wszechpolska. Został też wybrany prezesem Koła Naukowego Polonistów.
Jego wiersze, szkice i recenzje literackie drukowane były na łamach „Głosu Podhala”, krakowskiego tygodnika „Powściągliwość i Praca”, żywieckiego kwartalnika „Gronie”, ukazującego się w Poznaniu studenckiego pisma „Głos”, tygodnika „Wielka Polska” i wspomnianego wcześniej „Czynu”.
W 1937 uzyskał tytuł magistra polonistyki. Pracował dalej jako dziennikarz. Publikował w takich pismach jak: „Głos Narodu”, „Prosto z Mostu”, „Orędownik” (pismo poznańskie). Opracował i wydał antologię poezji ludowej (słowo wstępne napisał prof. Stanisław Pigoń).
W kwietniu 1939 jego żoną została, również polonistka, Irena Drożdżówna z Tarnowa.
Jako podchorąży rezerwy służył w 5 pułku strzelców podhalańskich. Po kampanii wrześniowej, 21 września 1939 przekroczył granicę węgierską. Został internowany w obozie Kisbodak. Od stycznia do kwietnia 1940 działał w biurze organizującym przerzuty polskich żołnierzy na teren Francji. W kwietniu został aresztowany i osadzony w karnym obozie w Komárom, skąd uciekł i przez Jugosławię i Turcję przedostał się do Palestyny.
W Hajfie wstąpił do Armii Polskiej na Wschodzie. Był żołnierzem 3 Batalionu Brygady Strzelców Karpackich. Brał udział w walkach na terenie Libii i obronie Tobruku.
Nie zrezygnował z działalności literackiej i publicystycznej; pisał reportaże, artykuły i wiersze ogłaszane w polskich pismach: „Przy kierownicy w Tobruku” czy „Gazecie Polskiej”, a od 1942 w „Orle Białym”. W 1942 został skierowany na kurs do Szkoły Podchorążych Rezerwy na Bliskim Wschodzie. Jego aktywność pisarska została zauważona przez dowództwo, w wyniku czego został czasowo zwolniony z wojska i pracował jako redaktor w dzienniku „Kurier Polski w Bagdadzie”, który ukazywał się od grudnia 1942 do sierpnia 1943.
Potem powrócił do swego 3 Batalionu i brał z nim udział w kampanii włoskiej (w tym w bitwie o Monte Cassino, po której otrzymał Krzyż Walecznych). 27 października 1944 roku był wśród żołnierzy, którzy zdobyli Predappio, rodzinne miasto Benito Mussoliniego i należący do niego zamek Rocca delle Caminate.
Cały czas współpracował z redakcjami „Orła Białego” i „Dziennika Żołnierza APW” (Armii Polskiej na Wschodzie), zbierał i dokumentował poetycką twórczość polskich żołnierzy. W latach 1944–1946 opracował i opublikował cztery tomy antologii poezji, której autorami byli przeważnie żołnierze II Korpusu.
Po zakończeniu wojny pozostał we Włoszech, a w 1946 wyjechał do Wielkiej Brytanii. Przebywał najpierw w obozach żołnierskich Freckenham i w Chippenham (do 1948), potem – po demobilizacji – podjął pracę w Katolickim Ośrodku Wydawniczym „Veritas”. Początkowo pracował fizycznie jako pakowacz i ekspedytor, później jako kierownik literacki tygodnika społeczno-kulturalnego „Życie” i redaktor Tygodnika Katolickiego „Gazeta Niedzielna” (1949-1951). W 1951 został redaktorem naczelnym „Życia” (do 1955). Od 1955 kierował „Biblioteką Polską”, serią książek wydawanych przez „Veritas”. Został też redaktorem miesięcznika „Droga” (1954–1956). Później nawiązał współpracę z ukazującym się w Paryżu miesięcznikiem „Horyzonty” (kierował działem kulturalnym). Jego artykuły ukazywały się zarówno w pismach, w których pracował, jak i w „Dzienniku Polskim i Dzienniku Żołnierza”, „Tygodniu Polskim” czy „Wiadomościach”.
Przez wiele lat Bielatowicz gromadził i opracowywał dokumenty dotyczące szlaku bojowego Armii Polskiej na Zachodzie i, co pewien czas, publikował wyniki swojej pracy. Był także współpracownikiem Rozgłośni Polskiej Radia Wolna Europa, dla której recenzował książki wydawane w kraju i na emigracji.
Należał do emigracyjnego Stronnictwa Narodowego (był w jego Komitecie Politycznym). W 1963 został wybrany do Rady Jedności Narodowej.
Został odznaczony Krzyżem Walecznych (dwukrotnie), Srebrnym Krzyżem Zasługi z Mieczami i Medalem Wojska (czterokrotnie). Otrzymał też Krzyż Pamiątkowy Monte Cassino i pamiątkowe odznaczenia brytyjskie. Pośmiertnie nadano mu Krzyż Srebrny Orderu Virtuti Militari.
Związek Pisarzy Polskich na Obczyźnie przyznał mu w 1955 nagrodę dla krytyka literackiego. W 1961 londyńskie „Wiadomości” przyznały mu nagrodę za "Książeczkę" (tomik wspomnieniowych opowiadań z dziecięcych i młodzieńczych lat w Tarnowie), jako najlepszą książkę roku wydaną na emigracji.
W PRL informacje na temat Jana Bielatowicza podlegały cenzurze. Jego nazwisko znajdowało się na specjalnej liście osób z całkowitym zakazem publikacji Zalecenia cenzorskie dotyczące jego osoby zanotował Tomasz Strzyżewski, który w swojej książce o peerelowskiej cenzurze opublikował notkę informacyjną nr 9 z 1975 roku Głównego Urzędu Kontroli Prasy, Publikacji i Widowisk. Wytyczne dla cenzorów głosiły: „(...) w stosunku do niżej wymienionych pisarzy, naukowców i publicystów przebywających na emigracji (w większości współpracowników wrogich wydawnictw i środków propagandy antypolskiej) należy przyjąć zasadę bezwarunkowego eliminowania ich nazwisk oraz wzmianek o ich twórczości, poza krytycznymi, z prasy, radia i TV oraz publikacji nieperiodycznych o nienaukowym charakterze (literatura piękna, publicystyka, eseistyka)”.
Od 1959 częściowo sparaliżowany, zmarł w 1965 w Londynie. Został pochowany na Cmentarzu South Ealing w Londynie.
Upamiętnienie.
W 1992 jednej z ulic w Tarnowie, przecznicy alei Piaskowej w dzielnicy Piaskówka, nadano imię Jana Bielatowicza.

</doc>
<doc id="712160" url="https://pl.wikipedia.org/wiki?curid=712160" title="Fonetyka eksperymentalna">
Fonetyka eksperymentalna

Fonetyka eksperymentalna – dział fonetyki badający zjawiska fonetyczne na drodze eksperymentalnej i przy udziale aparatury technicznej. Dzieli się na fonetykę akustyczną, badającą właściwości dźwięku, fonetykę artykulacyjną, zajmującą się różnymi aspektami wymowy oraz fonetykę percepcyjną, analizującą proces słyszenia mowy.

</doc>
<doc id="712169" url="https://pl.wikipedia.org/wiki?curid=712169" title="Liść bifacjalny">
Liść bifacjalny

Liść bifacjalny – typ liścia wyodrębniony ze względu na jego pochodzenie. W liściach tego typu część grzbietowa i brzuszna liścia pochodzą od odpowiadającym im stron zawiązka.
W rozwoju:

</doc>
<doc id="712175" url="https://pl.wikipedia.org/wiki?curid=712175" title="Pilar">
Pilar

Pilar − miasto w Argentynie wchodzące w skład zespołu miejskiego Buenos Aires. Według spisu z roku 2001 miasto liczyło 232 463 mieszkańców. Jedna z siedzib Uniwersytetu Austral.

</doc>
<doc id="712178" url="https://pl.wikipedia.org/wiki?curid=712178" title="Paweł Banaś (urzędnik)">
Paweł Banaś (urzędnik)

Paweł Jan Banaś (ur. 14 sierpnia 1962 we Wrocławiu) – polski urzędnik państwowy, w latach 2005–2007 podsekretarz stanu w Ministerstwie Finansów.
Życiorys.
Syn Jana. Studiował na Wydziale Filozofii Katolickiego Uniwersytetu Lubelskiego, następnie (w latach 1982–1989) w Instytucie Orientalistycznym Uniwersytetu Warszawskiego. W 1993 ukończył Krajową Szkołę Administracji Publicznej (I promocja). W latach 2010–2015 i 2017–2018 był prezesem Stowarzyszenia Absolwentów Krajowej Szkoły Administracji Publicznej.
W latach 1989–1991 pracował jako dziennikarz działu zagranicznego „Gazety Wyborczej”. Od 1993 do 1998 był zatrudniony w Najwyższej Izbie Kontroli. Następnie do 2000 kierował Generalnym Inspektoratem Celnym. W 2001 organizował w Ministerstwie Finansów Departament Informacji Finansowej. W latach 2001–2005 ponownie pracował w NIK, stojąc na czele Departamentu Gospodarki, Skarbu Państwa i Prywatyzacji.
21 listopada 2005 został podsekretarzem stanu w Ministerstwie Finansów. Objął funkcje generalnego inspektora kontroli skarbowej, pełnomocnika rządu do spraw zwalczania nieprawidłowości finansowych na szkodę Rzeczypospolitej Polskiej lub Unii Europejskiej oraz generalnego inspektora informacji finansowej. Z administracji rządowej odszedł 21 listopada 2007. Został później p.o. dyrektora Departamentu Audytu Wewnętrznego w Narodowym Banku Polskim. Potem powrócił do pracy w NIK, został radcą prezesa izby.
W 1996, "wzorowe, wyjątkowo sumienne wykonywanie obowiązków wynikających z pracy zawodowej", został odznaczony Srebrnym Krzyżem Zasługi.

</doc>
<doc id="712180" url="https://pl.wikipedia.org/wiki?curid=712180" title="Kolej krzesełkowa na Hali Goryczkowej">
Kolej krzesełkowa na Hali Goryczkowej

Kolej krzesełkowa na Hali Goryczkowej – kolej krzesełkowa z krzesełkami 2-osobowymi, w Dolinie Goryczkowej w Tatrach Zachodnich. W całości przebiega przez teren Tatrzańskiego Parku Narodowego. Działa tylko w sezonie zimowym. Stwarza możliwość korzystania z trasy narciarskiej z naturalnym śniegiem. Operatorem kolei są Polskie Koleje Linowe S.A. Kolej wchodzi w skład ośrodka narciarskiego "Kasprowy Wierch".
Historia.
Kolej została uruchomiona w 1968. Wybudował ją Mostostal, w oparciu o projekt Krakowskiego Biura Projektowo-Badawczego Budownictwa Przemysłowego. Przewozi narciarzy z Wyżniej Goryczkowej Równi przez Dolinę Goryczkową pod Zakosy na Kasprowy Wierch.

</doc>
<doc id="712182" url="https://pl.wikipedia.org/wiki?curid=712182" title="Ministrowie południowego departamentu">
Ministrowie południowego departamentu

Minister ds. Terytoriów Południowych lub sekretarz stanu południowego departamentu (Secretary of State for the Southern Department), był urzędnikiem ministerialnym w XVII- i XVIII-wiecznej Anglii. W zakresie jego kompetencji znajdowały się sprawy południowych prowincji Anglii oraz Irlandii, Walii i kolonii amerykańskich, a także stosunki z katolickimi krajami Europy. Istnieli też ministrowie północnego departamentu.
Urząd przestał istnieć w 1782 r. W 1782 utworzono Home Office i Foreign Office. Odtąd urzędował tylko jeden sekretarz od spraw zagranicznych (Foreign Secretary).

</doc>
<doc id="712187" url="https://pl.wikipedia.org/wiki?curid=712187" title="Wyciąg Goryczkowy">
Wyciąg Goryczkowy



</doc>
<doc id="712198" url="https://pl.wikipedia.org/wiki?curid=712198" title="CA Fénix (Pilar)">
CA Fénix (Pilar)

Club Atlético Fénix – argentyński klub piłkarski z siedzibą w mieście Pilar będącym częścią zespołu miejskiego Buenos Aires.
Historia.
Klub założony został 25 kwietnia 1948 roku. Do ogólnonarodowej federacji piłkarskiej przystąpił 10 lat później, w roku 1958, jednak nigdy nie zagrał w najwyższej lidze Argentyny.

</doc>
<doc id="712203" url="https://pl.wikipedia.org/wiki?curid=712203" title="Siheyuan">
Siheyuan

Siheyuan – tradycyjna jednostka zabudowy w Chinach. Składa się z dziedzińca otoczonego z trzech stron jednopiętrowymi zabudowaniami, a z jednej – wejściem. Najczęściej jest zorientowana według kierunków geograficznych, tj. brama jest od południa, główny pawilon od północy, pomieszczenie dla mężczyzn od wschodu, a dla kobiet – od zachodu.
Najstarsze znane zabudowania tego typu mają 3,1 tys. lat i pochodzą z czasów zachodniej dynastii Zhou. Mimo ogromnych różnic w tradycyjnym chińskim budownictwie, zabudowania typu siheyuan można spotkać w całych Chinach. Przez wieki pełniły one rolę „modułu” dla projektantów świątyń, pałaców, rezydencji, klasztorów i yamenów. Wywarły wpływ na tradycyjną architekturę sąsiednich krajów – Korei, Japonii i Wietnamu.
Do zalet siheyuan należy ich obronność, a także prywatność, jaką zapewniają tego typu zabudowania. Mury są również dobrą osłoną przed wiatrem i pyłem (na północy kraju), a na dziedzińcu można założyć ogródek lub warzywnik.
Szczególnie dużo tego typu zabudowań składa się na hutongi w Pekinie.

</doc>
<doc id="712208" url="https://pl.wikipedia.org/wiki?curid=712208" title="Błotnica (rzeka)">
Błotnica (rzeka)

Błotnica – rzeka o długości 26,7 km na Pobrzeżu Szczecińskim w woj. zachodniopomorskim, która wypływa z jeziora Kamienica i uchodzi do jeziora Resko Przymorskie. W wodach rzeki dominuje pstrąg potokowy i troć wędrowna.
Przebieg.
Na wschód od wsi Trzynik rzeka wypływa z jeziora Kamienica w kierunku północnym, gdzie do Błotnicy uchodzi struga Ołużna. Dalej biegnie na zachód omijając wieś Unieradz i płynie do Nieżyna, gdzie przed wsią odbija na północ. Płynie koło wsi Niemierze oraz Błotnica, gdzie przepływa pod mostem drogi wojewódzkiej nr 102. Następnie przed wsią Stary Borek od prawego brzegu do Błotnicy wpada struga Strużka, która posiada połączenie z rzeką Parsętą poprzez tzw. Wielki Rów. Błotnica dalej płynie na wschód od wsi Nowogardek i Głowaczewo, gdzie uchodzi do niej kanał od Dębosznicy.
Za mostem linii kolejowej nr 402 bieg rzeki został uregulowany. Wody Błotnicy płyną kanałem, nowym korytem (zwanym Nową Błotnicą lub Bagiennym Rowem) w kierunku północno-zachodnim, gdzie znajduje się jaz piętrzący wodę w wałach przeciwpowodziowych. Kanał biegnie na północny zachód, gdzie uchodzi do jeziora Resko Przymorskie.
Na wschód od jazu piętrzącego oraz wałów utworzono duże stawy rybne od których odchodzi dawny bieg Błotnicy (zwany Starą Błotnicą). Błotnica biegnie na północ i północny zachód, gdzie przed Dźwirzynem skręca na zachód i uchodzi do Reska Przymorskiego przy stanicy wodnej.
Ujście.
W 1948 roku za ujście rzeki przedstawiono jezioro Resko Przymorskie. Jezioro to posiada bezpośrednie połączenie z Morzem Bałtyckim tzw. przetokę wodną, która według źródeł jest częścią Błotnicy. W 2006 roku Komisja Nazw Miejscowości i Obiektów Fizjograficznych za ujście rzeki Błotnicy określiła ujście przetoki do Morza Bałtyckiego. Podobnie na Mapie Podziału Hydrograficznego Polski z października 2007 wykonanej przez Zakład Hydrografii i Morfologii Koryt Rzecznych IMGW na zamówienie Ministra Środowiska RP, przetoka widnieje pod nazwą Błotnica. Na niektórych mapa ciek ten widnieje pod nazwą Kanał Resko.
Nazwę "Błotnica" wprowadzono urzędowo w 1948 roku, zastępując poprzednią niemiecką nazwę rzeki – "Spie Bach".
Przyroda.
Według danych regionalnego zarządu gospodarki wodnej dominującymi gatunkami ryb w wodach Błotnicy są: pstrąg potokowy, troć wędrowna. Pozostałymi gatunkami ryb występującymi w Błotnicy a także jeziorze Kamienica są: jaź, głowacz białopłetwy, ciernik, płoć, leszcz, węgorz europejski, okoń europejski, szczupak pospolity.
Jakość wód.
W 2006 roku przeprowadzono ocenę jakości wód przy moście k. wsi Nowogardek na 4 km od ujścia rzeki, gdzie oceniono wody Błotnicy na III klasę jakości.
W 2008 r. przeprowadzono badania jakości wód Błotnicy w punkcie ujścia do Reska Przymorskiego. W ich wyniku oceniono elementy fizykochemiczne na II klasy, elementy biologiczne określono na III klasy, a stan ekologiczny na umiarkowany. W ogólnej dwustopniowej ocenie stwierdzono zły stan wód Błotnicy.
W 2011 r. przeprowadzono ocenę jakości wód w punkcie kontrolno-pomiarowym przy ujściu do Reska Przymorskiego, gdzie oceniono dobry potencjał elementów biologicznych, dobry potencjał elementów fizykochemicznych i hydromorfologicznych oraz dobry i powyżej dobrego potencjał ekologiczny.

</doc>
<doc id="712212" url="https://pl.wikipedia.org/wiki?curid=712212" title="Montjoie">
Montjoie

Montjoie (z fr. „Góra chwały”) – na wpół legendarny, bojowy proporzec Karola Wielkiego. Jest to również okrzyk bojowy cesarza, później królów Francji, a właściwie skrócona wersja pełnego zawołania – "Montjoie Saint Denis" (fr. – „Góra chwały św. Dionizego”).
Proporzec, a właściwie gonfanon cesarz Karol Wielki otrzymał w darze od papieża Leona III w 800 r.
Według wczesnośredniowiecznych opisów był to złoto-płomienisty proporzec. Zdaniem niektórych historyków oznacza to długą, szafranowo-żółtą flagę, inni sądzą, że może on być tym samym proporcem, który pod nazwą Oriflamme był używany przez Kapetyngów. Świadczyła by za tym nazwa proporca – związana z Montmartre, miejscem męczeństwa św. Dionizego. Również Oriflamme był ściśle związany z kultem tego patrona Francji.

</doc>
<doc id="712216" url="https://pl.wikipedia.org/wiki?curid=712216" title="Proces quasi-statyczny">
Proces quasi-statyczny



</doc>
<doc id="712221" url="https://pl.wikipedia.org/wiki?curid=712221" title="Generał Artylerii (Wielka Brytania)">
Generał Artylerii (Wielka Brytania)

Generał Artylerii (ang. "Master-General of Ordnance") – brytyjski urząd wojskowy odpowiedzialny za artylerię, inżynierię wojskową, fortyfikacje i zaopatrzenie. Wchodził w skład rządu. Zniesiony w 1855 r.

</doc>
<doc id="712223" url="https://pl.wikipedia.org/wiki?curid=712223" title="Edward Sznajder">
Edward Sznajder

Edward Sznajder (ur. 29 października 1920 w Krakowie, zm. 29 października 1978 w Warszawie) – polski działacz gospodarczy i sportowy, minister handlu wewnętrznego (1965–1972), a następnie minister handlu wewnętrznego i usług (1972–1975).
Życiorys.
Syn Edwarda i Florentyny, uzyskał wykształcenie średnie ekonomiczne. W latach 1939–1941 był robotnikiem w Krakowie, po czym został pracownikiem umysłowym w krakowskim Urzędzie Budowlanym. W 1945 został szefem działu w Zjednoczeniu Przemysłu Materiałów Budowlanych w Krakowie, a w 1947–1949 dyrektorem naczelnym Zakładów Przemysłu Wapiennego w Krakowie. Od 1949 dyrektor finansowo-administracyjny Centralnego Zarządu Przemysłu Mineralnego, następnie w latach 1950–1952 dyrektor departamentu w Ministerstwie Przemysłu Lekkiego, a w okresie 1957–1958 dyrektor Zjednoczenia Przemysłu Wapienno-Gipsowego.
W 1948 wstąpił do Polskiej Partii Robotniczej i Polskiej Zjednoczonej Partii Robotniczej, w latach 1971–1975 był zastępcą członka Komitetu Centralnego PZPR.
Od 1952 do 1955 wiceprezes Centralnego Urzędu Gospodarki Materiałowej, następnie zastępca przewodniczącego Państwowej Komisji Planowania Gospodarczego (1955–1956) oraz Komisji Planowania przy Radzie Ministrów (1957, 1963–1965, 1975–1978). W latach 1957–1963 podsekretarz stanu w Ministerstwie Handlu Wewnętrznego, a od 1965 do 1972 minister. W 1972 stanął na czele Ministerstwa Handlu Wewnętrznego i Usług, urząd ministra pełnił do 1975. W 1978 pełnił funkcję podsekretarza stanu w Urzędzie Gospodarki Materiałowej.
W trakcie ministerialnej kadencji budowano nowoczesne domy handlowe, np. Supersam oraz wdrożono eksperyment sądecki.
W roku 1962 był pełnomocnikiem rządu ds. organizacji mistrzostw świata w narciarstwie FIS, które odbyły się w Zakopanem.
W latach 1962–1967 był prezesem Polskiego Związku Szermierczego i za jego kadencji na tym stanowisku polska szermierka święciła największe triumfy, sukcesy odnosili tacy mistrzowie, jak Wojciech Zabłocki, Ryszard Parulski, Jerzy Pawłowski, Ryszard Zub. Od 1976 do śmierci w wypadku samochodowym był prezesem Polskiego Związku Piłki Nożnej.
Żonaty ze Stefanią Sznajder z domu Mróz (1922-2009). Pochowany na cmentarzu Powązki Wojskowe w Warszawie (kwatera B4-tuje-5).

</doc>
<doc id="712225" url="https://pl.wikipedia.org/wiki?curid=712225" title="HMS Ocean (1944)">
HMS Ocean (1944)

HMS Ocean (R68) był piątym z kolei okrętem o nazwie HMS Ocean pływającym w Royal Navy. Był lekkim lotniskowcem typu "Colossus" zbudowanym w Glasgow. 8 listopada 1942 położono stępkę pod jego budowę. Zwodowany został 8 lipca 1944, a 8 sierpnia 1945 dopuszczony do służby.
3 grudnia 1945 po raz pierwszy na jego pokładzie wylądował odrzutowiec De Havilland Vampire. Ostatni Fairey Swordfish wykonał oficjalny lot z lotniskowca w październiku 1945. W roku 1948 HMS „Ocean” wspierał wycofywanie brytyjskich sił z Palestyny. Dwa razy zawijał do Korei, po raz pierwszy od maja do października 1952 oraz od maja do listopada 1953.
W sierpniu 1954 dołączył do Home Fleet Training Squadron, wziął aktywny udział podczas kryzysu sueskiego. W pierwszym w historii ataku śmigłowców Westland Whirlwind i Bristol Sycamore startujących z pokładów HMS „Ocean” i HMS „Theseus”, śmigłowce wysadziły 425 ludzi z 45 jednostki specjalnej i 23 tony zapasów w Port Said w ciągu 90 minut. Po kryzysie sueskim okręt nie pełnił już czynnej służby. W roku 1958 przeszedł do rezerwy, a w roku 1962 został zezłomowany w bazie Royal Navy w Faslane.

</doc>
<doc id="712227" url="https://pl.wikipedia.org/wiki?curid=712227" title="Skoda 120">
Skoda 120



</doc>
<doc id="712232" url="https://pl.wikipedia.org/wiki?curid=712232" title="Liście unifacjalne">
Liście unifacjalne



</doc>
<doc id="712239" url="https://pl.wikipedia.org/wiki?curid=712239" title="Caroline Dale">
Caroline Dale

Caroline Dale (ur. 1965 w Middlesbrough) – brytyjska wiolonczelistka. Grała na ścieżkach dźwiękowych do takich filmów jak: "Truly, Madly, Deeply" czy "Hilary and Jackie". Występowała też z wieloma muzykami popowymi i rockowymi, W 1994 roku grała na akustycznych koncertach duetu Jimmy'ego Page'a i Roberta Planta. W 2001 i 2002 roku wzięła udział w koncertach Davida Gilmoura, a w 2006 gościnnie wystąpiła na albumie Gilmoura – "On an Island".
Studiowała m.in. w Royal Academy of Music w Londynie, Występowała jako solistka z wieloma orkiestrami symfonicznymi.

</doc>
<doc id="712243" url="https://pl.wikipedia.org/wiki?curid=712243" title="Jerzy Popko">
Jerzy Popko

Jerzy Popko (ur. 12 września 1914 w Bobryku w powiecie pińskim, zm. 13 października 1975 w Warszawie) – polski nauczyciel i polityk. Minister leśnictwa i przemysłu drzewnego w latach 1970–1973, poseł na Sejm PRL I kadencji.
Życiorys.
Syn Mikołaja. W 1933 ukończył seminarium nauczycielskie i został nauczycielem w szkole podstawowej, latach 1946–1948 pracował w administracji oświaty w Białymstoku. W 1955 ukończył studia w Szkole Głównej Gospodarstwa Wiejskiego w Warszawie. W okresie 1934–39 nauczyciel w wiejskich szkołach na terenie województwa poleskiego. W okresie 1939–1941 dyrektor szkoły średniej w Borodziczach, następnie do 1944 pisarz w majątku ziemskim. Po 1945 był kierownikiem Szkoły Rolniczej w Stokowisku, inspektorem w Wydziale Oświaty Rolniczej Powiatowej Rady Narodowej w Białymstoku, od 1 sierpnia 1948 do 1952 dyrektor Działu Rolnictwa i Reform Rolnych Urzędu Wojewódzkiego w Białymstoku.
Od 1947 należał do Stronnictwa Ludowego, następnie do Zjednoczonego Stronnictwa Ludowego. Był członkiem prezydium wojewódzkiego komitetu ZSL w Białymstoku (1949–1952) oraz wiceprezesem wojewódzkiego komitetu w Białymstoku (1957–1962) i Lublinie (1952–1956). Od 1957 do 1958 kierownik zespołu ds. rad narodowych wydziału organizacyjnego Naczelnego Komitetu ZSL, a w latach 1959–1975 jego członek. W latach 1952–1956 był posłem na Sejm PRL I kadencji i przewodniczącym Wojewódzkiej Rady Narodowej w Lublinie, w 1956 przewodniczący Prezydium tej rady. Od 1958 do 1962 przewodniczący Prezydium WRN w Białymstoku.
Od 1962 był podsekretarzem stanu w resorcie w Ministerstwie Rolnictwa, a od 30 czerwca 1970 do 22 listopada 1973 był ministrem leśnictwa i przemysłu drzewnego w rządach Piotra Jaroszewicza. Od 1973 do 1975 wiceprezes Najwyższej Izby Kontroli.
Mieszkał w Warszawie. Żonaty z Michaliną Janiną z domu Zbomirską (1913-2004). Małżeństwo miało syna Tadeusza (1942-1999). Został pochowany na Cmentarzu Wojskowym na Powązkach w Warszawie (kwatera C 4 Tuje m. 11).

</doc>
<doc id="712253" url="https://pl.wikipedia.org/wiki?curid=712253" title="Ewa Sowa">
Ewa Sowa

Ewa Sowa (ur. 1935 w Olkuszu) – polska filozofka. 
Życiorys.
Po ukończeniu trzyletnich studiów zootechnicznych, w latach 1955-1960 pracowała w rolniczych placówkach terenowych. Studia filozoficzne, podjęte równolegle z pracą zawodową w 1958 na Uniwersytecie Jagiellońskim ukończyła pod kierunkiem Romana Ingardena w 1964, studiując równolegle historię i teorię literatury m.in. u Marii Dłuskiej i Henryka Markiewicza.
W latach 1964-1971 była pracownikiem naukowo-dydaktycznym w Instytucie Nauk Społecznych Akademii Górniczo-Hutniczej w Krakowie, a następnie, w latach 1971-1973 pracownikiem naukowym i dziennikarzem w Ośrodku Badania Stosunków Wschód-Zachód w Warszawie.
Doktorat z filozofii uzyskała w 1972 na Uniwersytecie Jagiellońskim. Od 1973 do emerytury pracowała w Zakładzie Historii Filozofii Uniwersytetu Śląskiego (w stanie wojennym relegowana z tej uczelni do 1989).
W okresie PRL razem z Janem Szewczykiem była uznawana za jedną z głównych teoretyczek marksizmu jako "filozofii pracy". W swej książce "Pojęcie pracy w filozofii Stanisława Brzozowskiego" (wydanej w 1976 przez Wydawnictwo Literackie, będącej skróconą wersją pracy doktorskiej) eksponowała marksistowski charakter twórczości Stanisława Brzozowskiego, uwydatniała związki jego filozofii (a właściwie swoistą antycypację) z twórczością György Lukácsa (z "Historii i świadomości klasowej" i "Wprowadzenia do ontologii bytu społecznego") oraz Antonio Gramsciego.
W licznych artykułach publikowanych w czasopismach filozoficznych wdawała się w polemiki z uproszczonymi, umetafizycznionymi wizjami marksizmu reprezentowanymi przez post-stalinowskich polskich filozofów-marksistów.
W okresie powstania Solidarności była pierwszą przewodniczącą Koła NSZZ "S" na Wydziale Nauk Społecznych Uniwersytecie Śląskim. Po 1989 wciąż aktywna naukowo, zajmuje się problematyką religijną polskiego katolicyzmu i fenomenologią francuską. Tłumaczka Husserla i Levinasa.
Członkini Rady Programowej Centrum Badań Filozoficznych im. Romana Ingardena.
Żona Ryszarda Sowy.

</doc>
<doc id="712258" url="https://pl.wikipedia.org/wiki?curid=712258" title="Krótka rozprawa między trzema osobami, Panem, Wójtem a Plebanem">
Krótka rozprawa między trzema osobami, Panem, Wójtem a Plebanem

Krótka rozprawa między trzema osobami, Panem, Wójtem, a Plebanem, którzy i swe i innych ludzi przygody wyczytają, a takież i zbytki i pożytki dzisiejszego świata – dialog napisany przez Mikołaja Reja, wydany w Krakowie w roku 1543 pod pseudonimem Ambroży Korczbok Rożek.
Jest to utwór o współczesnej autorowi tematyce, zarówno politycznej, społecznej jak i obyczajowej, przez co ma charakter publicystyczny. Jego treść wiąże się z początkowym, pełnym jeszcze nadziei, etapem walki szlachty o egzekucję praw i odzyskanie dóbr koronnych. Ujawnia konflikt między trzema stanami: szlachtą (przedstawicielem jest Pan), duchowieństwem (przedstawicielem jest Pleban) i chłopstwem (przedstawicielem jest Wójt). Całość poprzedza wiersz "Ku dobrym towarzyszom". W "Krótkiej rozprawie..." po raz pierwszy na karty polskiej literatury wprowadzono mowę potoczną.
Dialog jest jednym z najczęstszych gatunków wypowiedzi w pismach Reja. "Krótka rozprawa..." jest poetyckim dialogiem, otwierającym okres dojrzałej twórczości Reja. Zawiera liczne aluzje do ówczesnych realiów życia, porusza najbardziej aktualne tematy polityczne, religijne i obyczajowe: pogoń za urzędami świeckimi, przekupne sądownictwo, brak stałego systemu obronnego, ciężary chłopskie (czynsze i dziesięciny), "zbytki" szlachty (w piciu, strojach, hazardzie), nadużycia duchowieństwa. Obecna jest tu wstrząsana ruchem egzekucyjnym i reformacyjnym Polska renesansowa.
"Krótka rozprawa..." napisana jest językiem jędrnym, plastycznym i świetnie odtwarzającym ówczesną mowę potoczną, jej koloryt i odcienie stylistyczne. Autor wprowadza zróżnicowanie stylu wypowiedzi ze względu na temat, który jest poruszany przez rozmówców (np. elementy języka prawniczego, kościelnego, żołnierskiego, łowieckiego), oraz naśladuje żywioł mowy potocznej, sięgając po liczne przysłowia.
Polska w alegorycznej postaci "Rzeczypospolitej" sama opowiada, narzekając na udręki i kłopoty polskiego życia. Osoby dialogu (Pan, Wójt, Pleban) zostali obdarzeni indywidualnymi charakterystykami, zwłaszcza śmiały i krewki Wójt. Pozornie ostro się spierają, naprawdę jednak spokojnie i z namaszczeniem formułują swe myśli (które podsumuje w końcowej scenie postać "Rzeczypospolitej").
"Krótka rozprawa..." jest wzorowana na niemieckich dialogach protestanckich, ale nie jest polemicznym traktatem teologicznym, raczej wyraża szlachecki antyklerykalizm. Atakuje duchowieństwo (próżne, tępe, wyrachowane), ale nie podważa dogmatów teologicznych.
Rej stara się o poprawę sytuacji w każdej dziedzinie życia – politycznej, obyczajowej, religijnej – ale w istniejących strukturach.
"Krótka rozprawa..." uznawana jest za wybitny utwór literacki: doskonała polszczyzna, celna ironia, werwa satyryczna i nieodparty komizm sytuacyjny (jak np. w scence obyczajowej odpustu, gdy w kościele "kury wrzeszczą, świnie kwiczą, na ołtarzu jajca liczą"). Często takie scenki jak polowanie i jarmark – zamieniają się w szczegółowe opowiastki o żywej i barwnej fabule. Jest więc także cennym obrazem obyczajów. Jest to pierwszy utwór w literaturze polskiej poświęcony w całości problematyce społecznej i potwierdzający zaangażowanie artysty w sprawy życia politycznego i ekonomicznego.

</doc>
<doc id="712261" url="https://pl.wikipedia.org/wiki?curid=712261" title="—">
—



</doc>
<doc id="712262" url="https://pl.wikipedia.org/wiki?curid=712262" title="Kordonki">
Kordonki



</doc>
<doc id="712266" url="https://pl.wikipedia.org/wiki?curid=712266" title="MTV2 Headbangers Ball Volume 2">
MTV2 Headbangers Ball Volume 2

MTV2 Headbangers Ball Volume 2 – płyta nagrana na potrzeby MTV2. Została wydana 28 września 2004 roku przez Roadrunner Records. Materiał zarejestrowano 28 stycznia tego samego roku. Album składa się z dwóch płyt, każda z nich zawiera 20 metalowych utworów.

</doc>
<doc id="712272" url="https://pl.wikipedia.org/wiki?curid=712272" title="Wincenty Kawalec">
Wincenty Kawalec

Wincenty Władysław Kawalec (ur. 31 października 1914 w Męczennicach, zm. 25 stycznia 1991 w Warszawie) – polski ekonomista i polityk. Prezes Głównego Urzędu Statystycznego w latach 1965–1972 i minister pracy, płacy i spraw socjalnych (1972–1974).
Życiorys.
Syn Józefa i Józefy. W 1935 zdał egzamin maturalny w Sosnowcu. Uzyskał wykształcenie wyższe, w tym stopień doktora. Otrzymał tytuł profesora nadzwyczajnego nauk ekonomicznych. W 1939 ranny w wojnie obronnej, następnie w niewoli niemieckiej. W 1943 uciekł z obozu jenieckiego w Dössel. W latach 1945–47 kierownik powiatowego oddziału Spółdzielni „Społem” w Starachowicach. Następnie dyrektor Biura Regionalnego Państwowej Komisji Planowania Gospodarczego na województwo kieleckie (1948–49).
W 1945 wstąpił do Polskiej Partii Socjalistycznej, a następnie do Polskiej Zjednoczonej Partii Robotniczej. Zastępca przewodniczącego Prezydium Wojewódzkiej Rady Narodowej w Kielcach w latach 1950–1953, jednocześnie pełnił funkcję przewodniczącego Wojewódzkiej Komisji Planowania Gospodarczego. W okresie od 1953 do 1962 był dyrektorem departamentu w PKPG i w Komisji Planowania przy Radzie Ministrów.
W latach 1965–1972 był prezesem Prezes Głównego Urzędu Statystycznego. Od marca 1972 do 21 listopada 1974 był ministrem pracy, płac i spraw socjalnych w rządzie Piotra Jaroszewicza.
Otrzymał Złoty Krzyż Zasługi (1954), Medal 10-lecia Polski Ludowej (1954) oraz Złoty Medal „Za zasługi dla obronności kraju” (1973).
W ramach serii wydawniczej Biblioteka Żółtego Tygrysa opublikował wspomnienia z ucieczki z niemieckiej niewoli - "Pięćdziesięciu z Dössel". Książka doczekała się 3 wydań.

</doc>
<doc id="712275" url="https://pl.wikipedia.org/wiki?curid=712275" title="MTV2">
MTV2

MTV2 (skrót od Music Television 2) – amerykański kanał telewizyjny, emitujący rockowo-metalową muzykę. W Europie nadawał także brytyjski odpowiednik kanału MTV Two, który od 1 marca 2010 roku nosi nazwę MTV Rocks. Brytyjska mutacja kanału dostępna jest również w Polsce.

</doc>
<doc id="712284" url="https://pl.wikipedia.org/wiki?curid=712284" title="Jan Szewczyk (filozof)">
Jan Szewczyk (filozof)

Jan Szewczyk (ur. 1930, Lublin, zm. 1975) – polski filozof marksistowski, fenomenolog.
Życiorys.
Od dwunastego roku życia należał do "Szarych Szeregów" ("Zawisza"), a następnie uczestniczył w powstaniu warszawskim jako strzelec 227 plutonu harcerskiego AK na Żoliborzu. Szkołę powszechną ukończył na tajnych kompletach w 1944 roku w Warszawie. Wywieziony po kapitulacji Warszawy do Niemiec, gdzie przebywał w stalagu XI A do kwietnia 1945 roku, pozostał po wyzwoleniu za granicą (Niemcy, Austria, Włochy, Wielka Brytania) – m.in. służąc w polskich formacjach wojskowych i pracując jako robotnik. Wraz z 12 Pułkiem Ułanów Podolskich II Korpusu Polskiego wyjechał z Włoch do Anglii. Tam po demobilizacji cierpiał wraz z innymi żołnierzami głód. Został złapany z bronią w ręku przy próbie zdobycia żywności i trafił do więzienia. Współtowarzysz z celi, kontrowersyjny fizyk jądrowy Allan Nunn May, wprowadził go w idee marksizmu. Powróciwszy do kraju w 1953 r., skończył liceum korespondencyjne, pracując równocześnie jako górnik i metalowiec. W 1957 r. podjął studia filozoficzne na Uniwersytecie Jagiellońskim, a po ich ukończeniu, w 1962 r., rozpoczął pracę naukowo-dydaktyczną w katedrze filozofii Uniwersytetu Jagiellońskiego.
Doktorat z filozofii uzyskał w 1966 r., na podstawie rozprawy "Krytyka teorii przyczynowości Davida Hume'a", napisanej pod kierunkiem Romana Ingardena. Od 1969 r. aż do śmierci był pracownikiem naukowym Ośrodka Badania Stosunków Wschód-Zachód w Warszawie.
Autor wielu artykułów naukowych w polskich czasopismach filozoficznych; wraz z Ewą Sową teoretyk marksizmu jako "filozofii pracy". Jego żoną była Irena Tetelowska, małżeństwo było bezdzietne. Sześć lat po śmierci żony, która w 1969 r. zginęła w katastrofie lotniczej na Policy, poniósł śmierć w wypadku samochodowym
Filozofia.
Jan Szewczyk był uczniem Romana Ingardena. To od niego przejął metodę fenomenologiczną, którą miał się posłużyć w budowaniu swojej filozofii pracy. Już we wczesnych latach jako student z uporem studiował dzieła polskich filozofów narodowych, a także rozwijał - początkowo tylko w myślach - koncepcję intencjonalności jako przestrzenności. We wczesnych pracach Szewczyka widać chęć przeciwstawienia się powszechnie akceptowanym interpretacjom myśli Husserla jako myśliciela dwoistego i niespójnego. W szeroko komentowanym artykule-recenzji "Spór o istotę filozofii" opowiedział się po stronie Husserla w sporze Husserl-Ingarden, obszernie komentując niedostatki książki Ingardena, w tym zarzucając swojemu mistrzowi zbyt pobieżne potraktowanie pewnych tendencji w myśli Husserlowskiej.

</doc>
<doc id="712299" url="https://pl.wikipedia.org/wiki?curid=712299" title="Jan Radomski">
Jan Radomski



</doc>
<doc id="712302" url="https://pl.wikipedia.org/wiki?curid=712302" title="Robert Rybicki">
Robert Rybicki

Robert Rybicki (ur. 1976 w Rybniku) – poeta, pedagog-happener, były redaktor pisma artystycznego „Plama” w Rybniku, były redaktor polskiego tygodnika „Nowy Czas” w Londynie. Studiował prawo i polonistykę w Uniwersytecie Śląskim w Katowicach. Laureat III edycji Górnośląskiej Nagrody Literackiej „Juliusz” 2018 za zbiór "Dar Meneli". Współzałożyciel i od 2016 r. Prezydent Krakowskiej Szkoły Poetyckiej im. Aleksandra Fredry.

</doc>
<doc id="712307" url="https://pl.wikipedia.org/wiki?curid=712307" title="Nowy Ostrów">
Nowy Ostrów



</doc>
<doc id="712313" url="https://pl.wikipedia.org/wiki?curid=712313" title="Województwo łęczyckie">
Województwo łęczyckie

Województwo łęczyckie () – jednostka terytorialna Korony Królestwa Polskiego, później Rzeczypospolitej Obojga Narodów, tworząca prowincję wielkopolską, obejmująca powierzchnię 4378,22 km², posiadająca 3 powiaty. Siedzibą wojewody i miejscem odbywania się sejmików ziemskich była Łęczyca.
Województwo łęczyckie utworzył Władysław I Łokietek po przyłączeniu księstwa łęczyckiego do Korony.
W drugiej połowie XIV w. powstały powiaty, a w województwie łęczyckim wydzielono trzy: łęczycki, orłowski i brzeziński. Obszar powiatów pokrywał się z obszarami parafii, które pozwalały wytyczyć granice jednostek administracji państwowej. Granica powiatu łęczyckiego biegła wówczas w okolicach Piątku, na południowy wschód od Zgierza, na północ od Łodzi, na południowy zachód od Kazimierza i Kałowa, na zachód od Poddębic, na południe od Goraja i Dąbia, na zachód od Grzegorzewa, na północ od Kłodawy, na północny wschód od Dąbrowic i wschód od Krośniewic .
Senatorów miało 5, to jest większych 2: wojewoda i kasztelan łęczyccy, mniejszych 3, kasztelanowie: brzeziński, inowłodzki i konarski. Dzieliło się na trzy powiaty: łęczycki, brzeziński i orłowski. W 1791 roku Sejm Czteroletni utworzył w województwie łęczyckim powiat inowłodzki (Inowłódz).
Miastem sejmikowym była Łęczyca, gdzie obierano na sejmy posłów 4, a deputatów trybunalskich 2. Herb województwa przedstawiał pół lwa czerwonego na białym polu i pół orła białego w czerwonym polu, zwróconych do siebie grzbietami uwieńczonych jedną koroną. Mundur sejmowy tego województwa był ten sam co sieradzkiego i gnieźnieńskiego, tj. kontusz karmazynowy, wyłogi granatowe i żupan biały.

</doc>
<doc id="712316" url="https://pl.wikipedia.org/wiki?curid=712316" title="Amauri">
Amauri

Amauri de Oliveira Carvalho (ur. 3 czerwca 1980 w Carapicuíba) – włoski piłkarz brazylijskiego pochodzenia występujący na pozycji napastnika. Były reprezentant Włoch.
Kariera klubowa.
Amauri do 18. roku życia traktował piłkę nożną jak zabawę, nie był zrzeszony w żadnym klubie, grał na przypadkowych boiskach w przypadkowych spotkaniach. Amauri ma brazylijski i włoski paszport. Zadebiutował w koszulce Napoli, w wyjazdowym meczu z Bari 14 kwietnia 2001. Kolejne 7 sezonów spędził we włoskich klubach – SSC Napoli, Piacenzie, Messinie i Chievo.
W sezonie 2005/2006 strzelił 11 goli w całym sezonie i wprowadził Chievo Werona do fazy grupowej Ligi Mistrzów. Nie mógł jednak awansować dalej, i po porażce z Lewskim Sofia, Chievo sprzedało go do Palermo za 8,5 mln euro. W sezonie 2006/2007, w Serie A, Amauri strzelił tylko 8 goli, co jednak pomogło Palermo zdobyć komplet punktów w meczach z Fiorentiną i Milanem. W sezonie 2007/2008, w Serie A, Amauri strzelił 15 goli a jego Palermo zajęło miejsce w środku tabeli.
W sezonie 2008/2009 Amauri został zawodnikiem Juventusu, który pozyskał go za kwotę 22,8 mln euro. W 2011 roku był wypożyczony do Parmy. Graczem Juventusu był do roku 2012. Następnie występował we Fiorentinie, Parmie, Torino FC, Fort Lauderdale Strikers oraz New York Cosmos. W 2017 roku zakończył karierę.
Kariera reprezentacyjna.
W kwietniu 2010 roku otrzymał włoskie obywatelstwo. 10 sierpnia 2010 roku zadebiutował w reprezentacji Włoch w przegranym 0-1 meczu towarzyskim z reprezentacją Wybrzeża Kości Słoniowej.

</doc>
<doc id="712325" url="https://pl.wikipedia.org/wiki?curid=712325" title="HMS Ocean">
HMS Ocean

HMS Ocean – wspólna nazwa sześciu okrętów zbudowanych dla Royal Navy. Poniższa lista zawiera tylko nazwy okrętów brytyjskich. Jednak nazwa "Ocean" pochodzi od zdobytego przez Royal Navy w 1759 francuskiego okrętu "Océan".

</doc>
<doc id="712328" url="https://pl.wikipedia.org/wiki?curid=712328" title="Interwał czasoprzestrzenny">
Interwał czasoprzestrzenny

Interwał czasoprzestrzenny – uogólnienie pojęcia odległości na czterowymiarową czasoprzestrzeń. W najprostszym przypadku czasoprzestrzeni Minkowskiego (w szczególnej teorii względności) wzór na interwał czasoprzestrzenny między dwoma zdarzeniami '1' i '2' ma postać:
gdzie:
Dla bardzo małych różnic
interwał można zapisać w postaci
Konwencja liczenia interwału.
Istnieje również konwencja, w której do obliczenia interwału czasoprzestrzennego przy odstępie czasowym stawia się znak –, zaś część przestrzenna ma znak +. Jest to zależne od sygnatury tensora metrycznego. Powyższe wzory zakładają sygnaturę „+ − − −”.
Interwał jako wielkość geometryczna.
Interwał czasoprzestrzenny jest niezmiennikiem transformacji Lorentza, tzn. obliczony w pewnym inercjalnym układzie odniesienia ma tę samą wartość w dowolnym, inercjalnym układzie odniesienia. Interwał jest więc wielkością geometryczną w czasoprzestrzeni, niezależną od przyjętego układu odniesienia. Odległości przestrzenne między zdarzeniami
oraz odległości czasowe między nimi formula_9 nie są zaś niezmiennikami transformacji Lorentza.
Interwał pełni więc w szczególnej teorii względności taką samą rolę, jak odległość przestrzenna między punktami w przestrzeni euklidesowej, która nie zależy od tego, w jakim układzie współrzędnych odległość ta jest mierzona. Jednak rzeczywistość fizyczną poprawnie opisuje teoria względności, a nie geometria euklidesowa.
Zapis tensorowy.
Korzystając z tensora metrycznego czasoprzestrzeni Minkowskiego formula_10 interwał czasoprzestrzenny można zapisać następująco:
Dla różniczek interwał czasoprzestrzenny przyjmuje analogiczną postać:
Interwał czasoprzestrzenny w ogólnej teorii względności można otrzymać poprzez zastąpienie tensora z przestrzeni Minkowskiego formula_11 przez tensor metryczny OTW formula_12
W ogólnej teorii względności interwał czasoprzestrzenny także jest niezmienniczy, czyli jego wartość jest taka sama we wszystkich układach odniesienia, również w poruszających się z przyspieszeniem względem danego układu odniesienia.
Typy interwałów czasoprzestrzennych.
Interwały czasoprzestrzenne dzielimy na:
Interwały czasowe i zerowe opisują zdarzenia, które mogły mieć na siebie wpływ (informacja o jednym mogła dotrzeć do drugiego), przy czym interwał zerowy dotyczy dwóch punktów połączonych linią geodezyjną (uogólnieniem prostej w czasoprzestrzeni), czyli drogą, po której poruszają się fotony. Natomiast zdarzenia, między którymi interwał jest typu przestrzennego, nie są ze sobą powiązane przyczynowo-skutkowo, chyba że dopuścimy możliwość poruszania się szybciej niż światło.

</doc>
<doc id="712330" url="https://pl.wikipedia.org/wiki?curid=712330" title="Radomski">
Radomski

osoby o nazwisku Radomski:

</doc>
<doc id="712332" url="https://pl.wikipedia.org/wiki?curid=712332" title="Pustka">
Pustka



</doc>
<doc id="712339" url="https://pl.wikipedia.org/wiki?curid=712339" title="Dubowo">
Dubowo



</doc>
<doc id="712363" url="https://pl.wikipedia.org/wiki?curid=712363" title="Wallops Flight Facility">
Wallops Flight Facility

Wallops Flight Facility — ośrodek badawczo-rozwojowy, kosmodrom i główny poligon rakietowy amerykańskiej agencji kosmicznej NASA, formalnie podlegający Goddard Space Flight Center. Zbudowany przez NACA, czyli przed powstaniem NASA, w celu przeprowadzania badań aeronautycznych za pomocą pojazdów z napędem rakietowym. Pierwszą rakietę wystrzelono z ośrodka 4 lipca 1945 roku, w Dzień Niepodległości Stanów Zjednoczonych. Do roku 2000, wystrzelono ich ponad 14 000.
W ośrodku pracuje ponad 1400 ludzi. Około tysiąca to pracownicy NASA. Ponad trzystu zatrudnia Marynarka Wojenna, a prawie 100 agencja NOAA.
W skład ośrodka wchodzi: 6 stanowisk startowych, budynki montażowe i oprzyrządowanie potrzebne do nadzorowania i śledzenia rakiet. Ośrodek posiada także mobilne stanowiska startowe i śledzenia umożliwiające naukowcom wystrzeliwanie i obserwacje rakiet z całego świata.
Na terenie WFF pracuje również komercyjny kosmodrom, Mid-Atlantic Regional Spaceport.
Z powodu obecności stanowisk startowych rakiet i lotniska badawczego, przestrzeń powietrzna nad ośrodkiem jest zamknięta dla ruchu lotniczego.
Położenie.
Ośrodek położony jest na wschodnim wybrzeżu USA, w stanie Wirginia, 253 km od Waszyngtonu (273 km od Filadelfii, 230 km od Baltimore), na półwyspie Delmarva. Stanowiska startowe położone są na wyspie Wallops i są oddalone od głównych zabudowań i lotniska należącego do ośrodka. Te ostatnie leżą na terenie byłej bazy lotnictwa Marynarki Wojennej, Chincoteague Naval Air Station.
Zadania ośrodka.
Ośrodek stanowi główny poligon rakietowy używany do wspierania badań prowadzonych przez NASA i inne agencje federalne (np. NOAA), a czasem także instytucje zagraniczne lub prywatne. Z WFF możliwe jest wystrzeliwanie ponad tuzina różnych typów rakiet sondażowych, atmosferycznych, balonów, oraz rakiet nośnych do lotów kosmicznych. WFF wspiera także badania i ćwiczenia przeprowadzane przez Marynarkę Wojenną Stanów Zjednoczonych w pobliskiej Zatoce Chesapeake.
W latach 1959-1961 miał swój udział w programie lotów załogowych Mercury. Używając rakiet Little Joe, testowano tutaj podzespoły statków Mercury, takie jak system powrotny, ewakuacyjny i podtrzymywania życia w kapsułach. W kosmos wysłano stąd również dwa rezusy, Sam i Miss Sam, które bezpiecznie powróciły z przestrzeni kosmicznej, przecierając szlak dla pierwszych amerykańskich astronautów.
Lotnisko.
WFF posiada również eksperymentalne lotnisko do badań aeronautycznych. Spełnia ono jednocześnie wymagania techniczne NASA i amerykańskiego ministerstwa obrony. Ma ono trzy pasy startowe:
Lotnisko posiada odcinki i place pokryte różnymi materiałami używanymi w celach badawczych.
SPANDAR.
Ze względu na profil swojej działalności, ośrodek potrzebuje bardzo dokładnych prognoz pogody. Do ich tworzenia używa najczulszego na świecie pozahoryzontalnego radaru naukowego, SPANDAR. Umożliwia on śledzenie obiektów odległych o 60 000 km. Jego czułość pozwala na wykrycie 3 mm kropli deszczu z odległości 10 km i pary wodnej o gęstości 1 g/m³.
Rakiety.
Lista obejmuje rakiety wszystkich rodzajów (od małych pogodowych Super Loki, do wynoszących satelity, np. Minotaur), jakie były wystrzeliwane z ośrodka od początku jego istnienia. Kolejność alfabetyczna, podzielona na dekady. Podane przedziały czasowe oznaczają znany okres użytkowania danej rakiety.
Obecnie ośrodek dysponuje 13 typami rakiet: Super Arcas, Viper Dart, Orion, Black Brant, Nike Orion. Taurus Orion, Terrier Malemute, Terrier Orion, Nike Black Brant, Black Brant IX, Black Brant X, Black Brant XI, Black Brant XII.
Zwiedzanie.
Wallops Flight Facility posiada własne centrum dla zwiedzających. Terminy należy ustalać przynajmniej dwa tygodnie wcześniej. Wstęp bezpłatny. Czynne od czwartku do poniedziałku, od 10 do 16.

</doc>
<doc id="712365" url="https://pl.wikipedia.org/wiki?curid=712365" title="Half-duplex">
Half-duplex



</doc>
<doc id="712368" url="https://pl.wikipedia.org/wiki?curid=712368" title="Konferencja w Casablance">
Konferencja w Casablance

Konferencja w Casablance – tajne rokowania trwające od 14 do 24 stycznia 1943 roku, mające na celu zaplanowanie alianckiej strategii dotyczącej II wojny światowej w Europie. Konferencja odbyła się w hotelu „Anfa” w Casablance. Obecni byli Franklin D. Roosevelt, Winston Churchill, a ze strony francuskiej Henri Giraud, później także Charles de Gaulle.
Józef Stalin również został zaproszony, ale odmówił przybycia, nie mogąc opuścić kraju w czasie, gdy trwała bitwa stalingradzka. De Gaulle też początkowo odmawiał przybycia, do czasu, gdy Churchill zagroził, że za przywódcę Wolnych Francuzów uzna Girauda. Pod wpływem konferencji Giraud został zresztą współprzewodniczącym Francuskiego Komitetu Wyzwolenia Narodowego, któremu wcześnie przewodniczył tylko de Gaulle. W czasie spotkania admirał Ernest J. King pomimo nieobecności Józefa Stalina stwierdził: "Położenie geograficzne i zasoby ludzkie Rosji stanowią główny czynnik zapewniający klęskę Niemiec". 
Ustalenia konferencji:
Prezydent Roosevelt ogłosił wyniki konferencji Amerykanom w przemówieniu radiowym 12 lutego 1943 roku.
Po niej nastąpiły konferencje: 
w Québecu, moskiewska, kairska, II kairska, teherańska, jałtańska i poczdamska.

</doc>
<doc id="712370" url="https://pl.wikipedia.org/wiki?curid=712370" title="Ramjet">
Ramjet



</doc>
<doc id="712375" url="https://pl.wikipedia.org/wiki?curid=712375" title="Arui grzywiasta">
Arui grzywiasta

Arui grzywiasta, dawniej: owca grzywiasta, owca koziogłowa ("Ammotragus lervia") – ssak z rodziny wołowatych, jedyny przedstawiciel rodzaju arui ("Ammotragus") . Posiada cechy świadczące o bliskim pokrewieństwie z kozą i z owcą. Występuje na trudno dostępnych, skalistych terenach w Afryce Północnej (Atlas, góry Sahary). Dawniej był szeroko rozprzestrzeniony na terenach półpustynnych i pustynnych, od Zachodniej Sahary i Maroka do Sudanu i Egiptu. Jako zwierzyna został introdukowany w XIX w. w Europie, a w latach 50. XX w. w Teksasie, Kalifornii i Nowym Meksyku.
W Polsce owce grzywiaste trzymane są m.in. w Śląskim Ogrodzie Zoologicznym w Chorzowie, w Ogrodzie Zoobotanicznym w Toruniu, w Ogrodzie Zoologicznym w Sosnowcu (Park Kazimierz), a także w Ogrodzie Zoologicznym w Krakowie.
Informacje ogólne.
Wysokość w kłębie:
75–112 cm
Długość ciała:
130–165 cm
Długość rogów:
do 80 cm u samców, do 40 cm u samic
Długość ogona:
15–25 cm
Masa ciała:
40–145 kg, samiec większy od samicy
Długość życia:
Do 10 lat w stanie dzikim, w niewoli 20 lat
Wygląd.
Arui grzywiasta charakteryzuje się czerwonawobrązowym ubarwieniem z białawą linią po stronie brzusznej i wewnętrznymi częściami kończyn. Takie samo jaśniejsze ubarwienie ma na brodzie i we wnętrzach uszu. Znacznie dłuższą niż na całym ciele ma sierść na brodzie, gardle i górnej części przednich kończyn. Rogi występują u obu płci, jednak u samców są silnie zakrzywione i dłuższe (do 80 cm) niż u samic (do 40 cm).
Biotop.
Owce grzywiaste żyją na terenach skalistych, ubogich w roślinność, do wysokości 3900 m n.p.m.
Pokarm.
Żywią się trawą, ziołami, porostami, krzewami i liśćmi akacji. Potrafią znieść braki w pożywieniu, dzięki czemu mogą zamieszkiwać kamieniste wyżyny i tereny pustynne.
Tryb życia.
Żyją pojedynczo lub w małych stadach. Dzięki kamuflażowi unikają kontaktu z drapieżnikami. Samce rywalizują między sobą o zdobycie jak największej liczby samic. Pojedynek polega na tym, że stają naprzeciwko siebie, następnie kroczą ku sobie przyspieszając, spuszczają głowy, w końcu zderzają się i czasami splatają rogami, by w końcowym momencie przyciągnąć przeciwnika do ziemi.
Rozmnażanie.
Dojrzałość płciową osiągają w wieku ok. 1,5 roku, Ciąża trwa 154–161 dni, rodzi się 1, czasami 2 młode.
Ochrona.
Z powodu nadmiernych polowań gatunek w stanie dzikim uznano za narażony na wyginięcie. Znajduje się w wykazie konwencji waszyngtońskiej CITES (załącznik II).

</doc>
<doc id="712377" url="https://pl.wikipedia.org/wiki?curid=712377" title="Arui">
Arui

 
Arui ("Ammotragus") – rodzaj ssaka z podrodziny antylop (Antilopinae) w obrębie rodziny wołowatych (Bovidae). 
Zasięg występowania.
Rodzaj obejmuje jeden żyjący współcześnie gatunek występujący w Afryce.
Morfologia.
Długość ciała (bez ogona) 112–128 cm, długość ogona 17,5–20,5 cm, wysokość w kłębie 80–110 cm; masa ciała 41,3–145 kg. 
Systematyka.
Etymologia.
"Ammotragus" ("Amnotragus"): "ammos" „piasek”; τραγος "tragos" „kozioł”.
Podział systematyczny.
Do rodzaju należy jeden występujący współcześnie gatunek:
Opisano również wymarły plejstoceński gatunek którego szczątki subfosylne odnaleziono we Francji:

</doc>
<doc id="712378" url="https://pl.wikipedia.org/wiki?curid=712378" title="Heksametr polski">
Heksametr polski

Heksametr polski – wzorowana na heksametrze daktylicznym sylabotoniczna akcentuacyjna miara wierszowa stosowana w poezji pisanej w języku polskim. Jego nazwa, podobnie jak nazwa pierwowzoru, sugeruje, że w wersie występuje w sumie sześć stóp: daktyli i trochejów w różnych proporcjach, przy czym każdy wers kończy tzw. spadek adoniczny, czyli daktyl i trochej.
Heksametr polski ukształtował się na przełomie XVIII i XIX wieku jako sposób na przeniesienie do polskiej poezji starożytnych wzorców eposu, poezji dydaktycznej, bukolicznej czy religijnej, w której stosowany był oryginalny heksametr daktyliczny. Z tego względu na polskim gruncie od początku jego stosowanie miało funkcję stylizacji na poezję Antyku, czy - szerzej - starożytności. Przykładowo dla Mickiewicza było to metrum "litewskiego barda, który niczym Homer opowiada dawne dzieje Litwy". Próby przeniesienia tej formy poetyckiej na grunt polski wiązały się ściśle z próbami nowego przełożenia na język polski klasycznych dzieł poezji antycznej, a także nawiązującej do niej poezji współczesnej w innych językach, w których heksametr możliwy był do zastosowania, lub w których znaleziono wcześniej jakiś jego zamiennik.
Jako że w języku polskim zanikł iloczas, w praktyce niemożliwe jest stosowanie w polskiej poezji klasycznych stóp wierszowych opartych o długie i krótkie samogłoski. Z tego względu Józef Franciszek Królikowski i Józef Elsner zaproponowali, by zastąpić je układem sylab akcentowanych i nieakcentowanych, podobnie jak to miało miejsce we współczesnej im poezji niemieckiej i włoskiej. Inspiracją mógł być niemiecki tłumacz Homera Johann Heinrich Voß, który dostosował antyczny heksametr do wymogów niemczyzny. Alternatywnym rozwiązaniem było doszukiwanie się w polszczyźnie śladów sylab długich i krótkich, lub też znalezienie jakiegoś ich odpowiednika, co jednak uznane zostało za sprzeczne z duchem języka polskiego i jego akcentem.
Jako pierwszy w poezji polskiej zastosował go Adam Mickiewicz w "Powieści Wajdeloty", jednej z części powieści poetyckiej "Konrad Wallenrod". Ustalony przez niego wzorzec przyjęli inni twórcy, m.in. tłumacze Homera (Paweł Popiel, Antoni Bronikowski i Stanisław Mleczko, a w okresie powojennym także Kazimiera Jeżewska), Horacego (Marceli Motty) i Tyrtajosa (Włodzimierz Appel). Po nich metrum to stosowali także m.in. Władysław Syrokomla w nieukończonym poemacie "Sejm lubelski" oraz Cyprian Kamil Norwid w wierszu "Bema pamięci żałobny-rapsod". Poniżej zaprezentowano pierwszych dziesięć wersów tego ostatniego wiersza (w wydaniu Tadeusza Piniego z 1934) wraz z transkrypcją na uproszczony system zapisu sylab, w którym znak – oznacza sylabę akcentowaną, znak ◡ sylabę nieakcentowaną, a znak plusa średniówkę, u Norwida konsekwentnie wypadającą po siódmej sylabie:
Ze wzorcem mickiewiczowskim nie zgadzała się już za jego życia i wkrótce po jego śmierci część badaczy łaciny i tłumaczy, którzy zwracali uwagę na średniówkę dzielącą wers na dwie trójstopowe części, którego to rozwiązania poeci doby antyku nie stosowali, takie rozwiązanie miało także zbytnio zaburzać rytm całego wiersza. Z tego względu część poetów eksperymentowała z wzorcem heksametru, tworząc odległe od mickiewiczowskiego wzorce, m.in. Augustyn Szmurło przetłumaczył całą Iliadę za pomocą samych tylko daktyli (i pojedynczego trocheju zamykającego każdy wers). Przekład ten został jednak uznany za mało udany.
Co do zasady, akcent wyrazowy pada na co trzecią (daktyl) lub co drugą (trochej) sylabę wiersza, co imituje odpowiednio stopę daktyliczną i spondeiczną heksametru daktylicznego, przy czym pierwszy akcent musi paść na pierwszą sylabę wersu. Innymi słowy, akcenty muszą paść tam, gdzie w heksametrze klasycznym znajdują się arsy stóp.
Przykład: skąd Litwini wracali? Z nocnej wracali wycieczki.
Heksametr w połączeniu z pentametrem występuje też w polskiej interpretacji dystychu elegijnego. Antoni Lange użył tej kombinacji w wierszu "Cyfra i słowo":
Heksametr polski jest stosowany - choć nie zawsze - w przekładach z literatury starożytnej, jak również w tłumaczeniu utworów stylizowanych na antyczne. Dlatego występuje w translacjach z Johanna Wolfganga Goethego, Friedricha Schillera i Erika Johana Stagneliusa. Jednak jako że klasyczny piętnastozgłoskowiec jest w polszczyźnie trudny do osiągnięcia, w wielu wypadkach dzieła klasyczne są tłumaczone na rozmiar trzynastozgłoskowy.

</doc>
<doc id="712379" url="https://pl.wikipedia.org/wiki?curid=712379" title="Ammotragus lervia">
Ammotragus lervia



</doc>
<doc id="712380" url="https://pl.wikipedia.org/wiki?curid=712380" title="Lura (piosenkarka)">
Lura (piosenkarka)

Lura, właściwie Maria de Lurdes Pina Assunção (ur. 1975 w Lizbonie) – śpiewająca po portugalsku wokalistka i kompozytorka pochodząca z Wysp Zielonego Przylądka.
Lura w swojej twórczości prezentuje nurty muzyczne pochodzącymi z Wysp Zielonego Przylądka. Ma na swoim koncie 7 płyt (stan na 2015). Na albumie "M’bem di Fora" Lura czerpie z tradycji muzycznej Wysp Zielonego Przylądka. Producentem płyty jest Nando Andrade (producent płyty Cesarii Evory – "Rogamar"). Do współpracy Lura zaprosiła wybitnych muzyków i podobnie jak u Cesarii Evory nie brak tu tradycyjnych kabowerdyjskich gatunków – morna, coladera – tego wyjątkowego wyspiarskiego bluesa, ale Lura sięga jeszcze po batuku – bardzo dynamiczny styl pochodzący z Santiago.

</doc>
<doc id="712382" url="https://pl.wikipedia.org/wiki?curid=712382" title="Ammotragus">
Ammotragus



</doc>
<doc id="712383" url="https://pl.wikipedia.org/wiki?curid=712383" title="Listen">
Listen

Listen – piosenka amerykańskiej wokalistki rhythm and bluesowej Beyoncé Knowles. Była jedną z czterech ścieżek napisanych specjalnie do musicalu "Dreamgirls" z 2006 roku, w którym wystąpiła Knowles.
„Listen” został 5 grudnia 2006 roku wydany jako główny singel promujący ścieżkę dźwiękową filmu. Pojawił się także jako ukryty utwór na międzynarodowych wydaniach "B’Day" oraz późniejszej wersji deluxe albumu. Hiszpańskojęzyczna wersja „Listen”, „Oye”, znalazła się na minialbumie "Irreemplazable" oraz hiszpańskiej wersji deluxe "B’Day".
„Listen” zdobyła nagrodę dla najlepszej oryginalnej piosenki na gali Critics’ Choice Awards 2007. Była również nominowana do nagrody Akademii za najlepszy utwór filmowy oraz do Złotego Globa w tej samej kategorii.
Wydanie.
„Listen” wydany został jako główny singel promujący album "". Knowles nagrała wstęp do utworu, zatytułowany „Encore to the Fans”, który znalazł się na międzynarodowych wersjach "B’Day". 29 stycznia 2007 roku singel ukazał się w Stanach Zjednoczonych na CD i zawierał albumową oraz instrumentalną wersję „Listen”. „Oye”, hiszpańskojęzyczna wersja utworu, wydana została na wersjach deluxe albumu.
Nagrody.
„Listen” nominowana była do nagrody za najlepszą oryginalną piosenkę na gali Satellite Awards 2006. W 2007 roku otrzymała nominację w tej samej kategorii do Złotego Globa oraz Oscara. W 2007 roku "Dreamgirls" zdobył również siedem nominacji do Critics’ Choice Awards, zyskując ostatecznie cztery statuetki, w tym dla „Listen”.
Podczas rozdania nagród Akademii Knowles nie została wymieniona jako jedna z autorek piosenki. Oficjalnie była jednym z czterech twórców, jednak zgodnie z zasadami przyznawania wyróżnień, uznawani są tylko trzej główni twórcy. Komitet organizacji uznał, że wkład wokalistki był najmniejszy, dlatego zostanie pominięta.
Wideoklipy.
Pierwszy teledysk do „Listen” miał premierę 28 listopada 2006 roku w programie "Making the Video" MTV. Pozostałe wersje zostały udostępnione online oraz na wydaniu DVD "Dreamgirls". W sumie do piosenki nakręcono cztery wideoklipy.
Wyreżyserowana została przez Diane Martel i przedstawia Knowles idącą przez salę koncertową, śpiewając jednocześnie piosenkę. Jest ubrana w codzienny strój, jednak na scenie pojawia się jako Deena w kostiumie w stylu lat 70. Teledysk przerywany jest ujęciami z "Dreamgirls", których większość dotyczy związku Deeny z Curtisem. Wersja ta wydana została na albumie "B’Day Anthology Video Album".
Wyreżyserowana została przez Matthew Rolstona i przedstawia Knowles, ubraną w nowoczesny strój, wykonującą piosenkę na białym lub czarnym tle. W międzyczasie wyświetlane są niektóre sceny z sesji zdjęciowej w "Dreamgirls". Tym samym Knowles zwraca się w wideoklipie poprzez śpiewanie „Listen” do Deeny Jones. Wersja ta wydana została na DVD musicalu, jednak zdjęcia zastąpione zostały przez sceny filmowe.
Matthew Rolston opublikował inną wersję nakręconego przez siebie teledysku do „Listen”. Zdjęcia z "Dreamgirls" zostały w niej zastąpione przez fotografie z sesji zdjęciowej dla magazynu "Vogue". Wraz z postępem sesji Knowles jest coraz bardziej niezadowolona z prac na planie, dlatego ostatecznie opuszcza pomieszczenie zdjemując przy okazji strój, po czym schodami udaje się na dach budynku i tam kończy śpiewać piosenkę.
Hiszpańskojęzyczna wersja piosenki dopasowana została do nagranego wcześniej teledysku do „Listen” w reżyserii Matthew Rolstona.
Sukces komercyjny.
„Listen” trzykrotnie zajmował pozycje w pierwszej czterdziestce UK Singles Chart. W lutym 2007 roku zadebiutował na 31. miejscu listy, awansując w marcu na pozycję 16. W grudniu 2008 roku, po wykonaniu „Listen” w programie "The X Factor", singel powrócił na 53. miejsce. W finałowym odcinku Alexandra Burke zaśpiewała piosenkę w duecie z Knowles, po czym, 21 grudnia 2008 roku, singel dotarł do 8. miejsca listy, z tygodniową sprzedażą powyżej 28 tys. kopii. W sumie „Listen” rozszedł się w Wielkiej Brytanii w ok. 120 tys. kopii.

</doc>
<doc id="712390" url="https://pl.wikipedia.org/wiki?curid=712390" title="Full-duplex">
Full-duplex



</doc>
<doc id="712392" url="https://pl.wikipedia.org/wiki?curid=712392" title="Piotr Wiktor Lorkowski">
Piotr Wiktor Lorkowski

Piotr Wiktor Lorkowski (ur. 1968) – krytyk literacki, poeta, tłumacz, recenzent, w latach 1994–2002 redaktor dwumiesięcznika artystycznego "Topos". Tłumaczył między innymi utwory Johanna Wolfganga von Goethego i Rainera Marii Rilkego.
W 1996 został stypendystą Fundacji Boscha, a w 1999 i 2000 stypendystą DAAD. Mieszka w Sopocie, redaguje literacki serwis internetowy "poetica". Wiersze, recenzje i eseje publikował w czasopismach krajowych (m.in. "Zeszyty Literackie", "Nowy Nurt", "Studium", "Pracownia", "Twórczość", "Odra") i zagranicznych ("Ko", "Vrabac", "Haiku Novine").
W 2003 obronił na Uniwersytecie Gdańskim pracę doktorską, uzyskując tytuł doktora w dziedzinie nauk humanistycznych.

</doc>
<doc id="712406" url="https://pl.wikipedia.org/wiki?curid=712406" title="Dreamgirls (film)">
Dreamgirls (film)

Dreamgirls – amerykański film muzyczny z 2006 roku wyreżyserowany przez Billa Condona, a wyprodukowany i wydany przez DreamWorks oraz Paramount Pictures. Film zadebiutował podczas trzech specjalnych pokazów, natomiast premiera oficjalna miała miejsce 25 grudnia 2006 roku.
"Dreamgirls" otrzymał trzy Złote Globy, w tym dla najlepszego filmu komediowego lub musicalu, a także dwa Oscary, w tym dla Jennifer Hudson jako najlepszej drugoplanowej aktorki.
"Dreamgirls" stanowi adaptację filmową broadwayowskiego musicalu z 1981 roku o tym samym tytule. Musical oparty był na historii oraz ewolucji amerykańskiej muzyki rhythm and bluesowej w erach doo wopu, soulu, Motown Soundu, funku i disco. Poza tym wersja sceniczna zawiera aluzje do życia i karier członkiń The Supremes. Te powiązania wykorzystane zostały również w filmie. "Dreamgirls" opowiada historię Effie White, Deeny Jones oraz Lorrell Robinson, trzech młodych wokalistek z Detroit, które uformowały zespół The Dreamettes. Dzięki producentowi oraz agentowi, Curtisowi Taylorowi Jr., grupa zaistniała jako chórek soulowego artysty Jamesa Early'ego. Konflikty zaczęły narastać, gdy Curtis przemienił The Dreamettes w Dreams, nachylając jednocześnie ich twórczość na bardziej popową. Po tym Deena zastąpiła Effie na miejscu zarówno liderki zespołu, jak i partnerki agenta, co zmieniło życie obu kobiet.
W filmowej adaptacji "Dreamgirls" w głównych bohaterów wcielili się: Jamie Foxx, Beyoncé Knowles, Eddie Murphy oraz Jennifer Hudson. W pozostałych rolach wystąpili m.in.: Danny Glover, Anika Noni Rose, Keith Robinson, Sharon Leal i Hinton Battle.
Fabuła.
Podobnie, jak w oryginalnej wersji, tak i filmowa adaptacja "Dreamgirls" jest podzielona na dwa akty: pierwszy rozgrywa się w latach 1962-1966, a drugi obejmuje okres 1973-1975.
Akt I.
Akcja filmu rozpoczyna się w 1962 roku w Detroit, kiedy amatorska grupa, znana jako The Dreamettes, bierze udział w konkursie talentów. Za kulisami trzy dziewczyny, Effie White, Deena Jones i Lorell Robinson, przygotowują się do występu. Mimo że przegrywają, zwracają na siebie uwagę Curtisa Taylora Jr., który proponuje im, aby wcieliły się w rolę pobocznego chórku gwiazdy R&amp;B, Jamesa „Thundera” Early'ego. Wokalistki entuzjastycznie reagują na propozycję i wyruszają w trasę koncertową z Jamesem.
Chcąc przedstawić zespół oraz Jimmy’ego szerokiej publiczności, Curtis zakłada własną wytwórnię, Rainbow Records. Za tworzenie tekstów odpowiedzialny zostaje C.C. Jednakże pierwszy promowany przez niego singel nie odnosi sukcesu, dlatego Curtis posuwa się do payoli. Dzięki temu Jimmy i The Dreamettes trafiają na szczyt listy "Billboard" Hot 100. W międzyczasie Effie wiąże się z Curtisem, a Jimmy, mimo że jest żonaty, wdaje się w romans z Lorrell.
Marty, przyjaciel Jimmy’ego oraz jego współmenedżer, jest nieprzychylny pomysłom Curtisa, aby zwrócić się w stronę muzyki popularnej. Ostatecznie decyduje się zerwać zarówno współpracę, jak i prywatne kontakty z Jimmym. Jednakże, gdy Curtis uświadamia sobie, że nie jest w stanie uczynić z Early'ego w pełni popowego artysty, ponownie kieruje swoją uwagę na The Dreamettes. Wtedy uznaje, że głos Effie jest zbyt „specyficzny”, a jej figura zbyt krągła, aby mogła przyciągnąć białą publiczność. Dlatego dokonuje zmian i główną wokalistką zespołu czyni Deenę.
Z pomocą nowych utworów oraz zmiany wizerunku Curtis transformuje The Dreamettes w The Dreams, dobrze sprzedającą się popową grupę, której popularność konkuruje z szałem na punkcie The Beatles. Effie, która czuje się zdradzona, źle przyjmuje fakt, że nową liderką została Deena. Oddala się od zespołu, a sytuację pogarsza związek Curtisa z Deeną. Kiedy chora Effie nie stawia się na próbach przed debiutanckim koncertem The Dreams w Las Vegas z okazji Sylwestra 1966 roku, Curtis zastępuje ją sekretarką, Michelle Morris. Effie, która właśnie dowiedziała się, że jest w ciąży, przybywa do Caesars Palace równocześnie z Michelle. Po niemal agresywnej kłótni, Effie uświadamia sobie, że została sama - bez grupy i bez Curtisa.
Akt II.
Osiem lat później, w 1973 roku, Effie pozostaje w stanie depresji, jednak jest opiekuńczą matką. Mieszka ze swoją ośmioletnią córką Magic oraz ojcem, Ronaldem, jedyną osobą, która o nie dba.
Tymczasem wytwórnia Rainbow Records przeniosła się do Los Angeles, gdzie prosperuje we współpracy z Deena Jones &amp; The Dreams oraz innymi artystami popowymi. Curtis, chcąc rozszerzyć imperium również o filmy, planuje, wbrew woli Deeny, obecnie swojej żony, zaangażować ją do musicalu "Kleopatra". Mimo że Jimmy Early wciąż pozostaje częścią wytwórni, lata największej kariery ma za sobą, a Curtis nie wykazuje zainteresowania ponowną promocją jego twórczości. Ponadto Jimmy jest niezadowolony z układów zarówno ze swoją żoną Melbą, jak i kochanką Lorrell. Wszystko to powoduje, że zaczyna brać narkotyki.
C.C. przez cały czas próbuje odzyskać kontakt ze swoją siostrą Effie, która jednak uparcie ignoruje jego listy oraz pieniądze, które wysyła. Ostatecznie, porzucając dumę, Effie powraca do śpiewu. Marty zostaje jej menedżerem, zaś ona sama zaczyna regularnie występować w małym klubie w Detroit.
W 1974 roku Rainbow Records obchodzi dziesiątą rocznicę, z okazji której w telewizji emitowany jest specjalny program. Jimmy decyduje, że już dłużej nie może śpiewać smutnych utworów, dlatego wkracza na scenę i wykonuje funkową piosenkę w stylu Jamesa Browna. Publiczność jest zachwycona jego postawą, jednak Jimmy posuwa się zbyt daleko, zdejmując spodnie podczas audycji na żywo. Curtis zrywa z nim kontrakt, zaś Lorrell kończy ponad ośmioletni romans.
Krótko po tym C.C. dowiaduje się, że jego najnowsza kompozycja została zmieniona przez Curtisa i upodobniona do wczesnego stylu disco. Dlatego decyduje się porzucić pracę w wytwórni. Jego rezygnacja zostaje jednak przerwana przez doniesienia o śmierci Jimmy’ego, który został znaleziony martwy w hotelu po tym, jak przedawkował heroinę.
C.C. opuszcza Los Angeles oraz Michelle, swoją dziewczynę, i wraca do Detroit, gdzie odnajduje Effie. Na miejscu trwają prace nad jej nowym singlem, „One Night Only”. Piosenka zaczyna zdobywać popularność w lokalnych stacjach radiowych, ale Curtis ponownie ucieka się do payoli. Płaci DJ-om, aby emitowali cover „One Night Only” w wykonaniu Deeny Jones &amp; The Dreams, zamiast wersji oryginalnej. Dzięki temu utwór The Dreams staje się hitem w 1975 roku.
Curtis dowiaduje się o tajnych spotkaniach Deeny z producentem filmowym, planując występ w filmie innym niż "Kleopatra". W odpowiedzi na to zwiększa kontrolę nad żoną. Wściekła Deena zakrada się do biura Curtisa, gdzie znajduje dokumenty mówiące o payolach oraz kopię „One Night Only” w wersji Effie. Zszokowana Deena kontaktuje się z C.C. i Effie, którzy przybywają do siedziby wytwórni z Martym oraz prawnikiem.
Deena i Effie godzą się, a Curtis omawia szczegóły umowy z prawnikiem. Ma ona uchronić go przed donosem do FBI o jego praktykach. Poza tym umowa zakładała, że Rainbow Records ufunduje nową wytwórnię dla C.C., w której Effie będzie mogła nagrywać oraz swobodnie dystrybuować własne utwory. Następnie Curtis konfrontuje się z Deeną i dowiaduje się, że sukces Effie zainspirował ją do opuszczenia męża.
W efekcie zespół Deena Jones &amp; The Dreams dał pożegnalny koncert w Detroit Theater. Pod koniec występu Effie dołączyła do Deeny, Lorrell i Michelle na scenie. The Dreams finałowo zaśpiewały swój popisowy utwór, „Dreamgirls”, z Effie na czele. Gdy koncert się zakończył Curtis dostrzegł w pierwszym rzędzie Magic i uświadomił sobie, że jest ojcem dziewczynki.
Obsada.
W "Dreamgirls" wystąpili poza tym: Mariah I. Wilson jako Magic, córka Effie; Yvette Cason jako May Jones, matka Deeny; Ken Page jako właściciel klubu, Max Washington; Alexander Folk jako Ronald White, ojciec Effie i C.C. Występy cameo należą do m.in.: Johna Lithgowa i Johna Krasinskiego jako producenta filmowego oraz reżysera; Jaleela White’a jako pracownika Detroit Theater; Dawnn Lewis jako Melby Early, żony Jimmy’ego; Loretty Devine, która w oryginale wcieliła się w rolę Lorrell na Broadwayu, jako jazzowa wokalistka w klubie, śpiewająca „I Miss You Old Friend”; Laura Bell Bundy, weteranka Broadwayu, znana z m.in. musicali "Legalna blondynka" i "Hairspray".
Dodatkowo w filmie pojawia się wielu fikcyjnych artystów, stanowiących aluzje albo analogie dla prawdziwych twórców, w tym: Little Albert &amp; the Tru-Tones (Little Anthony &amp; The Imperials), Tiny Joe Dixon (B.B. King), The Family Funk (Sly and the Family Stone) oraz The Campbell Connection (The Jackson 5).
Produkcja.
Przygotowania.
Od lat 80. pojawiło się kilka różnych pomysłów na produkcję filmowej adaptacji broadwayowskiego musicalu "Dreamgirls". David Geffen, który nabył do niego prawa, odrzucał kolejne oferty studiów filmowych. W 1987 roku Geffen związał się z wytwórnią Warner Bros., która umożliwiła mu otwarcie własnej firmy produkującej filmy, Geffen Pictures. Właśnie wtedy Geffen skontaktował się z producentem i tekściarzem Howardem Ashmanem, aby ten zaadaptował scenariusz z myślą o Whitney Houston, która miała wcielić się w rolę Deeny. Produkcja stanęła jednak pod znakiem zapytania, gdyż wokalistka chciała śpiewać zarówno utwory Deeny, jak i Effie, a zwłaszcza „And I Am Telling You I'm Not Going”. Z tego powodu prace nad filmem zostały odwołane.
W 1994 roku David Geffen został współzałożycielem DreamWorks SKG, rozwiązując jednocześnie Geffen Pictures. Prawa do "Dreamgirls" pozostały tymczasem w wytwórni Warner Bros. Studio planowało pod koniec lat 90. powierzyć reżyserię obrazu Joelowi Schumacherowi, podążając za sukcesem filmu biograficznego o Tinie Turner "What's Love Got to Do with It". Schumacher widział w roli Deeny Lauryn Hill, natomiast w roli Effie Kelly Price. Wcześniej jednak Warner wyprodukował inny biopic, "Why Do Fools Fall in Love", opowiadający o Frankie’em Lymonie. Film okazał się porażką kasową, dlatego wytwórnia zdecydowała o zaprzestaniu produkcji "Dreamgirls".
Adaptacja "Dreamgirls" wyprodukowana została przez DreamWorks w odpowiedzi na sukces filmowej wersji musicalu "Chicago". Scenarzysta i reżyser Bill Condon, autor scenariusza do "Chicago", poznał producenta Laurence’a Marka w 2002 roku na jednym z przyjęć, gdzie rozmawiali na temat możliwej wersji filmowej "Dreamgirls". Następnie spotkali się z Geffenem i przekonali go do pomysłu adaptacji musicalu.
Zmiany w scenariuszu.
Mimo że scenariusz filmu jest zbliżony do wersji musicalowej, to jednak dokonano pewnych zmian. Główna akcja została przeniesiona z Chicago do Detroit, miasta, w którym początki miała wytwórnia Motown Records oraz zespół The Supremes. Natomiast poszczególni bohaterowie zostali jeszcze bardziej upodobnieni do swoich pierwowzorów z prawdziwego życia, do czego przyczynił się Geffen. Na przykład, imperium Curtisa Taylora wyrasta na sukcesie Deeny Jones &amp; The Dreams, podobnie jak Motown Berry’ego Gordy’ego na The Supremes, a postać C.C. wyraźnie nawiązuje do historii Smokeya Robinsona.
Studio Warner Bros. zatrzymało prawa do "Dreamgirls" i postanowiło wyprodukować obraz we współpracy z DreamWorks. Jednakże, po wszystkich castingach, budżet filmu oszacowany został na 73 miliony dolarów, dlatego Warner wycofał się z produkcji. Geffen zdecydował, że w tej sytuacji sam wcieli się w rolę współproducenta, a następnie zaangażował Paramount Pictures we współfinansowanie "Dreamgirls". Gdy prace nad filmem zostały ukończone budżet wyniósł w sumie 75 milionów dolarów, czyniąc z "Dreamgirls" najdroższy film w historii, w którym zagrali wyłącznie czarnoskórzy aktorzy.
Casting i próby.
Producenci chcieli, aby w główną rolę, Curtisa Taylora, wcielił się Jamie Foxx, ale DreamWorks nie mogła spełnić jego wymagań finansowych. Dlatego zaczęto poszukiwać innych kandydatów, a wśród nich wymieniano przede wszystkim Denzela Washingtona, Willa Smitha i Terrence’a Howarda. W międzyczasie do roli Deeny wytypowana została wokalistka Beyoncé Knowles, która pozytywnie wypadła podczas próby ekranowej. Beyoncé musiała w trakcie kręcenia zrzucić na wadze, aby nadać dojrzałej Deenie wygląd inny niż w młodości. Z tego powodu przeszła na specjalną dietę, złożoną z wody oraz pieprzu kajeńskiego, dzięki której szybko pozbyła się zbędnych kilogramów. Jednak po zakończeniu prac na planie ponownie wróciła do dawnej wagi. Komik Eddie Murphy, który w latach 80. próbował również sił w muzyce, wyznaczony został do roli Jamesa Early'ego przez Jeffreya Katzenberga, współzałożyciela DreamWorks. Tym samym "Dreamgirls" był pierwszym filmem Murphy’ego w Paramount od 1995 roku, kiedy wystąpił w "Wampirze z Brooklynu".
Gdy Foxx dowiedział się, że do obsady dołączyli Knowles oraz Murphy zdecydował się na udział w filmie oraz wynagrodzenie niższe niż początkowo oczekiwał. Oryginalnie w rolę C.C. White’a miał wcielić się Usher, jednak negocjacje nad kontraktem nie powiodły się, gdyż wokalista nie mógł poświęcić wymaganej ilości czasu, ponad pół roku, na produkcję. Propozycję zagrania C.C. otrzymał następnie André 3000 z OutKast, który także ją odrzucił. Rozważano, aby w rolę wcielił się Omarion, ale ostatecznie powierzono ją Keithowi Robinsonowi.
Anika Noni Rose zdobyła rolę Lorrell Robinson na drodze castingu. Ze względu na to, że Rose była znacznie niższa od pozostałych członków obsady, podczas nagrywania filmu musiała przez cały czas chodzić w butach na wysokich obcasach, co, jak przyznała, wywoływało u niej dyskomfort. Najtrudniejszą decyzję stanowił wybór odtwórczyni roli Effie, centrum emocjonalnego całej opowieści. Na przesłuchania zgłosiły się 783 śpiewające aktorki, a wśród nich Fantasia Barrino, Jennifer Hudson, Nicci Gilbert, Raven-Symoné oraz Capathia Jenkins. Ostatecznie zdecydowano, że Effie zagra Hudson, która musiała przytyć kilka kilogramów, aby upodobnić się do postaci. W odpowiedzi na to Barrino zadzwoniła do Jennifer i żartobliwie powiedziała, że ta „ukradła jej rolę”.
Po wyborze Hudson w listopadzie 2005 roku, obsada "Dreamgirls" rozpoczęła próby z Condonem oraz choreografami, Aakomonem „AJ” Jonesem i Fatimą Robinson. Tymczasem ekipa zajmująca się muzyką zaczęła nagrywać z aktorami i muzykami piosenki do filmu. Mimo że próby zakończyły się w grudniu 2005 roku, Bill Condon postanowił, że Hudson jeszcze przez tydzień będzie samodzielnie ćwiczyć, aby mogła bardziej upodobnić się do Effie, czyli muzycznej divy.
Loretta Devine, która zagrała Lorrell w wersji oryginalnej, pojawiła się gościnnie w filmie w roli jazzowej wokalistki, wykonującej utwór „I Miss You Old Friend”. Innym członkiem pierwotnej obsady był Hinton Battle, który w "Dreamgirls" wcielił się w postać Wayne’a, asystenta Curtisa.
Rozpoczęcie prac.
Prace na planie "Dreamgirls" rozpoczęły się 6 stycznia 2006 roku. Pierwsza zarejestrowana scena stanowiła rutynę taneczną do pierwszej połowy utworu „Steppin' to the Bad Side”. Materiał ten został jednak usunięty z filmu. Obraz kręcony był głównie w Los Angeles Center Studios oraz na terenie całego miasta. Część ujęć pochodzi również z Detroit, Miami i Nowego Jorku. Duet Jules’a Fishera oraz Peggy Eisenhauer zajął się oświetleniem; ich zadaniem było wykorzystanie technik oświetlenia teatralnego w muzycznych fragmentach filmu.
Kręcenie najważniejszych scen zakończyło się 8 kwietnia 2006 roku, tuż po czterech dniach, w trakcie których rejestrowano „And I Am Telling You I'm Not Going” w wykonaniu Hudson.
Muzyka.
Odpowiedzialni za muzykę Randy Spendlove i Matt Sullivan zatrudnili duet produkcyjny The Underdogs, aby dwójka stworzyła nowe aranżacje ścieżki dźwiękowej Henry’ego Kriegera i Toma Eyena z oryginalnego musicalu. Mieli oni nadać utworom klimat właściwy dla czasów, w których rozgrywa się akcja "Dreamgirls". W trakcie produkcji do prac został zaangażowany kompozytor Stephen Trask, aby jeszcze bardziej rozbudować materiał dźwiękowy.
Dopasowanie ścieżki do filmu "Dreamgirls" wymagało redukcji utworów, zawartych w musicalu. Duża część recytacji oraz śpiewanych dialogów zastąpiona została dialogami mówionymi. Podczas gdy większość najważniejszych piosenek musicalowych pojawia się również w filmie, 9 z 32 indywidualnych numerów zostało usuniętych z kinowej wersji "Dreamgirls". Wśród nich były m.in.: solo Lorrell „Ain't No Party”, „Press Conference” oraz „Party, Party”. Natomiast kilka innych utworów wykorzystanych zostało w innych kontekstach; pierwsza połowa „I Miss You, Old Friend” jest w musicalu śpiewana przez kwartet, gdy C.C. i Effie spotykają się po raz pierwszy po kilku latach, a w filmie, dla Jimmy’ego, wykonuje ją jazzowa wokalistka.
W filmie pojawiły się cztery nowe utwory: „Love You I Do”, „Patience”, „Perfect World” oraz „Listen”, które zostały skomponowane przez Henry’ego Kriegera, twórcę muzyki do oryginalnej wersji "Dreamgirls". Po śmierci Eyena w 1991 roku, Krieger zaprosił do współpracy wielu tekściarzy. „Love You I Do”, ze słowami autorstwa Siedah Garrett, wykonywana jest przez Effie podczas prób w Rainbow Records. Willie Reale napisał tekst do „Patience”, utworu śpiewanego przez Jimmy’ego, Lorrell, C.C. i chór gospelowy. „Perfect World”, również napisany przez Garrett, wykonywany jest przez zespół The Campbell Connection, inspirowany Jackson 5. W strukturę muzyczną „Listen” wkład mieli Scott Cutler oraz Beyoncé Knowles, natomiast autorką słów była Anne Preven. Piosenka jest wykonywana przez Deenę w kluczowym momencie jej życia.
Ścieżka dźwiękowa, "", została wydana 5 grudnia nakładem Music World Entertainment i Columbia Records. Dostępna jest w dwóch wersjach: jednodyskowej oraz deluxe, złożonej ze wszystkich piosenek filmowych. Standardowa edycja zajęła 1. miejsce listy "Billboard" 200 i rozeszła się w sumie w ponad milionie kopii na terenie Stanów Zjednoczonych. „Listen” był pierwszym oficjalnym singlem z soundtracku, wspieranym dodatkowo przez wideoklip. „And I Am Telling You I'm Not Going” był drugim i ostatnim singlem promującym album.
Przyjęcie.
Premiera.
"Dreamgirls" miał premierę 4 grudnia 2006 roku w nowojorskim Ziegfeld Theatre, gdzie otrzymał owacje na stojąco. 11 grudnia film zadebiutował w Wilshire Theater w Los Angeles.
Podążając drogą wyznaczoną przez starsze musicale, w tym m.in. "West Side Story", "Dreamgirls" zadebiutował trzema dziesięciodniowymi specjalnymi pokazami, które rozpoczęły się 15 grudnia. Odbyły się one w Ziegfeld Theatre w Nowym Jorku, Cinerama Dome w Los Angeles i AMC Metreon 15 w San Francisco. Koszt biletu wynosił 25 dolarów; cena premium obejmowała dodatkowy, złożony z 48 kolorowych stron, program filmu oraz limitowany litograf. Tym samym "Dreamgirls" był pierwszym filmem z tzw. road showem od czasu "Człowieka z La Manchy" z 1972 roku. Obraz zarobił na tychże pokazach, wyświetlanych dla pełnej publiczności, 851.664 dolarów. Krajowa premiera filmu miała miejsce 25 grudnia. Z kolei poza Stanami Zjednoczonymi "Dreamgirls" zadebiutował 18 stycznia w Australii, a 2 lutego w Wielkiej Brytanii. W pozostałych krajach premiery następowały od stycznia do marca. W sumie dochód "Dreamgirls" wyniósł 103 miliony dolarów w Stanach Zjednoczonych oraz 154 miliony dolarów na całym świecie.
1 maja 2007 roku DreamWorks Home Entertainment wydał "Dreamgirls" w formatach DVD, HD DVD oraz Blu-ray. DVD ukazało się w dwóch wersjach: jednodyskowej oraz dwupłytowej edycji, zwanej „Showstopper”. Zawiera ona dokument na temat produkcji filmu, a także materiały związane z oprawą filmu. Oba warianty zawierały, jako dodatki, rozszerzone wersje utworów filmowych, w tym scenę z „Effie, Sing My Song”, która została usunięta z obrazu.
Wydania Blu-ray i HD DVD ukazały się na dwóch dyskach. "Dreamgirls" był pierwszym filmem DreamWorks, który został wydany w formacie HD.
Reakcje.
Oceny "Dreamgirls" były generalnie pozytywne, a film zyskał w sumie 78% przychylnych recenzji według Rotten Tomatoes. Peter Travers z magzynu "Rolling Stone" przyznał obrazowi 3.5/4 gwiazdki, a także umieścił go na 2. miejscu listy najlepszych filmów 2006 roku. David Rooney z "Variety" napisał, że "Dreamgirls" zawiera „ogromnie ekscytujące sekwencje musicalowe” oraz, iż „po tym, jak "Upiór w operze", "Rent" i " Producenci" spartaczyli transfer ze sceny na ekran, "Dreamgirls" wykonał go dobrze.”
W programie "Ebert &amp; Roeper", 10 grudnia 2006 roku, Richard Roeper gościł recenzentkę Aishę Tyler, która dała "Dreamgirls" „dwa kciuki do góry”, jednak Roeper uznał go za „bardzo konwencjonalny” oraz „niewystarczająco oddziaływający na serce i duszę”. Mimo to Roeper przyznał, że "Dreamgirls" przypadł mu do gustu, wymieniając wykonanie „And I Am Telling You I'm Not Going” przez Hudson za najlepszy moment kulminacyjny ze wszystkich obrazów 2006 roku, a także chwaląc występ Murphy’ego, podsumował, iż „ludzie pokochają ten film”. Kirk Honeycutt z "The Hollywood Reporter" był mniej entuzjastyczny, pisząc, że "Dreamgirls" był „cholernie dobrym filmem komercyjnym, jednak nie filmem, który ożywiłby musical albo z nim wygrał”. Ed Gonzales z witryny internetowej Slant uznał "Dreamgirls" za „zbyt błyszczący” i napisał, że „film nie stara się przekazać emocji, które ogarniały bohaterów”.
Wiele recenzji, poza wyrażaniem ogólnych opinii o filmie, wymieniało role Hudson i Murphy’ego jako wyróżniające się na tle pozostałych. Peter Travers określił wykonanie „Jimmy's Rap” przez Murphy’ego za jego „najlepszy moment na wielkim ekranie”. Oprah Winfrey, osobowość telewizyjna, obejrzała "Dreamgirls" 15 listopada podczas pokazu dla dziennikarzy. W reakcji na to, kolejnego dnia, podczas nagrywania następnego odcinka programu "Oprah" zadzwoniła na antenie do Hudson i pochwaliła jej występ, określając go jako „doświadczenie religijne”.
Jennifer Holliday, która wcieliła się w rolę Effie w oryginalnym musicalu, wielokrotnie wyrażała rozczarowanie faktem, że nie została zaangażowana w projekt. Inni członkowie ówczesnej obsady, a wśród nich: Obba Babatundé, Vondie Curtis-Hall i Cleavant Derricks uczestniczyli w wywiadzie dla magazynu "Jet", w którym dyskutowali na temat scenariusza oraz produkcji filmu.
Nagrody.
DreamWorks i Paramount rozpoczęły kampanię "Dreamgirls", kiedy film był jeszcze na etapie produkcji. W lutym 2006 roku dziennikarze zostali zaproszeni na plan, aby wziąć udział w specjalnym pokazie na temat tworzenia obrazu, w trakcie którego obsada wykonała na żywo „Steppin' to the Bad Side”. Trzy miesiące później dwudziestominutowy fragment filmu, ukazujący muzyczne sekwencje „Fake Your Way to the Top”, „Family”, „When I First Saw You” i „Dreamgirls”, został wyświetlony w ramach 59. Festiwalu Filmowego w Cannes, w obecności większości członków obsady oraz ekpiy produkcyjnej. Pozytywny odzew spowodował, że "Dreamgirls" uznany został za faworyta w wyścigu po nagrody Akademii w kilku kategoriach, a przede wszystkim za najlepszy film.
Podążając za sukcesem w Cannes, DreamWorks i Paramount rozpoczęły szeroką kampanię reklamową, prezentującą Jennifer Hudson jako kandydatkę do nominacji do Oscara w kategorii najlepsza aktorka drugoplanowa oraz Beyoncé Knowles jako kandydatkę do nominacji w kategorii najlepsza aktorka. Propozycja, aby właśnie Knowles stanowiła uczestniczkę rywalizacji o statuetkę dla najlepszej aktorki była w interesujący sposób powiązana z samym filmem i stosunkami Effie i Deeny.
"Dreamgirls" zdobył osiem nominacji do Nagród Akademii Filmowej w sześciu kategoriach, najwięcej ze wszystkich dzieł, uczestniczących w kompetencji w 2007 roku. Mimo to "Dreamgirls" nie otrzymał nominacji w najważniejszych kategoriach, czyli na przykład najlepszy film lub najlepsza reżyseria. Nominacje obejmowały kategorie: najlepszy aktor drugoplanowy (Eddie Murphy), najlepsza aktorka drugoplanowa (Jennifer Hudson), najlepsze kostiumy, najlepsza dyrekcja artystyczna, najlepszy montaż dźwięku oraz trzy nominacje w kategorii najlepsza piosenka („Listen”, „Love You I Do” i „Patience”). "Dreamgirls" był pierwszym filmem obyczajowym, który uzyskał trzy nominacje do najlepszej piosenki; wcześniej dokonały tego tylko animacje: "Piękna i Bestia" (1991) oraz "Król Lew" (1994). W dodatku "Dreamgirls" był pierwszym obrazem w historii Oscarów, który zyskał największą liczbę nominacji, nie będąc nominowanym w kategorii najlepszy film. Sytuacja ta została okrzyknięta przez prasę jako lekcewaga ze strony Akademii. Niektórzy dziennikarze nie kryli szoku spowodowanego decyzją, zaś inni uznali ją za backlash. Głos w tej sprawie zabrał nawet reżyser "Dreamgirls" Bill Condon, który powiedział: „myślę, że członkom Akademii po prostu bardziej spodobały się inne filmy”, a także dodał: „nawet gdyby nas nominowano, i tak byśmy nie wygrali”.
25 lutego 2007 roku, podczas 79. ceremonii wręczenia Oscarów, "Dreamgirls" wygrał dwie nagrody w kategoriach: najlepsza aktorka drugoplanowa oraz najlepszy montaż dźwięku. Hudson stała się jednocześnie jedną z niewielu aktorek, uhonorowanych statuetką za debiutancką rolę. Wielu krytyków uznało za dość rozczarowujący fakt przegranej Murphy’ego na rzecz Alana Arkina. Beyoncé Knowles, Jennifer Hudson, Anika Noni Rose i Keith Robinson
wykonali mieszankę trzech piosenek z "Dreamgirls", nominowanych w kategorii najlepsza piosenka. Ostatecznie statuetkę wygrał jednak utwór „I Need to Wake Up” z filmu dokumentalnego "Niewygodna prawda".
"Dreamgirls" nominowany był do Złotych Globów w pięciu kategoriach: najlepsza komedia lub musical, najlepsza aktorka w komedii lub musicalu (Beyoncé Knowles), najlepszy aktor drugoplanowy (Eddie Murphy), najlepsza aktorka drugoplanowa (Jennifer Hudson), a także najlepsza oryginalna piosenka („Listen”). Film zyskał w sumie trzy statuetki: dla najlepszej komedii lub musicalu, najlepszego aktora drugoplanowego oraz najlepszej aktorki drugoplanowej. "Dreamgirls" zdobył również osiem nominacji do NAACP Image Awarda, ostatecznie wygrywając w dwóch kategoriach: najlepsza aktorka drugoplanowa (Jennifer Hudson) i najlepszy album (ścieżka dźwiękowa).
Film zdobył dwie nagrody Screen Actors Guild Awards w kategoriach: najlepsza aktorka drugoplanowa (Jennifer Hudson) i najlepszy aktor drugoplanowy (Eddie Murphy). Poza tym nominowany był również do statuetki dla najlepszej obsady. "Dreamgirls" zdobył nominację dla najlepszego filmu do nagrody Producers Guild of America, a Bill Condon nominowany był w kategorii najlepszy reżyser do Directors Guild of America Awards. British Academy of Film and Television Arts przyznała obrazowi dwie nagrody: dla najlepszej aktorki drugoplanowej (Jennifer Hudson) i najlepszej muzyki (Henry Krieger).
"Dreamgirls" otrzymał jedenaście nominacji do Satellite Awards, wygrywając cztery nagrody: dla najlepszego filmu - komedii lub musicalu, najlepszego reżysera (Bill Condon), najlepszej aktorki drugoplanowej (Jennifer Hudson) i najlepszego montażu dźwięku. "Dreamgirls" otrzymał również jedenaście rekordowych nominacji do Black Reel Awards, zdobywając sześć, a wśród nich statuetkę dla najlepszego filmu.
Piosenka „Love You I Do” wygrała statuetkę Grammy w kategorii najlepsza piosenka filmowa. Do nagrody Grammy nominowana była również ścieżka dźwiękowa "Dreamgirls" w kategorii najlepszy kompilacyjny soundtrack.
26 czerwca 2007 roku gala BET Awards rozpoczęła się występem Jennifer Hudson i Jennifer Holliday, które wspólnie wykonały „And I Am Telling You I'm Not Going”. Tego samego wieczora Hudson otrzymała statuetkę dla najlepszej aktorki.
American Film Institute wyróżnił "Dreamgirls" jako jeden z dziesięciu najlepszych filmów 2006 roku.
Produkty promocyjne.
Tuż przed premierą filmu DreamWorks Pictures i cenzor oryginalnej sztuki The Tams-Witmark Music Library ogłosiły, że pokryją koszty licencyjne wszystkich nieprofesjonalnych wystawień scenicznych "Dreamgirls" w roku kalendarzowym 2006. Chciano przez to nakreślić wśród szerokiej publiczności historię zawartą w filmie. W odpowiedzi ponad pięćdziesiąt liceów, college’ów, teatrów społecznościowych oraz innych niekomercyjnych grup podjęło się realizacji sztuki, co kosztowało DreamWorks ponad 250.000 dolarów, wydanych na udostępnianie licencji.
Denene Millner napisała nową wersję "Dreamgirls", adaptującą oficjalny scenariusz filmu w formie rozdziałów, wspieraną przez czternaście stron fotografii z filmu. Książka wydana została 31 października 2006 roku, a scrapbook, zatytułowany "Dreamgirls: The Movie Musical", ukazał się 27 marca 2007 roku. Edycja limitowana przewodnika po filmie, którą można było nadobyć była podczas serii pokazów w ramach road show, stała się ogólnodostępna w lutym.
Tonnor Doll Company dopuściła dodatkowo do sprzedaży kolekcję lalek The Dreamettes, złożoną z postaci Deeny, Lorrell i Effie. Premiera lalek była niemal równoczesna, co debiut filmu.
Aluzje do wydarzeń faktycznych.
Poza elementami fabuły zawartymi wcześniej w musicalowym pierwowzorze, do filmu dodano kolejne aluzje do zespołu Supremes, Motown oraz historii R&amp;B i soulu. W jednej ze scen Effie wkracza do biura Curtisa i rozmawia z nim na temat ostatniego albumu Rainbow Records, "The Great March to Freedom", zawierającego przemówienia Martina Luthera Kinga Jr. Płyta ta stanowi autentyczne wydawnictwo Motown z czerwca 1963 roku. Kolejna scena ukazuje Curtisa i The Dreams podczas sesji nagraniowych w studiu, podczas gdy na zewnątrz mają miejsce zamieszki. Dla porównania, studio Motown, Hitsville U.S.A. pozostawało otwarte i aktywne w trakcie zamieszek na 12. ulicy w Detroit w lipcu 1967 roku. Montaż sesji zdjęciowej, towarzyszącej „When I First Saw You” oraz Deena zmuszana przez męża do występu w "Kleopatrze" odzwierciedlają produkcję oraz sceny z filmu "Mahogany". Główną rolę zagrała w nim Diana Ross, zaś sam obraz wyreżyserowany został przez CEO Motown, Berry’ego Gordy’ego Jr. Tak jak "Dreamgirls", "Mahogany" również był dystrybuowany przez Paramount Pictures.
Wśród jeszcze dokładniejszych odniesień do rzeczywistości jest adaptacja okładek albumów Supremes dla płyt nagrywanych w "Dreamgirls" przez The Dreams. W trzech płytach Sumpremes - "Let the Sunshine In", "Cream of the Crop" i "Touch" - zmieniono jedynie zdjęcia oraz nazwy zespołu na Deena Jones &amp; The Dreams. Kolejny album widoczny w "Dreamgirls", "Meet the Dreams", został zapożyczony od okładek wydawnictw Supremes - "More Hits by the Supremes" oraz "The Supremes A' Go-Go". Poza tym Brewster-Douglass Housing Projects, gdzie dorastały Diana Ross, Mary Wilson, a także Florence Ballard ukazany jest w filmie jako miejsce, gdzie wychowały się członkinie The Dreamettes.
Diana Ross, która przez cały czas krytykowała broadwayowską wersję "Dreamgirls", powiedziała, że nie widziała filmowej adaptacji. Z kolei Mary Wilson uczestniczyła w premierze obrazu w Los Angeles, po czym przyznała, że "Dreamgirls" doprowadził ją do łez i był „bliższy prawdzie niż zdawano sobie sprawę”.
Smokey Robinson był jednak mniej przychylny aluzjom "Dreamgirls"' do historii Motown. W wywiadzie dla NPR w styczniu 2007 roku Robinson sprzeciwił się sposobowi przedstawienia Berry’ego Gordy’ego za pośrednictwem Curtisa Taylora jako „złego charakteru”, który posuwa się do payoli i innych nielegalnych działań. Swoje zdanie powtórzył później w wywiadzie dla "Access Hollywood", dodając, że w jego opinii DreamWorks i Paramount powinny przeprosić Gordy’ego. 23 lutego, na tydzień przed ceremonią rozdania Oscarów, obie wytwórnie wystosowały przeprosiny wobec Gordy’ego oraz ludzi powiązanych z Motown. Krótko po tym Gordy wydał oświadczenie, że akceptuje przeprosiny.
Motyw payoli pojawiający się w filmie zaczerpnięty został z postępowania Gordy’ego i innych przedstawicieli Motown, co potwierdził Michael Lushka, jeden z dyrektorów wytwórni. W filmie znajduje się kilka odniesień do mafii, z którą miał być powiązany Curtis oraz sama wytwórnia Rainbow Records. Gordy był podejrzewany, chociaż nigdy nie udowodniono mu winy, o korzystanie ze wsparcia mafii w finansowaniu Motown w późniejszych latach jej funkcjonowania.

</doc>
<doc id="712407" url="https://pl.wikipedia.org/wiki?curid=712407" title="Takin złoty">
Takin złoty

Takin złoty ("Budorcas taxicolor") – ssak z rodziny wołowatych (Bovidae). Jego najbliższym krewniakiem jest piżmowół arktyczny. Najbardziej aktywny wieczorem i nocą. Pochodzi ze wschodnich Himalajów.
Wygląd: Długość ciała ok. 2 m, wysokość do 1,3 m, waga do 350 kg. Gruba sierść w kolorze od żółto-złotego, beżowego, ciemnoczerwonego do czarnego. Przedstawiciele obu płci posiadają krótkie, grube rogi.
Występowanie: wschodnie Himalaje i Wyżyna Tybetańska, od 2500 do 4250 m n.p.m.
Ruja i poród: Lipiec-sierpień. Byki w tym okresie są bardzo niebezpieczne. W tym czasie zwierzęta (aż do końca jesieni lub początku zimy) tworzą większe stada. Samice w mniejszych stadach (wiosna, zima) rodzą cielęta w kwietniu lub marcu.
Takiny w Polsce: Takiny złote można zobaczyć w ogrodach zoologicznych w Krakowie, Wrocławiu i Gdańsku, natomiast tybetańskiego w Warszawie i Nowym Zoo w Poznaniu, gdzie prezentowane jest także stado takinów złocistych.

</doc>
<doc id="712409" url="https://pl.wikipedia.org/wiki?curid=712409" title="Budorcas taxicolor">
Budorcas taxicolor



</doc>
<doc id="712410" url="https://pl.wikipedia.org/wiki?curid=712410" title="Budorcas">
Budorcas



</doc>
<doc id="712415" url="https://pl.wikipedia.org/wiki?curid=712415" title="Jan Kaczmarek (1920–2011)">
Jan Kaczmarek (1920–2011)

Jan Marian Kaczmarek (ur. 2 lutego 1920 w Pabianicach, zm. 18 października 2011 w Le Chesnay) – polski inżynier, prof. dr hab., rektor Politechniki Krakowskiej, członek rzeczywisty Polskiej Akademii Nauk, poseł na Sejm PRL VI i IX kadencji, przewodniczący Komitetu Nauki i Techniki (1968–1972) oraz minister nauki szkolnictwa wyższego i techniki (1972–1974), honorowy obywatel Pabianic. Budowniczy Polski Ludowej.
Życiorys.
Młodość i lata wojenne.
Jeden z dwojga synów Władysława Kaczmarka i Zofii z domu Wiedeńskiej. Ukończył Szkołę Podstawową nr 3 i Państwowe Gimnazjum im. Jędrzeja Śniadeckiego w Pabianicach. Równolegle z nauką gimnazjalną uzyskał uprawnienia pilota szybowcowego (1936) i motorowego (1937). 18 maja 1938 zdał egzamin maturalny. Wkrótce po rozpoczęciu studiów na Wydziale Chemicznym Politechniki Warszawskiej został skierowany do Szkoły Podchorążych Rezerwy Lotnictwa w Radomiu-Sadkowie (filii Wyższej Szkoły Oficerskiej Sił Powietrznych w Dęblinie) celem odbycia obowiązkowej służby wojskowej. Również jako pilot walczył w wojnie obronnej w 1939. W latach 1940–1945 działał w ruchu oporu, w Związku Walki Zbrojnej na Litwie (do 1942), a później w Armii Krajowej w Generalnym Gubernatorstwie.
Okres krakowski.
Po zakończeniu II wojny światowej studiował budowę i eksploatację maszyn na Wydziale Technologii Lotniczej Akademii Górniczo–Hutniczej w Krakowie, gdzie 8 grudnia 1948 uzyskał tytuł magistra inżyniera. W latach 1957–1968 był dyrektorem krakowskiego Instytutu Obróbki Skrawaniem, w którym stworzył cztery zakłady doświadczalne (w Krakowie, Wadowicach, Rzeszowie i Radomiu). Pracował jako nauczyciel akademicki w Katedrze Obróbki Metali Politechniki Krakowskiej, której został kierownikiem. Doktorat obronił w 1958, a habilitację w 1962. W tym samym roku otrzymał tytuł profesora nadzwyczajnego AGH. W 1965 został członkiem korespondencyjnym Polskiej Akademii Nauk. W latach 1966–1968 był prorektorem, a następnie rektorem Politechniki Krakowskiej.
Od 1947 był członkiem Związku Zawodowego Metalowców, od 1957 do 1964 zasiadał w plenum jego Zarządu Głównego. W latach 1951–1960 był członkiem Wojewódzkiej Komisji Związków Zawodowych, a od 1954 Centralnej Rady Związków Zawodowych.
Okres warszawski.
Od 22 grudnia 1968 był przewodniczącym Komitetu Nauki i Techniki w czwartym rządzie Józefa Cyrankiewicza oraz rządzie Józefa Cyrankiewicza i Piotra Jaroszewicza – wprowadził system krajowych programów badawczo-rozwojowych, rozwijał kontakty nauki polskiej z nauką krajów ówczesnych krajów zachodnich. W 1971 został członkiem rzeczywistym PAN i podjął pracę w Instytucie Podstawowych Problemów Techniki PAN. Tytuł profesora zwyczajnego otrzymał w 1972. W latach 1972–1974 stanął na czele nowo utworzonego Ministerstwa Nauki, Szkolnictwa Wyższego i Techniki. Przez trzy kadencje (od 1972 do 1980) pełnił funkcję sekretarza naukowego Polskiej Akademii Nauk. Zajmował się m.in. budową i uruchomieniem polskiej stacji badawczej na Antarktydzie oraz programem rozbudowy Stacji Naukowych PAN w Paryżu, Rzymie, Wiedniu, Moskwie, Londynie i Madrycie). W latach 1972–1976 był przewodniczącym Rady Głównej Naczelnej Organizacji Technicznej, w okresie 1984–1990 jej prezesem, a od 2010 honorowym prezesem NOT.
Od 1949 był członkiem Stowarzyszenia Inżynierów i Techników Mechaników Polskich. W latach 1980–1987 był jego prezesem, a od 1998 honorowym prezesem. Równolegle, przez okres od 1978 do 1990, pozostawał na stanowisku kierownika Zakładu Układów Mechanicznych Instytutu Podstawowych Problemów Techniki Polskiej Akademii Nauk w Warszawie.
Zmarł w wieku 91 lat w Paryżu, gdzie przebywał na leczeniu. Został pochowany w asyście Kompanii Honorowej Wojska Polskiego w Alei Zasłużonych Cmentarza Wojskowego na Powązkach w Warszawie (kwatera A29-tuje-7).
Działalność społeczna i polityczna.
Należał od 1962 do Polskiej Zjednoczonej Partii Robotniczej. W latach 1965–1966 był zastępcą członka plenum, a od 1967 do 1968 członkiem plenum oraz przewodniczącym komisji nauki Komitetu Wojewódzkiego partii w Krakowie. W latach 1971–1975 był członkiem Komitetu Centralnego PZPR, a następnie do 1981 zasiadał w Centralnej Komisji Rewizyjnej partii.
Był radnym dzielnicy Kraków-Zwierzyniec. W latach 1972–1976 i 1985–1989 pełnił mandat posła na Sejm PRL VI i IX kadencji. Brał udział w obradach Okrągłego Stołu w zespole do spraw gospodarki i polityki społecznej. Angażował się również w rodzinnym mieście w działalność Towarzystwa Przyjaciół Pabianic, którego honorowe członkostwo otrzymał w 1980. W latach 1986–1988 członek Społecznego Komitetu Odnowy Starego Miasta Zamościa. 
Dorobek naukowy.
W swoich badaniach naukowych zajmował się technologią maszyn, teorią obróbki warstw wierzchnich metodą wiórową, ścierną i erozyjną, jak i technologiami implantacji laserowej oraz jonami gazów szlachetnych. Podręcznik "Principles of Machining by Cutting, Abrasion and Erosion" został określony przez amerykańską National Academy of Engineering jako „mający wartość ponadczasową”. Poza tym był autorem ponad 14 monografii i książek oraz 200 publikacji w czasopismach krajowych i zagranicznych.
Opatentował 11 wynalazków, wykorzystywanych w praktyce.
Wypromował 29 doktoratów z zakresu nauk technicznych. 12 spośród jego uczniów zostało profesorami (w Polsce, Kanadzie i w Stanach Zjednoczonych).
Wyróżnienia i odznaczenia.
Odznaczenia państwowe.
Za całokształt działalności naukowej i technicznej otrzymał tytuł Honorowego Obywatela Miasta Pabianice (2002).

</doc>
<doc id="712417" url="https://pl.wikipedia.org/wiki?curid=712417" title="JS">
JS

Skrótowiec od:

</doc>
<doc id="712418" url="https://pl.wikipedia.org/wiki?curid=712418" title="Oporność na antybiotyki">
Oporność na antybiotyki

Oporność na antybiotyki – cecha części szczepów bakteryjnych, która umożliwia im przeciwstawianie się wpływowi antybiotyku. W zależności od pochodzenia, dzieli się ją na pierwotną (naturalna struktura bakterii uniemożliwiająca działanie leku) lub nabytą – na skutek nabycia genów oporności od innych bakterii lub spontanicznych mutacji. Częsta oporność wśród bakterii wiąże się z nieracjonalną antybiotykoterapią oraz zbyt dużym zużyciem tych leków w przemyśle spożywczym.
Występowanie oporności na dany antybiotyk nie jest jednoznaczne z możliwością przeżycia drobnoustroju w obecności tego antybiotyku. Oporność może się objawiać również niewielkim wzrostem wytrzymałości mikroorganizmu, tak, że do jego zabicia wystarczy zwiększenie stężenia leku, a nie będzie konieczna jego zamiana.
Definicja oporności na antybiotyki.
Oporność na antybiotyki można rozpatrywać w różnych aspektach:
Oporność naturalna.
Oporność naturalna (zwana także pierwotną) to oporność determinowana przez zaprogramowaną genetycznie strukturę bakterii. Może być ona związana z brakiem receptora dla antybiotyku, ze zbyt niskiego powinowactwa, ze względu na nieprzepuszczalną ścianę komórkową czy z powodu wytwarzaniu enzymów. Wiele szczepów gronkowca wytwarza penicylinazy i jest to niezależne od stosowanych antybiotyków; oporność istniała przed wprowadzeniem penicyliny.
Enzymy rozkładające lub inaktywujące antybiotyki.
β-laktamazy.
Jest to jeden z najczęstszych mechanizmów oporności na antybiotyki. Wydzielanie tych enzymów jest charakterystyczne zwłaszcza dla bakterii Gram (−) i jest to spowodowane budową tych drobnoustrojów – β-laktamazy są wydzielane u nich do przestrzeni periplazmatycznej, a nie na zewnątrz komórki, jak u bakterii Gram-dodatnich. Każda bakteria Gram (−) odpowiada więc za siebie, natomiast bakterie Gram (+) bronią wspólnie, co jest skuteczne dopiero przy określonej ich ilości. Jest to przyczyną efektu inokulum, który polega na zniknięciu efektu terapeutycznego przy przekroczeniu określonej populacji bakteryjnej – stężenie β-laktamaz wystarcza do rozłożenia całego antybiotyku.
Metodą przeciwdziałania temu mechanizmowi jest podawanie wraz z antybiotykami inhibitorów β-laktamaz, tj. związków, które same nie wykazują aktywności antybakteryjnej, jednak łączą się one nieodwracalnie z enzymem rozkładającym antybiotyk. Wykazują aktywność zwłaszcza wobec penicylinaz.
Penicylinazy.
Penicylinazy to enzymy o wąskim spektrum działania – inaktywacja dotyczy wyłącznie antybiotyków z grupy penicylin, w których rozrywane jest wiązanie amidowe. Są one kodowane na plazmidach ("Staphylococcus aureus") lub na chromosomach ("Moraxella").
Cefalosporynazy.
Cefalosporynazy są to enzymy wytwarzane przez wszystkie bakterie z rodziny "Enterobacteriaceae" z wyjątkiem rodzaju "Salmonella", i kodowane przez chromosomalny gen AmpC. Możliwa jest (1) konstytutywna ekspresja genu, w którym bakteria ciągle wytwarza enzym, lub (2) ekspresja indukcyjna polegająca na wytwarzaniu cefalosporynaz wyłącznie w obecności induktora, przy czym nie każdy β-laktam jest induktorem. Ilość enzymu wytwarzanego przy ekspresji konstytutywnej jest zbyt mała aby miało to znaczenie kliniczne. Istnieją również (3) mutanty z derepresowanym genem AmpC, które produkują ogromne ilości cefalosporynaz niezależnie od obecności induktora. Tego typu szczepy stanowią dużo poważniejszy problem kliniczny — są one oporne na penicyliny (oprócz temocyliny i mecylinamu), aztreonam i cefalosporyny (oprócz IV i V generacji); β-laktamazy te nie są hamowane przez stosowane w lecznictwie inhibitory β-laktamaz.
Beta-laktamazy grupy drugiej.
β-laktamazy grupy drugiej stanowią bardzo niejednorodną klasa enzymów. Trzy główne podgrupy to β-laktamazy szerokim (TEM, SHV), β-laktamazy o rozszerzonym spektrum działania – ESβL "(extended spectrum β-lactamases)", będące mutantami enzymów klasycznych (o szerokim spektrum) oraz β-laktamazy KPC (EESβL) o skrajnie rozszerzonym spektrum działania ('extremely extended spectrum β-lactamases'). Klasy te są hamowane przez inhibitory β-laktamaz w różnym stopniu. Lista pozostałych β-laktamaz .
Wobec bakterii wytwarzających klasyczne β-laktamazy aktywność zachowują (z β-laktamów): penicyliny z inhibitorem, cefalosporyny (poza pierwszą generacją), monobaktamy, karbapenemy.
Bakterie wytwarzające enzymy o rozszerzonym spektrum działania są oporne na penicyliny (oprócz temocyliny i mecylinamu), cefalosporyny (oprócz cefamycyn; III generacja cefalosporyn doustnych jest częściowo oporna na działanie tych enzymów, ale w stopniu niewystarczającym do zastosowania w lecznictwie; na działanie części tych enzymów są także oporne cefalosporyny IV i V generacji — w Polsce jednak dominują enzymy CTX-M z tej grupy, które są aktywne wobec tych antybiotyków) i aztreonam. Aktywne pozostają karbapenemy, cefamycyny (są jednak enzymy z tej grupy zdolne do ich rozkładu) i penicyliny lub cefalosporyny z inhibitorami β-laktamaz (są jednak enzymy z tej grupy niehamowane przez inhibitory).
β-laktamazy KPC stanowią poważny problem w niektórych ośrodkach, ponieważ rozkładają wszystkie β-laktamy dostępne w lecznictwie, a ich hamowanie przez inhibitory jest niewystarczające, aby połączenia penicylin lub cefalosporyn z nimi były skuteczne tutaj.
Metalo-β-laktamazy.
Metalo-β-laktamazy są to enzymy o szerokim spektrum substratowym, zawierające kation cynku, Zn2+, w centrum aktywnym. Nie są hamowane przez inhibitory β-laktamaz, hamuje je kwas merkaptopropionowy i EDTA (substancje te są jednak toksyczne. Z β-laktamów na działanie tych enzymów niewrażliwy jest aztreonam.
Modyfikacja antybiotyku aminoglikozydowego.
Ten mechanizm oporności wiąże się z enzymami modyfikującymi cząsteczki leków.
Zmiana miejsca docelowego działania antybiotyku.
Jest to oporność polegająca na modyfikacji miejsca docelowego, na który działa antybiotyk. Przykłady:
Modyfikacja białek PBP (oporność na beta-laktamy).
Ten typ oporności polega na modyfikacji starych lub syntezę nowych białek PBP.
MLSB.
Metylacja dużej podjednostki rybosomu: oporność krzyżowa MLSB (makrolidy – linkozamidy – streptograminy B) wobec antybiotyków działających na to samo miejsce. Oporność warunkuje gen "ermB".
Bakterie z tym mechanizmem są oporne na wszystkie makrolidy (oprócz ketolidów, które mogą być aktywne wobec niektórych bakterii z tym mechanizmem) i linkozamidy. W przypadku streptogramin stosowane są połączenia streptogramin A i B (np. chinuprystyna-dalfoprystyna) – działają one wobec tych bakterii, ale słabiej niż wobec szczepów bez tego mechanizmu, co w połączeniu z niekorzystnymi właściwościami farmakologicznymi tych antybiotyków uniemożliwia ich stosowanie.
Oporność na glikopeptydy.
Glikopeptydy łączą się standardowo z końcówką D-Ala-D-Ala ściany komórkowej. Oporność może polegać na:
Oporność może dotyczyć wankomycyny albo teikoplaniny. Bardziej złożona sytuacja dotyczy nowych glikopeptydów (orytawancyna, dalbawancyna, telawancyna), które są obecnie w próbach klinicznych.
Szczepy VISA są oporne na wankomycynynę i teikoplaninę, a wrażliwe na orytawancynę, dalbawancynę i telawancynę.
Szczepy VRSA są oporne na wankomycynynę, teikoplaninę i orytawancynę, a wrażliwe na dalbawancynę i telawancynę.
Szczepy VRE są oporne na wankomycynę, a mogą być w zależności od rodzaju mechanizmu i szczepu bakterii wrażliwe lub oporne na (kolejność oznacza coraz większe prawdopodobieństwo wrażliwości): teikoplaninę, dalbawancynę, telawancynę i orytawancynę.
Modyfikacja gyrazy albo topoizomerazy – oporność na chinolony.
Gyraza DNA i topoizomeraza IV, enzymy biorące udział w procesie replikacji są celem chinolonów oraz ich nowszych pochodnych – fluorochinolonów. Punktowe mutacje w genach kodujących te enzymy ("gyrA, gyrB, parC, nalA, grlA") powodują powstawanie białek o zmniejszonym powinowactwie do antybiotyku. Zauważono różnice w działaniu leku u bakterii Gram (+) i Gram (−). Ponieważ u tych pierwszych łączy się on zazwyczaj z topoizomerazą, mutacje gyrazy nie powodują całkowitej oporności ("i vice versa"). Uważa się, że do całkowitej utraty wrażliwości na tę grupę leków potrzebnych jest kilka niezależnych od siebie mutacji.
Mutacje warunkujące ten typ oporności powstają spontanicznie i nie są przekazywane horyzontalnie innym bakteriom, opisano już jednak plazmidy u "Shigella dysenteriae". Prawdopodobnie sama grupa leków działa bardzo mutagennie, między innymi poprzez indukcję odpowiedzi SOS.
Częstość pojawiania się szczepów opornych jest proporcjonalna do częstości stosowania leku, przy czym przy chinolonach pojawiają się one znacznie szybciej, dlatego grupa ta jest wycofywana z praktyki klinicznej.
Inne mechanizmy oporności.
Zaburzony transport do wnętrza komórki.
Przykładowo, aminoglikozydy są transportowane do wnętrza komórki przenośnikiem zależnym od tlenu, dlatego ta grupa antybiotyków nie działa na beztlenowce. Ten typ oporności warunkuje także oporność na tetracykliny.
Zmiana przepuszczalności ściany komórkowej.
Przykładem jest nabyta oporność na beta-laktamy u "Pseudomonas aeruginosa" ze względu na utratę kanałów D2.
Przyczyny oporności bakterii.
Jedną z głównych przyczyn selekcji szczepów opornych jest zbyt częste stosowanie antybiotyków. Powinny być przepisywane w ostateczności, gdy nie poskutkowały leki nie będące antybiotykami, zamiast w pierwszej kolejności, chyba że przypadek jest poważny.
W wielu krajach (np. USA) legalne jest też stosowanie niewielkich dawek antybiotyków podczas hodowli dla podniesienia masy trzody chlewnej. Dawki te są zbyt małe, aby zabić wszystkie bakterie, więc stymulują wyrobienie przez bakterie antybiotykooporności.
Jedynie szczepy, które wykształciły odpowiednie mechanizmy, są w stanie przeżyć w zmienionym środowisku.
Przyczyną oporności bakterii względem antybiotyków może być również częste stosowanie środków dezynfekcyjnych.
Problem antybiotykooporności na świecie.
Problem wielolekooporności dotyczy wielu krajów i ma zasięg globalny. W raporcie "The Bacterial Challenge. Time to React" z 2009 r. napisano, że na terenie Unii Europejskiej co roku odnotowuje się 400 000 zakażeń bakteriami wielolekoopornymi, w tym 25 tysięcy zgonów. Z kolei roczny raport epidemiologiczny z 2019 r. Europejskiego Centrum Zapobiegania i Kontroli Chorób wykazuje, że najczęściej zgłaszanym gatunkiem opornej bakterii w Europie była "Escherichia coli" (44,2%), następnie "Staphylococcus aureus" (20,6%), "Klebsiella pneumoniae" (11,3%), "Enterococcus faecalis" (6,8%).
Według raportu WHO "Antimicrobial drug resistance" w 2013 r. stwierdzono 80 000 zgonów spowodowanych zakażenia bakteriami wielolekoopornymi rocznie w Chinach, 23 000 w Stanach Zjednoczonych oraz 30 000 w Tajlandii.

</doc>
<doc id="712435" url="https://pl.wikipedia.org/wiki?curid=712435" title="Biedni ludzie">
Biedni ludzie

Biedni ludzie (ros. "Бедные люди") – debiutancka powieść Fiodora Dostojewskiego. Pisarz pracował nad utworem od stycznia 1844 do maja 1845 roku, natomiast w druku "Biedni ludzie" ukazali się w 1846. 
Początkowo powieść miała być pisana w formie pamiętnika i opisywać losy młodej prowincjuszki, przeprowadzającej się do Petersburga. Ostatecznie jednak autor zdecydował się nadać utworowi formę powieści epistolarnej, a tematem uczynić miłość i kłopoty życiowe dwojga ubogich ludzi – Makarego Diewuszkina i Wareńki Dobrosiełowej. Utwór inspirowany był twórczością Nikołaja Gogola i Aleksandra Puszkina. Powieść zyskała uznanie współczesnych, pozytywnie wypowiadał się o niej poeta Mikołaj Niekrasow, a krytyk Wissarion Bieliński po przeczytaniu rękopisu nazwał autora "nowym Gogolem" i uznał go za nadzieję zaangażowanej społecznie literatury.

</doc>
<doc id="712437" url="https://pl.wikipedia.org/wiki?curid=712437" title="Hemitragus">
Hemitragus



</doc>
<doc id="712438" url="https://pl.wikipedia.org/wiki?curid=712438" title="George Lennox">
George Lennox

George Henry Lennox (ur. 29 listopada 1737, zm. 25 marca 1805) – brytyjski arystokrata, polityk i wojskowy, młodszy syn Charlesa Lennoxa, 2. księcia Richmond i Lennox oraz lady Sarah Cadogan, córki 1. hrabiego Cadogan. Jego starszym bratem był 3. książę Richmond i Lennox.
25 grudnia 1759 r. poślubił lady Louise Kerr (przed 1744-1830), córkę Williama Kerra, 4. markiza Lothian i lady Caroline Darcy, córki 3. hrabiego Holdernesse. George i Louise mieli razem syna i trzy córki:
Od 1761 do 1790 r. zasiadał w Izbie Gmin. Najpierw reprezentował okręg Chichester, później (od 1767 r.) okręg Sussex. 29 grudnia 1762 r. został pułkownikiem King's Own Scottish Borderers. Regimentem tym dowodził aż do swojej śmierci. W międzyczasie został awansowany do stopnia generała. 16 lutego 1784 r. został konstablem twierdzy Tower of London.
Pomimo hanowerskich sympatii swojego ojca i brata, lord George ożenił swojego syna z dziedziczką klanu Gordonów, jednych z najbardziej prominentnych rodów jakobickich.

</doc>
<doc id="712443" url="https://pl.wikipedia.org/wiki?curid=712443" title="Barwa pomarańczowa">
Barwa pomarańczowa

Barwa pomarańczowa (pomarańcz, oranż) – kolor zaliczany do rodziny kolorów jaskrawych z palety barw podrzędnych. Powstaje po zmieszaniu dwóch podstawowych barw: czerwonej i żółtej. Nazwa koloru pomarańczowego wzięła się od nazwy owocu pomarańczy (franc. "pomme orange" – "pomme" – owoc, a "orange" – z arab. "narandj").

</doc>
<doc id="712445" url="https://pl.wikipedia.org/wiki?curid=712445" title="Hemitragus jemlahicus">
Hemitragus jemlahicus



</doc>
<doc id="712446" url="https://pl.wikipedia.org/wiki?curid=712446" title="Alojzy Karkoszka">
Alojzy Karkoszka

Alojzy Karkoszka (ur. 15 czerwca 1929 w Roczynach, zm. 20 sierpnia 2001 w Łajsie) – polski inżynier budownictwa lądowego i polityk. Minister budownictwa i przemysłu materiałów budowlanych w latach 1971–1975, wiceprezes Rady Ministrów (1975–1976), sekretarz KC PZPR (1976–1980) oraz poseł na Sejm PRL VII i VIII kadencji. Budowniczy Polski Ludowej.
Życiorys.
Syn Antoniego i Katarzyny. Uzyskał tytuł inżyniera budownictwa lądowego na Politechnice Warszawskiej. W latach 1951–1954 służył w Wojsku Polskim, w 1954 został kierownikiem działu w Fabryce Samochodów Osobowych.
Od 1945 był członkiem Związku Walki Młodych, a następnie Związku Młodzieży Polskiej (do 1951). Od 1949 należał do Polskiej Zjednoczonej Partii Robotniczej. Według materiałów zgromadzonych w archiwum Instytutu Pamięci Narodowej był w latach 1950–1953 tajnym współpracownikiem (rezydentem) stalinowskiej Informacji Wojskowej o pseudonimie „Dubrowski”.
W latach 1967–1970 był sekretarzem Komitetu Warszawskiego partii, w KW pełnił uprzednio funkcje zastępcy kierownika wydziału i instruktora. W okresie od lipca 1970 do grudnia 1971 był I sekretarzem KW PZPR w Gdańsku. Od 1976 do 1980 był I sekretarzem Komitetu Warszawskiego PZPR i z racji pełnionej funkcji partyjnej przewodniczącym Stołecznej Rady Narodowej. W latach 1964–1971 był zastępcą członka, a od 1971 członkiem Komitetu Centralnego PZPR. W okresie 1976–1980 pełnił funkcję jego sekretarza, a od lutego do grudnia 1980 był członkiem Biura Politycznego KC PZPR.
Od 22 grudnia 1971 do 28 maja 1975 był ministrem budownictwa i przemysłu materiałów budowlanych, a następnie do 2 grudnia 1976 był wicepremierem.
W latach 1976–1985 był posłem na Sejm PRL VII i VIII kadencji.
Alojzy Karkoszka zmarł po ciężkiej chorobie 20 sierpnia 2001. 29 sierpnia został pochowany w grobie urnowym na Cmentarzu Wojskowym na Powązkach (kwatera E-12-14).
Odznaczenia.
W 1979 został odznaczony Orderem Budowniczych Polski Ludowej. Otrzymał także Krzyż Komandorski Orderu Odrodzenia Polski, Order Sztandaru Pracy I i II klasy, Srebrny Krzyż Zasługi oraz Złoty Medal „Za zasługi dla obronności kraju” (1973).

</doc>
<doc id="712448" url="https://pl.wikipedia.org/wiki?curid=712448" title="Polonia w Nowej Zelandii">
Polonia w Nowej Zelandii

Polonia w Nowej Zelandii – Polacy i Nowozelandczycy pochodzenia Polskiego.
Nowozelandzka Polonia szacowana jest obecnie na ok. 4 tys. osób i skupia się głównie w Wellington i Auckland.
Historia.
XVIII wiek.
Historia stosunków polsko-nowozelandzkich rozpoczęła się w XVIII wieku, kiedy to w czasie podróży dookoła świata, na pokładzie H.M.S. Resolution, kapitanowi Jamesowi Cookowi towarzyszyli dwaj botanicy Jan i jego syn Jerzy Forsterowie – obaj pochodzenia polskiego. Załoga dotarła do brzegów Nowej Zelandii.
Pierwsza duża grupa polskich osadników przybyła do Nowej Zelandii statkiem Friedeburg, który przybył z Hamburga do Lyttelton 30 sierpnia 1872 r.
Pierwsi Polacy osiedlili się w okolicy Christchurch.
XIX wiek.
Kolejną dużą grupą polskich osadników, była załoga statku, który wpłynął do Port Chalmers 6 grudnia 1872 roku.
Większość Polaków osiedliła się w regionie Otago, niedaleko Dunedin, a także w Taranaki na Wyspie Północnej, głównie w Inglewood.
XX wiek.
Spis ludności z 1921 wykazał 399 osób z Polski mieszkających na terenie Nowej Zelandii.
W 1940 roku, z inicjatywy Augusta Zaleskiego utworzono konsulaty RP w Australii i Nowej Zelandii. Konsulem Generalnym w Nowej Zelandii został mianowany dr Kazimierz Wodzicki.
W 1941 roku, Nowa Zelandia zgodziła się przyjąć grupę 733 polskich dzieci, głównie sierot i półsierot oraz ich opiekunów, aż do zakończenia wojny.
Po wojnie w Nowej Zelandii przebywało ok. 850 Polaków (w tym ok. 200 żołnierzy Drugiego Korpusu).
W 1966 r. otwarto w Wellingtonie Konsulat Generalny Polskiej Rzeczypospolitej Ludowej.
1 marca 1973 r. oficjalnie nawiązano stosunki dyplomatyczne między Polską, a Nową Zelandią na poziomie ambasady.
III RP.
W 2005 roku Nowa Zelandia otworzyła swoją Ambasadę w Warszawie.
Obecnie Polonia w Nowej Zelandii liczy ok. 4 tysięcy osób. Polacy organizują się w stowarzyszeniach i klubach, organizują wydarzenia kulturalne. W Nowej Zelandii działają polskie szkoły, a trzy kościoły oferują wiernym msze w języku polskim.
W Wellington znajduje się polska ambasada, a w Auckland i Christchurch konsulaty honorowe RP.
Instytucje polskie działające w Nowej Zelandii.
W Nowej Zelandii działają liczne polskie instytucje, m.in.:

</doc>
<doc id="712454" url="https://pl.wikipedia.org/wiki?curid=712454" title="Kalmodulina">
Kalmodulina

Kalmodulina (ang. calcium-modulated protein "białko modulowane przez wapń") – białko modulatorowe, powszechnie występujące w organizmach eukariotycznych. Kalmodulina ulega aktywacji poprzez przyłączenie czterech jonów wapnia (Ca2+), co powoduje zmianę jej konformacji. W takiej formie stymuluje działanie wielu enzymów (np. dehydrogenazy chinianowej i kinazy II, która następnie fosforyluje wiele różnych białek), pomp błonowo-jonowych i innych białek. 
Kalmodulina zbudowana jest z jednego łańcucha polipeptydowego o długości 148 reszt aminokwasowych. Jej masa cząsteczkowa wynosi 16,7 kDa.

</doc>
<doc id="712458" url="https://pl.wikipedia.org/wiki?curid=712458" title="Terji Skibenaes">
Terji Skibenaes



</doc>
<doc id="712478" url="https://pl.wikipedia.org/wiki?curid=712478" title="Joemonster.org">
Joemonster.org



</doc>
<doc id="712491" url="https://pl.wikipedia.org/wiki?curid=712491" title="Massamasso Tchangai">
Massamasso Tchangai

Komi Massamasso Tchangaï, (ur. 8 sierpnia 1978 w Atakpamé, zm. 8 sierpnia 2010) był togijskim, piłkarzem, grającym na pozycji obrońcy.
Życiorys.
Karierę rozpoczynał w ASKO Kara. Następnie przeniósł się do ligi tunezyjskiej, do klubu CA Bizertin, później przeniósł się na Słowację, do ND Gorica. Poprzez holenderski De Graafschap Doetinchem trafił do Włoch, a tam swój pierwszy sezon spędził w AS Viterbese Calcio. Podczas Mistrzostw Świata w 2006 roku grał w Benevento Calcio, później występował w Al-Nasr Rijad, klubie z Arabii Saudyjskiej. Grał też w chińskim klubie Shenzhen Ruby. W reprezentacji debiutował 11 sierpnia 1996, podczas meczu z Kongiem. Zmarł w dniu swoich 32. urodzin, które chciał świętować w Togo.

</doc>
<doc id="712498" url="https://pl.wikipedia.org/wiki?curid=712498" title="Związek Kosynierów">
Związek Kosynierów

Związek Kosynierów – tajna polska organizacja niepodległościowa, działająca w Wielkopolsce w latach 1820-1826.
Powstała na fundamencie rozwiązanej loży poznańskiej Wolnomularstwa Narodowego. Działaczom poznańskim nie odpowiadał bowiem quasimasoński charakter tej organizacji i jej związki z cesarzem Aleksandrem I. Na czele utworzonego Związku Kosynierów stanął gen. Stanisław Kostka Mielżyński. Delegatem na Królestwo Polskie został gen. Jan Nepomucen Umiński. On też w maju 1821 przeprowadził rozmowy zjednoczeniowe w Warszawie, zakończone przekształceniem Wolnomularstwa Narodowego w Narodowe Towarzystwo Patriotyczne, któremu podporządkował się Związek Kosynierów. Działaczami Związku Kosynierów byli m.in. Ignacy Prądzyński, Maciej Mielżyński i Ludwik Paweł Sczaniecki.
Rozbity został w 1826, w związku z dekonspiracją Narodowego Towarzystwa Patriotycznego w Królestwie Polskim.

</doc>
<doc id="712504" url="https://pl.wikipedia.org/wiki?curid=712504" title="Pomarańczowy">
Pomarańczowy



</doc>
<doc id="712506" url="https://pl.wikipedia.org/wiki?curid=712506" title="Stanisław Derendarz">
Stanisław Derendarz

Stanisław Derendarz (ur. w 1928 r. w Babach, zm. w 1994 r.) – pisarz, poeta, gawędziarz, muzyk ludowy.
Mieszkał we wsi Raciborowice w gminie Moszczenica w powiecie piotrkowskim, gdzie zajmował się prowadzeniem gospodarstwa rolnego. 
Należał do Stowarzyszenia Twórców Ludowych. 
Historia.
Debiutował w 1965 r. na łamach „Głosu Robotniczego”. Tworzył wiersze, opowiadania oraz gawędy, które opublikowały m.in. Twórczość Ludowa, Gromada Rolnik Polski, Tygodnik Piotrkowski oraz Zbliżenia Piotrkowskie.
Pisał również teksty piosenek dla kapeli ludowej „Tkacze” z Moszczenicy. Utwory S. Derendarza prezentował film Krystyny Widerman „Gniazdo Rodzinne” (1988 r.). W 1993 r. ukazał się tom jego wierszy pt. „...I dotąd będę...”.
Nagrody.
Był laureatem wielu nagród, m.in. III nagrody w konkursie indywidualnym (skrzypce) podczas Festiwalu Kapel i Śpiewaków Ludowych w Kazimierzu Dolnym n. Wisłą (1978 r.) oraz I nagrody w Turnieju Jednego Wiersza podczas Ogólnopolskich Spotkań Poetyckich (1989 r.). Odnosił również sukcesy w Ogólnopolskim Konkursie Literackim im. Jana Pocka (nagrody w dziedzinie prozy i poezji). W 1983 r. został uhonorowany Krzyżem Kawalerskim Orderu Odrodzenia Polski.

</doc>
<doc id="712507" url="https://pl.wikipedia.org/wiki?curid=712507" title="Walinomycyna">
Walinomycyna

Walinomycyna – organiczny związek chemiczny pochodzenia naturalnego, cykliczny oligopeptyd z grupy depsypeptydów, antybiotyk z grupy streptogramin B. Jest jonoforem o wysokiej selektywności wiązania kationu potasu K+, który może być transportowany w postaci kompleksu przez błony komórkowe. Proces ten obniża naturalny potencjał elektrochemiczny komórki. Ze względu na bardzo wysoką toksyczność związek ten nie jest stosowany w leczeniu ludzi ani zwierząt. Walinomycyna powstaje naturalnie w procesach metabolicznych bakterii "Streptomyces fulvissimus", a także innych promieniowców z rodzaju "Streptomyces" (patogennych dla człowieka), np. "S. tsusimaensis". Dowiedziono również, że walinomycyna produkowana jest przez paciorkowca kałowego – bakterie z rodzaju "Enterococcus". Biosynteza walinomycyny przez te mikroorganizmy została dokładnie przebadana i wyjaśniona. Badania nad tym związkiem przyczyniły się do poznania mechanizmu działania jonoforów.
Historia.
Walinomycyna jest jednym z najdokładniej przebadanych antybiotyków jonoforowych. Wyizolowana została po raz pierwszy w 1955 roku ze szczepu "Streptomyces fulvissimus". Berton Pressman zaobserwował udział walinomycyny w transporcie jonów przez błony biologiczne. W 1964 roku Pressman wraz z Cyrilem Moore'em wykazali, że działanie walinomycyny jest silnie związane z obecnością kationów potasu. Wykazali oni, że walinomycyna rozprzęga procesy fosforylacji oksydacyjnej w obecności kationów potasu i rubidu, lecz nie w obecności kationów sodu. Pressman wysnuł hipotezę, że walinomycyna wpływa na działanie pompy sodowo-potasowej – jedynego znanego w tamtych czasach sposobu transportu jonów przez błony. Trzy lata później, w 1967 roku Pressman wykazał, że walinomycyna tworzy związki kompleksowe z kationami potasu i może transportować te jony przez błony komórkowe samodzielnie. To przełomowe odkrycie uznawane jest za początek chemii jonoforów.
Struktura cząsteczki.
Walinomycyna należy do grupy cyklodepsypeptydów, czyli związków makrocyklicznych zawierających zarówno wiązania peptydowe, jak i estrowymi. Cząsteczka walinomycyny składa się z trzech powtarzających się fragmentów zbudowanych z reszt kwasu -mlekowego, -waliny, kwasu -2-hydroksyizowalerianowego i -waliny połączonych w pierścień. Łącznie w cząsteczce walinomycyny znajduje się 12 grup karbonylowych (6 amidowych i 6 estrowych).
Makrocykliczny pierścień tego depsypeptydu składa się z 36 atomów, a jego średnica w układzie płaskim jest o wiele za duża, aby kompleksować we wnętrzu kation potasu. Cząsteczka walinomycyny nie jest sztywna, lecz może ulegać znacznym zmianom konformacyjnym. Analiza rentgenowska wykazała, że walinomycyna może krystalizować w różnych układach krystalograficznych (trójskośnym, jednoskośnym i rombowym) i może różnić się układem wiązań wodorowych w zależności od użytego do krystalizacji rozpuszczalnika. Ponadto w hydrofilowej wnęce walinomycyny mogą być związane wodorowo cząsteczki wody.
Kompleksy.
Kompleks z kationem potasu.
Badania rentgenostrukturalne kompleksu walinomycyny z kationem potasu pokazały, że struktura ligandu w kompleksie zmienia się znacząco w porównaniu do struktury samego ligandu. Proces kompleksowania kationu potasu wymusza zasadnicze zmiany konformacyjne oraz zmiany w układzie wiązań wodorowych. Walinomycyna przyjmuje tzw. „konformację piłki tenisowej” owijając się wokół kationu. Kation potasu koordynowany jest w tym kompleksie przez sześć atomów tlenu walinomycyny pochodzących od grup karbonylowych waliny, natomiast wszystkie amidowe atomy wodoru biorą udział w tworzeniu wewnątrzcząsteczkowych wiązań wodorowych. Kation potasu jest zamknięty w hydrofilowej wnęce wewnątrz cząsteczki, natomiast grupy alkilowe (izopropylowe i metylowe) skierowane są na zewnątrz cząsteczki tworząc tzw. hydrofobową sferę zewnętrzną. Taki kształt cząsteczki kompleksu sprawia, że jest on rozpuszczalny w rozpuszczalnikach niepolarnych oraz w błonach lipidowych.
Kompleksy z innymi kationami.
Badania kompleksów z innymi kationami, np. z kationem sodu i rubidu przyczyniły się do wysunięcia teorii, że proces kompleksowania kationu potasu przez cząsteczkę walinomycyny jest związany ze stopniowym zrywaniem wiązań wodorowych pomiędzy ligandem a cząsteczkami wody. W miejsce zerwanych wiązań wodorowych pojawiają się nowe wiązania koordynacyjne wiążące kation potasu. Cząsteczki wody mogą jednak wchodzić w sferę koordynacyjną kationu.
Przeprowadzone symulacje komputerowe dynamiki molekularnej (MD) sugerują natomiast, że szybkość procesu dekompleksowania kationu nie jest związana z tworzeniem się pośredniego adduktu z wodą, jak sugerował Pressman, lecz z właściwym ułożeniem cząsteczek kompleksu na granicy błony.
Stała trwałości kompleksu walinomycyny z kationem potasu jest 10 000 razy wyższa niż z kationem sodu. Selektywność kompleksowania kationów jednowartościowych przez walinomycyny jest następująca: Rb+ &gt; K+ &gt; Cs+ &gt; Ag+ &gt; &gt; Na+ &gt; Li+.
Walinomycyna kompleksuje kationy metali drugiej grupy układu okresowego ze wzrastająca selektywnością: Ba2+ &gt; Ca2+ &gt; Sr2+ &gt; Mg2+.
Najnowsze badania pokazują, że jonofor ten tworzy kompleksy z dwuwartościowymi kationami metali przejściowych takimi jak: Cu2+, Zn2+, Cd2+, Pb2+, , Fe2+, Co2+ i Ni2+.
Obliczone stałe trwałości dla niektórych kompleksów maleją w szeregu: Pb2+ &gt; Cu2+ &gt; , Zn2+ &gt; Ni2+ &gt; Co2+, Cd2+ &gt; Fe2+.
Mechanizm działania antybiotycznego.
Wyjaśnienie mechanizmu kompleksowania kationu potasu przez walinomycynę było niezbędne do zrozumienia procesu transportu tego kationu przez błonę wewnętrzną mitochondrium i wpływu na proces fosforylacji oksydacyjnej. Mechanizm działania antybiotycznego walinomycyny wynika bowiem z selektywnego transportu kationów potasu przez błonę lipidową z macierzy mitochondrialnej do przestrzeni międzybłonowej tego organellum. Transport ten zakłóca naturalny gradient stężenia kationów K+ po obu stronach błony powodując zaburzenia procesów energetycznych komórki. Początkowo wydawało się, że walinomycyna jest zdolna do kompleksowania wyłącznie kationów potasu i rubidu, jednak przypuszczenia te zostały szybko rozwiane.
Jonofor ten tworzy kompleksy z kationami niemalże wszystkich litowców od litu po cez. Selektywność kompleksowania kationów potasu i rubidu jest natomiast dużo wyższa niż kationu sodu, co ma zasadniczy wpływa na mechanizm jej działania bakteriobójczego. Według czeskich naukowców mechanizm działania walinomycyny nie jest jednak związany wyłącznie z transportem kationów K+ przez błonę wewnętrzną mitochondriów, lecz równocześnie z transportem jonów hydroniowych (H3O+) w przeciwną stronę. Taki transport jonów w obie strony przypomina rodzaj antyportu, nie jest to jednak transport aktywny. Badania spektroskopowe potwierdziły zdolność kompleksowania jonu hydroniowego przez walinomycynę. Na podstawie badań woltamperometrycznych zasugerowano natomiast, że walinomycyna może transportować zarówno kation jak i anion. Mechanizm takiego transportu nie został jeszcze wyjaśniony.
Zastosowanie.
Walinomycyna wykazuje silne działanie przeciwnowotworowe, przeciwgrzybicze, przeciwbakteryjne a nawet przeciwwirusowe. Jednak, jak większość antybiotyków depsypeptydowych, wykazuje wysoką toksyczność, dlatego nie może być stosowana w terapii. Najnowsze badania "in vitro" dowiodły, że walinomycyna wykazuje najlepsze działanie antybiotyczne przeciw śmiertelnemu wirusowi SARS-CoV w zakażonych komórkach Vero E6. Wirus ten wywołuje zespół ostrej ciężkiej niewydolności oddechowej, a jego epidemia wybuchła w Chinach w 2002 roku i rozprzestrzeniła się z Dalekiego Wschodu, aż do krajów Ameryki Północnej.
Walinomycyna znalazła natomiast zastosowanie w elektrodach jonoselektywnych (ISE) do wykrywania kationów potasu.

</doc>
<doc id="712509" url="https://pl.wikipedia.org/wiki?curid=712509" title="Gulistan">
Gulistan



</doc>
<doc id="712510" url="https://pl.wikipedia.org/wiki?curid=712510" title="Rezerwat przyrody Przylesie">
Rezerwat przyrody Przylesie

Rezerwat przyrody Przylesie – rezerwat leśny znajdujący się w powiecie brzeskim, w gminie Olszanka, w województwie opolskim.
Jest położony w zachodniej części tzw. Wysokiego Lasu (lasu przyleskiego, dawniej "Hochwald"), zlokalizowanego przy zachodniej granicy gminy, na północ od drogi wojewódzkiej nr 401, ok. 600 m na zachód od wsi Przylesie. Rezerwat obejmuje oddziały leśne 287-g, 288-d, h-j w obrębie Karłowice, leśnictwie Prędocin (Nadleśnictwo Brzeg). Znajduje się poza granicami wielkoobszarowych form ochrony przyrody.
Rezerwat przyrody Przylesie został powołany do życia zarządzeniem Ministra Leśnictwa i Przemysłu Drzewnego nr 70 z dnia 20 czerwca 1969 r. Początkowo zajmował powierzchnię 14,94 ha. Obecnie obejmuje swoim zasięgiem obszar 17,24 ha (około 5% powierzchni Wysokiego Lasu), a planuje się go rozszerzyć do powierzchni 30 ha.
Obszar rezerwatu podlega ochronie ścisłej. Rezerwat chroni fragment lasów liściastych naturalnego pochodzenia, tworzących formy przejściowe od grądów do olsów i łęgów olchowo-jesionowych. Drzewostan części rezerwatowej lasu jest jedno- (drzewostan olchowy i jesionowy, z nalotami klonu i jaworu) lub dwupiętrowy (piętro górne – dominacja dębu szypułkowego i, jak się przypuszcza, burgundzkiego, dolne – grab zwyczajny, jesion wyniosły, klon jawor, wiąz, lipa). Szczególnie efektownie prezentuje się 200-letni drzewostan dębowy, stanowiący unikat na skalę całego kraju.
W rezerwacie stwierdzono występowanie 7 gatunków roślin chronionych (stan na 2012 rok), są to: podkolan biały ("Platanthera bifolia"), przytulia wonna ("Galium odoratum"), wawrzynek wilczełyko ("Daphne mezereum"), kopytnik pospolity ("Asarum europaeum"), kalina koralowa ("Viburnum opulus"), konwalia majowa ("Convallaria majalis") i bluszcz pospolity ("Hedera helix").

</doc>
<doc id="712518" url="https://pl.wikipedia.org/wiki?curid=712518" title="Polski Korpus Przysposobienia i Rozmieszczenia">
Polski Korpus Przysposobienia i Rozmieszczenia

Polski Korpus Przysposobienia i Rozmieszczenia (PKPiR, ang. "Polish Resettlement Corps") – korpus Armii Brytyjskiej przeznaczony dla przysposobienia zdemobilizowanych żołnierzy Polskich Sił Zbrojnych (PSZ) do życia cywilnego i rozmieszczenia ich na terytorium Wielkiej Brytanii lub poza jego granicami.
Historia korpusu.
5 lipca 1945 mocarstwa zachodnie uznały Tymczasowy Rząd Jedności Narodowej powstały w Polsce. Stawiało to PSZ w zupełnie nowej sytuacji politycznej i prawnej. Ich kierownictwo zostało oficjalnie poinformowane, że Warszawa oczekuje cofnięcia uznania rządu emigracyjnego. Jako tymczasowe rozwiązanie uznano, że PSZ pozostaną pod dowództwem brytyjskim, zachowując dotychczasowy status. Władze brytyjskie miały nadal utrzymywać PSZ, zapewniając im zakwaterowanie, obsługę medyczną oraz niezbędne do życia środki.
Tymczasem Brytyjczycy jednostronnie postanowili rozwiązać PSZ w ciągu najbliższego roku. Najważniejsza stała się sprawa powrotu żołnierzy do Polski. Tymczasowy Rząd Jedności Narodowej czynił usilne starania o przyspieszenie tej akcji oraz zapewnienie powrotu maksymalnej liczby żołnierzy (w tym kadry oficerskiej). Brytyjczycy postanowili przeprowadzić referendum w polskich jednostkach wojskowych. Żołnierze, którzy zgłosili chęć powrotu do kraju, zostali umieszczeni w obozach przejściowych. W tym samym czasie na tereny niemieckie oraz do Francji i Wielkiej Brytanii przybyły polskie misje wojskowe, których zadaniem było pozyskanie dla powrotu jak najwięcej żołnierzy.
W lutym 1946 roku rząd polski przekazał Wielkiej Brytanii oświadczenie, w którym stwierdzał, że ze względu na nikłe wyniki repatriacji jednostki polskie na Zachodzie przestają być uznawane za Wojsko Polskie i zażądano natychmiastowego ich rozwiązania, do żołnierzy zaś zwrócono się z apelem, aby zgłaszali się indywidualnie do polskich konsulatów.
Emigracyjne władze były jednak zdecydowane walczyć o jak najdłuższe utrzymanie PSZ. Wystosowane zostało kolejne memorandum do władz brytyjskich, w którym przypomniano, że PSZ działały na brytyjskim obszarze operacyjnym na mocy umów polskich władz państwowych zawartych z rządem brytyjskim. Podkreślono jednocześnie, że obecne władze państwowe w Polsce mają charakter tymczasowy. W tej sytuacji PSZ nie mogą się im podporządkować i nie ma możliwości przeprowadzenia demobilizacji.
W marcu 1946 roku rząd brytyjski powołał Komitet do Spraw PSZ. Jednocześnie postanowiono przenieść wszystkie jednostki polskie do Wielkiej Brytanii, niezwłocznie rozwiązać całość PSZ oraz zakończyć przygotowania do masowej repatriacji żołnierzy do Polski. Natomiast tych żołnierzy, którzy nie będą chcieli wracać, przewidziano osiedlić i umożliwić im podjęcie pracy zawodowej.
Odezwa brytyjska potwierdziła oficjalne stanowisko władz z podkreśleniem, że do kraju powinno wrócić jak najwięcej żołnierzy, a tych, którzy pozostaną, rząd postara się otoczyć opieką. Spowodowało to dodatkowe zgłoszenie się na wyjazd do Polski około 68 tys. z 240 000 żołnierzy.
W tej sytuacji w rządzie Wielkiej Brytanii powstała koncepcja powołania specjalnej organizacji pod nazwą Korpus Przysposobienia i Rozmieszczenia. Miał on objąć wszystkich żołnierzy PSZ, przeprowadzić demobilizację i przygotować ich do pracy zawodowej. Korpus, który był organizacją tymczasową, miał pomóc żołnierzom w przejściu do życia cywilnego na terytorium Zjednoczonego Królestwa i w innych państwach. Miał być rozwiązany z chwilą, gdy wszyscy żołnierze rozpoczną normalną egzystencję (posiadano kredyty rządowe na ten cel do 18 lipca 1948 roku).
Przyjęto zasadę, że wstępować do niego będą mogły te osoby, które służyły w PSZ w okresie przed 1 czerwca 1945 roku.
W pracach organizacyjnych i wykonawczych pojawiło się wiele trudności. Największe z nich związane były z: zorganizowaniem transportu żołnierzy na Wyspy Brytyjskie, zapewnieniem zakwaterowania oraz wyżywienia, obsługą medyczną, szkoleniem zawodowym i nauczaniem języka. Były też kłopoty z porozumieniem się ze związkami zawodowymi, co okazało się przedsięwzięciem bardzo trudnym. Skończyła się wojna i społeczeństwo brytyjskie zaczęło myśleć zupełnie innymi kategoriami, dotyczyło to również stosunku do żołnierzy PSZ (i żołnierzy innych narodowości).
Żołnierze – członkowie Korpusu mogli:
Wstępowanie do Korpusu miało charakter ochotniczy. Obowiązywały w nim jednak zasady dyscypliny i porządku wojskowego. Na miejsce zakwaterowania żołnierzy wyznaczono w większości wypadków byłe obozy wojskowe. Postanowiono również, że członkowie Korpusu będą nadal otrzymywać żołd. Można więc uznać, że zostały stworzone dobre warunki do poszukiwania zatrudnienia i stabilizacji życiowej.
Zatrudnianie członków Korpusu miało odbywać w dwojaki sposób. W drodze tzw. wypożyczania, otrzymując nadal żołd (będąc na stanie Korpusu), przechodzono na określony czas do tych gałęzi gospodarki, w których występował dotkliwy brak siły roboczej. Drugi sposób miał polegać na otrzymaniu stałej pracy i zwolnieniu z Korpusu.
Wszystkie stanowiska kierownicze w Korpusie obsadzone były przez polskich oficerów. Miało to właściwy wpływ na stosunki panujące w poszczególnych obozach, dyscyplinę, nastroje i tok szkolenia (pracy). Mimo że nie uniknięto niekorzystnych zdarzeń i zjawisk, ogólnie trzeba przyznać, że członkowie Korpusu zachowali właściwą postawę moralną i racjonalnie wykorzystali stworzone im warunki.
W miarę odchodzenia kadry i żołnierzy z jednostek wojskowych do Korpusu (wyjazd do Polski i innych krajów), były one rozwiązywane.
Uzbrojenie, wyposażenie techniczne i zapasy były przekazywane do składnic brytyjskich. Wszyscy żołnierze odchodzący z jednostek otrzymywali odprawę finansową, pełne umundurowanie i wyposażenie osobiste, zaległe odznaczenia i awanse oraz dokumenty osobiste (w tym zaświadczenia o przebiegu dotychczasowej służby wojskowej).
Prowadząc operatywną działalność organizacyjną, do końca 1946 roku rozlokowano około 120 tys. żołnierzy w 265 byłych obiektach wojskowych (obozach rozmieszczania). Obiektów te zapewniały właściwe warunki życia ludzi. Władze podejmowały różnego rodzaju działania mające na celu zapewnienie warunków sprzyjających utrzymaniu higieny, porządku i obsługi medycznej. Myślano również o zapewnieniu minimum potrzeb kulturalnych i sportowych.
Sprawy szkolenia zawodowego członków korpusu leżały w gestii Ministerstwa Pracy. Wytypowało ono w tym celu nauczycieli i instruktorów. Utworzyło różne warsztaty, szkoły i kursy, gdzie żołnierze mogli zdobywać takie zawody, jak: kreślarz, ślusarz, drukarz, zegarmistrz, tkacz. Żołnierze z kategorią zdrowia „E” mieli możliwość zdobycia zawodu na specjalnych kursach szkolenia zawodowego inwalidów.
Poważny problem w działalności Korpusu stanowili oficerowie, szczególnie starsi wiekiem, którzy nie byli w stanie podjąć pracy fizycznej i nie mieli żadnego przygotowania zawodowego. Sprzyjało to powstawaniu uzasadnionych nastrojów przygnębienia i apatii. Ich dalszy los był różny, w większości bardzo trudny.
Uchwałą z dnia 26 września 1946 roku Tymczasowy Rząd Jedności Narodowej pozbawił obywatelstwa polskiego 76 oficerów, którzy wstąpili do Polskiego Korpusu Przysposobienia i Rozmieszczenia.
Zasadniczą działalność Korpus zakończył w 1949 roku. Ostatni jego stan wynosił około 13 tys. żołnierzy PSZ, w tym około 6 tys. oficerów. W większości udali się oni do Stanów Zjednoczonych, Kanady, Australii i państw Ameryki Południowej. Na ogólną liczbę 249 tys. żołnierzy PSZ na Zachodzie, do Polski powróciło 105 tys. W ewidencji Polskiego Korpusu Przysposobienia i Rozmieszczenia znalazło się natomiast 120 tys. osób, a poza nim występowało 9 tys. osób.
Organizacja korpusu.
45 Grupa Brygadowa w Blackshaw Moor Camp koło Leek

</doc>
<doc id="712520" url="https://pl.wikipedia.org/wiki?curid=712520" title="Guliston">
Guliston

Guliston ("Gulistan", do 1961 "Mirzaczul") – miasto w Uzbekistanie, w wilajecie syrdaryjskim.
Liczba mieszkańców w 2010 roku wynosiła 77,3 tys.
Prawa miejskie od 1922 r.

</doc>
<doc id="712523" url="https://pl.wikipedia.org/wiki?curid=712523" title="Odleżyny">
Odleżyny



</doc>
<doc id="712529" url="https://pl.wikipedia.org/wiki?curid=712529" title="Droga wojewódzka nr 234">
Droga wojewódzka nr 234

Droga wojewódzka nr 234 (DW234) – droga wojewódzka w woj. pomorskim o długości 22 km łącząca Skórcz z Gniewem. Droga przebiega przez 2 powiaty: starogardzki (gminy: Skórcz i Bobowo) i tczewski (gminy: Morzeszczyn i Gniew).

</doc>
<doc id="712531" url="https://pl.wikipedia.org/wiki?curid=712531" title="Goral">
Goral

Goral ("Naemorhedus") – rodzaj ssaka z podrodziny antylop (Antilopinae) w obrębie rodziny wołowatych (Bovidae). 
Zasięg występowania.
Rodzaj obejmuje gatunki występujące w Azji. 
Morfologia.
Długość ciała 50–132 cm, długość ogona 7–20,3 cm, długość ucha 9,5–15 cm, wysokość w kłębie 50–75 cm; długość rogów 7,5–23,5 cm; masa ciała 20–47 kg. 
Systematyka.
Podział systematyczny.
Badania cytochromu b wykazały bliskie pokrewieństwo "Capricornis", "Naemorhedus" i "Ovibos". Do rodzaju należą następujące występujące współcześnie gatunki: 
Opisano również wymarły plejstoceński gatunek z Japonii:

</doc>
<doc id="712532" url="https://pl.wikipedia.org/wiki?curid=712532" title="Nemorhaedus">
Nemorhaedus



</doc>
<doc id="712533" url="https://pl.wikipedia.org/wiki?curid=712533" title="Henri Giraud">
Henri Giraud

Henri Honoré Giraud (ur. 18 stycznia 1879 w Paryżu, zm. 11 marca 1949 w Dijon) – francuski generał, uczestnik obu wojen światowych, współprzewodniczący Francuskiego Komitetu Wyzwolenia Narodowego.
Kariera.
Po ukończeniu prestiżowej uczelni Saint-Cyr służył w Maroku. W czasie I wojny światowej walczył w Ardenach, gdzie dostał się do niewoli niemieckiej. Po wojnie został szefem sztabu 1 Dywizji Piechoty Marokańskiej.
II wojna światowa.
Podczas kampanii francuskiej dowodził 9 Armią w Ardenach, a następnie 7 Armią w Lotaryngii. Walczył m.in. pod Le Garde i Baccarat. 19 maja 1940 roku ponownie dostał się do niemieckiej niewoli. 
W 1942 roku zbiegł z obozu jenieckiego i przedostał się do Francji Vichy, a następnie do Afryki Północnej. Stamtąd podjął potajemne kontakty z Francuskim Ruchem Oporu i aliantami. Na początku listopada przedostał się z Algierii do Gibraltaru na pokładzie brytyjskiego okrętu podwodnego HMS „Seraph”. Tam we wstępnej rozmowie z nowo mianowanym dowódcą wojsk alianckich, Dwightem Eisenhowerem, wysunął nierealne żądanie przejęcia dowodzenia całości sił alianckich w mającym się wkrótce rozpocząć lądowaniu w Afryce („Operacja Torch”). Po otrzymaniu odmowy, nie wyraził zgody na wzięcie udziału w inwazji. 
Po zamachu na François Darlana, dzięki protekcji niechętnego Charles’owi de Gaulle’owi prezydenta USA Franklina Roosevelta, objął dowództwo nad wojskami francuskimi w Afryce Północnej. Wziął udział w konferencji w Casablance, podczas której zgodził się przystąpić do ruchu Wolnej Francji – objął funkcję współprzewodniczącego Francuskiego Komitetu Wyzwolenia Narodowego, u boku de Gaulle’a. 
Skonfliktowany z de Gaulle'em ustąpił ze stanowiska w listopadzie 1943 roku.
Po wojnie.
W roku 1944 wrócił do kraju i zasiadał jako bezpartyjny we francuskim senacie.
2 czerwca 1946 roku został wybrany do francuskiej konstytuanty z ramienia Republikańskiej Partii Wolności i brał udział w pracach nad konstytucją Czwartej Republiki. Był członkiem Rady Wojennej.
Opublikował dwie książki: "Mes Evasions" ("Moja ucieczka", 1946) i "Un seul but, la victoire: Alger 1942-1944" ("Jedyny cel, zwycięstwo: Algieria 1942–1944", 1949), w których opisał swoje przeżycia.

</doc>
<doc id="712537" url="https://pl.wikipedia.org/wiki?curid=712537" title="Pożar w hali Stoczni Gdańskiej">
Pożar w hali Stoczni Gdańskiej

Pożar w hali Stoczni Gdańskiej – pożar, który miał miejsce 24 listopada 1994 podczas koncertu w Hali Stoczni Gdańskiej w Gdańsku. W wyniku obrażeń śmierć poniosło 7 osób.
Przebieg.
24 listopada 1994 roku w Hali widowiskowej przy ul. Jana z Kolna odbywała się impreza muzyczna – koncert zespołu Golden Life, a później miała zostać wyemitowana bezpośrednia transmisja z rozdania nagród MTV. Na koncert przyszło około 2000 osób – głównie młodzi ludzie w wieku od 13 do 20 lat. W godzinę po zejściu muzyków zespołu Golden Life ze sceny (ok. godz. 20:50) zauważono ogień na drewnianej trybunie znajdującej się w głębi sali. Początkowo nikt nie przejął się tym zjawiskiem – myślano o tym, że jest to efekt świetlny uświetniający koncert. Pracownicy ochrony próbowali zdusić ogień w zarodku – jednak bezskutecznie. Bardzo szybko ogień zaczął się rozprzestrzeniać, zajęła się kurtyna i pożar sięgnął sufitu. Gdy zgasło światło, wybuchła panika. Wszyscy rzucili się do jedynego znanego im wyjścia z hali – głównego wyjścia, które nie było w pełni drożne. Ludzie przewracali się o siebie nawzajem i byli parzeni gorącym powietrzem. Wśród śmiertelnych ofiar pożaru były dwie osoby: 13-letnia Dominika Powszuk stratowana przez uciekający tłum oraz operator telewizji Sky Orunia Wojciech Klawinowski, który wrócił do płonącej hali po to, by wynieść z niej sprzęt telewizyjny. W wyniku ciężkich obrażeń w szpitalach zmarło kolejnych 5 osób, w tym dwóch ochroniarzy, którzy wcześniej wynosili nieprzytomne osoby z płonącej hali. Obrażenia odniosło około 300 osób, najciężej poparzeni ludzie zostali przewiezieni do Specjalistycznego Szpitala Leczenia Oparzeń w Siemianowicach Śląskich.
Przyczyny.
Przyczyną powstania pożaru było podpalenie, sprawcy do dziś nie ustalono. Na ławie oskarżonych zasiedli organizatorzy imprezy, którym zarzucono niezapewnienie drożnych wyjść ewakuacyjnych oraz ominięcie podstawowych zasad zabezpieczeń przeciwpożarowych.
Upamiętnienie.
W hołdzie ofiarom tragedii zespół Golden Life nagrał utwór pod tytułem "24.11.94".
Przed miejscem, gdzie kiedyś stała hala, ustawiono pomnik, składający się z dwóch kolumn i metalowej belki, na której znajduje się fragment refrenu tego utworu – "Życie choć piękne tak kruche jest, zrozumiał ten, kto otarł się o śmierć".
Wyrok.
Sąd Okręgowy w Gdańsku wyrokiem z dnia 8 czerwca 2010 roku skazał ówczesnego kierownika hali stoczniowej Ryszarda Gackiego na karę 2 lat pozbawienia wolności z warunkowym zawieszeniem wykonania kary na okres próby lat 4.
Sąd ponadto uniewinnił trzech oskarżonych: byłego komendanta stoczniowej straży pożarnej oraz organizatorów imprezy z Agencji FM.

</doc>
<doc id="712540" url="https://pl.wikipedia.org/wiki?curid=712540" title="Dassault MD 450 Ouragan">
Dassault MD 450 Ouragan

Dassault MD 450 Ouragan (fr. "huragan") – pierwszy francuski myśliwsko-bombowy samolot odrzutowy zbudowany przez firmę Dassault Aviation pod koniec lat 40.
Historia.
Ze względu na okupację Francji przez wojska hitlerowskie podczas II wojny światowej, Francuzi nie mieli możliwości prowadzenia prac badawczych nad własnymi samolotami odrzutowymi. Po zakończeniu działań wojennych Marcel Dassault postanowił podjąć prace nad pierwszym francuskim wojskowym samolotem odrzutowym, starając się doścignąć inne państwa rozwijające tego typu konstrukcje już od kilku lat. W 1947 powstał pierwszy projekt myśliwca o napędzie odrzutowym zaopiniowany pozytywnie przez rząd Francji, jednak nie podpisano kontraktu na jego dostawę. W związku z tym Marcel Dassault postanowił rozwijać projekt na własną rękę.
Prace projektowe nad maszyną, oznaczoną od inicjałów Marcela Dassault jako MD 450, rozpoczęto w grudniu 1947 roku, a jej budowę w kwietniu 1948. W czerwcu tego samego roku rząd francuski zdecydował się zamówić trzy maszyny prototypowe, z których pierwsza – nazwana Ouragan – została oblatana w lutym 1949. Maszyna ta nie posiadała jeszcze uzbrojenia oraz ciśnieniowej kabiny.
Konstrukcja samolotu MD 450 Ouragan została zainspirowana amerykańskimi maszynami, a w szczególności samolotem Republic F-84 Thunderjet o bardzo podobnej konfiguracji płatowca jako dolnopłata z kadłubem w postaci „rury” z wlotem powietrza przez otwór na dziobie, charakterystyczną kroplową osłoną kabiny i trójpodporowym podwoziem z pojedynczymi kołami. Przednia goleń podwozia składała się do tyłu a golenie podwozia głównego w kierunku kadłuba. Ouragan był mniejszy i lżejszy o ponad tonę od amerykańskiego Thunderjeta, a jego skrzydła były znacznie cieńsze – tak jak w innej amerykańskiej konstrukcji Lockheed F-80 Shooting Star. Prototypowa maszyna była napędzana silnikiem Rolls-Royce Nene 102 budowanym na licencji przez Hispano-Suiza o ciągu 22,27 kN.
Po dostarczeniu trzeciego prototypu rząd francuski zamówił 15 maszyn serii informacyjnej, które miały być wykorzystane do testów z różnymi jednostkami napędowymi, oraz różnych typów uzbrojenia, zasobników dla misji rozpoznawczych i radarów do walki w nocy. Ostatecznie zbudowano tylko 12 z zamówionych maszyn.
Jeszcze przed dostarczeniem przez wytwórnię Dassault zamówionych samolotów serii informacyjnej rząd francuski złożył pod koniec sierpnia 1950 zamówienie na 150 maszyn produkcyjnych. Początkowo obiecywano firmie Dassault zamówienie 850 samolotów, a ostatecznie na wyposażenie lotnictwa Francji weszło 350 Ouraganów.
Zastosowanie MD 450 Ouragan.
Francja.
Pierwsze produkcyjne samoloty zostały dostarczone do jednostek w 1952 roku zastępując przestarzałe De Havilland Vampire. Pierwsze 50 Ouraganów oznaczonych jako MD 450A napędzał silnik Nene 102, a resztę maszyn o symbolu MD 450B budowany przez Hispano-Suiza silnik Nene 104B o mniejszej masie i nieznacznie większej mocy. Na końcach skrzydeł maszyn zainstalowano na stałe małe zbiorniki paliwa. Uzbrojenie strzeleckie Ouraganów stanowiły cztery działka HS.404 kalibru 20 mm zamontowane w kadłubie pod wlotem powietrza. Zapas amunicji wynosił po 125 nabojów na działko. Na dwóch uchwytach pod skrzydłami można było podwiesić 1000 kg uzbrojenia, najczęściej w postaci dwóch bomb o masie 450 kg lub 16 pocisków rakietowych powietrze-ziemia Matra T-10, albo 8 pocisków i dwóch dodatkowych zbiorników paliwa o pojemności 460 litrów.
Piloci francuskich sił powietrznych "Armée de l'Air" ocenili samolot jako bardzo przyjemny w pilotażu i stabilny podczas odpalania uzbrojenia, ale ze względu na krótki i dość gruby kadłub maszyna miała tendencję do wpadania w korkociąg. Maksymalna prędkość maszyny na niskim pułapie wynosiła 930 km/h. Samoloty Ouragan były przez dwa lata maszynami pokazowymi zespołu akrobacyjnego francuskich sił powietrznych Patrouille de France.
Kilka maszyn produkcyjnych przystosowano do lądowania na nieutwardzonych lotniskach poprzez modyfikację podwozia głównego, w którym zainstalowano po dwa koła z niskociśnieniowym ogumieniem. Ze względu na powiększenie się zespołu kół konieczne było dobudowanie specjalnych gondoli u nasady skrzydeł mieszczących je po wciągnięciu. W maszynach tych zamontowano również spadochron hamujący. Samoloty ze zmodyfikowanym podwoziem zostały przystosowane specjalnie dla potrzeb wojny w Algierii i przezwane nowym mianem Bouragan od arabskiego słowa "baroud", co znaczy "bitwa", ale wkrótce zrezygnowano z tego rozwiązania przywracając je do poprzedniego stanu.
Samoloty Dassault MD 450 Ouragan nie były używane zbyt długo jako podstawowa maszyna francuskich sił powietrznych, gdyż wiosną 1955 zastąpiono je maszynami o lepszych parametrach Dassault MD 454 Mystère IVA, przeznaczając Ouragany do celów szkolnych jako samoloty do zaawansowanej nauki pilotażu.
Indie.
W 1953 Indie zamówiły 71 nowych Ouraganów z mocniejszymi silnikami Nene 105, a w późniejszym okresie dokupiły jeszcze 33 samoloty wycofane ze służby w "Armée de l'Air". W siłach powietrznych Indii samolot nosił nazwę Toofani, co w języku hindi oznacza "huragan". Tak samo jak w "Armée de l'Air" tak i w lotnictwie indyjskim, Ouragany szybko ustąpiły miejsca samolotom Mystère IVA i w 1958 zostały przeznaczone do celów treningowych.
Izrael.
W 1955 rząd egipski zamówił w Czechosłowacji radzieckie myśliwce MiG-15, którym Siły Powietrzne Izraela mogły przeciwstawić znacznie gorsze maszyny brytyjskie Gloster Meteor. W celu unowocześnienia własnego lotnictwa Izrael zamówił 24 maszyny Dassault Mystère IIC i 24 Canadair F-86 Sabre Mk 6, ale w samolotach Mystère IIC odkryto poważne wady konstrukcyjne, a Kanadyjczycy nie zdecydowali się sprzedać Izraelowi samolotów ze względu na obawę zachwiania sytuacji na Bliskim Wschodzie. W tej sytuacji podjęto decyzję o zakupie maszyn Mystère IV, które nie zostały jeszcze wprowadzone do produkcji, dlatego ostatecznie zdecydowano się na Ouragany.
Izrael zakupił 75 Ouraganów, z których 12 było maszynami nowymi, a reszta wycofanymi ze służby w "Armée de l'Air". Maszyny dostarczono jeszcze w 1955 tuż przed "Operacją Muszkieter" i kryzysem sueskim. Ze względu na brak możliwości podjęcia równorzędnej walki z egipskimi MiGami-15, zostały przeznaczone do zadań bliskiego wsparcia piechoty, w czym znakomicie się sprawdziły. Po raz kolejny Ouragany dowiodły swej wartości podczas wojny sześciodniowej w 1967 roku. Po wprowadzeniu do służby lotnictwa Izraela nowocześniejszych maszyn Ouragany przeznaczono do zadań szkoleniowych.
W 1975 Izrael odsprzedał 18 Ouraganów Salwadorowi, gdzie służyły one do drugiej połowy lat 80.

</doc>
<doc id="712547" url="https://pl.wikipedia.org/wiki?curid=712547" title="Pasażerka">
Pasażerka

Pasażerka – czarno-biały polski film fabularny z 1963 roku w reżyserii Andrzeja Munka, zmontowany przez Witolda Lesiewicza.
Film jest adaptacją słuchowiska Zofii Posmysz "Pasażerka z kabiny 45" z 1959 oraz późniejszego widowiska telewizyjnego z 1960 roku. "Pasażerka" podzielona jest na dwie części: współczesną, w której podczas rejsu transatlantyckiego była nadzorczyni SS Liza (Aleksandra Śląska) dostrzega swoją dawną więźniarkę Martę (Anna Ciepielewska), oraz rozgrywającą się w czasie II wojny światowej w hitlerowskim obozie koncentracyjnym Auschwitz-Birkenau, w której odbywa się pojedynek psychologiczny między Lizą a Martą.
"Pasażerka" jest ostatnim, nieukończonym filmem Munka. Reżyser zginął w wypadku samochodowym 20 września 1961 roku, a obróbki pozostawionego przezeń materiału filmowego podjął się współpracownik Munka, Witold Lesiewicz. Zmontowany film został bardzo dobrze przyjęty przez krytyków. "Pasażerkę" uhonorowano wyróżnieniem specjalnym i nagrodą FIPRESCI na 17. MFF w Cannes. W 1964 "Pasażerka" stała się oficjalnym polskim kandydatem do rywalizacji o 37. rozdanie Oscara w kategorii najlepszego filmu nieanglojęzycznego, jednak nie weszła do ścisłej czołówki nominowanych filmów. Jest ostatnim filmem zaliczanym do polskiej szkoły filmowej.
Fabuła.
Film rozpoczyna się serią fotosów, w których lektor reprezentujący ekipę filmową składa hołd tragicznie zmarłemu Andrzejowi Munkowi oraz wykłada metodę przyjętą przez ekipę przy montażu "Pasażerki." Akcja filmu rozgrywa się w dwóch płaszczyznach czasowych: współcześnie oraz podczas retrospekcji w hitlerowskim obozie koncentracyjnym Auschwitz-Birkenau.
Na pokładzie transatlantyckiego statku pasażerskiego, w tłumie turystów znajduje się dwoje małżonków: Walter i Liza, którzy wracają do Europy. Podczas postoju w angielskim porcie na pokład statku wchodzi kobieta, która swoim wyglądem przypomina Lizie polską więźniarkę Martę, co uruchamia w Niemce wspomnienia: psów obozowych, trupów, patroli, żmudnej pracy więźniów. Walter jest zaniepokojony zachowaniem Lizy, ta więc usprawiedliwia się mężowi ze swojej mrocznej przeszłości, jednak selekcjonuje prawdę o sobie. Przedstawia dwa warianty swoich losów.
Wariant I: Akcja przenosi się w czasoprzestrzeni do 1943, po czym ujawnione zostaje, że Liza pełniła rolę "Aufseherin" w kobiecej formacji SS na terenie Auschwitz. Kamera śledzi przedmioty wytwarzane w obozie, za których nadzór odpowiadała Liza, po czym zatrzymuje się na odbiciu strażniczki w lustrze, od którego ona się odwraca. Liza jako narratorka twierdzi, że „spełniała tylko swój obowiązek”. Następuje cięcie do sceny, w której Liza, spacerując wzdłuż kolumn tworzonych przez więźniarki wywołane do apelu, zatrzymuje się na Marcie, po czym oferuje jej pracę "Schreiberin". Następnie aranżuje spotkanie więźniarki z jej ukochanym przebywającym w obozie, Tadeuszem. Marta wykorzystuje okazję, by regularnie się spotykać z Tadeuszem. Pewnego razu, gdy Marta choruje wskutek obozowej epidemii, Liza przenosi ją z powrotem do bloku obozowego i nakazuje lekarce dbanie o nią.
Kiedy Marta wraca do zdrowia, załamuje się psychicznie, dowiadując się o śmierci Tadeusza. Na polecenie "Untersturmführera" zostaje przeniesiona do bloku śmierci. Lizie tymczasem kończy się służba obozowa, więc ta wnosi o możliwość odwiedzenia tegoż bloku. Na widzeniu dostrzega Martę, o której marnym losie jest przekonana aż do momentu incydentu na transatlantyku.
Wariant II: W tym miejscu monolog Lizy urywa się, ona zaś sama opowiada sobie prywatną, bardziej wiarygodną wersję wydarzeń. W kolejnej retrospekcji Liza opisuje Martę jako osobę, która drwiła sobie z niej. Urażona w swej dumie wda się z więźniarką w psychologiczny pojedynek. W międzyczasie kamera oczyma Lizy śledzi żmudny proces masowego uśmiercania ludzi w komorach gazowych za pomocą Cyklonu B. Mając świadomość, że Marta w niedalekiej przyszłości zginie, Liza próbuje złamać więźniarkę. Dowiaduje się, że Tadeusz przebywa w obozowej pracowni artystycznej. Podaje jej liścik ze słowem „Tadeusz”, jednak w tym momencie Marta dostrzega więźnia, który podczas próby ucieczki zostaje rozszarpany przez psa. Gdy podczas musztry Marta dostrzega swoją przyjaciółkę z obozu Annę, obnażoną i wystawioną na widok publiczny w ramach kary za prostytucję obozową, pozdrawia ją. Gest Marty zastanawia Lizę.
Kiedy Liza otrzymuje najbardziej reprezentatywne komando obozowe, dostaje zadanie wyboru więźniarki, która będzie odpowiadała przed międzynarodową komisją. Wybór pada na Martę, ta zaś wywiązuje się ze swego zadania, poświadczając „godne” warunki obozowe. Liza, przekonana o uległości Marty, czyni ją swoją prawą ręką. Kiedy orkiestra obozowa na apelu wykonuje uroczyście żałobny utwór, Tadeusz stojący w kolumnie więźniów spostrzega Martę i zamienia się miejscami z towarzyszami niedoli, aby mógł nawiązać z nią bliższy kontakt wzrokowy. W oddali zgromadzeni słyszą gwizd pociągu.
Nocą, gdy strażniczki dokonują spędu nagich więźniarek celem wyselekcjonowania przeznaczonych na zagładę, Liza dokonuje osobiście selekcji. Kiedy dostrzega wśród spędzonych Martę, waha się, swoim niezdecydowaniem ratując jej życie. Jednak okazuje się, że przełożona Lizy została wymieniona w alianckim radiu wśród zbrodniarzy wojennych; co więcej, odnaleziony zostaje gryps z listem miłosnym, który Liza każe odczytać Marcie na nocnym apelu. Dodatkowo Liza dowiaduje się od przełożonej, że jej komando przemyciło żydowskie dziecko poza blok śmierci. Za niedopełnienie obowiązków Liza zostaje skierowana do Berlina, a z zemsty kieruje wszystkie podległe jej więźniarki do karnej kompanii. Wyszedłszy z komendy, dowiaduje się od obozowej kapo, że do napisania grypsu przyznała się Marta.
W tym miejscu retrospekcja się urywa, a lektor dopowiada, iż Marta – albo osoba do niej podobna – opuszcza pokład statku. Ten zaś odpływa dalej w nieznanym kierunku.
Produkcja.
Przygotowania.
Przystępując do realizacji "Pasażerki," Andrzej Munk miał za sobą lekturę obozowych opowiadań Tadeusza Borowskiego, a także wspomnień Rudolfa Hössa, przypuszczalnie znał też książkę Roberta Merle "Śmierć jest moim rzemiosłem" oraz film "Noc i mgła" (1955) Alaina Resnais’go. Reżyser zamierzał dokonać adaptacji słuchowiska radiowego pt. "Pasażerka z kabiny 45" Zofii Posmysz, które zostało nadane przez Polskie Radio 28 sierpnia 1959. Posmysz w swym słuchowisku zawarła autobiograficzny epizod z czasów II wojny światowej; jako więźniarka w Auschwitz-Birkenau wdała się w pojedynek psychologiczny ze strażniczką Anneliese Franz, właściwie odczytując jej intencje i unikając jej gniewu – a tym samym ratując swoje życie. Esesmanka miała traktować Posmysz jako swoją własność i darzyła ją osobistą opieką.
Zaintrygowany słuchowiskiem, Munk zaproponował Posmysz napisanie scenariusza widowiska dla Teatru Telewizji. Jego premiera nastąpiła 10 października 1960 (nagranie nie zachowało się), po czym Munk wraz z Posmysz przystąpili do tworzenia filmowej wersji widowiska. W porównaniu z pierwowzorami, które koncentrowały się na współczesnym epizodzie z życia Lizy i Waltera, Munk wprowadził zmiany rozbudowując wątek obozowy. Na 65 stron maszynopisu scenariusza tylko 23 strony poświęcone były części współczesnej.
Dobór obsady i zdjęcia.
Tworząc część współczesną Munk, wedle relacji jego współpracownicy, Eweliny Nurczyńskiej-Fidelskiej, „odczuwał ciągłe niezadowolenie wynikające z niewspółmierności efektów natury artystycznej”. Dążył do skondensowania dialogów napisanych przez Posmysz, a zarazem do udramatyzowania relacji między Lizą a Martą. Całość wydarzeń przedstawionych z perspektywy Lizy-narratorki jest poddana subiektywizacji; gwałtowne rozjaśnienia, szybki montaż oraz nakładanie na siebie obrazów ruchomych i statycznych miały zobrazować szok poznawczy esesmanki odtwarzającej w myślach swój epizod oświęcimski. Sporą uwagę Munk przywiązał do warstwy audialnej. Oprócz naturalnych dźwięków obozowych zaaranżował „surrealistyczną, a jednak historycznie uzasadnioną” scenę, podczas której orkiestra obozowa nieopodal bramy wjazdowej wykonuje marsz z "Carmen" Georges’a Bizeta. Cała retrospektywna część filmu została zrealizowana na terenie Auschwitz-Birkenau, aby nabrała jak największej wiarygodności (Munk mieszkał podczas zdjęć w kwaterze komendanta).
W dwóch głównych rolach – Lizy i Marty – Munk obsadził odpowiednio Aleksandrę Śląską i Annę Ciepielewską. Śląska w roli esesmanki powtarzała swoją kreację aktorską z innego filmu obozowego, "Ostatniego etapu" (1948) Wandy Jakubowskiej, w podobnym stylu niuansując dylematy psychologiczne swojej postaci. Natomiast Ciepielewska skupiła się na kreowaniu postaci walczącej o swoją godność jako człowieka. Również konflikt pomiędzy dwiema bohaterkami uległ problematyzacji: Liza, podejmując pojedynek psychologiczny z nieugiętą Martą, próbuje jednocześnie ocalić wiarę w słuszność swojej idei. Munk w roli esesmanki początkowo chciał obsadzić Zofię Mrozowską, jednak po zdjęciach próbnych uznał, że aktorka nie zagra dobrze tej ostrej i agresywnej bohaterki.
Wsiąknąwszy w temat swojego filmu, zdaniem Andrzeja Brzozowskiego, Munk sprawiał wrażenie niewrażliwego na dokumentację zbrodni oświęcimskiej. Jednocześnie obsesyjnie powiększał materiał filmowy, a „czterdzieści ekranowych minut według scenopisu urosło do przeszło godziny”.
Montaż.
Gdy Munk, zrealizowawszy jedynie część filmu, zginął w wypadku samochodowym 20 września 1961, Zespół Realizatorów Filmowych „Kamera” podjął decyzję o zmontowaniu istniejącego materiału w film. Zadania tego podjął się współpracownik reżysera Witold Lesiewicz. Wiktor Woroszylski, który był autorem komentarza do filmu (wygłoszonego przez Tadeusza Łomnickiego), uzasadniał decyzję Zespołu następująco: „Jedynie godząc się na przyjęcie materiałów Munka za tekst uszkodzony, częściowo zatarty, umożliwiający różne kontynuacje w wyobraźni odbiorcy, ale podlegający raczej odczytaniu niż całkowitej restauracji, utrwalimy walor artystyczny właściwy takiemu dziełu”.
Odbiór.
Recepcja krytyczna.
"Pasażerka" miała premierę 20 września 1963 roku. Film Munka został bardzo dobrze przyjęty przez rodzimych krytyków. Konrad Eberhardt na łamach pisma „Film” twierdził, że: „Andrzej Munk konsekwentnie […] omija sytuacje dramatyzujące okrucieństwo. Od pierwszych scen obozowych odczuwamy, że rzecz odmieniła tu swoją funkcję, przestała być elementem tła […], że przerzucono tu na nią część istotnych argumentów. […] W wyrazistości, konkretności materialnego świata, w sile ekspresji każdego niemal dźwięku – Munk staje się tutaj niespodziewanie bliski metodzie Roberta Bressona”. W swoim eseju Aleksander Jackiewicz pisał, że „takiej brawury, takiej śmiałości artystycznej, takiej skali, którą znać w każdej cząstce dzieła, jeszcze nie spotkaliśmy w dorobku Munka”. Bolesław Lewicki stwierdził, iż „tylko jeden spośród tylu filmów całego świata – retrospekcyjna część "Pasażerki" – odtwarza możliwie wiernie i blisko klimat obozu oświęcimskiego”.
"Pasażerka" była dobrze przyjmowana także przez krytyków zagranicznych. James Price w recenzji dla „FIlm Quarterly” pisał, iż „"Pasażerka" to film zarówno o jednoznacznej bezpośredniości w podawaniu faktów, jak i o dręczącej dwuznaczności w ich interpretacji”. Price stwierdzał ponadto, że „to, co czyni "Pasażerkę" taką nowością w natłoku filmów okupacyjnych, to fakt, że jej fikcja nie umniejsza rangi tematu, choć fikcja jest tu ramą, a fikcyjne postaci zawsze znajdują się na pierwszym planie”. Dla porównania Andrew Sarris ocenił sekwencje w obozie koncentracyjnym jako „przesadnie ironiczne i dosłowne. Nie mogę oprzeć się wrażeniu, że chorobliwie polski intelekt nie powinien grzebać w popiołach nazistowskich obozów koncentracyjnych”. Judith Shatnoff wyraziła dla odmiany opinię, że „tym ostatnim, niedokończonym filmem Munk osiągnął wielkość”. W 2002 roku Kevin Filipski z „The New York Timesa” stwierdził, że mimo niedokończonej formy „"Pasażerka" jest cichym, przejmującym filmem, z niezapomnianymi sekwencjami w Auschwitz – w tym mrożącym krew w żyłach ujęciem dzieci bez wahania idących do komory gazowej”. W 2006 roku Michael Brooke na łamach „Sight &amp; Sound” uznał "Pasażerkę" za „jeden z kluczowych filmów o Holokauście”, zdumiewający rzeczowością oraz rutyną koszmaru obozowego. Brooke porównał metodę Munka do tej, jaką zastosował Alain Resnais we wcześniejszym filmie dokumentalnym "Noc i mgła" (1955) Alaina Resnais’go. Philip French z magazynu „The Observer” stwierdził z przekonaniem, że „"Pasażerka" to prawdopodobnie najlepszy film fabularny o Holokauście, jaki kiedykolwiek powstał”.
Ukazawszy się na Międzynarodowym Festiwalu Filmowym w Cannes, "Pasażerka" zdobyła Specjalne Wyróżnienie Honorowe Jury oraz nagrodę FIPRESCI. Na MFF w Wenecji natomiast film otrzymał nagrodę Stowarzyszenia Dziennikarzy Włoskich. W 1964 Stowarzyszenie Dziennikarzy Polskich uhonorowało "Pasażerkę" Syrenką Warszawską dla najlepszego filmu fabularnego. Laury otrzymały również aktorki odgrywające główne role; na MFF Walczących o Pokój w Los Alamos Anna Ciepielewska otrzymała nagrodę aktorską, podczas gdy Aleksandra Śląska została uhonorowana Nagrodą Państwową II stopnia. W 1965 roku Związek Krytyków Finlandii również przyznał "Pasażerce" wyróżnienie. Francuski reżyser Jean-Luc Godard uznał "Pasażerkę" za najlepszy film o wojnie właśnie ze względu na jego kaleką formę artystyczną i poświęcił mu w swoich "Historiach kina" więcej uwagi niż jakiemukolwiek innemu polskiemu filmowi. Andrzej Werner z perspektywy czasu pisał: „do dziś pozostaje "Pasażerka" najbardziej chyba znanym poza granicami kraju, najwyżej cenionym filmem Munka”. uznał go za jeden z wielkich filmów naszych czasów.
Analizy i interpretacje.
Marcin Darmas w swej analizie filmu stwierdził, iż „Andrzej Munk skonfrontował niemiecki idealizm – z wszelkimi jego konsekwencjami, "ergo" bestialstwem Zagłady – z polskim etosem rycerskim, idącym w parze z pogardą dla życia poza nawiasem honoru”. Postać Marty zdaniem Darmasa jest przykładem „nieposłuszeństwa obywatelskiego” na miarę wydarzeń II wojny światowej. Paweł Kosewski natomiast dopatrzył się w "Pasażerce" przykładu „hibernacji rzeczywistości”, motywując swoją opinię konstrukcją filmu. Ta bowiem oparta jest na dwóch wyraźnych opozycjach: „Po pierwsze, refleksyjna postawa bohaterki silnie kontrastuje z panującą na pokładzie atmosferą karnawału. [...] Po drugie, aby jeszcze lepiej zobrazować siłę powracających w pamięci wydarzeń, statycznym zdjęciom z liniowca przeciwstawione są dynamiczne sekwencje obozowe”. Marek Haltof przypomniał związki "Pasażerki" z filmem "Ostatni etap" (1948) Wandy Jakubowskiej: Aleksandra Śląska w obu filmach odegrała rolę strażniczki obozowej, w obu filmach imię Tadeusz noszą ukochani głównych bohaterek-więźniarek, również w obu filmach wspomniane bohaterki przynależą do ruchu oporu. Monika Talarczyk-Gubała dopowiadała, iż oba filmy łączy PPS-owski rodowód obojga reżyserów, którzy nigdy nie porzucili lewicowych poglądów politycznych.
Józef Gębski we wnikliwej analizie "Pasażerki" stwierdzał, że wersja filmu zmontowana przez Lesiewicza rozminęła się z planami Munka, który planował jeszcze przed własną śmiercią nadać swemu dziełu mniej literacki charakter. Gębski ocenił komentarz Woroszylskiego jako „zbędny i nieudany, tautologiczny i w ocenie, i w rozjaśnianiu ukrytych motywów postępowań bohaterów”. Tymczasem zdaniem Gębskiego pomysł Munka zasadzał się na fragmentaryczności narracji oraz niedopowiedzeniach, które miały w zamierzeniu twórcy "Pasażerki" służyć ustanowieniu polskiego odpowiednika Nowej Fali. Adam Cichoń, rozpatrując "Pasażerkę" przez pryzmat filozofii Georges’a Didi-Hubermana, wysunął inny wniosek. Jego zdaniem „Witold Lesiewicz dokonał być może najbardziej adekwatnego do sytuacji zabiegu montażowego. Nie wykorzystał nakręconego materiału filmowego ze statku, a jedynie powycinał z niego nieruchome kadry – swoiste zmrożone momenty czasu”. Zdaniem Cichonia właśnie ów strzępek pierwotnego materiału "Pasażerki" miał wzbudzić u Godarda zainteresowanie filmem Munka.
Film jest uznawany za zamknięcie polskiej szkoły filmowej, rozwijającej się od połowy lat 50. XX wieku.
Nawiązania.
W 1962 roku Zofia Posmysz, niezależnie od wersji filmowej Munka, opublikowała powieść "Pasażerka". Natomiast w 1968 roku libretto do opartej na niej radzieckiej opery "Pasażerka" napisali Jurij Łukin i Aleksander Miedwiediew, a muzykę do niej skomponował Mieczysław Wajnberg – jej pierwsze wykonanie odbyło się w wersji koncertowej w Moskwie w 2006 roku, a w wersji scenicznej w Bregencji w 2010 roku.

</doc>
<doc id="712552" url="https://pl.wikipedia.org/wiki?curid=712552" title="Synagogi Warszawy">
Synagogi Warszawy

Do czasów II wojny światowej Warszawa była największym skupiskiem Żydów w Europie, w którym funkcjonowało ponad 440 synagog i domów modlitwy. Do dnia dzisiejszego zachowało się ponad 20 przedwojennych synagog, z których tylko w synagodze Małżonków Nożyków odbywają się regularnie nabożeństwa.

</doc>
<doc id="712554" url="https://pl.wikipedia.org/wiki?curid=712554" title="Naemorhedus sumatraensis">
Naemorhedus sumatraensis



</doc>
<doc id="712556" url="https://pl.wikipedia.org/wiki?curid=712556" title="Żuraw (urządzenie dźwigowe)">
Żuraw (urządzenie dźwigowe)



</doc>
<doc id="712564" url="https://pl.wikipedia.org/wiki?curid=712564" title="Andrzej Wielocha">
Andrzej Wielocha

Andrzej Wielocha (ur. 1952) – prezes Towarzystwa Karpackiego, historyk filozofii, pisarz, współautor i redaktor wielu publikacji dotyczących Karpat, wydawca literatury o specjalności turystyczno-krajoznawczej, autor Almanachu Karpackiego „Płaj”, dyrektor wydawnictwa PTTK „Kraj”.
Przewodnik beskidzki, były prezes Studenckiego Koła Przewodników Beskidzkich w Warszawie, pierwszy prezes Towarzystwa Karpackiego. Organizator sesji popularnonaukowych „Bojkowszczyzna”, „Żydzi w Karpatach”, „Niemcy w Karpatach”, „Odkrywamy Huculszczyznę”, „Wielokulturowość w Karpatach – każdy naród dawał, każdy brał”. Inicjator szeregu działań etnograficzno-społecznych na Łemkowszczyźnie oraz projektów w ramach których przywrócono obchody tradycyjnych kermeszy w Olchowcu.
W 1980 roku był kierownikiem wyprawy, która jako pierwsza w historii dokonała przejścia łańcucha Karpat.
Postanowieniem z 16 grudnia 2010 r. został przez prezydenta Bronisława Komorowskiego "za wybitne zasługi w działalności na rzecz rozwoju turystyki" odznaczony Krzyżem Kawalerskim Orderu Odrodzenia Polski.

</doc>
<doc id="712570" url="https://pl.wikipedia.org/wiki?curid=712570" title="Senat (Królestwo Polskie)">
Senat (Królestwo Polskie)



</doc>
<doc id="712572" url="https://pl.wikipedia.org/wiki?curid=712572" title="Kozioł skalny">
Kozioł skalny



</doc>
<doc id="712576" url="https://pl.wikipedia.org/wiki?curid=712576" title="Dassault Ouragan">
Dassault Ouragan



</doc>
<doc id="712577" url="https://pl.wikipedia.org/wiki?curid=712577" title="Krążownik śmigłowcowy">
Krążownik śmigłowcowy



</doc>
<doc id="712578" url="https://pl.wikipedia.org/wiki?curid=712578" title="Śnice (Delowo)">
Śnice (Delowo)

Śnice (dodatkowa nazwa w j. kaszub. Snice) – część kolonii Delowo w Polsce, położona w województwie pomorskim, w powiecie kartuskim, w gminie Stężyca, na Kaszubach, na terenie Kaszubskiego Parku Krajobrazowego. Wchodzi w skład sołectwa Stężyca.
W latach 1975–1998 Śnice administracyjnie należały do województwa gdańskiego.
Śnice 31 grudnia 2011 r. miały 13 stałych mieszkańców.

</doc>
<doc id="712579" url="https://pl.wikipedia.org/wiki?curid=712579" title="Stara Synagoga Praska w Warszawie">
Stara Synagoga Praska w Warszawie

Stara Synagoga Praska w Warszawie – pierwsza synagoga w warszawskiej Pradze, założona około 1819 roku w drewnianym domu Berka Szmula. Synagoga pełniła swoje funkcje do czasu wybudowania nowej okazałej synagogi.

</doc>
<doc id="712581" url="https://pl.wikipedia.org/wiki?curid=712581" title="Emilian Czyrniański">
Emilian Czyrniański

Emilian Czyrniański (j. łemkowski: "Емілиян Чырняньскій"), ur. 20 stycznia 1824 we Florynce, zm. 14 kwietnia 1888 w Krakowie) – polski chemik, łemkowskiego pochodzenia, współzałożyciel Polskiej Akademii Umiejętności, rektor Uniwersytetu Jagiellońskiego w l. 1874-75. Dziadek Józefa Retingera.
Życiorys.
Wychował się w greckokatolickiej rodzinie łemkowskiej (ruskiej). Jego ojciec Hryhorij był proboszczem w rodzinnej Florynce, zajmując jednocześnie stanowiska w administracji oświaty (inspektora szkolnego w Muszynie i radcy Konsystorza Przemyskiego ds. szkolnych). Matką Emiliana była Chrystyna Czyrniańska z domu Kaniuk.
Po ukończeniu szkoły elementarnej i gimnazjum w Nowym Sączu Emilian Czyrniański zapragnął zostać księdzem. Rozpoczął dwuletnie przygotowanie z zakresu teologii i organizacji Kościoła unickiego przy Instytucie Teologicznym w Przemyślu. Po ukończeniu kursu wstąpił w 1844 r. na Wydział Teologiczny Uniwersytetu Lwowskiego. Ciężka choroba, na którą zapadł po dwóch miesiącach pobytu we Lwowie, zmusiła go do przerwania nauki, jednak do Lwowa wrócił w 1846 r., ale tym razem rozpoczynając naukę w niemieckojęzycznej Akademii Technicznej.
Czyrniański wykazywał ogromny talent i zainteresowanie zagadnieniami przyrodoznawczymi, zwłaszcza chemią. Już po pierwszym roku studiów został asystentem profesora chemii. Dzięki jego pomocy został zaproszony do udziału w pracach naukowo-badawczych organizowanych przez Galicyjskie Towarzystwo Gospodarcze. Po przedłużeniu mu asystentury wyjechał w ślad za swoim profesorem kontynuować badania w laboratorium uniwersytetu w Pradze. Tam, w 1850 r. opracował oryginalną teorię tłumaczącą przyczyny tworzenia się wiązania chemicznego opisaną w dziele "Wirujące niedziałki". W 1851 r. rozpoczął pracę pedagogiczną i naukową na Uniwersytecie Jagiellońskim otrzymując tytuł profesora nadzwyczajnego chemii ogólnej.
Początkowy okres był bardzo trudny dla jednego z najmłodszych profesorów uniwersytetu w Krakowie, prowadził własną walkę z zaborcą austriackim, nie używając wbrew zaleceniom języka niemieckiego podczas zajęć. Jego postawa skończyła się tylko naganą, ale był już o krok od dymisji.
Czyrniański podjął się próby usystematyzowania polskiej terminologii chemicznej. Swoje spostrzeżenia opublikował w pracy "Słownictwo polskie chemiczne" (1853). Propozycja Czyrniańskiego została szeroko przyjęta przez polskich chemików. Potwierdza to fakt przyjęcia jego systemu za oficjalną terminologię dla szkolnictwa polskiego w Galicji, stosowaną przez blisko pół wieku.
Niedługo po tym wydał "Wykład chemii nieorganicznej zastosowanej do przemysłu, rolnictwa i medycyny", w przystępnym języku wyjaśniając praktyczne zastosowanie wiedzy chemicznej. W 1859 r. Czyrniański otrzymał tytuł profesora zwyczajnego, aby w 1874 r. objąć stanowisko dziekana Wydziału Filozoficznego UJ. W badaniach praktycznych poddawał próbom chemicznym wody mineralne, które w jego doświadczeniach pochodziły z Krynicy i Iwonicza. Tym samym Czyrniański przyczynił się do rozwoju turystyki sanatoryjnej w tych miejscowościach.
Prace teoretyczne Czyrniańskiego obejmowały takie tytuły, jak "Teoryja tworzenia się połączeń chemicznych na podstawie ruchu wirowego atomów" (1862), "Rozwinięcie krytyczne teoryi chemicznej opartej na ruchach wirowych niedziałek" (1876), "Teoryja mechaniczno-chemiczna oparta na ruchach wirowych niedziałek" (1876), "Teoryja chemiczno-fizyczna na podstawie przyciągania się i ruchu wirowego niedziałek" (1884).
Dokonał syntezy ówczesnej wiedzy chemicznej opracowując dwa niezależne podręczniki, osobno opisujące chemię organiczną i nieorganiczną – "Chemija nieorganiczna i organiczna zastosowana do przemysłu, rolnictwa i lékarstwa" (t. 1-2, 1866-1867). Opublikował również prace "Chemija nieorganiczna ułożona dla uniwersytetów i akademij technicznych" (1874) oraz "Chemija nieorganiczna mniejsza ułożona dla szkół realnych" (1874).
Zmarł na atak serca 14 kwietnia 1888. Pochowany został na Cmentarzu Rakowickim w Krakowie.

</doc>
<doc id="712587" url="https://pl.wikipedia.org/wiki?curid=712587" title="HMS Theseus">
HMS Theseus

HMS "Theseus" – nazwa noszona przez trzy okręty brytyjskiej Royal Navy, od drewnianej fregaty po lotniskowiec. Nazwa pochodzi od imienia starożytnego króla Aten Tezeusza.

</doc>
<doc id="712590" url="https://pl.wikipedia.org/wiki?curid=712590" title="San Martín de Burzaco Buenos Aires">
San Martín de Burzaco Buenos Aires

Club Social y Deportivo San Martín de Burzaco jest argentyńskim klubem piłkarskim z siedzibą w mieście Burzaco (Partido Almirante Brown), będącym częścią zespołu miejskiego Buenos Aires (aglomeracja "Gran Buenos Aires").
Historia.
W latach 60. XIX wieku została zbudowana linia kolejowa "Ferrocarril del Sur" (Południowa Kolej Żelazna). W odległości 22 km od Buenos Aires zbudowano skład towarowy wraz ze stacją kolejową, którą nazwano na cześć Francisco Burzaco. Wkrótce wokół stacji wyrosło miasto Burzaco. Około 70 lat później, 1 maja 1936 roku został utworzony klub, który otrzymał nazwę na cześć generała San Martína, wyzwoliciela Argentyny i Chile spod panowania hiszpańskiego imperium.
Od początku swego istnienia klub nie zdołał zajść wyżej niż do trzeciej ligi. Obecnie San Martín de Burzaco gra w Primera C Metropolitana, czwartej lidze systemu ligowego argentyńskiej federacji piłkarskiej Asociación del Fútbol Argentino.

</doc>
<doc id="712591" url="https://pl.wikipedia.org/wiki?curid=712591" title="Dąbrowa Wielka (jezioro)">
Dąbrowa Wielka (jezioro)

Dąbrowa Wielka ("Duża Woda") – największe jezioro Pojezierza Chełmińsko-Dobrzyńskiego w dorzeczu Drwęcy. Niskie brzegi, linia brzegowa słabo rozwinięta. Jezioro jest połączone z jeziorem Dąbrowa Mała. Nad jeziorem położone są wsie: Dąbrówno, Leszcz oraz Kalbornia.
Linia brzegowa mało urozmaicona, brzegi niskie, w większości bezleśne. Na brzegu południowym w Kalborni i Leszczu ośrodki wczasowe.
Jezioro Dąbrowa Wielka łączy się strugą przepływająca przez Dąbrówno z ciągnącym się równolegle jeziorem Dąbrowa Mała.
Bibliografia:

</doc>
<doc id="712592" url="https://pl.wikipedia.org/wiki?curid=712592" title="Fale magnetohydrodynamiczne">
Fale magnetohydrodynamiczne

Fale magnetohydrodynamiczne (fale MHD) – fale ładunków elektrycznych rozprzestrzeniające się w płynie przewodzącym prąd elektryczny w obecności pola magnetycznego. Fale MHD obserwuje się w wielu obiektach astrofizycznych, w których funkcję ośrodka przewodzącego spełnia plazma, takich jak: korona i wiatr słoneczny, magnetosfery i jonosfery planet, warkocze kometarne.
Pełna fizyka fal MHD nie jest w pełni poznana ze względu na różnorodność zjawisk transportu, w tym efektów nieliniowych.
Wyróżnia się 3 podstawowe rodzaje fal MHD:
Fala magnetodźwiekowa rozchodzi się z prędkością większą niż prędkość Alfvena:
gdzie:
Powyższy związek można uzyskać uwzględniając niezaniedbywalną dyfuzję pola magnetycznego,
czyli szczególny zakres temperatur, bo w warunkach pełnego wmrożenia pola magnetycznego wyrażenia na prędkość propagacji fal plazmowych są znacznie prostsze.
Gdy w cytowanym wzorze prędkość Alfvena jest kilka rzędów mniejsza niż prędkość światła wzór ten upraszcza się do postaci formula_5 To rozwiązanie nazywane jest falą „szybką” w odróżnieniu od „wolnej” przemieszczającej się z prędkością dźwięku (z dokładnością do funkcji zależnych od kąta skłonu).
Energia fal magnetohydrodynamicznych jest przetwarzana na ciepło ośrodka, gdyż oscylacje plazmy to przepływ prądu elektrycznego tłumionego przez lepkość.

</doc>
<doc id="712593" url="https://pl.wikipedia.org/wiki?curid=712593" title="Kozioł śnieżny">
Kozioł śnieżny

Kozioł śnieżny ("Oreamnos americanus"), niekiedy nazywany kozą śnieżną – gatunek dużego ssaka z rodziny wołowatych (Bovidae), jedyny przedstawiciel rodzaju "Oreamnos" , spokrewniony z kozicą. Zamieszkuje górskie tereny w Ameryce Północnej od Alaski i Jukonu po Montanę i Oregon. Wprowadzany jest obecnie na teren Kolorado, Dakoty Południowej oraz północnej i południowej Alaski.

</doc>
<doc id="712594" url="https://pl.wikipedia.org/wiki?curid=712594" title="Oreamnos americanus">
Oreamnos americanus



</doc>
<doc id="712596" url="https://pl.wikipedia.org/wiki?curid=712596" title="Oreamnos">
Oreamnos



</doc>
<doc id="712599" url="https://pl.wikipedia.org/wiki?curid=712599" title="Club Social y Deportivo San Martín de Burzaco">
Club Social y Deportivo San Martín de Burzaco



</doc>
<doc id="712601" url="https://pl.wikipedia.org/wiki?curid=712601" title="Berossos">
Berossos

Berossos (gr. "Βήρωσσος") – zhellenizowany kapłan babiloński, historyk i astrolog, żyjący w Babilonie na przełomie IV i III w. p.n.e. Autor trzytomowego dzieła "Babyloniaka" o kulturze i historii Babilonii. 
Imię.
Zdaniem uczonych imię Berossos jest grecką, zniekształconą formą zapisu rodzimego, akadyjskiego imienia tego kapłana. Wśród badaczy nie ma jednak zgody co do tego, o jakie dokładnie imię miałoby tu chodzić. Niektórzy z nich wskazują na imię "Bēl-uṣur" (tłum. „Boże Belu strzeż!”), inni na "Bēl-rē'ûšu" (tłum. „Bóg Bel jest jego pasterzem”).
Życiorys.
Berossos urodził się w czasie rządów Aleksandra Macedońskiego nad Babilonią, pomiędzy 330 a 323 rokiem p.n.e. Został kapłanem boga Bela (jedno z imion Marduka, głównego boga panteonu babilońskiego) w Babilonie, służąc najprawdopodobniej w kompleksie świątynnym E-sagila, gdzie miałby dostęp do tamtejszych archiwów świątynnych. Tam też zaczął pisać swe dzieło "Babyloniaka", które ukończył najprawdopodobniej około roku 290 p.n.e., dedykując je Antiochowi I z dynastii Seleucydów. Na starość wyemigrowł na egejską wyspę Kos, gdzie założyć miał szkołę astrologii. Data śmierci Berossosa nie jest znana.
Trzeba wspomnieć, iż nie wszyscy badacze zgadzają się z powyższą biografią Berossosa. Niektórzy dopuszczają bowiem możliwość, iż tak naprawdę istniały dwie osoby o tym imieniu: Berossos z Babilonu, który był historykiem, oraz Berossos z Kos, który był astrologiem. Zdaniem tychże uczonych jest wysoce nieprawdopodobne by ten sam Berossos napisał najpierw pracę historyczną dla Seleucydów w Babilonie, a potem, pod koniec swego życia, przeniósł się na wyspę Kos, kontrolowaną przez Ptolemeuszów, by założyć tam szkołę astrologii.
"Babyloniaka".
Berossos jest autorem "Babyloniaka" - trzytomowego dzieła w języku greckim o kulturze i historii Babilonii. Dzieło to zaginęło i znane jest jedynie z fragmentów i wzmianek w dziełach późniejszych historyków antycznych. W I w. p.n.e. Aleksander Polihistor sporządził skrót "Babyloniaka", który też wprawdzie nie zachował się do naszych czasów, ale stał się źródłem dla historyka żydowskiego Józefa Flawiusza (37/38 - ok. 100 n.e.) i Ojca Kościoła Euzebiusza z Cezarei (IV w. n.e.). "Babyloniaka" Berossosa była dla Greków starożytnych podstawowym źródłem wiedzy o Babilonii.
"Babyloniaka" Berossosa składała się z trzech Ksiąg: 
Mezopotamskie teksty mitologiczne i historyczne, odkryte dzięki współczesnym wykopaliskom, w dużej mierze potwierdziły autentyczność przekazu Berossosa.
Szczegółowa analiza "Babyloniaka" wykazała sporo zaskakujących błędów dotyczących podstawowych faktów. Najważniejszym z nich jest z pewnością stwierdzenie, że Nabopolassar rządził Egiptem.

</doc>
<doc id="712604" url="https://pl.wikipedia.org/wiki?curid=712604" title="Ovibos">
Ovibos



</doc>
<doc id="712605" url="https://pl.wikipedia.org/wiki?curid=712605" title="Swarovski">
Swarovski

D. Swarovski KG – austriackie przedsiębiorstwo zajmujące się produkcją wyrobów ze szkła ołowiowego, zwanego szkłem kryształowym (lub potocznie „kryształem”), takich jak biżuteria, optyka myśliwska, akcesoria dekoracyjne, figurki zwierząt (znajdujące kolekcjonerów), a także dżety/cekiny, które mają za zadanie ozdabiać m.in. ubiór, biżuterie, telefony komórkowe oraz paznokcie (tipsy). Przedsiębiorstwo tworzy również szkła kontaktowe i większość (około 76%) kryształków montowanych wewnątrz odblasków instalowanych na polskich drogach. Swoje produkty dekoracyjne oraz biżuterię sprzedaje wyłącznie w monobrandowych butikach.
Przedsiębiorstwo należy do rodziny Swarovskich od chwili założenia w 1895 roku przez Daniela Swarovskiego. Grupa przedsiębiorstw jest własnością około dwustu członków rodziny. Największym akcjonariuszem jest prawnuk założyciela, Gernot Langes-Swarovski, posiadający 17% udziałów.
Swarovski w Polsce.
W czerwcu 2017 roku w Gdańsku otwarto globalne centrum usług Swarovskiego. Jednostka ma zatrudniać kilkaset osób i będzie się zajmować usługami dla firmy z zakresu kadr, płac, księgowości i zakupów. Marcel Angst, przedstawiciel firmy Swarovski, powiedział, że o wyborze Gdańska zdecydowały: wykształcona kadra, warunki infrastrukturalne, możliwości współpracy z lokalnymi władzami oraz kultura miasta zgodna z kulturą i wartościami firmy.
W Polsce znajduje się (stan na rok 2016) 17 butików Swarovskiego: w Warszawie (3), Krakowie (3), Gdyni (2), Łodzi (2), Poznaniu (3), Wrocławiu (2) oraz po jednym w Bydgoszczy, Kielcach, Gdańsku, Katowicach, Szczecinie, Rzeszowie, Częstochowie, Białymstoku i Lublinie, jednakże tylko w trzech pierwszych miastach działają butiki z pełną kolekcją marki.
Swarovski należy do marek premium. W innych miastach europejskich (zwłaszcza stolicach) butiki tej firmy są bardziej powszechne. W Brukseli znajduje się 5 oficjalnych sklepów.

</doc>
<doc id="712606" url="https://pl.wikipedia.org/wiki?curid=712606" title="Babylon Circus">
Babylon Circus

Babylon Circus – francuski zespół pochodzący z Lyonu. Powstał w 1995 roku i do dziś wydał 4 płyty. Babylon Circus gra muzykę będącą mieszanką ska, reggae, swingu, chanson i dubu.
Muzycy na scenie tworzą spektakl komedii, każdy z muzyków ma określoną rolę na scenie – nie tylko muzyczną.

</doc>
<doc id="712607" url="https://pl.wikipedia.org/wiki?curid=712607" title="Paula Abdul">
Paula Abdul

Paula Julie Abdul (ur. 19 czerwca 1962 w San Fernando) – amerykańska piosenkarka, tancerka, choreografka i osobowość medialna.
Życiorys.
Urodziła się 19 czerwca 1962 w Los Angeles w Kalifornii jako córka Lorraine i Harry’ego Abdulów. Jej matka jest pochodzenia żydowskiego i była asystentką reżysera Billy’ego Wildera, a ojciec był potomkiem emigrantów z Syrii i Brazylii oraz zajmował się hodowlą bydłem. Od najmłodszych lat uczestniczyła w zajęciach tanecznych – brała lekcje baletu, później jazzu i tapu. Była również cheerleaderką. W wielu 15 lat otrzymała stypendium artystyczne, które wykorzystała, biorąc udział w obozie tanecznym w pobliżu Palm Springs. Zajęcia te pomogły jej wystąpić w niezależnym filmie muzycznym "Junior High School", co później sama określała jako krok milowy w jej swojej karierze.
W 1978 ukończyła naukę w Van Nuys High School. Studiowała broadcasting na California State University w Northridge. Na pierwszym roku studiów wzięła udział w castingu i została wybrana z grona 700 kandydatek do cheerleaderek klubu NBA Los Angeles Lakers, a w ciągu kolejnych trzech miesięcy stała się główną choreografką grupy. Po pół roku przerwała studia, aby skupić się na dalszej karierze tanecznej.
Jako choreografka pracowała na planie teledysków do piosenek artystów, takich jak Janet Jackson („Nasty”, „What Have You Done for Me Lately” i „When I Think of You”), Michael Jackson („Liberian Girl”), Duran Duran, White-Snake czy ZZ Top. Stworzyła układy taneczne również do filmów, m.in. do "Nie kupisz miłości" (1987).
W 1988 zadebiutowała jako piosenkarka albumem pt. "Forever Your Girl", który wydała nakładem wytwórni Virgin Records, podobnie jak kolejne płyty: "Shut Up and Dance (The Dance Mixes)" (1990) i "Spellbound" (1991). Była jurorką w muzycznych programach typu talent show: "American Idol" i "The X Factor".
Życie prywatne.
Paula pochodzi z rodziny o korzeniach żydowskich. Ojciec Harry Abdul urodził się w Aleppo w Syrii. Lata młodości spędził w Brazylii, aby potem przeprowadzić się do USA, gdzie spotkał Lorraine, matkę Pauli. Lorraine urodziła się w Minnedosa w Kanadzie, do której jej przodkowie wyemigrowali z Rosji i Ukrainy. Paula Abdul jest Amerykanką, posiada także po matce obywatelstwo kanadyjskie. Paula ma siostrę Wendy, która jest od niej siedem lat starsza.

</doc>
<doc id="712612" url="https://pl.wikipedia.org/wiki?curid=712612" title="Roman Turyn">
Roman Turyn

Roman Turyn, ukr. Роман Турин (ur. 2 września 1900 w Śniatyniu, zm. 29 sierpnia 1979 we Lwowie) – ukraiński malarz, kolekcjoner.
W latach 1921-1925 studiował na ASP w Krakowie, u profesorów Władysława Jarockiego i Józefa Pankiewicza, następnie w latach 1925-1927 studiował w Paryżu.
Zimą 1930/1931 pracując w Krynicy i mieszkając w pensjonatach "Władysława" i "Słotwinka" (prowadzonych przez jego rodziców), odkrył talent Nikifora, zaczął kolekcjonować jego rysunki i obrazy, pomagał materialnie, zlecił również opiekę nad nim. 
W czerwcu 1931 zorganizował wystawę prac Nikifora we Lwowie, rozpropagował prace Nikifora wśród kapistów, a w 1932 dołączył jego prace do wspólnej wystawy w Paryżu (organizowanej przez Ukrainskyj Nacjonalnyj Muzej ze Lwowa, wystawiali tam malarze francuscy, włoscy i ukraińscy). Wystawa ta miała miejsce w galerii Leon Marseille od 7 listopada do 10 listopada 1932. 
Roman Turyn zgromadził dużą kolekcję (ponad 200 prac) rysunków Nikifora, jednak w połowie lat 30. XX wieku zmuszony był zastawić kolekcję. Pożyczki nie zwrócił w terminie, więc właścicielem kolekcji stał się Jerzy Wolff.

</doc>
<doc id="712613" url="https://pl.wikipedia.org/wiki?curid=712613" title="William Mapother">
William Mapother

William Reibert Mapother Jr. (ur. 17 kwietnia 1965 w Louisville) – amerykański aktor. Wcześniej pracował jako nauczyciel. Kuzyn amerykańskiego aktora Toma Cruise’a. Odtwórca roli Ethana Roma w serialu "Zagubieni".

</doc>
<doc id="712615" url="https://pl.wikipedia.org/wiki?curid=712615" title="Funkcje miast">
Funkcje miast



</doc>
<doc id="712622" url="https://pl.wikipedia.org/wiki?curid=712622" title="Lodowiec fieldowy">
Lodowiec fieldowy

Lodowiec fieldowy (inaczej: lodowiec norweski) – lodowiec zajmujący spłaszczony szczyt góry lub wysoko położony płaskowyż z kilkoma (kilkunastoma-kilkudziesięcioma) jęzorami lodowcowymi spływającymi w różnych kierunkach. Większe lodowce fieldowe nazywane są "czaszami lodowymi".
Przykładem lodowca fieldowego jest lodowiec Jostedal w południowo-zachodniej Norwegii o powierzchni 487 km², największy lodowiec kontynentalnej Europy.

</doc>
<doc id="712629" url="https://pl.wikipedia.org/wiki?curid=712629" title="BackupPC">
BackupPC

BackupPC – linuksowy system kopii bezpieczeństwa danych działający tylko na serwerze, o odczycie i przywracaniu sterowanym za pomocą przeglądarki WWW.
Wyróżnia go wysoki stopień kompresji danych i bezobsługowa praca. Wykonuje kopie klientów na dysku twardym serwera.
Może archiwizować i odtwarzać dane z innych komputerów sieci podobnie jak AMANDA, ale na klientach nie wymaga instalowania dodatkowego oprogramowania. Współpracuje także z systemami Windows za pośrednictwem samby, rsync lub rsyncd z cygwin.
Wymaga sporej wiedzy podczas instalacji i konfiguracji na serwerze, ale prosty dla pozostałych użytkowników.
Program napisany w Perlu z wyjątkiem klienta backuppcd napisanego w C, rozprowadzany na licencji GNU GPL.
Od wersji 3.1 ma polską wersję językową, ale pomoc i dokumentacja nie zostały jeszcze przetłumaczone.
Wydajność.
Przykładowy serwer
na Celeronie 2266 MHz z pamięcią 256 MB RAM archiwizował kilkadziesiąt komputerów za pomocą samby z prędkością niewiele przekraczającą 10 GB na godzinę (ilość danych odebranych z sieci). Po zwiększeniu pamięci
do 512 MB prędkość wzrosła do 16-18 GB na godzinę. Ostatecznie pamięć została zwiększona do 1 GB, a prędkość do 22-24 GB na godzinę.
Modyfikacja klientów ograniczyła się do dodania użytkownika i udostępnienia dysków.
Znacznie większą wydajność można uzyskać stosując zamiast samby rsyncd, lecz wymaga to instalacji dodatkowego oprogramowania na klientach i obciąża je.
Program oblicza sumy kontrolne MD5 zbiorów. Na jej podstawie umieszcza zbiory w puli na dysku w katalogu cpool (skompresowane) albo pool (nieskompresowane), a w archiwach tylko dowiązania twarde. W ten sposób jeżeli zbiór o takiej samej zawartości występuje kilkakrotnie jest zapisywany tylko raz. Daje to wysoką kompresję przy archiwizacji wielu komputerów, lub przechowywaniu kilku kolejnych kopii na jednym nośniku.
Przytoczony serwer w archiwum 220 GB mieści 4100 GB surowych danych z 121 komputerów. Archiwum zawiera średnio dla jednego komputera 5,5 kopii pełnych i 9 przyrostowych.

</doc>
<doc id="712631" url="https://pl.wikipedia.org/wiki?curid=712631" title="Rutka Pachuckich">
Rutka Pachuckich

Rutka Pachuckich – osada leśna w Polsce położona w województwie podlaskim, w powiecie sejneńskim, w gminie Krasnopol. 
Leży nad rzeką Marychą. W pobliżu miejscowości znajduje się rezerwat ścisły Ostoja Bobrów Marycha.
W latach 1975–1998 miejscowość administracyjnie należała do województwa suwalskiego.

</doc>
<doc id="712633" url="https://pl.wikipedia.org/wiki?curid=712633" title="Antymimetyzm">
Antymimetyzm

Antymimetyzm – kompozycja abstrakcyjna polegająca na wyodrębnianiu z realnego świata i przedstawianiu na płótnie wyłącznie cech przedmiotów (kształtów, barw) oraz łączących ich relacji.

</doc>
<doc id="712634" url="https://pl.wikipedia.org/wiki?curid=712634" title="Battlefleet Gothic">
Battlefleet Gothic

Battlefleet Gothic – gra bitewna stworzona przez firmę Games Workshop, usytuowana w uniwersum "Warhammer 40,000". 
W "grze" gracz może dowodzić miniaturowymi modelami statków kosmicznych należących do prawie wszystkich ras z uniwersum "Warhammera 40,000" i rywalizować z innym graczmi. Na podstawie gry powstała gra komputerowa RTS "Battleflettt Gothic: Armada", wydana w 2016 roku i wyprodukowana przez Tindalos Interactive oraz jej bezpośrednia kontynuacja; "Battleflettt Gothic: Armada II", wydana w 2019 roku.

</doc>
<doc id="712635" url="https://pl.wikipedia.org/wiki?curid=712635" title="Cañuelas">
Cañuelas

Cañuelas − miasto w Argentynie leżące w prowincji Buenos Aires.
Według spisu z roku 2001 miasto liczyło 24380 mieszkańców.

</doc>
<doc id="712641" url="https://pl.wikipedia.org/wiki?curid=712641" title="Krążowniki pancernopokładowe typu Edgar">
Krążowniki pancernopokładowe typu Edgar

Krążowniki pancernopokładowe typu Edgar – seria dziewięciu brytyjskich okrętów, zbudowanych w latach 90. XIX wieku i służących podczas I wojny światowej. Klasyfikowane były w Royal Navy jako krążowniki I klasy.
Historia.
Projekt ten był pomniejszoną wersją okrętów typu "Blake", z nieco słabszym opancerzeniem i takim samym uzbrojeniem głównym (2 działa kalibru 234 mm i 10 dział 152 mm). Od nazwy pierwszego okrętu HMS „Edgar” był nazwany typem "Edgar". HMS „Crescent” i „Royal Arthur” różniły się od pozostałych zestawem uzbrojenia, gdyż zamiast dziobowego działa 234 mm uzbrojono je w dwie armaty 152 mm obok siebie, na podwyższonym pokładzie dziobowym (miały 1 działo 234 mm i 12 dział 152 mm). HMS „Gibraltar”, „Crescent”, „Royal Arthur” i „St George” miały dno pokryte drewnem i blachą miedzianą dla służby w tropikach bez regularnego dokowania, co zwiększało ich wyporność o 350 t i obniżało prędkość o pół węzła. Krążowniki typu "Edgar" okazały się udanymi okrętami, bardziej ekonomicznymi od typu "Blake". Miały bardzo dobre własności morskie i mogły przez dłuższy czas utrzymywać prędkość 18 węzłów.
Budowa i służba.
Budowę pierwszych okrętów rozpoczęto w 1889, całą seria weszła do służby w latach 1893–1896. Przez pierwsze lata służyły głównie na stacjach zagranicznych (m.in. na Morzu Śródziemnym, Pacyfiku, w Chinach i Australii). Podczas I wojny światowej były już przestarzałe. HMS „Hawke” jako jedyny został utracony podczas wojny – zatopiony 15 października 1914 przez niemiecki okręt podwodny U-9. HMS „Edgar”, „Grafton”, „Endymion” i „Theseus” po modernizacji polegającej na dodaniu „bąbli” przeciwtorpedowych i zastąpieniu dział 234 mm działami 152 mm, wspierały wojska podczas operacji dardenelskiej. Pozostałe okręty od 1915 używane były do zadań pomocniczych, głównie jako okręty-bazy. Ocalałe krążowniki zostały wycofane i sprzedane na złom w latach 1920–1923.
Opis konstrukcji.
Okręty miały sylwetkę i architekturę taką, jak krążowniki typu "Blake". Kadłub był gładkopokładowy, z wyjątkiem „Royal Arthur” i „Crescent”, które miały podwyższony pokład dziobowy. Dziobnica miała formę taranową, mało wysuniętą do przodu. Sylwetkę okrętów wyróżniały dwa wysoki i cienkie kominy, pochylone do tyłu. Na śródokręciu ciągnęła się niska i długa nadbudówka, na której z przodu znajdował się pomost bojowy, z przeszkloną kabiną nawigacyjną i odkrytymi skrzydłami na boki. Za pomostem i na końcu nadbudówki znajdowały się lekko pochylone rozbudowane maszty.
Uzbrojenie główne obejmowało dwa pojedyncze działa kalibru 234 mm z maskami pancernymi, na pokładzie dziobowym i rufowym oraz 10 pojedynczych dział 152 mm w stanowiskach burtowych. Po dwa na burtę znajdowały się w kazamatach, umieszczonych w burtach na śródokręciu, dość nisko nad wodą, pod pokładem górnym, a pozostałe trzy na burtę były ustawione na pokładzie na śródokręciu, z maskami ochronnymi. Po dwa z pokładowych dział 152 mm mogły teoretycznie strzelać wprost w kierunku dziobu lub rufy. HMS „Crescent” i „Royal Arthur” zamiast dziobowego działa 234 mm miały tam dwie armaty 152 mm obok siebie. Uzbrojenie uzupełniało 12 dział 57 mm w nieopancerzonych kazamatach burtowych lub stanowiskach na pokładzie, 5 lekkich działek 47 mm i 4 podwodne wyrzutnie torped.

</doc>
<doc id="712642" url="https://pl.wikipedia.org/wiki?curid=712642" title="Power Rangers Space Patrol Delta/S.P.D">
Power Rangers Space Patrol Delta/S.P.D



</doc>
<doc id="712643" url="https://pl.wikipedia.org/wiki?curid=712643" title="Jákup á Borg">
Jákup á Borg

Jákup á Borg (ur. 26 października 1979 w Thorshavn na wyspie Streymoy) - piłkarz pochodzący z Wysp Owczych, grający na pozycji środkowego pomocnika lub napastnika.
Kariera klubowa.
Urodził się w stolicy Wysp Owczych, w mieście Thorshavn. Swoją piłkarską karierę zaczynał w B36 Tórshavn. Zadebiutował w nim już nie mając ukończonych 17 lat, w roku 1996. Już w pierwszym sezonie został zawodnikiem pierwszej jedenastki i zajął 4. miejsce w pierwszej lidze. W sezonie 1997 B 36 został mistrzem kraju, a Borg zdobył wówczas 2 bramki w sezonie. W 1998 roku zespołowi nie udało się obronić mistrzowskiego tytułu, a Borg przesunięty do ataku zdobył 20 bramek w 17 ligowych meczach i został królem strzelców wyspiarskiej ekstraklasy. Wyczyn ten powtórzył także w 1999 roku, gdy zdobył 17 bramek w lidze, a B 36 zajął ponownie 3. miejsce w lidze. Kolejne sukcesy dla Borga i drużyny B 36 przyszły 2 lata później. W 2001 roku zdobyli mistrzostwo oraz puchar kraju. Latem 2003 roku podpisał profesjonalny kontrakt z Odense BK. Przez całą rundę jesienną nie zdołał przebić się do składu i tylko raz pojawił się na boisku. Na początku 2004 roku Borg wrócił na Wyspy Owcze do HB. W barwach tego klubu zadebiutował 6 czerwca w wygranych 5:2 derbach ze swoją dawną drużyną, B 36. Na koniec sezonu drużyna HB została mistrzem kraju, a Borg jako pomocnik zdobył 5 bramek w sezonie. W 2005 roku po reorganizacji rozgrywek ligowych, to B 36 został mistrzem, a HB z Borgiem zajęło 3. miejsce. Rok 2006 Borg zakończył z kolejnym tytułem mistrza kraju.
Kariera reprezentacyjna.
W reprezentacji Wysp Owczych zadebiutował 19 sierpnia 1998 roku w przegranym 0:1 meczu z reprezentacją Bośni i Hercegowiny. Od tego czasu zagrał w reprezentacji ponad 60 razy. Swoją pierwszą bramkę w kadrze zdobył 27 kwietnia 2003 roku w wygranym 3:2 towarzyskim meczu z reprezentacją Kazachstanu. Rok później zdobył swojego drugiego gola w kadrze – także w wygranym 3:2 meczu, tym razem z reprezentacją Malty.

</doc>
<doc id="712646" url="https://pl.wikipedia.org/wiki?curid=712646" title="Jakup a Borg">
Jakup a Borg



</doc>
<doc id="712651" url="https://pl.wikipedia.org/wiki?curid=712651" title="LHS 292">
LHS 292

LHS 292 – jedna z najbliższych Układowi Słonecznemu gwiazd, klasyfikowana jako czerwony karzeł. Znajduje się ona w gwiazdozbiorze Sekstantu, w odległości ok. 14,8 lat świetlnych od Słońca. Jej jasność wizualna to 15,6. Jest ona zatem bardzo słabym obiektem i można ją dostrzec dopiero po uzbrojeniu oka w teleskop.
Właściwości fizyczne.
LHS 292 należy do typu widmowego M6,5V (zob. diagram Hertzsprunga-Russella). Temperatura powierzchni tego czerwonego karła sięga ok. 2800 K.
Jego masa i promień są dużo mniejsze od wartości, jakie ma nasze Słońce. Gwiazda ta jest gwiazdą rozbłyskową.

</doc>
<doc id="712652" url="https://pl.wikipedia.org/wiki?curid=712652" title="Messier 66">
Messier 66

Messier 66 (znana również jako M66, NGC 3627 lub Arp 16) – galaktyka spiralna z poprzeczką, znajdująca się w gwiazdozbiorze Lwa w odległości około 36 milionów lat świetlnych od Ziemi. Została odkryta 1 marca 1780 roku przez Charles’a Messiera.
M66 ma średnicę 96 tysięcy lat świetlnych. Wzdłuż rozległych spiralnych ramion galaktyki znajdują się ogromne ilości pyłu i liczne jasne gromady gwiazd.
M66 wraz z galaktykami M65 i NGC 3628 jest częścią małej grupy galaktyk Triplet Lwa.
W galaktyce tej zaobserwowano dotychczas cztery supernowe: SN 1973R, SN 1989B, SN 1997bs (prawdopodobnie tzw. fałszywa supernowa) i SN 2009hd.

</doc>
<doc id="712662" url="https://pl.wikipedia.org/wiki?curid=712662" title="Troll (szwedzki zespół muzyczny)">
Troll (szwedzki zespół muzyczny)

Troll, szwedzki zespół popowy pochodzący z Falun. Został odkryty w roku 1985 przez Jonasa Warnebringa. Pierwotna nazwa zespołu brzmiała "Trollrock", a występujące w nim dziewczyny podczas koncertów nosiły na sobie kostiumy trolli. Pod tą nazwą w roku 1986 został wydany ich pierwszy album pt. "Stoppa Sabbet". Chcąc zaistnieć na scenie międzynarodowej, dziewczyny skróciły nazwę i zrezygnowały z kostiumów. Wkrótce nagrały utwory "It's A Miracle" (1987), "Calling On Your Heart" (1988) oraz "On A Kangaroo" (1988), które przyniosły zespołowi dużą popularność. Największe sukcesy zaczął odnosić po podpisaniu kontraktu z trójką producentów Norell/Oson/Bard. To właśnie Bard jest autorem najbardziej znanego hitu "Jimmy Dean", który zdobył światowe listy przebojów wiosną 1990. Po wydaniu kolejnych dwóch albumów "Troll" (1989) i "Put Your Hands In The Air" (1990), zespół wyruszył w trasę koncertową po Europie i USA, która zajęła aż dziewięć miesięcy (1990-1991). We wczesnych latach 90. Troll miał na swoim koncie kilka utworów, które zdobyły pierwsze miejsca na światowych listach przebojów (m.in. "Midsummer Night", "The Greatest Kid In Town"). Zespół rozpadł się w roku 1995. Latem, każdego roku, w Falun odbywa się zjazd wielbicieli zespołu pod nazwą "Troll Meet".

</doc>
<doc id="712664" url="https://pl.wikipedia.org/wiki?curid=712664" title="Nahur">
Nahur

Nahur, półowca ("Pseudois") – rodzaj ssaka z podrodziny antylop (Antilopinae) w obrębie rodziny wołowatych (Bovidae). 
Zasięg występowania.
Rodzaj obejmuje gatunki występujące w Azji (Chińska Republika Ludowa, Pakistan, Indie, Nepal, Bhutan i Mjanma). 
Morfologia.
Długość ciała 120–140 cm, długość ogona 13–20 cm, wysokość w kłębie 60–91,4 cm; długość rogów samic 10–20 cm, samców 28–76 cm; masa ciała samic 25–55 kg, samców 35–75 kg. 
Systematyka.
Etymologia.
"Pseudois" ("Pseudovis"): "pseudos" „fałszywy”; οις "ois", οιος "oios" „owca”.
Podział systematyczny.
Do rodzaju należą następujące gatunki: 

</doc>
<doc id="712665" url="https://pl.wikipedia.org/wiki?curid=712665" title="Królowie śródmieścia">
Królowie śródmieścia

Królowie śródmieścia – polski serial telewizyjny z 2006 w reżyserii Anny Jadowskiej i Macieja Migasa. Zdjęcia do filmu zaczęto kręcić w kwietniu, a skończyły się w grudniu 2006.
O serialu.
"Królowie śródmieścia" jest produkcją stawiającą nacisk na realizm i przedstawienie codziennych problemów życia w biegu w dużym mieście, jakim jest Warszawa. Dotyczy to wszystkiego, z czym stykają się bohaterowie – z pracą (lub bezrobociem), z miłością, muzyką, sztuką, drobnymi przewinieniami i poszukiwaniem własnego miejsca w życiu. Wszystkie postacie są ze sobą w jakiś sposób powiązane – więzy rodzinne, koleżeńskie lub przy okazji zbiegów okoliczności w toku akcji. Duża część zdjęć robiona jest z tzw. „ręki”.
Jednymi z głównych bohaterów serialu są kurierzy rowerowi. Serial ma na celu pokazanie problemów z jakimi borykają się młodzi ludzie w dzisiejszych czasach. Kolejne odcinki pokazują dokładnie 13 dni z życia warszawskich kurierów – oraz ich znajomych, rodzin, przyjaciół i wrogów, którzy swą siedzibę mają w rozpadającym się budynku z charakterystycznymi graffiti; w rzeczywistości jest to pomieszczenie Straży Miejskiej przy Dworcu Wschodnim w Warszawie. W serialu Jan Wieczorkowski gra absolwenta szkoły aktorskiej, który po skończeniu wydziału aktorskiego nie może znaleźć pracy w owym zawodzie. Michał Koterski gra luzaka, który wiecznie spóźnia się i nie przejmuje się ludzkim losem, do czasu gdy znajduje odwzajemnioną miłość. W serialu pojawią się także rozwoziciel z wietnamskiego baru, zdolny choć niespełniony malarz, były kryminalista oraz właściciel "Supernovej". Pojawia się także wątek sensacyjno-kryminalny.

</doc>
<doc id="712669" url="https://pl.wikipedia.org/wiki?curid=712669" title="Steinheim an der Murr">
Steinheim an der Murr

Steinheim an der Murr – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, siedziba związku gmin Steinheim-Murr. Leży nad ujściem Bottwar do rzeki Murr, ok. 10 km na północny wschód od Ludwigsburga.

</doc>
<doc id="712671" url="https://pl.wikipedia.org/wiki?curid=712671" title="Neven Vukman">
Neven Vukman

Neven Vukman, (ur. 14 października 1985 w Ivancu) – chorwacki piłkarz, występujący na pozycji środkowego pomocnika.
Kariera klubowa.
Występy w NK Varteks.
Karierę zaczynał jako junior w lokalnym zespole NK Ivančica Ivanec. W 2002 roku Vukman podpisał kontrakt z pochodzącym z Varaždinu klubem NK Varteks. Początki Vukmana w klubie nie były udane - w pierwszym sezonie gry w Varteksie 2002/2003 wystąpił tylko raz, a zadebiutował w końcowych trzech minutach rozgrywanego w ramach Pucharu Chorwacji z zespołem NK Virovitica meczu wygranym przez Varteks 6:1. W lidze chorwackiej Varteks zajął trzecie miejsce w lidze. Następny sezon, 2003/2004 był okazją dla Vukmana do debiutu w pierwszej lidze. Vukman wszedł na boisko z ławki w 69 minucie zastąpił reprezentanta Bośni i Hercegowiny Ivicę Huljeva. Był to mecz rozgrywany w Splicie na stadionie Poljud przeciwko Hajdukowi Split, a w spotkaniu tym Varteks przegrał 0:2. NK Varteks zajął 5. miejsce w lidze, a w Pucharze Chorwacji odpadł w ćwierćfinale po przegranej w Puli z zespołem NK Pula. Zespół wcześniej wyeliminował takie kluby jak Valpovka Valpovo i NK Zagorač Krapina. Ogółem Vukman wystąpił w 5 ligowych spotkaniach zespołu, ale nie udało mu się zdobyć premierowego trafienia w lidze chorwackiej.
Sezon 2004/2005 to po raz kolejny 5. miejsce w końcowej tabeli, ale powodzenie w Pucharze Chorwacji, gdzie Varteks poległ dopiero w półfinale z późniejszym triumfatorem Pucharu, zespołem NK Rijeka, na rijeckiej Kantridzie przegrywając 2:3 i na swoim stadionie ulegając również 2:3. Wcześniej Varteks wyeliminował takie zespoły jak: NK Tomislav (6:1), NK Koprivnica (4:1) i Dinamo Zagrzeb (1:0 u siebie po golu Leona Benko, 0:0 na Maksimirze). W tym sezonie świetnie zaprezentował się Vukman, który wraz z innym młodym zawodnikiem, Dario Jertecem utworzyli świetny duet nie tylko w Varteksie, gdzie ten drugi częściej przegrywał rywalizację o miejsce w składzie z Nikolą Šafariciem i reprezentantem Macedonii Igorem Jančevskim, ale i w reprezentacji młodzieżowej U-21. W tym sezonie Vukman pojawił się w barwach Varteksa 15 razy i raz pokonał bramkarza rywali, w spotkaniu przeciwko 28 kolejki rozgrywanym 7 maja 2005 przeciwko zespołowi NK Rijeka. Vukman trafił do siatki w 66 minucie zdobywając tym samym zwycięską bramkę i ustalając wynik spotkania na 3:1 dla Varteksa.
Sezon 2005/2006 był przełomowym momentem w karierze Vukmana. W lidze Varteks zajął 4. miejsce w tabeli. W Pucharze Chorwacji w 1/16 finału z problemami wyeliminował IV-ligowy NK Ogulin 3:2, a w 1/8 finału spisał się lepiej pokonując stołeczny zespół NK Hrvatski Dragovoljac na wyjeździe 2:0. W 1/4 finału los był łaskawy dla Varteksa, ponieważ skojarzył ich z czwartoligowym zespołem Naftaš Ivanič. Zespół ten był jednak rewelacją tegorocznych rozgrywek, ponieważ wcześniej wyeliminował tak uznane zespoły jak HNK Šibenik czy Dinamo Zagrzeb. W pierwszym meczu, rozgrywanym w Varaždinie Varteks zwyciężył 4:1. W rozgrywanym w miejscowości Ivanič rewanżu, Naftaš zremisował 1:1 i do półfinału Pucharu Chorwacji przeszedł Varteks, a tam oczekiwała na niego drużyna NK Kamen Ingrad. W pierwszym meczu na stadionie Varteksa padł remis 3:3, a wynik ten premiował zespół ze stadionu Kamen Ingrad. W meczu rewanżowym rozgrywanym w Velice Varteks zwyciężył jednak 2:1 i odniósł historyczny awans do finału Pucharu Chorwacji. W finale zmierzyli się z zespołem NK Rijeka. W pierwszym meczu rozgrywanym 26 kwietnia 2006 w Rijece Varteks doznał porażki 0:4. Kiedy jednak wydawało się, że sprawa triumfu w rozgrywkach jest już przesądzona, po 54 minutach meczu w Varaždinie Varteks prowadził 3:0. 4 minuty później gola zdobyła Rijeka. Następnie Varteks dołożył jeszcze dwa gole i dzięki lepszemu stosunkowi goli na wyjeździe triumfował w rozgrywkach. Vukman zdobył jedną z bramek. Ogółem w lidze wystąpił na boisku 18 razy, ale ani razu nie udało mu się pokonać golkipera rywali.
W trakcie przygotowań do sezonu 2006/2007 Vukman doznał kontuzji kolana i został wyłączony z przygotowań na ok. 2 tygodnie. W sezonie 2007/2008 nie rozegrał żadnego meczu w Varteksie. Grał w nim jeszcze w sezonie 2008/2009.
Po odejściu z Varteksu.
W 2009 roku Vukman odszedł z Varteksu do NK Karlovac. Spędził w nim rok. W latach 2010–2012 występował w HNK Rijeka, a w połowie 2012 roku wyjechał do Kazachstanu by grać w FK Taraz. W 2013 roku wrócił do Varaždinu, w którym grał w trzeciej lidze. Na początku 2014 roku przeszedł do drugoligowego NK Zelina, a latem 2014 do pierwszoligowego klubu Istra 1961.
Kariera reprezentacyjna.
Reprezentacja młodzieżowa U-21.
Vukman w reprezentacji młodzieżowej w spotkaniu kwalifikacji do Młodzieżowych Mistrzostw Europy przeciwko Węgrom. Później zagrał w innych spotkaniach: przeciwko Malcie, Szwecji, Bułgarii, gdzie zdobył gola i w meczu przeciwko Islandii. Chorwacja awansowała na Mistrzostwa rozgrywane we Włoszech, jednak tam dwukrotnej porażki, najpierw z Bułgarią 1:2, a później tym samym stosunkiem goli z Ukrainą.
Występy w Reprezentacji Chorwacji.
W reprezentacji Chorwacji Neven Vukman wystąpił 2 razy, a pierwszym występem w reprezentacji Vukmana był ten w meczu, rozgrywanym 29 stycznia 2006 w Hongkongu w ramach Pucharu Carlsberga przeciwko Korei Południowej przegranym 0:2. Drugim i jak do tej pory ostatnim meczem w reprezentacji Chorwacji był występ 1 lutego 2006 przeciwko Hongkongowi wygrany przez Chorwację 4:0. Powołanie na ten turniej Vukman otrzymał od poprzedniego selekcjonera, Zlatko Kranjčara.

</doc>
<doc id="712672" url="https://pl.wikipedia.org/wiki?curid=712672" title="Pseudois nayaur">
Pseudois nayaur



</doc>
<doc id="712673" url="https://pl.wikipedia.org/wiki?curid=712673" title="Śnice">
Śnice



</doc>
<doc id="712682" url="https://pl.wikipedia.org/wiki?curid=712682" title="Vaihingen an der Enz">
Vaihingen an der Enz

Vaihingen an der Enz – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, siedziba wspólnoty administracyjnej Vaihingen an der Enz. Leży nad rzeką Enz, ok. 18 km na zachód od Ludwigsburga, przy drodze krajowej B10 i linii kolejowej InterCity Stuttgart–Mannheim, Stuttgart–Karlsruhe ze stacją Vaihingen (Enz).

</doc>
<doc id="712690" url="https://pl.wikipedia.org/wiki?curid=712690" title="Walter Rudolf">
Walter Rudolf

Walter Rudolf (ur. 8 maja 1931 w Solcu Kujawskim, zm. 1 października 2020 w Moguncji ) – niemiecki profesor prawa, wykładowca na Uniwersytecie Jana Gutenberga w Moguncji, członek wielu międzynarodowych organizacji, działacz na rzecz pojednania polsko-niemieckiego.
Honorowy Obywatel Solca Kujawskiego.
Rodzina.
Jest synem Philippa Rudolfa – autora monografii o historii Solca Kujawskiego napisanej w 1936. Żonaty z dr Ingą Rudolf. Ma troje dzieci.

</doc>
<doc id="712693" url="https://pl.wikipedia.org/wiki?curid=712693" title="Człowiek z kamerą (film 1929)">
Człowiek z kamerą (film 1929)

Człowiek z kamerą (ros. Человек с киноаппаратом, "Czełowiek s kinoapparatom") – radziecki film dokumentalny o charakterze eksperymentalnym w reżyserii Dzigi Wiertowa nakręcony w 1929 roku.
Film stanowi reportaż z życia codziennego wielkiego radzieckiego miasta. Jest odpowiednikiem reportaży filmowych z życia wielkich stolic ("Berlin, symfonia wielkiego miasta" (1927) Waltera Ruttmana, film o Paryżu "Mijają godziny" (1926) Alberto Cavalcantiego), które w tym czasie były popularne na Zachodzie.
Film opowiada historię przeciętnego dnia obywateli Związku Radzieckiego. Ludzie ukazani są podczas przebudzeń, pracy, uroczystości oraz zwyczajnego poruszania się po mieście.
Wiertow w swoim obrazie użył wielu innowacyjnych, jak na tamte czasy, technik jak np. przyspieszenia oraz zwolnienia obrazu, zatrzymania pojedynczych klatek, przybliżenia, przeskoków i dzielenie ekranu.
W chwili obecnej film jest dostępny z wieloma ścieżkami dźwiękowymi do wyboru. Muzykę do filmu napisali m.in. The Cinematic Orchestra, Biosphere, Michael Nyman oraz In The Nursery.

</doc>
<doc id="712696" url="https://pl.wikipedia.org/wiki?curid=712696" title="Yunnan (herbata)">
Yunnan (herbata)

Yunnan – handlowa nazwa czarnej i zielonej herbaty, produkowanej z liści krzewów herbacianych uprawianych w chińskiej prowincji Junnan. Zarówno jedna jak i druga herbata zawiera jaśniejsze liście (tzw. tipsy) odpowiednio złociste lub srebrne. Herbaty Yunnan w obu wersjach „kolorystycznych” mają smak mocny, zdecydowany, charakterystyczny dla większości herbat chińskich. Zielona herbata ze złocistymi pączkami daje napar o ostrawym smaku i mocnym aromacie. 

</doc>
<doc id="712697" url="https://pl.wikipedia.org/wiki?curid=712697" title="Mereczanka">
Mereczanka

Mereczanka (biał. Мяркіс, "Miarkis"; lit. "Merkys"; ros. Мяркис, "Miarkis") – rzeka na Białorusi i Litwie, prawy dopływ Niemna. Ma 215 km długości, jej dorzecze zajmuje powierzchnię 4400 km², średni przepływ przy ujściu do Niemna wynosi 32,4 m³/s. 
Mereczanka wypływa z rejonu na wschód od Onżadowa, koło wsi Równiny, na Białorusi i płynie w kierunku zachodnim. W całym swym biegu ma charakter rzeki nizinnej. Jej koryto jest naturalne, kręte, ma progi, dolina wąska, płaskie zbocza obfitują w źródła. W zalesionej dolinie dominuje olszyna, która zmienia otwarte łąki w źródlane kępiaste bagienka. Od Jaszun, tj. od 132 km, była niegdyś spławna. Mereczanka ma kręte koryto, wąską zalesioną dolinę i liczne źródliska w dolinie. Występują też progi. Główne dopływy w rejonie solecznickim to Solcza oraz Wierża, Szpigujec, Szczybra i Mała Upiesia. W okresie lodowcowym Mereczanka była dopływem Narwi, ale późniejsze procesy geologiczne spowodowały zmiany w korycie Niemna. Geografowie wyróżniają Pradolinę Narwi i Mereczanki. W zlewni Mereczanki znajduje się 175 jezior.

</doc>
<doc id="712701" url="https://pl.wikipedia.org/wiki?curid=712701" title="Ałeksandar Dimitrowski">
Ałeksandar Dimitrowski

Ałeksandar Dimitrowski (ur. 8 czerwca 1980 w Gewgeliji) – macedoński koszykarz grający na pozycji rzucającego obrońcy. Gracz macedońskich klubów Kozuv i Feni Indistrija, następnie w latach 2005-2007 ASCO Śląska Wrocław, później Ovce Pole i Borac Nektar. W sezonie 2012/2013 grał w drużynie FK Rabotniczki Skopje. Gracz pierwszej piątki reprezentacji Macedonii podczas eliminacji do ME 2007. Ma 193 cm wzrostu.

</doc>
<doc id="712703" url="https://pl.wikipedia.org/wiki?curid=712703" title="Xma">
Xma



</doc>
<doc id="712704" url="https://pl.wikipedia.org/wiki?curid=712704" title="Una (rzeka)">
Una (rzeka)

Una (serb. Уна) – rzeka w zachodniej Bośni i Hercegowinie i w południowej Chorwacji (Dalmacji), w dorzeczu Dunaju. Długość – 212 km, powierzchnia zlewni – 9368 km², średni przepływ – 202 m³/s.
Źródło Uny leży w Chorwacji, na północnym skraju pasma górskiego Ilica w Górach Dynarskich, na wysokości około 520 m n.p.m. Rzeka płynie stamtąd na północny zachód i na dwóch odcinkach stanowi granicę chorwacko-bośniacką. Koło miasta Bihać w Bośni Una zatacza szeroki łuk, opływając północny skraj pasma górskiego Grmeč. Stamtąd płynie na północny wschód przez przedgórze Gór Dynarskich, zataczając kilka zakrętów. Koło miasta Bosanski Novi przyjmuje swój największy dopływ Sanę. Od tej okolicy do ujścia znów stanowi granicę chorwacko-bośniacką. W okolicy miast Hrvatska Kostajnica (po stronie chorwackiej) i Bosanska Kostajnica (po stronie bośniackiej) Una zmienia kierunek na wschodni. Koło Dubicy – Kozarskiej Dubicy Una wypływa w dolinę Sawy, gdzie meandrując uchodzi do Sawy w okolicy chorwackiej wsi Jasenovac. Ujście leży na wysokości 94 m n.p.m.
Największe dopływy Uny to Dabašnica, Unac, Sana, Žirovac, Mlječanica, Moštanica i Rakovica. Rzeka ma najwyższe stany wód między listopadem a styczniem a najniższe – latem. Na Unie istnieje kilka wodospadów, z których najwyższy, u ujścia Unaca koło wsi Martin Brod, ma 55 m wysokości. Wody Uny mają pierwszy i drugi stopień czystości.
Dolina Uny na całej swej długości stanowi oś komunikacyjną pogranicza chorwacko-bośniackiego. Biegną nią droga i linia kolejowa łączące Knin przez Bihać i Bosanski Novi z Banja Luką i Zagrzebiem oraz z doliną Sawy. Zlewnia Uny jest również gęsto zamieszkana – żyje tu około 700 tys. ludzi.

</doc>
<doc id="712705" url="https://pl.wikipedia.org/wiki?curid=712705" title="Dassault Mystère">
Dassault Mystère

Dassault MD 452 Mystère (fr. "tajemnica") – francuski myśliwsko-bombowy samolot odrzutowy zbudowany przez firmę Dassault Aviation w latach 50. jako następca samolotu Dassault MD 450 Ouragan.
Historia.
Jeszcze przed dostarczeniem francuskim siłom powietrznym "Armée de l'Air" samolotów Ouragan Marcel Dassault rozpoczął prace nad jego następcą, bazującą na MD 450, ale nowocześniejszą maszyną oznaczoną jako MD 452 Mystère I. Na początku 1951 został oblatany pierwszy prototyp maszyny, która tylko nieznacznie różniła się od Ouragana, poza skośnymi skrzydłami zamocowanymi pod kątem 30° do kadłuba i zmodyfikowanym usterzeniem ogonowym. Dwa kolejne prototypy były napędzane nowymi silnikami turboodrzutowymi Rolls-Royce Tay 250, które były ulepszoną, budowaną na licencji przez Hispano-Suiza, wersją silników Nene o ciągu 28 kN.
Doświadczenia zdobyte podczas testów prototypowych maszyn Mystère I doprowadziły do powstania dwóch kolejnych prototypowych maszyn Mystère IIA napędzanych silnikiem Tay i uzbrojonych w cztery działka HS.404 kalibru 20 mm, a następnie kolejnych czterech samolotów Mystère IIB, w których działka Hispano zastąpiono dwoma działkami rewolwerowymi DEFA kalibru 30 mm. 
28 października 1951 Mystère IIA jako pierwszy francuski samolot przekroczył barierę dźwięku w kontrolowanym locie nurkowym.
Po rozpoczęciu produkcji serii informacyjnej jedenastu maszyn oznaczonych jako Mystère IIC, dziewięć z nich wyposażono w silnik SNECMA Atar 101C o ciągu 24,5 kN, a dwie ostatnie, eksperymentalnie w jednostkę napędową z dopalaczem SNECMA Atar 101F o ciągu maksymalnym 37,3 kN.
Użycie bojowe samolotów Dassault Mystère IIC.
Francuskie siły powietrzne zamówiły 150 maszyn w wersji Mystère IIC, z których pierwsza została oblatana w czerwcu 1954 i dostarczona w październiku tego samego roku. Samoloty serii produkcyjnej były uzbrojone w podwójne działko DEFA i napędzane silnikiem Atar 101D o ciągu 29,4 kN. Powiększono w nim również ogonowe powierzchnie sterowe, zmieniono wlot powietrza i inaczej rozwiązano zabudowę zbiorników paliwa. Prędkość maksymalna maszyny na niskim pułapie wynosiła 1030 km/h. Prawdopodobnie na dwóch węzłach pod skrzydłami można było, tak jak w samolocie Ouragan, podwiesić uzbrojenie.
Ostatni Mystère IIC został dostarczony w 1957 roku w czasie, gdy rozpoczęto ich wycofywanie do zadań szkoleniowych. Tak szybkie wycofanie maszyny było spowodowane tym, że w czasie, kiedy Mystère IIC osiągał pełnię zdolności operacyjnej oblatano już zdecydowanie lepszy samolot MD 454 Mystère IVA. Mimo to jako maszyna przejściowa Mystère IIC był wykorzystywany do szkolenia do 1963 roku.
Samolot ten nie został sprzedany nikomu, poza "Armée de l'Air", chociaż Izrael złożył zamówienie na 24 maszyny tego typu, ale ostatecznie zmienił zdanie zakupując w zamian nowocześniejsze Mystère IVA. Prawdopodobnie samoloty Mystère IIC nigdy nie zostały użyte bojowo.
Pozostałe wersje.
Poza Mystère II zbudowano jeszcze tylko jedną wersję oznaczoną jako Mystère IIIN ("N" od "de Nuit" — "nocny"), która została skonstruowana na bazie jednego z prototypów Ouragana. Samolot miał pełnić rolę myśliwca nocnego, dlatego przebudowano jego część dziobową montując w osłonie radar, a wloty powietrza przesuwając na boki kadłuba. Uzbrojenie maszyny stanowiły dwa działka DEFA. Oficjalnie Mystère IIIN był oznaczony jako MD 350-30-L, gdzie "30" oznaczało kaliber działek, a "L" boczne wloty powietrza. Napędzany silnikiem Tay prototyp został oblatany w lipcu 1952 roku. Planowano budowę kolejnych dwóch samolotów testowych, ale ostatecznie w grudniu 1953 zamknięto program rozwoju maszyny decydując o budowie nocnego wariantu Mystère IV.

</doc>
<doc id="712706" url="https://pl.wikipedia.org/wiki?curid=712706" title="Barbara Jaracz">
Barbara Jaracz

Barbara Jaracz (z domu Grabarska, ur. 8 czerwca 1977 w Gubinie) – polska szachistka, arcymistrzyni od 2007 roku.
Kariera szachowa.
Od połowy lat 90. należy do czołówki polskich szachistek. Pierwszy start w finale mistrzostw Polski kobiet zanotowała w 1995 r. w Warszawie. W kolejnych latach w finałowych turniejach startowała wielokrotnie, zdobywając dwa medale: srebrny (Cisna 1997) oraz brązowy (Brzeg Dolny 2001). W 1995 r. reprezentowała Polskę na turniejach o mistrzostwo Europy juniorek do 20 oraz do 18 lat (w Żaganiu), zaś w 1997 r. - na rozegranych w Żaganiu mistrzostwach świata do lat 20. W samym roku wystąpiła w Puli na drużynowych mistrzostwach Europy, gdzie za indywidualny wynik 5½ pkt z 7 partii zdobyła brązowy medal na II szachownicy. Ponownie wystąpiła w narodowej drużynie dwa lata później w Batumi, zdobywając 2 pkt w 5 partiach. W 2015 r. zdobyła w Trzciance brązowy medal mistrzostw Polski w szachach szybkich.
Najwyższy ranking w karierze osiągnęła 1 kwietnia 2003 r., z wynikiem 2342 punktów dzieliła wówczas 101-102. miejsce na światowej liście FIDE, jednocześnie zajmując 6. miejsce wśród polskich szachistek.
Życie prywatne.
Mąż Barbary Jaracz, Paweł, jest arcymistrzem i również należy do czołówki polskich szachistów.

</doc>
<doc id="712709" url="https://pl.wikipedia.org/wiki?curid=712709" title="Dassault Mystere">
Dassault Mystere



</doc>
<doc id="712710" url="https://pl.wikipedia.org/wiki?curid=712710" title="Barbara Grabarska">
Barbara Grabarska



</doc>
<doc id="712716" url="https://pl.wikipedia.org/wiki?curid=712716" title="Ceramika pokucka">
Ceramika pokucka

Ceramika pokucka – garncarnstwo artystyczne wyrabiane przez ludność Pokucia – Hucułów, ceramika dekorowana techniką półmajolikową.
Historia.
Głównymi ośrodkami wytwarzania tej ceramiki były Kuty, Pistyń, Kosów i Kołomyja.
Początki wytwarzania ceramiki w tej technice dali polscy garncarze przybyli na Huculszczyznę w I poł. XVIII wieku z Galicji, m.in. pradziad Stanisława Krycińskiego. Podstawowymi kolorami w tym stylu są zielony, czarny, ugrowo-żółty, ceglasty, brunatny i niebieski. Przeważają motywy roślinne, geometryczne, zoomorficzne i antropomorficzne. Głównymi elementami są girlandy, kwiaty, liście, trójkąty i ostrosłupy. Świat zwierzęcy reprezentują ptaki i jelenie na tle lasu, ale również postacie żołnierzy, myśliwych, elementy architektury sakralnej czy figury świętych. W formach pokuckich wyrobów najczęściej powtarzają się wazony, dzbanki o pękatych brzuścach oraz kształtach podłużnych. Talerze, patery, dzbanki i kubki reprezentują tzw. szkołę kołomyjską i nawiązują do motywów sztuki greckiej i tyrolskiej. Wyrobami o wyszukanej i oryginalnej formie są również świeczniki, figurki oraz drobna ceramika do codziennego użytku tj., szkatułki, talerzyki, karafki itp. Z większych form na szczególną uwagę zasługują piece kaflowe zdobione techniką półmajolikową.
Za twórcę klasycznego stylu pokuckiego uważani są polscy oraz ukraińscy artyści: w Kołomyi – Karol Słowicki, w Kosowie – Iwan Baranowski, Ołeksa (Aleksander) Bachmiński, rodzina Roszczybiuków oraz Paulina Cwiłyk, w Kutach – Tomasz i Petronela Nappowie, Jan Broszkiewicz oraz rodzina Wołoszczuków oraz w Pistynie – Piotr Koszak. Dzisiaj tradycje są kontynuowane w Kosowie przez rodziny Troć i Marię Hryniuk.
13 grudnia 2019 r. tradycja malowanej ceramiki w Kosowie została wpisaną na Listę reprezentatywną niematerialnego dziedzictwa kulturowego ludzkości prowadzoną przez UNESCO.
Największy zbiór sztuki pokuckiej w Polsce znajduje się w Muzeum Historycznym w Sanoku i znajduje się w budynku Zajazdu (jego pierwotnym kolekcjonerem był Aleksander Rybicki).

</doc>
<doc id="712732" url="https://pl.wikipedia.org/wiki?curid=712732" title="Puszcza Rudnicka">
Puszcza Rudnicka

Puszcza Rudnicka – puszcza na Litwie o powierzchni 37 tys. ha.
Przyroda.
Puszcza Rudnicka to kompleks biotopów będący niewątpliwie jednym z najwartościowszych terenów w rejonie. W okolicy Zygmunciszek, na wysokość 30 m wznoszą się wydmy kontynentalne.
Przez Puszczę Rudnicką toczy swe wody Mereczanka, do której uchodzą: Nieprudka, Szpigujec, Duża i Mała Pirczupa, Upiesia. Wisińcza, do której na terenie Puszczy uchodzi Kiernowa, tworzy malownicze starorzecza.
W południowo-wschodniej połaci puszczy Wisińcza wpada do Solczy. Brzegi obu rzek porasta czarna olcha. Położone w dolinie naturalne łąki mają wartość przyrodniczą w skali całego regionu. Rozciągają się tu połacie, wyjątkowe, nie tyle ze względu na rzadkie gatunki roślin, co ze względu na ich wspólnoty. Za Kiernową zaczynają się rozległe starorzecza Wisińczy i ciągną się w stronę jej ujścia do Solczy.
Drzewostan.
W puszczy przeciętny wiek drzew datuje się na około 50 lat.
Dominują tam lasy sosnowe stanowiące 67% powierzchni. Kolejnym wiodącym rodzajem drzew jest olcha czarna, która stanowi 12%. Duży udział stanowią także jodła oraz brzoza po 10%. Najmniej liczną grupą są osiki oraz jesiony, po 1%.
Zwierzęta.
W Puszczy żyje wiele gatunków zwierząt w tym: zając bielak, lis, wilk, sarna, dzik, wydra, liczne gatunki nietoperzy, ponadto 30 gatunków rzadkich ptaków: bocian czarny, trzmielojad, orlik krzykliwy, cietrzew, głuszec, żuraw, dzięcioł zielony, dzięcioł białogrzbiety, dzięcioł trójpalczasty, bielik, gadożer, dudek, zimorodek i inne. Z gadów i płazów należy wymienić gniewosza plamistego, jaszczurkę zwinką, jaszczurkę żyworodną, kumaka. Ponadto występuje tu 5 gatunków motyli wpisanych do Czerwonej Księgi Litwy.
Historia.
Złoty wiek polski.
W XV-XVII wieku puszcza była ulubionym terenem polowań królewskich, Kazimierz IV Jagiellończyk wybudował tu pałac myśliwski. Następny dworek myśliwski kazał wybudować, w roku 1511, król Zygmunt Stary. W nim podczas wielodniowych polowań Barbara Radziwiłłówna odwiedzała króla Zygmunta Augusta.
Czasy zaborów.
Puszcza Rudnicka jest trwale związana z historią. W jej kniejach stacjonowały oddziały powstańcze 1831 i 1863 roku. Na wjeździe do puszczy od strony Rudnik, na brzegu Mereczanki, możemy oglądać pomnik poległych powstańców z 1863 roku. Pomnik postawiony został w 1975 roku. Po wybuchu powstania styczniowego na Wileńszczyźnie zaczęły powstawać oddziały powstańcze.
Walczył tu Ludwik Narbutt. W boju odznaczyli się i inni. 31 maja 1863 roku koło Zygmunciszek połączone partie Jana Sędka, Aleksandra Stabrowskiego (Lubicza) i Feliksa Wisłoucha w sile około 500 ludzi rozbiły kilka rot rosyjskich, zmuszając je do ucieczki. 23 czerwca doszło do potyczki koło Korkucian pod Ejszyszkami. 19 października 1863 roku Rosjanie otoczyli 40-osobową partię powstańczą Gustawa Ostoi. Mimo miażdżącej przewagi Rosjan, 26 powstańcom udało się przebić.
Dwudziestolecie międzywojenne.
W ostatniej fazie wojny polsko-bolszewickiej, jesienią 1920 roku, Puszcza Rudnicka stanowiła oparcie dla wycofujących się oddziałów sowieckich. Zadanie oczyszczenia terenu przypadło wydzielonym zgrupowaniom 211. Pułku Ułanów pod dowództwem mjr. Władysława Dąmbrowskiego. Brawurową akcją rozbicia 80-osobowej formacji sowieckiej wykazał się nieopodal Ejszyszek młody ułan Witold Pilecki, mający pod sobą zaledwie kilku kompanów. We wspomnieniach zapisał: „W pewnej chwili na polanę wielką i pola leżące pomiędzy lasami, wjeżdża naszych ułanów czwórka. Przed nimi w odległości kilkuset metrów stoi chałupa, przed nią c.k.m. i paru bolszewików. Z szablami w ręku wspięli cztery konie do biegu w pełnym galopie. Gdy wtem z chałupy cała ćma żołnierzy rosyjskich wypada. Zawrócić jest za późno. Ustrzelą psubraty! Uratować może tylko wielka szybkość. Konie biorą rowy i jakieś druty i dalej cwałem dopadają wroga. Bolszewicy zgłupieli i ręce podnoszą, że za czwórką chyba jeszcze więcej ułanów nadejdzie. 80-ciu wzięto do niewoli. Na wóz włożono zabranych tu kilkanaście karabinów maszynowych. Ułani wracają z jeńcami do puszczy do szwadronu.”
II wojna światowa.
W czasie II wojny światowej w Puszczy Rudnickiej stacjonowały oddziały Armii Krajowej m.in. por. Jana Borysewicza „Krysi”, „Wilhelma”. Pamiątką po poległych tu żołnierzach jest m.in. krzyż. Napis na płycie nagrobnej głosi: „Tu spoczywa 25 żołnierzy oddziału samoobrony Wileńskiej Armii Krajowej pod dowództwem por. Czesława Stankiewicza ps. „Komar”, poległych 6-7.01.1945 w nierównej walce z siłami NKWD. Cześć ich pamięci. 1991 rok”. W czasie tej walki zginęło 81 Sowietów z oddziałów NKWD. Oddział „Komara” stoczył kilka dni wcześniej dwie bitwy z oddziałami NKWD w rejonie Starych Maceli. Pomnik ufundowany został w 1993 roku przez polską Radę Ochrony Pamięci Walk i Męczeństwa. W lesie cmentarzyk polowy gdzie pochowano ponad 30 poległych żołnierzy: Zbigniew Malewski „Czech”, Kazimierz Marciszewski „Czarny”, Czesław Tietianiec „Bystry”, Stanisław Tomłowski „Tomko”, Jan Zapaśnik oraz żołnierze z oddziału Zemsty: Stanisław Bułhak „Błyskawica”, Jan Zieliński „Kawka II” Piotr NN, „Miecz” NN, „Zbych”, NN „Karaś”, NN Czarny”. Siedmiu innych żołnierzy tu poległych zostało pochowanych koło Niewoniańców.
Sowieci założyli tu w latach 1939–1940 poligon wojskowy, dziś już nieistniejący. Obok dawnego poligonu działa strzelnica. Otwarte, piaszczyste pustkowie zostało ukształtowane przez zrzucane na dawny poligon bomby oraz ciągłe pożary. Większość dojrzałych sosnowych lasów została wycięta, a wyręby zasadzono młodniakiem jeszcze w okresie sowieckim, mimo to nadal zachowały się tu fragmenty starodrzewu.
Ponieważ w całym rejonie solecznickim zachowało się niewiele dojrzałych lasów, wokół tego terenu ścierają się interesy leśnictwa oraz instytucji ochrony środowiska. W przyszłości, otwarte piaski, jeżeli nie będą zastosowane specjalne środki, zarosną lasem, a ten unikatowy biotop całkowicie zaniknie. W strefie ochronnej poligonu największy wpływ na środowisko, podobnie jak na całej przestrzeni Puszczy Rudnickiej wywiera wyręb lasów.
Partyzantka sowiecka stacjonująca w Puszczy Rudnickiej dopuszczała się licznych grabieży i mordów na mieszkańcach okolicznych wiosek. Mieszkańcy tych wiosek, w celu odpierania grabieżców tworzyli oddziały samoobrony. To było wystarczającym powodem, aby Sowieci dokonali m.in. zbrodni w Koniuchach. 8 grudnia 1943 roku sowiecka grupa napadła na wieś Wilkańce dokonując rabunku. Zamordowano jednego z gospodarzy i spalono jego gospodarstwo. 12 grudnia 1943 r. 50-osobowa grupa Sowietów napadła na Montwiliszki dokonując rabunku. 7 stycznia 1944 roku 30-osobowa grupa sowieckich partyzantów napadła na Karkliny i Songiniszki dokonując rabunku. 25 stycznia 1944 roku sowiecko-żydowska grupa napadła na wsie Dajnowa i Kamerowszczyzna dokonując rabunku.
Aby zapobiec ciągłym utarczkom pomiędzy sowiecką partyzantką a AK, Polacy wiosną 1944 roku, podjęli rozmowy z Sowietami. Spotkania odbywały się na terenie tzw. Długiej Wyspy w Puszczy Rudnickiej. Miejscowe dowództwo AK (dowódca V batalionu AK kpt. Stanisław Truszkowski „Sztremer”) przejęło na siebie ciężar utrzymania około 2500 Żydów i Sowietów z Puszczy Rudnickiej. Kwatermistrzostwo AK dostarczało do Starych Rakliszek nad Solczą bydło, świnie i mąkę. Stąd za pokwitowaniem trafiało to do Sowietów.
Na tzw. Długiej Wyspie koło Wisińczy pochowany jest ppor. Wojciech Stypuła „Bartek” IV/77 pp AK, zabity przez Sowietów 22 lipca 1944 roku.
Pamiątką po historycznych wydarzeniach są nazwy miejscowe: Polskie Wyspy, Góra Kościelna, Moskalowy Kąt, Długa Wyspa. Są również nazwy miejscowe wiążące się z łowiectwem: Porakiecie, Niedźwiedzia Buda, są liczne uroczyska: Łomy, Komsza, Gulbienie. Kiełbasiana Góra, Mariampol, Ropiec, Żodumliszki, Obale, Kumielek, Rakliszki, Niedźwiedzia Wyspa, Kruhły Rojst, Skirsaboła Mała i Duża, Gudokiemskie Łąki, Macie -Rojst, Olszanka, Wajgulina, Budojskie Łąki, Szoki, Góra Buksztele, Długie Błoto i in. Jest Kuliamowa Góra (161,5 m n.p.m.).
W okresie Litwy sowieckiej w Puszczy funkcjonowało muzeum partyzantki sowieckiej pn. "Partyzancka Baza".

</doc>
<doc id="712733" url="https://pl.wikipedia.org/wiki?curid=712733" title="Strommoussheld">
Strommoussheld



</doc>
<doc id="712736" url="https://pl.wikipedia.org/wiki?curid=712736" title="Drzwiami w twarz">
Drzwiami w twarz



</doc>
<doc id="712737" url="https://pl.wikipedia.org/wiki?curid=712737" title="Like Water for Chocolate (album)">
Like Water for Chocolate (album)



</doc>
<doc id="712743" url="https://pl.wikipedia.org/wiki?curid=712743" title="Technika stopa w drzwiach">
Technika stopa w drzwiach

Stopa w drzwiach () – w psychologii społecznej: jedna z sekwencyjnych technik wpływu społecznego, która polega na poprzedzeniu prośby zasadniczej, mniejszą, łatwiejszą do spełnienia. Skuteczność techniki została po raz pierwszy zweryfikowana w 1966 roku przez Jonatana Freedmana i Simona Frasera, choć fenomen znany był o wiele wcześniej (objawia się to choćby w przysłowiu „daj komuś palec, a on weźmie całą rękę”, którego odpowiedniki występują w wielu językach). Technika z powodzeniem stosowana jest w przekazach reklamowych i akcjach charytatywnych; używana była podczas wojny koreańskiej (pranie mózgu), w nazistowskiej propagandzie, ale też w programach edukacji dla pokoju prowadzonej w celu złagodzenia sytuacji w regionach gwałtownych konfliktów.
Weryfikacja czynników wpływających na skuteczność.
Skuteczność stopy w drzwiach badano w zależności od wielu czynników: 
Przyczyny skuteczności.
Skuteczność techniki interpretowana jest za pomocą różnych mechanizmów psychologicznych:

</doc>
<doc id="712749" url="https://pl.wikipedia.org/wiki?curid=712749" title="Cañuelas FC">
Cañuelas FC

Cañuelas Fútbol Club − argentyński klub piłkarski z siedzibą w mieście Cañuelas leżącym w prowincji Buenos Aires.
Historia.
Klub założony został 1 stycznia 1911 roku i gra obecnie w czwartej lidze argentyńskiej Primera C Metropolitana.

</doc>
<doc id="712750" url="https://pl.wikipedia.org/wiki?curid=712750" title="Cañuelas Fútbol Club">
Cañuelas Fútbol Club



</doc>
<doc id="712751" url="https://pl.wikipedia.org/wiki?curid=712751" title="In statu nascendi (chemia)">
In statu nascendi (chemia)

 (łac. w trakcie tworzenia, w chwili powstania) – termin odnoszący się do produktów przejściowych reakcji chemicznych, których nie można wyodrębnić ze środowiska tej reakcji. Istnieją one zatem tylko w „trakcie tworzenia”, po czym zanikają na skutek reakcji następczych. Mimo to w określonych warunkach można uzyskać ich stosunkowo wysokie stężenie w stanie równowagi chemicznej lub na skutek stałego dostarczania do układu substratów w tempie zbliżonym do szybkości reakcji następczych z udziałem produktu pośredniego.
Terminu tego, w odróżnieniu od analogicznego ', używa się w stosunku do produktów, które są użyteczne same w sobie, a nie do produktów pośrednich, które generuje się w środowisku reakcji tylko po to, aby otrzymać z nich pożądane, trwałe produkty końcowe. Wiele związków chemicznych występujących w organizmach żywych (') istnieje tylko "" i nie można ich wyodrębnić w formie czystej.

</doc>
<doc id="712755" url="https://pl.wikipedia.org/wiki?curid=712755" title="In statu nascendi">
In statu nascendi



</doc>
<doc id="712756" url="https://pl.wikipedia.org/wiki?curid=712756" title="Głogowiany-Stara Wieś">
Głogowiany-Stara Wieś

Głogowiany-Stara Wieś – wieś w Polsce położona w województwie małopolskim, w powiecie miechowskim, w gminie Książ Wielki.
W latach 1975–1998 miejscowość należała administracyjnie do województwa kieleckiego. Integralna część miejscowości: Kustodia.

</doc>
<doc id="712757" url="https://pl.wikipedia.org/wiki?curid=712757" title="List motywacyjny">
List motywacyjny

List motywacyjny – list objaśniający motywację piszącego, składany przez kandydata na miejsce pracy, starań o awans, podwyżkę itp. List motywacyjny bywa określany jako list intencyjny (np. w negocjacjach biznesowych) lub list przewodni (dołączany do artykułu naukowego wysyłanego do rozpatrzenia przez czasopismo naukowe).
Dokument ten jest obok CV wymagany przez większość pracodawców jako warunek przyjęcia do procesu rekrutacyjnego na stanowisko pracy.
Układ listu motywacyjnego.
List motywacyjny jest dokumentem o wymowie formalnej. Powinien być napisany jednolitą czcionką typu szeryfowego (Times, Book Antiqua lub pokrewne). Nie powinien przekraczać 3/4 strony A4, a zamieszczone w nim informacje powinny być wyróżnione akapitami i odpowiednimi odstępami. List motywacyjny adresuje się do konkretnej osoby lub instytucji, raczej nie stosuje się formy wypowiedzi opartej o wstęp, rozwinięcie i zakończenie, lecz 5-7 krótkich, zwięzłych i treściwych akapitów oraz opatruje zwrotem grzecznościowym i podpisem.
Nagłówek.
W nagłówku po lewej stronie umieszcza się dane osobowe autora listu. Poniżej, po prawej stronie umieszczamy miejsce i datę wydania listu (np. Poznań, 24 lipca 2008); najlepiej tak, żeby owe dane wydania (Poznań, 24 lipca 2008) znajdowały się w pierwszej lub ostatniej linijce danych autora. Pod miejscem i datą wydania listu, po prawej stronie należy umieścić dane osobowe adresata.
Wstęp.
Powinien zawierać krótkie przedstawienie swojej osoby ("Jestem tegorocznym absolwentem ekonomii Uniwersytetu Warszawskiego...") oraz powód, dla którego list został napisany ("W związku z zamieszczonym przez Państwa ogłoszeniem, chciałbym podjąć współpracę z... w charakterze...").
Rozwinięcie.
W tej części motywuje się swoją chęć podjęcia pracy na określonym stanowisku ("Praca w Państwa firmie pozwoli mi...") oraz przedstawia się swoje kompetencje i kwalifikacje dotyczące stanowiska. List motywacyjny jest formą reklamy i autopromocji, należy jednak unikać przesady i "przekolorowywania" swojej osoby. Należy skupić się przede wszystkim na wymaganiach pracodawcy, unikając przedstawiania swoich oczekiwań w stosunku do przedstawionej oferty.
Zakończenie.
Powinno krótko podsumować wcześniejszą treść listu ("Liczę na to, że podane przeze mnie informacje..."), należy również wyrazić gotowość do bezpośredniego spotkania ("Z przyjemnością spotkam się z Państwem...").

</doc>
<doc id="712758" url="https://pl.wikipedia.org/wiki?curid=712758" title="James Trefil">
James Trefil

James Trefil (ur. 10 września 1938) – profesor fizyki w George Mason University w Fairfax (Wirginia), autor przeszło stu artykułów naukowych, trzech podręczników i kilkunastu książek o nauce.
Był stypendystą fundacji Guggenheima i komentatorem National Public Radio. Jest członkiem Amerykańskiego Towarzystwa Fizycznego. Zasiada także w Komitecie Norm i Podstawowych Stałych Fizycznych w Krajowej Radzie Badań Naukowych.
Za mistrzostwo w pisarstwie popularyzującym naukę James Trefil otrzymał nagrodę Westinghouse'a przyznaną przez Amerykańskie Stowarzyszenie Popierania Postępu Nauk, a jako wykładowca został wyróżniony Nagrodą za Nowatorstwo, przyznaną przez Narodowy Komitet Kształcenia Ustawicznego.
Prace.
Jest również współautorem "The Dictionary of Cultural Literacy" oraz "Science Matters: Achieving Scientific Literacy"
Życie rodzinne.
Matka Jamesa Trefila nazywa się Sylwia Elizabeth Trefil.

</doc>
<doc id="712759" url="https://pl.wikipedia.org/wiki?curid=712759" title="Generaloberst">
Generaloberst

Generaloberst („generał-pułkownik”) – stopień generalski w siłach lądowych i powietrznych Wehrmachtu; jego odpowiednikiem w SS był "SS-Oberstgruppenführer", a w Kriegsmarine – "Generaladmiral".
W obecnym Wojsku Polskim za odpowiednik stopnia "Generaloberst" można uznać rangę generała.
Stopień "Generaloberst" istniał również w Nationale Volksarmee, gdzie odpowiadał polskiemu stopniowi generała broni.

</doc>
<doc id="712760" url="https://pl.wikipedia.org/wiki?curid=712760" title="Drzwiami-w-twarz">
Drzwiami-w-twarz



</doc>
<doc id="712761" url="https://pl.wikipedia.org/wiki?curid=712761" title="WikiWikiWeb">
WikiWikiWeb

WikiWikiWeb, WikiWiki lub po prostu Wiki (przez wielkie „W”) – pierwsze na świecie oprogramowanie typu wiki, napisane w języku Perl. Wiki to towarzyszy serwisowi Portland Pattern Repository (PPR) pod adresem c2.com i jest ulokowane w . Termin "wiki", który używany jest do określenia modyfikowalnych stron Web, np. Wikipedii, pochodzi od oryginalnego wiki.
WikiWikiWeb zostało zapoczątkowane w 1994 roku przez Warda Cunninghama w celu ułatwienia wymiany poglądów pomiędzy programistami i zainstalowane pod domeną c2.com należącą do jego firmy Cunningham &amp; Cunningham 25 marca 1995 roku.
Nazwa.
Cunningham nazwał WikiWikiWeb w ten sposób, ponieważ urzędnik na lotnisku w Honolulu powiedział mu, aby skorzystał z autobusu nazywanego „Wiki Wiki”, który kursował pomiędzy terminalami lotniska. „Wiki wiki” to powtórzone dwukrotnie słowo „wiki”, oznaczające po hawajsku "szybko". WikiWikiWeb miało umożliwiać szybkie tworzenie stron i linków, lecz zamiast określenia w rodzaju „quick web” Cunningham wybrał odpowiednie określenie hawajskie jako nazwę dla nowego zjawiska.
Powtórzenie głosek w ten sposób nazywane jest w lingwistyce aliteracją. Zapisanie nazwy bez odstępów i z użyciem wielkich i małych liter obok siebie powoduje automatyczne utworzenie hiperłącza, co jest jedną z podstawowych cech wiki, umożliwiających szybkie tworzenie odnośników i nowych wpisów.
WikiWikiWeb jako prekursor innych społeczności internetowych.
WikiWikiWeb odgrywa ważną rolę w sieci World Wide Web oraz w sieci Internet, z powodu swojego wpływu na społeczności internetowe. Koncentracja WikiWikiWeb na programowaniu czyni jego zawartość dość trudną do zrozumienia dla ludzi niezwiązanych z informatyką, ale, pomimo to, idea wiki została podchwycona przez innych twórców i posłużyła im do zbudowania własnych systemów wiki.
Społeczności wiki poza WikiWikiWeb zaimplementowały własne systemy wiki do stworzenia wiki skupionych na zawartości innej niż programowanie.

</doc>
<doc id="712769" url="https://pl.wikipedia.org/wiki?curid=712769" title="Czarno widzę">
Czarno widzę

Czarno widzę – drugi studyjny album polskiego zespołu hip-hopowego Afro Kolektyw.
Płyta po kilku przesunięciach terminowych ukazała się 6 lutego 2006 r. Powstanie płyty nie było pewne, ponieważ zespół praktycznie zawiesił w pewnym momencie swoją działalność. Płyta została wydana nakładem wytwórni Blend Records.
Muzyka na płytę "Czarno widzę" (mieszanka hip-hopu z elementami jazzu, funku i disco) jest w całości komponowana na żywych instrumentach. Na płycie wystąpili gościnnie m.in. muzycy jazzowi Łukasz Poprawski i Marcin Masecki oraz Duże Pe i Lilu.

</doc>
<doc id="712771" url="https://pl.wikipedia.org/wiki?curid=712771" title="Port lotniczy Bergamo-Orio al Serio">
Port lotniczy Bergamo-Orio al Serio

Port lotniczy Bergamo-Orio al Serio (wł.: "Aeroporto di Bergamo-Orio al Serio", ang.: "Orio al Serio International Airport", IATA: BGY, ICAO LIME) – międzynarodowe lotnisko w Bergamo-Orio al Serio, położony około 50 km od centrum Mediolanu. Jest drugim portem lotniczym Mediolanu pod względem ruchu pasażerskiego, po lotnisku Malpensa (24,7 mln) oraz przed portem lotniczym Linate (9,2 mln), wyspecjalizowanym w obsłudze tanich przewoźników lotniczych.
Z lotniska do dworca kolejowego Milano Centrale można dostać się autobusem.
Od 23 marca 2011 lotnisko nosi imię Caravaggia.

</doc>
<doc id="712775" url="https://pl.wikipedia.org/wiki?curid=712775" title="Kałmucy">
Kałmucy

Kałmucy (kałm. хальмгуд albo хальмг) – naród mongolski z grupy ojrackiej, liczący ok. 250 tys. osób.
Nazwa.
Nazwa Kałmuków wywodzi się od tureckiej nazwy „Kalmak”, używanej przez zislamizowanych Turków Azji Środkowej w stosunku do Mongołów (w sensie ludów kontynuujących tradycje Imperium mongolskiego) nie nawróconych na islam. Zgodnie z najprawdopodobniej ludową etymologią „Kalmak” miało oznaczać „pozostawać” i odróżniać „pozostających w pogaństwie” od nawróconych na islam. Ponieważ spośród ludów mongolskich najbliższym sąsiadem muzułmańskich Turków byli Ojraci, w praktyce nazwa „Kalmak” najczęściej oznaczała tych ostatnich. Kiedy Ojraci w XVII wieku przybyli nad dolną Wołgę Rosjanie przejęli ich turecką nazwę, która w ich języku przybrała formę „Kałmyki”. Pod koniec XIX wieku rosyjscy Ojraci ostatecznie zaakceptowali nazwę „Kałmyki” jako swoje samookreślenie, przy czym w ich języku przyjęła ona formę „Hal'mgud” albo „Hal'mg”.
Historia.
Chanat Kałmucki.
Kałmucy wywodzą się od Ojratów, którzy w pierwszej połowie XVII wieku przybyli w rejon dolnej Wołgi. Już w roku 1608 ojrackie plemię Choszutów dokonało rajdu na zajmujących te terytoria Nogajów. W roku 1630 tajsz Torgutów Chö-Örlük (zm. 1644) przyprowadził 22 tys. gospodarstw na step nadkaspijski. Później miały do niego dołączyć grupy Choszutów. W roku 1677 w ten sam rejon przybyło 4 tys. gospodarstw Derbetów i Ojraci kontynuowali przybywanie ze wschodu w latach 80. Chö-Örlük zginął w walce z koalicją Kabardyjczyków, Nogajów i Tatarów Krymskich w roku 1644, nie powstrzymało to jednak osiedlania się Ojratów. Do końca lat trzydziestych Nogajowie zostali przez nich całkowicie rozbici i rozproszeni, zaś w roku 1656 Torguci przekroczyli Wołgę. Pozycję Kałmuków (jak nazywali Ojratów ich nowi sąsiedzi) w regionie Powołża potwierdzał traktat zawarty z Rosją w roku 1655, w którym przyznano im prawo do wypasania swoich trzód po obu stronach Wołgi i handlowania w rosyjskich miastach w zamian za wojskowe przymierze. Rosjanie interpretowali spisany po rosyjsku traktat jako przysięgę wierności carowi, jednak dla Kałmuków był on po prostu dwustronną umową.
Chö-Örlük przez cały czas utrzymywał kontakty z innymi Mongołami i w roku 1640 wziął udział w wielkim zgromadzeniu podczas którego zawarto pokój pomiędzy Chałchasami i Ojratami. Uchwalone podczas niego tzw. "Prawo Mongolsko-Ojrackie" Chö-Örlük przyjął dla swoich Torgutów. Poszczególne rody i plemiona Ojratów przybyłe nad Wołgę nie tworzyły początkowo jednolitego ludu i dopiero wnuk Chö-Örlüka, Ajuka-chan (1669–1724), scalił te różne grupy w jedną konfederację plemienną, liczącą jakieś 40 do 50 tys. gospodarstw. Za panowania Ajuki Kałmucy osiągnęli szczyt swojej potęgi. Pomimo pisemnych zobowiązań wobec Rosji chan Kałmuków prowadził "de facto" samodzielną politykę, utrzymując stosunki z Osmanami i Persją, a nawet najeżdżając terytoria Rosji i podlegających jej Baszkirów. Niezależność Kałmuków uległa jednak ograniczeniu po zdobyciu przez Rosjan Azowa w roku 1696, a następnie wybudowaniu przez Piotra Wielkiego (1682–1725) łańcucha fortec pomiędzy Donem a Carycynem (dzis. Wołgograd) nad Wołgą. Po śmierci Ajuki w roku 1724 jego syn Czeren-Donduk (1724–1735) został zmuszony do złożenia przysięgi wierności carowi, tym razem spisanej w języku ojrackim, wraz z kałmucką arystokracją ("nojod") i urzędnikami. 
W następnych dziesięcioleciach Kałmucy stopniowo tracili swoje pastwiska na rzecz rosyjskich kolonistów i zubożali zaczęli się bać, że Rosjanie zamienią ich w chłopów i chrześcijan. Od początku swoich kontaktów z Rosją Kałmucy służyli jako wojska posiłkowe carów i ze względu na ich skuteczność żądania Rosjan w tym zakresie bezustannie wzrastały, bez względu na pogarszającą się sytuację ekonomiczną Ojratów. W tych okolicznościach w roku 1771 większość Kałmuków, ok. 31 tys. gospodarstw, uciekła do Dżungarii, gdzie wcześniej zaprosił ich cesarz Chin Qianlong (1735–1796). Spośród tych Kałmuków, nękanych przez surowe warunki pogodowe oraz ataki rosyjskiej armii i Kazachów, do celu dotarła zaledwie około jedna trzecia. Nad Wołgą nadal pozostało ok. 11 tys. gospodarstw Kałmuków, którzy z różnych powodów nie mogli lub nie chcieli dołączyć do większości, albo zmuszono ich do powrotu.
W Imperium Rosyjskim.
Jeszcze w roku 1771 Katarzyna II (1762–1796) zniosła tytuł chana Kałmuków i podporządkowała każdego z tajszych, sprawujących władzę nad poszczególnymi ułusami Kałmuków, namiestnikowi Astrachania. Jednocześnie stara instytucja Kałmuków, "zarga" (rada albo sąd), została także podporządkowana namiestnikowi, mając mu odtąd pomagać w rozstrzyganiu sporów pomiędzy Kałmukami. W innych sprawach Kałmucy mieli być sądzeni według prawa rosyjskiego. W roku 1786 zniesiono "zargę" i powołano na jej miejsce urząd kwatermistrza Kałmuków, którym był Rosjanin. Paweł I (1796–1801) i Aleksander I (1801–1825) przywrócili "zargę", ale działającą odtąd pod nadzorem rosyjskiego policyjnego komisarza. Widomym świadectwem bezpośredniego włączenia Kałmuków do imperium było dokonane w roku 1825 przeniesienie nadzoru nad ich sprawami z kolegium poselskiego do kolegium spraw wewnętrznych.
Po tym, jak większość arystokracji Torgutów i Choszutów uciekła w roku 1771, wśród Kałmuków dominującą rolę zaczęli odgrywać przywódcy Derbetów. Spór pomiędzy nimi doprowadził jednak pod koniec XVIII wieku do podziału Derbetów na „Większych” ("Iki"), którzy zaczęli koczować nad Donem, a później w rejonie jeziora Manycz-Gudiło, oraz „Mniejszych” ("Bagha"), którzy pozostali w rejonie Wołgi. Także zaliczani do Derbetów Buzawa, którzy w roku 1699 osiedlili się w rejonie Czerkaska, w roku 1806 zostali formalnie zaliczeni do Dońskich Kozaków. 2 tys. Burzawa i 3 pułki innych Kałmuków w latach 1812–1814 wzięły udział w kampanii przeciwko napoleońskiej Francji, docierając aż do Paryża. "Zarga" była krytykowana za brak dokumentacji postępowania i rozstrzyganie spraw na korzyść arystokracji. W roku 1822 zwołano zgromadzenie kałmuckiej arystokracji, lamów i sędziów "zargi" oraz podjęto decyzję o zrewidowaniu "Prawa Mongolsko-Ojrackiego". Po jej przygotowaniu nowa kodyfikacja weszła w życie na mocy carskiego dekretu z 1828 roku. 
W drugiej połowie XIX wieku Kałmucy regionu Astrachania – Mniejsi Derbeci, Choszuci i Torguci, pozostali w zdecydowanej większości koczownikami, chociaż niedostatek pastwisk spowodował spadek pogłowia zwierząt z 2,5 mln w roku 1803 do 453 tys. z końcem stulecia. Buzawa przeszli na osiadłą hodowlę po tym jak wielkość przydzielanej im ziemi systematycznie ograniczano. Także Więksi Derbeci, którzy w roku 1861 zostali przyporządkowani do guberni stawropolskiej, zostali zmuszeni do porzucenia koczownictwa wskutek presji na ziemię wywieranej przez migrujących chłopów oraz Nogajów.
Pośród nadwołżańskich Kałmuków w 1847 roku władze rosyjskie ustanowiły system szkół podstawowych i średnich, jednak przymusowe nauczanie chrześcijaństwa w tych szkołach sprawiło, że w praktyce uczęszczali do nich jedynie wychowankowie państwa, podczas gdy większość Kałmuków odbierała tradycyjną buddyjską edukację. Jedynie arystokracja, uformowana przez rosyjskie gimnazja oraz służbę w oddziałach kawalerii często przyjmowała europejski styl życia. Lamowie stanowili znaczną część populacji Kałmuków. Rosjanie zgodzili się na budowanie buddyjskich klasztorów i świątyń dopiero w roku 1798. Przy budowie Churułu Choszutów, klasztoru mającego upamiętniać Kałmuków, którzy zginęli w walce z Napoleonem, zaadaptowano rosyjską architekturę do buddyjskich celów. Buddyjska rzeźba była słabo rozwinięta, jednak inaczej było w przypadku malarstwa, które kontynuowało indo-tybetańskie wzorce. Kopiowanie, przechowywanie i nauczanie bardziej przystępnej buddyjskiej literatury i nauk – świętych pism, poezji religijnej, astrologii i medycyny – zajmowało większość uwagi Kałmuków, podczas gdy wyższe nauki były niedostępne ze względu na brak wykwalifikowanych nauczycieli.
Przełom XIX i XX wieku był dla Kałmuków okresem narodowego odrodzenia, co miało dwie zasadnicze przyczyny. Po pierwsze rozwinęła się wśród nich rosyjska i buddyjska edukacja, obejmująca coraz szersze warstwy społeczeństwa, co doprowadziło do powstania nielicznej kałmuckiej inteligencji, złożonej głównie z posiadających rosyjskie wykształcenie nauczycieli. Po drugie Kałmucy po około stuletnim okresie izolacji ponownie nawiązali relacje ze swoimi mongolskimi i buddyjskimi współbraćmi. W roku 1892 zniesiono przywileje arystokracji i administracyjną autonomię astrachańskich Kałmuków. Wybór książąt Cerena Dawida Tundutowa oraz Seren-Dżab Tümena do Dumy w latach 1906 i 1907 umocnił jednak wpływ arystokracji wśród Kałmuków. Niezadowolenie Kałmuków koncentrowało się głównie wokół pozostałych restrykcji w stosunku do edukacji nie-Rosjan oraz ich podziału pomiędzy administrację Astrachania, Stawropola oraz Kozaków Dońskich. Ostateczne zniesienie ograniczeń edukacji nie-Rosjan w roku 1905 sprzyjało dalszemu rozwojowi kałmuckiej inteligencji. Od roku 1880 Kałmucy regularnie pielgrzymowali do Churije (dzis. Ułan Bator). Pielgrzymki Baazy-Bagszy Menkidżujewa do Tybetu w latach 1891–1894 oraz wizyty buriackiego lamy Agwana Dordżijewa ożywiły naukowe zainteresowanie buddyzmem. Rewolucja 1905 roku przyniosła pierwsze oznaki kałmuckiego politycznego aktywizmu wraz z krótko żyjącą organizacją „Chorągwia Kałmuckich Populistów”, aktywną w latach 1907–1908.
W Związku Radzieckim.
W reakcji na obalenie cara przez rewolucję lutową kałmuccy intelektualiści i aktywiści zaczęli wysuwać sprzeczne ze sobą żądania połączenia z Kozakami Dońskimi, albo opartej na kryterium etnicznym autonomii. Bolszewicy opanowali Astrachań 7 lutego 1918 roku i dopiero wtedy w ich szeregach pojawili się pierwsi rekruci pochodzenia kałmuckiego. Wojna domowa przyniosła zagładę Buzawa, z których większość wraz z Kozakami walczyła po stronie Białych. Zwycięstwo Armii Czerwonej na początku 1920 było naznaczone masakrami kałmuckich uchodźców, przy czym ok. półtora tysiąca Kałmuków udało się na wygnanie do Europy. Ta grupa stanowiła początek kałmuckiej diaspory w Europie i USA. W sumie populacja Buzawa, w 1897 roku liczących 32 283 osoby, spadła do 10 750 w 1920, zaś populacja Kałmuków ogółem ze 190 600 w 1897 do 133 500 w 1926. Kałmucy pozostali w niemal całości wiejską populacją - tylko 1,3 procent z nich mieszkało w miastach.
4 listopada 1920 powołany został Kałmucki Obwód Autonomiczny ze stolicą w Astrachaniu. Wkrótce jego terytorium zostało poszerzone o ziemie Większych Derbetów nad jeziorem Manycz-Gudiło, w latach 1922–1925 do obwodu sprowadzono także pozostałości Buzawa oraz innych odizolowanych grup Kałmuków. W 1925 tradycyjne jasne pismo zostało zastąpione przez cyrylicę, co było zgodne z postulatami niektórych kałmuckich intelektualistów. Ustanowiono szkoły podstawowe z kałmuckim językiem nauczania. Pomimo postępów poziom wykształcenia pozostał niski w stosunku do innych regionów Rosji. W roku 1926 jedynie 12,2 procent Kałmuków umiało czytać i pisać (z czego tylko jedna czwarta w języku kałmuckim), w roku 1939 ta liczba podniosła się do 59,2 procent. W 1927 stolicę obwodu przeniesiono do Elisty. Nadal działało wiele klasztorów i w 1925 Lubsan Szarab Tepkin, który spędził 10 lat w Tybecie, został wybrany przywódcą kałmuckich mnichów jako "szadżin lama". 
W roku 1929 rozpoczęła się kolektywizacja, na którą Kałmucy odpowiedzieli masowym ubojem swojego bydła, którego pogłowie w rezultacie zmniejszyło się o połowę do roku 1935. Podniesienie statusu Kałmuckiego obwodu do rangi Autonomicznej Socjalistycznej Republiki Radzieckiej w tym samym roku w niczym nie poprawiło losu Kałmuków. Do roku 1937 wszyscy Kałmucy zostali zmuszeni do porzucenia koczownictwa. Znacznie ucierpieli oni w wyniku stalinowskich czystek i ich populacja nie wykazała żadnego wzrostu w latach 1926–1939. W tym czasie udział Kałmuków w populacji Kałmucji spadł z 75,6 do 48,6 procent. W 1930 rozpoczęły się pierwsze represje skierowane przeciwko buddyjskim klasztorom. Lubsan Szarab Tepkin został aresztowany w 1931 i w 1939 zamknięto ostatni klasztor.
Podczas II wojny światowej latem 1942 roku Niemcy zajęli Elistę i inne części Kałmucji. Podobnie jak w wielu innych regionach Związku Radzieckiego zostali oni powitani jak wyzwoliciele, często nawet przez urzędników należących do partii komunistycznej. Kiedy Niemcy opuścili Kałmucję w styczniu 1943 roku 3 tys. Kałmuków podążyło za nimi, tworząc Korpus Kawalerii, który walczył z Armią Czerwoną od Kałmucji aż do Polski. Sporadyczne ataki na przywróconą władzę komunistyczną w Kałmucji trwały nadal latem 1943 roku i 27 grudnia tego roku rząd sowiecki zniósł kałmucką autonomię, po czym w trakcie trwającej cztery dni operacji wojskowej przesiedlił całą populację Kałmuków na Syberię, do Azji Środkowej i na Sachalin. Szacuje się, że 16 017 Kałmuków zginęło w trakcie samej deportacji, zaś w sumie populacja Kałmuków pomiędzy rokiem 1939 a 1959 zmalała ze 134 400 do 106 000. Wszystkie pomniki kultury materialnej Kałmuków, z wyjątkiem Churułu Choszutów z jego rosyjską patriotyczną wymową, zostały zniszczone. Podczas wygnania Kałmucy zostali przypisani do specjalnych osiedli, od których nie mogli się oddalać dalej niż na 3 kilometry, oraz skazani na wykonywanie pracy fizycznej. Nauczanie organizowano bardzo powoli i jedynie w języku rosyjskim. W okresie wygnania aż do roku 1953 Kałmucy nie byli dopuszczani do uczelni wyższych.
7 stycznia 1957 odwołano wygnanie Kałmuków i przywrócono ich autonomiczny region w przybliżeniu w tych samych granicach co poprzednio. W następnym roku status regionu podniesiono z powrotem do republiki. Kałmucy nie odzyskali jednak pozostawionego przez siebie mienia ani nie otrzymali za nie żadnej rekompensaty, tak że początkowo po powrocie do ojczyzny większość z nich musiała mieszkać w namiotach i barakach, dopóki nie wybudowano dla nich nowych domów. Kałmucy raczej powoli powracali z wygnania i w roku 1970 stanowili 41,1 procent mieszkańców republiki. W okresie powygnaniowym liczba Kałmuków systematycznie wzrastała, by osiągnąć 174 tys. ludzi i 45,4 procent mieszkańców Kałmucji w 1989. W roku 1970 44,3 procent Kałmuków mieszkało w miastach powyżej 15 tys. mieszkańców, zaś w 1989 20 procent z nich mieszkało w miastach. Obie te liczby były znacznie wyższe niż przed deportacją. Po powrocie z wygnania tożsamość Kałmuków skupiła się wokół wydarzeń wpisujących się w patriotyczną narrację rosyjską, takich jak przysięga wierności carowi, udział Kałmuków w walce z Napoleonem, wersy Puszkina o Kałmukach i kałmuckie pochodzenie Lenina. Okres wygnania był przemilczany, ze wstydu i strachu. Kałmucka kultura i folklor koncentrowały się szczególnie wokół eposu Dżangar, unikając bardziej kontrowersyjnych buddyjskich elementów. W roku 1970 tylko 29,8 procent Kałmuków posiadało wykształcenie średnie lub wyższe, w porównaniu do 50,8 procent Rosjan. Pomimo to to właśnie wtedy osiągnęła dojrzałość współczesna literatura w języku kałmuckim, oparta na wzorcach rosyjskich, z najwybitniejszym przedstawicielem w osobie Dawida Kugultinowa.
W późnych latach 80., gdy za prezydentury Gorbaczowa wprowadzono politykę jawności życia publicznego (Głasnost), filmy i dzieła literackie otwarcie zaczęły podnosić kwestię cierpień Kałmuków w okresie wygnania. Świadectwem większej politycznej wolności były także protesty przeciwko budowie kanału Wołga – Czograj, wynikające z lęku przed zniszczeniem pastwisk, który to projekt ostatecznie zarzucono wiosną 1989. Większy kontakt ze światem zewnętrznym pozwolił na wzrost świadomości narodowej Kałmuków. W sierpniu 1990 po raz pierwszy Kałmucję odwiedziły delegacje ze Stanów Zjednoczonych i Francji, co doprowadziło do ustanowienia regularnych kontaktów z diasporą. Wizyta Dalajlamy i Telo Tulku Rinpocze, inkarnowanego lamy wywodzącego się spośród amerykańskich Kałmuków, do której doszło w sierpniu 1990 roku, nadała nowy impet fali odrodzenia buddyzmu. Starania o oficjalne uznanie ofiar deportacji zostały ostatecznie uwieńczone dekretem Moskwy zgodnie z którym poszkodowani Kałmucy mogli dochodzić finansowego zadośćuczynienia. Postawiono także pomnik ku czci represjonowanych w Eliście.
W Federacji Rosyjskiej.
18 października 1990 r. Kałmucka ASRR ogłosiła deklarację niepodległości i 20 lutego 1992 została ogłoszona Republiką Kałmucji, albo Hal'mg Taṇḥč („Narodem Kałmuckim”). Te deklaracje miały jednak charakter symboliczny i rzeczywiste odłączenie się od Rosji nigdy nie było poważnie rozważane. Zgodnie z konstytucją Kałmucji z 1994 r. (tzw. „Prawem Stepowym”) stanowi ona integralną część Rosji. Kałmucki i rosyjski mają równy status języków urzędowych, a kraj rządzony jest przez wybieranego w wyborach bezpośrednich na 7-letnią kadencję prezydenta i 27-osobowy jednoizbowy parlament, nazywany Churałem Ludowym (rosyjskie „Zgromadzenie Narodowe”). Od 1991 kałmucki stał się oficjalnie nauczanym językiem, jednak chociaż w 1989 roku 90% Kałmuków deklarowało umiejętność posługiwania się swoim językiem ojczystym, należy to traktować jako deklarację przywiązania do tradycji, a nie rzeczywistego stanu rzeczy. W praktyce powszechnie używany jest język rosyjski.
Od roku 1993 prezydentem Kałmucji był Kirsan Ilumżynow, który rychło zaczął budować wokół siebie kult jednostki. W 1998 roku doszło do głośnego morderstwa redaktorki ostatniej opozycyjnej gazety, Łarisy Judyny, które do dzisiaj nie zostało wyjaśnione. Kiedy w 1999 do władzy w Rosji doszedł Władimir Putin Ilumżynow walczył z jego polityką centralizacji, w roku 2002 ponownie wygrywając wybory z kandydatem Kremla, by ostatecznie w 2010 ustąpić ze stanowiska. Jego następcą został członek partii Jedna Rosja Aleksiej Orłow.

</doc>
<doc id="712777" url="https://pl.wikipedia.org/wiki?curid=712777" title="Kałmukowie">
Kałmukowie



</doc>
<doc id="712781" url="https://pl.wikipedia.org/wiki?curid=712781" title="Canuelas">
Canuelas



</doc>
<doc id="712786" url="https://pl.wikipedia.org/wiki?curid=712786" title="Oberá">
Oberá

Oberá (z guarani: "jaśniejąca") – miasto w prowincji Misiones, w departamencie Oberá w Argentynie. Czasem nazywane jest "Górską Stolicą". Leży 96 km od stolicy prowincji, Posadas. W mieście znajduje się polski konsulat honorowy.
Oberá jest drugim co do ważności miastem prowincji i stolicą regionu Sierras Centrales. Jest nowoczesnym, rozwijającym się ośrodkiem ruchu turystycznego, a także ważnym ośrodkiem kulturalnym. Przedstawiciele piętnastu zamieszkujących miasto narodowości co roku organizują narodowy festiwal imigrantów.

</doc>
<doc id="712787" url="https://pl.wikipedia.org/wiki?curid=712787" title="Obera">
Obera



</doc>
<doc id="712791" url="https://pl.wikipedia.org/wiki?curid=712791" title="Victoria deorum">
Victoria deorum

Victoria deorum, in qua continetur veri herois educatio (z ) – traktat moralno-filozoficzny Sebastiana Fabiana Klonowica, opublikowany prawdopodobnie po roku 1595. Utwór składa się z 20 tys. wierszy pisanych heksametrem i zawartych w 44 rozdziałach. Należy do gatunku speculum i prezentuje wzór osobowy doskonałego szlachcica. 
Okoliczności powstania i publikacji utworu.
Według zamysłu autora, utwór miał być dedykowany królowi Stefanowi Batoremu, jednak plany te przerwała jego nagła śmierć w 1586 roku. Klonowic zdecydował się wtedy na zmianę patrona utworu – w dedykacji datowanej na 24 kwietnia 1587 roku, poświęcił traktat wojewodzie lubelskiemu Mikołajowi Firlejowi. Klonowic oddał utwór do druku w oficynie Aleksego Rodeckiego, jednak w 1587 roku odbito tylko strony 1–96, stanowiące jedynie jedną piątą utworu. Na przerwanie druku wpływ miała panująca ówcześnie w Krakowie zaraza, rozruchy na tle religijnym oraz problemy prawne Rodeckiego, który wielokrotnie zmuszony był odpowiadać przed sądem za druk publikacji braci polskich. Ponadto w 1588 roku śmierć Mikołaja Firleja zmusiła Klonowica do kolejnej zmiany patrona. Ostatecznie utwór został zadedykowany Adamowi Gorajskiemu. 
Nie wiadomo dokładnie kiedy utwór został ostatecznie opublikowany. Wiadomo na pewno, że druk nastąpił po 9 czerwca 1595 roku, ponieważ na stronie 676 "Victoria deorum" znajdują się urywki poematu, który Klonowic napisał wtedy na cześć narodzin królewicza Władysława. Z kolei w dedykacji dla Gorajskiego Klonowic podpisał się jako "consul Lublinenis". Funkcję tę poeta sprawował w roku 1595. 
Warianty tekstu.
Zachowany fragment rękopisu znacząco różni się od wydrukowanej wersji utworu. Wynika to prawdopodobnie z wymuszonej przerwy w druku od roku 1587 do okresu po 1595 roku, w czasie której Klonowic wprowadzał liczne poprawki do tekstu "Victoria deum". Tekst drukowany jest więc poprawniejszy stylistycznie, zawiera bardziej wyszukany dobór słownictwa, poszerzoną gamę porównań, metafor i nawiązań do kultury antycznej, a zawarte w nim poglądy wyrażone są znacznie dobitniej. 
Rękopis.
Zachował się jedynie fragment rękopisu "Victoria deum". Zawiera on 120 kart (15 000 wierszy) obejmujących część, która znalazła się w wydruku na stronach 161–558 (a więc rozdziały 25–39 oraz urywki rozdziałów 24 i 40). Rękopis urywa się w połowie zdania. Z badań przeprowadzonych na znakach wodnych i rodzaju papieru wynika, że autograf ten pochodzi z lat 1590–1594, nie jest więc pierwszą wersją utworu, a jedynie odpisem ze starszego brudnopisu. 
Na zachowanym autografie znajduje się notatka umieszczona przez bibliotekarza Józefa Przyborowskiego. Wynika z niej, że rękopis był w 1675 roku umieszczony w katalogu Biblioteki Zamojskiej na stronie 109 pt. "Continuatio Victoria deorum manuscriptum Sebastiani Acerni" (). Taki opis w katalogu oznacza, że musiała wtedy istnieć również pierwsza część, obejmująca wcześniejsze rozdziały. 
Zachowany rękopis przechowywany jest w zbiorach Biblioteki Narodowej.
Forma i treść utworu.
Utwór pisany jest heksametrem, składa się z 20 tys. wersów, zawartych w 44 rozdziałach. Każdy z rozdziałów obejmuje inny zakres tematyczny i jest poprzedzony osobną inwokacją (inwokacje te kierowane są m.in. do muz i króla). Inwokacje nawiązują do gatunku epopei, podobnie jak występujące w utworze opisy polowań, walk, biesiad, uczt, zbroi, a także rozmaite wyliczenia i katalogi (m.in. słynnych Rzymian, królów i miast) oraz opis piekła (zastępujący częsty w eposie motyw zejścia do podziemi). Autor inspirował się także "Georgikami" Wergiliusza – czerpie z pewnych zawartych w nich obrazów (m.in. pochwały życia wieśniaka, pochwały miast, spisu win czy opisu pomoru bydła, który służył Klonowicowi mu za wzór opisu zarazy), wprowadza również podobnie ściśle związane z tokiem utworu dygresje.
Utwór zawiera wiele środków retorycznych, m.in. apostrofy, antytezy, wykrzyknienia, pytania retoryczne i apele do fikcyjnego oponenta. Traktat urozmaicany jest licznymi mowami, wygłaszanymi przez personifikacje różnych pojęć (m.in. Wolności), scenami komediowymi, a także bajkami (m.in. o mrówce i świerszczu i o chorym lwie). Autor korzysta zarówno z formy monologu jak i dialogu, wywody ilustruje przykładami postępowania różnych ludzi, powołuje się na elementy filozofii Epikura i wiary chrześcijańskiej. Oprócz rad dotyczących życia idealnego szlachcica, poeta wplata w tok utworu także uwagi na temat literatury – wyjaśnienie pojęcia "licencia poetica" czy pochwałę Wergiliusza.

</doc>
<doc id="712792" url="https://pl.wikipedia.org/wiki?curid=712792" title="Płyta pilśniowa (album)">
Płyta pilśniowa (album)

Płyta pilśniowa – pierwszy oficjalny album studyjny polskiego zespołu hip-hopowego – Afro Kolektyw.
Płyta po komplikacjach została wydana przez Arkadiusza Delisia, szefa wytwórni T1-Teraz. Płyta ta, mimo swojej oryginalności (muzyka wykonana w całości na żywych instrumentach, co było wtedy fenomenem w tym gatunku) nie miała w ogóle promocji. Płyta została od nowa zmiksowana do wydania albumu-reedycji Płyta pilśniowa/Czarno widzę.

</doc>
<doc id="712794" url="https://pl.wikipedia.org/wiki?curid=712794" title="Model CEV">
Model CEV

Model CEV () – model wyceny opcji. Zmienność traktuje się tu jako deterministyczną funkcję (stochastycznej) ceny akcji.
W modelu wyceny opcji CEV zakładamy, że cena akcji S jest wyznaczona przez proces:
gdzie formula_2 jest procesem Wienera. Zakładamy również, że zachodzi
gdzie formula_4 jest stałą dodatnią, a formula_5 jest wariancją (zmiennością) akcji.
Model CEV jest uogólnieniem modelu Blacka-Scholesa – różnicą jest założenie o stałości wariancji instrumentu finansowego (akcji).

</doc>
<doc id="712798" url="https://pl.wikipedia.org/wiki?curid=712798" title="Lista najwyższych budynków w Dallas">
Lista najwyższych budynków w Dallas

Dallas jest miastem w USA i jednym z gęściej zabudowanych miast w tym kraju. Znajduje się tutaj 40 budynków powyżej 100 metrów wysokości, w tym 19 powyżej 150 metrów. W trakcie budowy są 2 wysokie budynki. Duża część spośród wieżowców w Dallas została wybudowana w latach siedemdziesiątych i osiemdziesiątych. 

</doc>
<doc id="712799" url="https://pl.wikipedia.org/wiki?curid=712799" title="Lista błędów poznawczych">
Lista błędów poznawczych

Błąd poznawczy − ogólne określenie nieracjonalnego sposobu postrzegania rzeczywistości. Poniższa lista przedstawia najpowszechniejsze takie błędy zidentyfikowane u ludzi. Faktycznie u każdego człowieka można zaobserwować większość z nich. Wpływają one na sposób formułowania poglądów, podejmowania decyzji biznesowych i prowadzenia badań naukowych. Większość z nich jest szkodliwa, niektóre mogą prowadzić do katastrofalnych skutków (jak efekt pominięcia). 
Tylko niektóre z nich pozwalają w pewnych sytuacjach szybciej podejmować decyzje (jak efekt kongruencji czy efekt skupienia). Przyczyną pojawiania się takich błędów są często ograniczone zasoby poznawcze, brak czasu lub motywacji do formułowania poprawnych sądów oraz pragnienie zachowania dobrego samopoczucia.

</doc>
<doc id="712802" url="https://pl.wikipedia.org/wiki?curid=712802" title="Buriaci">
Buriaci

Buriaci (buriac. ᠪᠣᠷᠢᠶᠠᠳ, Буряадууд; ; ) – naród mongolski, zamieszkujący południową Syberię. Całkowitą populację Buriatów szacuje się od ok. 500 tys. do 690 tys. osób (2010), przez co stanowią najliczniejszy naród autochtoniczny tej części Azji. Posługują się językiem buriackim, należącym do rodziny mongolskiej, rozpowszechniony wśród nich jest także mongolski i rosyjski. Przed 1931 używali pisma mongolskiego, w 1931–1939 alfabetu łacińskiego, następnie wprowadzono zmodyfikowaną cyrylicę.
Zamieszkują północną Azję w pobliżu jeziora Bajkał, gł. w rosyjskiej Buriacji, gdzie stanowią ok. 30% populacji, oraz w Ust-Ordyńsko-Buriackim Okręgu Autonomicznym i Agińsko-Buriackim Okręgu Autonomicznym, a także na ościennych terenach Rosji. Ogólna liczba Buriatów w Federacji Rosyjskiej wynosi ok. 460 tys. (wg wyników spisu powszechnego z 2002 roku: 445 175 osób). Poza tym naród ten żyje w Mongolii (ok. 40 tys.) i na północnym wschodzie Chin (ok. 65 tys.).
Demografia.
Dla poł. XVII w. całkowitą liczbę Buriatów szacuje się na ok. 77 tys. osób. Radzieccy etnografowie przyjęli, że liczebność plemion mongolskich zamieszkujących rejon Bajkału w pierwszych dekadach XVII w. oscyluje wokół 50–60 tys. osób. Przybliżona liczebność Buriatów w tym okresie jest obecnie szacowana między 550 tys. a 690 tys. osób. Według spisu powszechnego, przeprowadzonego w Imperium Rosyjskim w 1897, buriacki jako swój język rodzimy wskazało 288 663 osób. Według ostatniego spisu powszechnego, przeprowadzonego w Rosji w 2010, liczba Buriatów wyniosła 461 389 osób. Buriaci zamieszkują gł. rejon Bajkału: Buriację (286 839 osób), ob. irkucki (77 667 osób, w tym w Buriacji Ust-Ordyńskiej 54 tys.) – w Zabajkalu (73 941 osób, w tym w Buriacji Agińskiej 50 125). Buriaci zwartą grupą zamieszkują również Jakucję (7 011 osób). Największymi skupiskami wewnętrznej diaspory buriackiej w Rosji są: Moskwa, Petersburg, Nowosybirsk i Tomsk.
Chiny.
Liczbę Buriatów w Chińskiej Republice Ludowej szacuje się od ok. 70 tys. do 169 tys. osób. Zamieszkują gł. północno-wschodnie rejony państwa, tj. północno-zachodnią Mandżurię i północno-wschodnią Mongolię Wewnętrzną. Historycznie i najliczniej chińscy Buriaci zamieszkują Bargę, położoną w zachodniej części miasta-prowincji Hulun-Buir i północno-wschodniej Mongolii Wewnętrznej. Populacja składa się z ok. 90–60 tys. osób wywodzących się z tradycyjnych etnosów buriackich ("Chen-Qi", "Khoshun Shine-Yutsi", "Shine-Zotsi") i ok. 7 tys. Buriatów innego pochodzenia. Oficjalny spis ludności w Chińskiej Republice Ludowej klasyfikuje Buriatów jako Mongołów, co utrudnia poprawne oszacowanie ich liczebności. Według spisu powszechnego, przeprowadzonego w 1982, liczba osób posługująca się językiem buriackim wyniosła 65 tys. (47 tys. osób wskazało za swój język rodzimy "nowoburiacki", 14 tys. – "staroburiacki" i 4,5 tys. – agiński).
Mongolia.
W 2010 liczebność Buriatów w Mongolii wyniosła 48 074 osób, w tym 45 087 osób zamieszkuje obszar historycznie związany z Buriacją, ajmaki wschodni, chentejski, selengijski, bulgański, chubsugalski. Ten sam spis uwzględnił Bargutów, jako odrębny etnos, wskazując ich liczbę na 2989 osób.
Historia.
Najprawdopodobniej przodkami współczesnych Buriatów są Kurykanie, którzy należeli do związku plemiennego Gaoczów, wywodzących się z Dinlingów. Pierwsze wzmianki o Dinlingach pojawiają się w źródłach z IV–III w. p.n.e. "Buryjadzi" występują jako jeden z ludów zamieszkujących leśne terytoria północy w "Tajnej historii Mongołów" (ok. 1240). Wspomniani są oni w kontekście wyprawy Dżocziego, najstarszego syna Czyngis-chana, który miał na celu podbić Buriację (1207). W XIII w. Buriaci zamieszkiwali obszar doliny i dorzecza Angary. Jedna z grup buriackich, Barguci, zajęli w tym czasie znaczne terytorium od zachodniego brzegu Bajkału aż po dolinę Barguzinu w północnej Buriacji. Z kolei związani z nimi Tumiedzi zajęli ziemie wzdłuż biegu Arygu u Chubsugułu i doliny Angary. W 1217 wybuchło powstanie Tumiedów. Było ono odpowiedzią na nadużycie władzy namiestnika Czyngis-chana, który przyjął na swój dwór 30 dziewic buriackich. Powstańcy ponieśli klęskę w decydującej bitwie, w której wojskami mongolskimi dowodził Dorbej zw. Dzikim, lojalny Dorwet. Dopiero pod koniec XIV w. Buriaci dołączyli do Ojratów, podważając tym pełnię władzy, jaką w okresie północnej dynasii Yuan stanowili w imperium mongolskim Chałchasi.
Tereny Buriacji były objęte niepodzielnym panowaniem Chanatu Mongolskiego aż do XVII w. Kiedy Rosja rozszerzała swoje terytorium na obszar Zabajkala, w 1609 kozacy napotkali tu Buriatów, płacących trybut Chałchasom. Pomimo podległości chanom mongolskim byli wystarczająco silni, aby podporządkować sobie Ketów, Samojedów znad Kanu oraz Ewenków znad dolnej Angary, którzy złożyli im hołd najpóźniej w początkach XVII w. Buriaci posługiwali się w tym okresie bliżej nieokreślonymi językami turkijsko-tunguskimi. W tym czasie następuje proces irredentyzacji ludów buriacko-mongolskich (m.in. Baladżadów, Choriatów, Chondżudorów), które zasymilowały również etnosy innego pochodzenia (Tunguzów) oraz częściowo Chałchasów i Ojratów. Choriaci rozszerzyli swoje terytoria na wschód od zajmowanej wcześniej Barguzji, sięgając koryta Argunu i łuku Wielkiego Chinganu. Około 1595 zostali oni stamtąd wyparci przez Dagurów. W 1631 Buriaci stawili pierwszy zbrojny opór przed napływem Rosjan do Syberii, atakując założony przez nich Brack. W 1643 Rosjanie dotarli do Bajkału, stopniowo wypierając Buriatów. Terytorium Buriacji zostało formalnie przyłączone do państwa rosyjskiego traktatami z 1689 (Nerczyńsk) i 1727, kończącymi konflikt z Chinami.
Ostatni etap etnogenezy Buriatów odbył się już w warunkach państwa rosyjskiego. Od XVII do XX w. liczebność Buriatów wzrosła z 77 tys. do 300 tys.
Gospodarka.
Hodowla.
Do czasu aneksji terytoriów bajkalskich do Rosji podstawą gospodarki buriackiej był wypas bydła. W regionie przedbajkalskim był prowadzony wypas koczowniczy, zaś na Zabajkalu również wypas leśny. Układ ten utrzymywał się do początku XX w. Większość Buriatów hodowało cztery rodzaje zwierząt: konie, bydło rogate, owce i kozy. Na terytoriach pustynnych i półpustynnych na pograniczu mongolskim hodowano przeważnie wielbłądy. Ciepłymi porami roku bydło wypasano, nie zapędzając go do gospodarstw. Zimą zaś trzymano je w zagrodach blisko jurt. Bydło trzymano w zagrodach, aby chronić je przed drapieżnikami. Zimą nierzadko było wprowadzane do gospodarskiej jurty. W długich miesiącach zimowych karmiono je sianem. Dla tego celu prowadzono specjalną uprawę pól, tzw. "utug", który przynosił stosunkowo wysoki plon soczystej trawy"."
Szczególnie ważną rolę w gospodarce hodowlanej Buriatów odgrywały konie, które wykorzystywano do większości prac, zarówno na roli, jak i w warsztatach rzemieślniczych oraz oczywiście transportu (przy czym ludzie podróżowali zawsze wierzchem). Chów koni dostarczał również produktów żywnościowych: mięsa. Wiele surowców wykorzystywanych w rzemiośle pochodziło z wyprawionej tuszy końskiej. Włosia używano do wyrobu lin, sieci i szczotek, zaś skórę wykorzystywano w produkcji garbarskiej. Równie wszechstronne było wykorzystanie hodowlane owiec. Od nich pochodziło mleko, a w tradycyjnym pożywieniu Buriatów znajdowała się również baranina i jagnięcina. Jednak podstawowym celem chowu owiec była wełna, z której wyrabiano dzianiny i sukno samodziałowe. Także surowce pochodzenia owczego były wykorzystywane w skórnictwie. Podstawowym celem hodowli krów był ich udój i uzyskiwanie mleka, w mniejszym stopniu również mięsa.
Rolnictwo.
Wraz z hodowlą bydła Buriaci wprowadzili uprawę ziemi. Do XIX w. utrzymywał się podział na dwa typy gospodarowania: gospodarkę wypaleniskową w żyznych dolinach rzecznych (głównie u Alarów i Idinów) oraz uprawa ograniczająca się do "utugów" w rejonach stepowych. "Utugi" nie wymagały dużych nakładów pracy, polegały na nawożeniu traw stepowych i zbieraniu wyrosłych na nawozie traw. Jednak pomimo prostego gospodarowania taką uprawą, przynosiła ona niski plon z powodu panujących silnych wiatrów i niskich temperatur. Do upraw zbóż preferowano tereny górzyste i zalesione, które następnie karczowano. Wysokie koszty wypalania lasów pod uprawę, spowodowały, że ich właścicielami byli jedynie najzamożniejsi Buriaci. Siali żyto i mniej popularny owies, orkisz i jęczmień. W nielicznych dużych uprawach wysiewano również proso i grykę. Praca na roli w Buriacji jest znacznie uzależniona od klimatu, który pozwala uprawiać ziemię między początkiem maja a przełomem sierpnia i wczesnych dni września. Do przybycia Rosjan używali do tego celu motyk. W XVII w., pod wpływem Rosjan, zaczęto stosować w rolnictwie brona i pługi, do których zaprzęgnięto konie. Do żęcia używano sierpów, wypartych przez kosy w XX w. Ścięte łodygi ubijano cepami, a słomę oddzielano za pomocą wachlowania albo przerzucając ją przez sito. Z uzyskanego ziarna wyrabiano kasze, ubijając ją w stępie oraz mąkę, ucieraną na żarnach. Pod wpływem Rosjan, Buriaci wprowadzili do gospodarki rolnej pielenie zagonów, nawadnianie ziemi i nawożenie jej obornikiem. Również od Rosjan przejmując ostatecznie w XX w. pług żelazny Buriaci zaczęli uprawiać ziemię na większą skalę.
Rzemiosło.
Głównym zajęciem rzemieślniczym w tradycyjnej gospodarce Buriatów było kowalstwo. Produkty metalowe, zwłaszcza wśród Darchatów, stały na wysokim poziomie jakościowym. Zawód kowala był dziedziczny, niekiedy również szamani wykonywali jednocześnie prace związane z obróbką metali. Buriaci rozróżniali dwa typy kowali: tzw. "białych" – wykonujących produkty z metali nieżelaznych – i "czarnych" – kowali żelaznych. Wskazuje to, że Buriaci mieli wśród swoich rzemieślników również złotników. Biali kowale wykonywali głównie biżuterię, puchary oraz elementy zbroi. Kowale wytwarzali broń myśliwską i wojenną (groty strzał, noże, włócznie, topory, hełmy i zbroje), narzędzia gospodarstwa domowego (szczególnie kotły – "tagan"), rolnicze i rzemieślnicze. Kowale realizowali najczęściej zamówienia na wykonanie podków, wędek, strzemion oraz okuć uprzęży. Jakość produktów kowali i złotników buriackich była porównywalna do produktów dagestańskich i damasceńskich.
Obok rzemieślników metalowych Buriaci wyspecjalizowali się również w innych zawodach rzemieślniczych. Wśród nich znaleźli się rymarze, tokarze i snycerzy, szewcy, fajkarze oraz siodlarze. Rozwinęło się również szkutnictwo. Szczególnie wysoki poziom estetyczny swoich produktów wypracowali fajkarze. Ich produkty wykonane z brzozowych korzeni były bogato zdobione kamieniami, metalami szlachetnymi i kośćmi. Biedniejsze egzemplarze były misternie rzeźbione. Siodlarze z kolei produkowali dwa rodzaje siodeł, inne dla mężczyzn, inne dla kobiet – mniejsze i zdobione z przepychem.
Obyczaje.
Do XIX wieku Buriaci wiedli koczowniczy tryb życia, następnie przeszli do życia osiadłego. Zachodni Buriaci wyznają szamanizm, Buriaci w Kraju Zabajkalskim również lamaizm, ponadto niewielka liczba Buriatów wyznaje prawosławie. W systemie wierzeń buriackich najwyższą istotą jest Wielkie Błękitne Niebo, obok którego funkcjonuje panteon bóstw, przypominający grecki. Szamanizm zakłada kultywowanie miejsc świętych, za które uznawano góry, las, rzeki. W religii buriackiej szamani, powołani do swojej roli przez duchy, pełnią rolę łącznika między światem ziemskim i duchowym. Szamanem można zostać przez rytuał namaszczenia i dziewięć kolejnych stopni wtajemniczenia, konieczna jest także znajomość buriackiego jako języka obrzędowego. Od 2000 roku, po ok. stu latach przerwy, u podnóża góry Jordy odbywają się Igrzyska Jordyńskie.
Buriaci posiadali rozwiniętą wiedzę w zakresie lecznictwa. Znali wiele sposobów radzenia sobie z grypą i wieloma chorobami wewnętrznymi zarówno ludzi, jak i zwierząt. Jednak byli bezsilni wobec bardzo niebezpiecznych chorób zakaźnych, takich jak dżuma, wąglik, pryszczyca i nosacizny. Spowodowało to, że często stosowali różne zabiegi magiczne o znaczeniu ceremoniału religijnego. Przeprowadzali rytuały oczyszczenia bydła ogniem oraz poświęcanie zwierząt, zarówno poprzez krwawą ofiarę, jak i później (w nurtach lamajskim i chrześcijańskim) pokropienie wodą.

</doc>
<doc id="712804" url="https://pl.wikipedia.org/wiki?curid=712804" title="Portland Pattern Repository">
Portland Pattern Repository

Portland Pattern Repository (PPR) to pierwsze na świecie wiki oraz repozytorium dla wzorców projektowych używanych przy projektowaniu oprogramowania. Repozytorium dotyczyło również programowania ekstremalnego (metodologia z dziedziny inżynierii oprogramowania). Było przechowywane na serwerze firmy Warda Cunninghama http://c2.com/ppr/. Mottem repozytorium było "Ludzie, Projekty &amp; Wzorce".
17 stycznia 1987 roku, programista Howard G. (Ward) Cunningham z firmy Tektronix opublikował wspólnie z pracownikiem firmy Apple Computer Kentem Beckiem artykuł "Using Pattern Languages for Object-Oriented Programs" na konferencję OOPSLA organizowaną przez Association for Computing Machinery w 1987 roku. Ward stworzył "Portland Pattern Repository" z zamiarem wspomożenia programistów obiektowych w publikowaniu odkrytych przez nich wzorców. Pomysł Cunninghama i Becka stał się popularny wśród programistów, ponieważ pozwalał na łatwą wymianę poglądów w zrozumiałym formacie.
Serwisowi PPR towarzyszył serwis WikiWikiWeb.

</doc>
<doc id="712805" url="https://pl.wikipedia.org/wiki?curid=712805" title="Port lotniczy Mediolan-Bergamo">
Port lotniczy Mediolan-Bergamo



</doc>
<doc id="712806" url="https://pl.wikipedia.org/wiki?curid=712806" title="Janowiec Wlkp.">
Janowiec Wlkp.



</doc>
<doc id="712807" url="https://pl.wikipedia.org/wiki?curid=712807" title="Zapala">
Zapala

Zapala – miasto w Argentynie w Patagonii w prowincji Neuquén, w Andach.
Zamieszkane przez 31534 osób (2001). W mieście znajduje się fabryka cementu. Niedaleko miasta znajduje się Park Narodowy Laguna Blanca.

</doc>
<doc id="712808" url="https://pl.wikipedia.org/wiki?curid=712808" title="Bośnia (rzeka)">
Bośnia (rzeka)

Bośnia (bośn. "Bosna", w starożytności "Bosona") – rzeka w środkowej Bośni i Hercegowinie, najdłuższa z rzek płynących w całości w tym państwie. Długość – 273 km, powierzchnia zlewni – 10 460 km², średni przepływ – 100 m³/s. Głębokość – 1-3 m (max. 10 m), szerokość koryta – 35-170 m. Najwyższe stany wody występują od marca do maja i listopadzie, a najniższe – w sierpniu i wrześniu.
Źródła Bośni znajdują się na wysokości 560 m n.p.m. na południowych zboczach masywu górskiego Igman w Rudawach Bośniackich, na południowych przedmieściach Sarajewa, w miejscowości Ilidža (niedaleko źródła znajduje się też zabytkowy, kamienny Rzymski most). Stanowią jedną z większych atrakcji turystycznych tego regionu, są bowiem widowiskowe i udostępnione dla turystów; ich wyjątkowość polega na tym, że ze źródeł w skale wydobywa się tyle wody, że od razu tworzą całkiem sporą rzekę. Rzeka przecina zachodni skraj Sarajewa i płynie na północny zachód. W środkowym biegu przełomy Bośni przez twarde skały tworzą kilka wąwozów. Koło Zenicy rzeka zmienia kierunek na północno-wschodni, a koło Zavidović – na północny. Koło wsi Modriča wypływa w dolinę Sawy, do której uchodzi po kilkunastu kilometrach koło wsi Bosanski Šamac. Ujście leży na wysokości 89 m n.p.m.
Płynąc przez góry i przedgórze, Bośnia przyjmuje wiele drobnych dopływów, z których największe to Željeznica (prawy, 27 km), Miljacka (prawy, 36 km), Fojnička rijeka (lewy, 46 km), Lašva (lewy, 49 km), Krivaja (prawy, 101 km), Usora (lewy, 82 km) i Spreča (prawy, 137 km). Bośnia i jej dopływy mają ogromny potencjał energetyczny, niemal zupełnie niewykorzystany – istnieje tylko jedna elektrownia wodna w Bogatić na Željeznicy (6,5 MW).
W dolinie Bośni mieszka ponad milion ludzi, mieszczą się tu też najważniejsze ośrodki przemysłowe regionu Bośni. Dolina rzeki stanowi najważniejszą oś komunikacyjną Bośni – biegną nią linia kolejowa i droga łączące wybrzeże Morza Adriatyckiego (chorwacki port Ploče u ujścia Neretwy) z doliną Sawy, z odgałęzieniami do Banja Luki i Tuzli.

</doc>
<doc id="712810" url="https://pl.wikipedia.org/wiki?curid=712810" title="Negatywne wibracje">
Negatywne wibracje

Negatywne wibracje – wydany własnym nakładem album polskiego zespołu hip-hopowego – Afro Kolektyw.
Płyta ta rozeszła się w polskim podziemiu hip-hopowym w nakładzie około 200 egzemplarzy, głównie w środowisku warszawskim. Był to jeden z bardziej znaczących elementów przyczyniających się do jakiej-takiej znajomości owej grupy w kręgach tej muzyki. Był to również katalizator w podpisaniu pierwszego profesjonalnego kontraktu Afro Kolektywu z profesjonalną wytwórnią płytową.
Kawałki od 11 do 16 to tzw. bonusy.

</doc>
<doc id="712813" url="https://pl.wikipedia.org/wiki?curid=712813" title="Love (album The Beatles)">
Love (album The Beatles)

Love – album zespołu The Beatles wydany 20 listopada 2006 (w USA 21 listopada 2006). Nie zawiera premierowego materiału, lecz miksy George’a Martina oraz jego syna Gilesa.
Charakterystyka albumu.
Martinowie sięgnęli po taśmy źródłowe ze studia Abbey Road i przearanżowali 26 utworów, które trafiły na album. Pierwotnie muzyka z wydawnictwa wykorzystana została jako podkład muzyczny w przedstawieniu o tym samym tytule, wystawianym w teatrze Mirage w Las Vegas przez słynną grupę cyrkową Cirque du Soleil.
Album wydano w czterech wersjach: 2-płytowej winylowej, 1-płytowej CD, rozszerzonej 2-płytowej DVD-Audio (w przeciwieństwie do wersji CD, została nagrana w systemie 5.1 surround), a 8 lutego 2011 został udostępniony również w formie plików do pobrania ze sklepu iTunes z dwoma dodatkowymi utworami: „The Fool On The Hill” oraz „Girl”.
Lista utworów.
Wszystkie piosenki napisane przez spółkę Lennon/McCartney (prócz wyróżnionych w nawiasach).
Nagrody i pozycja na listach przebojów.
Płyta w Polsce uzyskała status platynowej płyty.
Opinie.
Wiesław Weiss, recenzja w piśmie Teraz Rock: "Beatlesi trafili do Las Vegas. John Lennon, który nigdy nie wybaczył Elvisowi, że skończył jako malowana kukła prężąca opasłe brzuszysko w stolicy hazardu, w grobie się pewnie przewraca, ale cóż, stało się: muzyka największego zespołu świata posłużyła za oprawę widowiska cyrkowego wystawianego w Las Vegas."

</doc>
<doc id="712815" url="https://pl.wikipedia.org/wiki?curid=712815" title="Meble Wójcik Elbląg">
Meble Wójcik Elbląg

Klub Sportowy Meble Wójcik Elbląg – polski męski klub piłki ręcznej, założony w 1954 w Elblągu. W latach 2006–2008 występował jako Techtrans-Darad Elbląg, w latach 2008–2012 uczestniczył w rozgrywkach jako Wójcik Meble-Techtrans Elbląg, od 2012 rywalizuje pod obecną nazwą.
Historia.
W 1954 utworzono w Stali Elbląg sekcję piłki ręcznej, której pierwszym trenerem został Mieczysław Pleśniak. W późniejszym okresie klub nosił nazwy: Polonia, Fala i Olimpia. W latach 70. i 80. szczypiorniści z Elbląga występowali w rozgrywkach II ligi. W lutym 1994 powołano autonomiczną sekcję piłki ręcznej Polonia Elbląg. Jej sponsorami zostały następnie firmy Techtrans i Darad. W 2004 klub wywalczył awans do I ligi. W sezonie 2004/2005 zajął w niej 8. miejsce.
W sezonie 2005/2006, pod nazwą Techtrans-Darad Elbląg, klub wygrał rozgrywki I ligi grupy A (18 zwycięstw, jeden remis, trzy porażki; dwa punkty przewagi nad drugą w tabeli Spartą Oborniki), awansując do Ekstraklasy. W najwyższej klasie rozgrywkowej elbląski zespół zadebiutował 2 września 2006, pokonując na wyjeździe Olimpię Piekary Śląskie (30:29). Rundę zasadniczą sezonu 2006/2007 klub zakończył na 10. pozycji w tabeli (wygrał sześć meczów i cztery zremisował), przystępując do spotkań o miejsca 9–12 – odniósł w nich trzy zwycięstwa, nie zmieniając swojej pozycji w klasyfikacji końcowej. W rundzie zasadniczej sezonu 2007/2008 zespół wygrał pięć z 22 meczów i do spotkań o miejsca 9–12 przystąpił z ostatniej pozycji. W decydującej o utrzymaniu rywalizacji odniósł dwa zwycięstwa (z Olimpią Piekary Śląskie (36:24) w marcu 2008 i AZS-AWFiS Gdańsk (26:23) w kwietniu 2008) i zanotował cztery porażki, spadając tym samym do I ligi. Najlepszym strzelcem drużyny był Mariusz Gujski (143 gole).
W latach 2008–2012 klub występował pod nazwą Wójcik Meble-Techtrans Elbląg w I lidze. W sezonie 2011/2012, w którym wygrał sześć meczów, jeden zremisował, a 15 przegrał, zajął w niej 10. pozycję, oznaczającą spadek do II ligi. Rozszerzenie I ligi w sezonie 2012/2013 spowodowało, że elbląska drużyna zachowała miejsce w gronie pierwszoligowców. W 2012 zmieniono nazwę klubu na Meble Wójcik Elbląg, a celem drużyny stał się awans do najwyższej klasy rozgrywkowej w ciągu następnych czterech lat. W sezonie 2015/2016 elbląscy szczypiorniści wyszli na prowadzenie w tabeli I ligi w przedostatniej kolejce spotkań, dzięki zwycięstwu ze Spójnią Gdynia (30:22). W ostatnim meczu pokonali na wyjeździe MKS Grudziądz (29:23), zapewniając sobie awans do Superligi.
W rundzie zasadniczej sezonu 2016/2017 drużyna z Elbląga wygrała w Superlidze cztery z 26 meczów i z dorobkiem 10 punktów zajęła w grupie granatowej i tabeli zbiorczej ostatnie miejsce. Przystąpiła następnie do gry o Puchar Superligi – w grupie Suzuki odniosła dwa zwycięstwa (z KPR-em Legionowo (26:16) i Stalą Mielec (27:24) w kwietniu 2017) i zanotowała trzy porażki, zajmując 4. miejsce spośród pięciu drużyn. W sezonie 2016/2017 najlepszym strzelcem zespołu był Bartosz Janiszewski, który zdobył 119 bramek, natomiast nominację do tytułu najlepszego obrońcy rozgrywek uzyskał zawodnik elbląskiej drużyny Daniel Żółtak.
W sezonie 2017/2018 elbląska drużyna wygrała siedem meczów, a 23 przegrała. Z dorobkiem 26 punktów zajęła 6. miejsce w grupie granatowej i 14. w tabeli zbiorczej, wyprzedzając KPR Legionowo i Spójnię Gdynia. W ostatnim spotkaniu sezonu, rozegranym 15 kwietnia 2018 w Głogowie, Meble przegrały z Chrobrym (29:36). Najlepszym strzelcem zespołu w całym sezonie był Jakub Moryń, który rzucił 150 goli, a ponadto został nominowany do nagród dla odkrycia i najlepszego środkowego rozgrywającego Superligi. Po zakończeniu rozgrywek klub nie przystąpił do procesu licencyjnego w sprawie gry w Superlidze w kolejnym sezonie, bowiem nie posiadał wystarczającego zabezpieczenia finansowego. W pierwszej połowie czerwca 2018 ogłoszono, że drużyna przestanie istnieć, jednak jeszcze w tym samym miesiącu zgłoszono ją do rywalizacji w I lidze w sezonie 2018/2019. Na stanowisku trenera Jacka Będzikowskiego zastąpił Grzegorz Czapla, a do zespołu dołączył m.in. doświadczony obrotowy Marek Boneczko.
Kadra w sezonie 2018/2019.
Opracowano na podstawie materiału źródłowego.

</doc>
<doc id="712816" url="https://pl.wikipedia.org/wiki?curid=712816" title="Łupina">
Łupina



</doc>
<doc id="712817" url="https://pl.wikipedia.org/wiki?curid=712817" title="Deklaracja niepodległości Izraela">
Deklaracja niepodległości Izraela

Deklaracja niepodległości Izraela (hebr. הכרזת העצמאות, "Ha-Chrazat Ha-Acma’ut" lub מגילת העצמאות, "Megilat Ha-Acma’ut") – akt prawny ogłoszony w dniu 14 maja 1948 (5 ijar 5708) w Tel Awiwie, głoszący powstanie na części terytorium byłego brytyjskiego Mandatu Palestyny nowego niepodległego państwa Izrael. Deklaracja została ogłoszona i odczytana przez Dawida Ben-Guriona podczas proklamacji niepodległości Izraela.
Tekst Deklaracji.
"Naród żydowski powstawał w Ziemi Izraela. Tutaj ukształtowała się jego duchowa, religijna i państwowa tożsamość. Tutaj po raz pierwszy stworzył on państwo. Tutaj stworzył skarby kultury ogólnoludzkiej i przekazał całemu światu wieczną Księgę nad księgami."
"A później, gdy siłą wygnano naród z jego ziemi, Żydzi zachowali z nią łączność i nigdy nie przestawali się modlić i mieć nadzieję na to, że do niej powrócą i że odtworzą w niej swoją polityczną wolność."
"Kierowani tym historycznym i tradycyjnym przywiązaniem, Żydzi w każdym pokoleniu dążyli do tego, by powrócić do swojej dawnej ojczyzny. W ostatnich dekadach zaczęli powracać masowo. Pionierzy ["mapilim"] i obrońcy, spowodowali, że zakwitła pustynia, przywrócili do życia język hebrajski, zbudowali wsie i miasta, stworzyli kwitnącą społeczność, która kontroluje swoją ekonomię i kulturę. Zbudowali społeczność, która kocha pokój, ale wie, jak się bronić. Która przynosi innym błogosławieństwo postępu i pragnie niezależnego bytu narodowego."
"W roku 5657 (1897), wezwany przez duchowego ojca Państwa Żydowskiego – Theodora Herzla, zebrał się Pierwszy Kongres Syjonistyczny i ogłosił prawo narodu żydowskiego do narodowego odrodzenia w swojej własnej ojczyźnie."
"Prawo to zostało uznane w deklaracji Balfoura, 2 listopada 1917 roku i potwierdzona przez mandat Ligi Narodów, który dawał, w szczególności, międzynarodową sankcję dla historycznej łączności pomiędzy narodem żydowskim a Ziemią Izraela oraz prawo żydowskiego narodu do odbudowania swego Narodowego Domu."
"Katastrofa, która niedawno spadła na naród żydowski – mord milionów Żydów w Europie – była kolejnym wyrazistym potwierdzeniem konieczności rychłego rozwiązania problemu bezdomności narodu poprzez odbudowanie w Ziemi Izraela państwa żydowskiego. Państwa, które otworzyłoby swoje bramy szeroko dla każdego Żyda, a narodowi przydałoby status uznanego członka społeczności narodów."
"Żydzi ocaleni z holocaustu w Europie, Żydzi z innych części świata napływali do Ziemi Izraela, niezrażeni trudnościami, ograniczeniami i niebezpieczeństwami. Nigdy nie zaprzestali głosić i potwierdzać prawa do życia w godności, wolności i uczciwego trudu w swojej ojczyźnie."
"Podczas II wojny światowej, żydowska społeczność tego kraju wniosła swój udział do walki toczonej przez kochające pokój i wolność narody z siłami nazistowskimi. Krew jej żołnierzy i wojenny wysiłek dało jej miejsce pomiędzy tymi, którzy utworzyli Narody Zjednoczone."
"29 listopada 1947 roku Zgromadzenie Ogólne Narodów Zjednoczonych przyjęło rezolucję wzywającą do ustanowienia państwa żydowskiego w Ziemi Izraela. Zgromadzenie Ogólne domagało się od mieszkańców Ziemi Izraela, by podjęli kroki niezbędne dla implementacji tej rezolucji. To uznanie prawa narodu żydowskiego do ustanowienia swojego państwa jest NIEODWOŁALNE (IRREVOCABLE)."
"To prawo jest naturalnym prawem narodu żydowskiego do bycia panami własnego losu, jak inne narody, w swoim suwerennym państwie."
"Dlatego też, my, członkowie Rady Narodowej, przedstawiciele społeczności żydowskiej w Ziemi Izraela i ruchu syjonistycznego, zebraliśmy się tu dziś w dzień wygaśnięcia Mandatu Brytyjskiego nad Ziemią Izraela. Na mocy naturalnego i historycznego prawa oraz na mocy rezolucji Zgromadzenia Ogólnego Narodów Zjednoczonych, niniejszym ogłaszamy powstanie Państwa Żydowskiego w Ziemi Izraela, które znane będzie jako Państwo Izrael."
"Ogłaszamy, że z chwilą wygaśnięcia mandatu w dniu dzisiejszym, wieczorem 6 ijar 5708 (15 maja 1948), do ustanowienia wybranych w zgodzie z konstytucją przyjętą do dnia 1 października 1948 władz państwa, Rada Narodowa pełnić będzie funkcję Tymczasowej Rady Państwa, a jej organ wykonawczy, Rząd Narodowy, będzie Tymczasowym Rządem Państwa Żydowskiego, zwanego Izraelem."
"Państwo Izrael otwarte będzie dla żydowskiej imigracji z Diaspory i będzie wspierać rozwój kraju dla pożytku wszystkich jego mieszkańców. Zbudowane będzie na podstawach wolności, sprawiedliwości i pokoju – tak jak je widzieli prorocy Izraela. Państwo żydowskie zapewni wszystkim swoim mieszkańcom równość społeczną i polityczne prawa niezależnie od wyznania, rasy i płci. Gwarantować będzie wolność wyznania, sumienia, słowa, edukacji i kultury. Chronić będzie miejsca święte wszystkich religii i będzie postępować zgodnie z Kartą Narodów Zjednoczonych."
"Państwo Izrael jest gotowe do współpracy z przedstawicielami Narodów Zjednoczonych we wprowadzaniu w życie rezolucji z dnia 29 listopada 1947 roku oraz podejmie kroki mające na celu ekonomiczne zjednoczenie Ziemi Izraela."
"Zwracamy się do Narodów Zjednoczonych z wezwaniem o pomoc dla narodu żydowskiego w odbudowie swego Państwa i o przyjęcie Państwa Izrael w poczet wspólnoty narodów."
"Wzywamy – w samym centrum wymierzonej w nas napaści – arabskich mieszkańców Państwa Izrael do zachowania pokoju i współpracy w tworzeniu państwa na podstawie pełnego i równego obywatelstwa i należnej reprezentacji w jego tymczasowych i trwałych instytucjach."
"Wyciągamy przyjazną dłoń do wszystkich sąsiadujących z nami państw i ich narodów oferując pokój i zgodne sąsiedztwo. Zwracamy się z wezwaniem do ustanowienia więzów współpracy z niezależnym narodem żydowskim zamieszkałym na swojej ziemi. Państwo Izrael gotowe jest wziąć udział we wspólnym wysiłku rozwoju całego Bliskiego Wschodu."
"Wzywamy cały naród żydowski w Diasporze, by zjednoczył się poprzez imigrację i odbudowę z Państwem Izrael i stał u jego boku w dziele odbudowy i realizacji odwiecznego marzenia całych pokoleń – odrodzenia Państwa Izraela."
"Z całą ufnością w Opoce Izraela, podpisujemy się własnoręcznie pod tą deklaracją przyjętą na sesji Tymczasowej Rady Państwa, na ziemi ojczystej, w mieście Tel-Awiwie, w ten szabat, piątego dnia miesiąca Ijar 5708 roku (14 maja 1948 roku)."

</doc>
<doc id="712818" url="https://pl.wikipedia.org/wiki?curid=712818" title="Wyspa Tiran">
Wyspa Tiran



</doc>
<doc id="712820" url="https://pl.wikipedia.org/wiki?curid=712820" title="Grenlandczycy">
Grenlandczycy

Grenlandczycy – naród zamieszkujący Grenlandię (ok. 56–57 tys. w 2015 r.), a także nielicznie Danię (ok. 15 tys. w 2015 r.). Używa języka grenlandzkiego, należącego do grupy języków eskimo-aleuckich.
Grenlandczycy językowo, etnograficznie i antropologicznie nie różnią się w sposób zasadniczy od zamieszkujących Arktykę Eskimosów (Inuitów), sami też uważają się za ludność pochodzącą od Eskimosów oraz zmieszanych z nimi potomków normańskich osadników, osiadłych na Grenlandii w X i XI w.
W większości wyznają luteranizm.

</doc>
<doc id="712821" url="https://pl.wikipedia.org/wiki?curid=712821" title="Julianna Margulies">
Julianna Margulies

Julianna Luisa Margulies (ur. 8 czerwca 1966 w Spring Valley, blisko Nowego Jorku w USA) – amerykańska aktorka.
Życiorys.
Jest najmłodsza z trojga rodzeństwa (ma dwie starsze siostry), pochodzi z rodziny żydowskiej, jej rodzice byli potomkami imigrantów z Europy Wschodniej. Jej ojcem był pisarz i filozof Paul Eli Margulies (1935–2014). Po urodzeniu Julianny cała rodzina przeprowadziła się na dwa lata do Paryża, a następnie do Wielkiej Brytanii. Gdy Margulies miała pięć lat jej rodzina wróciła do Spring Valley, lecz po kilku latach wróciła do Wielkiej Brytanii. Studiowała historię sztuki. Ukończyła ją z tytułem licencjata uczelni Sarah Lawrence College w Bonxwill w stanie Nowy Jork. Mieszkała także przez rok we Florencji. Julianna, przez rok, pracowała jako kelnerka, a wkrótce udało jej się otrzymać rolę w filmie "Szukając sprawiedliwości" ("Out of Justice"). Partnerowała Stevenowi Seagalowi. Grała także w teatrach na Florydzie: Yale Repertory Theatre i Asolo Theathre. Występowała również w krajowych reklamach. Gościnnie zagrała w kilku serialach, m.in. w "Prawo i porządek" czy w "Hoży doktorzy".
Największą popularność przyniosła jej rola pielęgniarki Carol Hathaway (sezon 1-6) w serialu "Ostry dyżur" ("ER"), za tę rolę w 1995 roku otrzymała nagrodę Emmy dla najlepszej aktorki drugoplanowej w serialu lub filmie telewizyjnym. Za tę rolę była także wielokrotnie nominowana do nagrody Emmy i Złotego Globu. Odeszła z serialu, gdyż chciała wrócić do Nowego Jorku, aby zająć się karierą teatralną. Za powrót do serialu proponowano jej 27 milionów dolarów, ale odrzuciła tę propozycję.
W 1998 roku została wybrana, przez magazyn „People”, do 50. „Najpiękniejszych Ludzi Świata"
W latach 2009 – 2016 grała główną rolę w serialu "Żona idealna" ("The Good Wife", CBS). Za rolę w tym serialu otrzymała w sezonie 2010 nagrody Złotego Globu i Gildii Aktorów Filmowych dla najlepszej aktorki w serialu dramatycznym.

</doc>
<doc id="712822" url="https://pl.wikipedia.org/wiki?curid=712822" title="Wyżyna Miednicka">
Wyżyna Miednicka



</doc>
<doc id="712824" url="https://pl.wikipedia.org/wiki?curid=712824" title="Koło samonastawne">
Koło samonastawne

Koło samonastawne (błędnie nazywane kołem kastora) – rodzaj koła zamocowanego na trzpieniu, w taki sposób, że koła samoczynnie nastawiają się na kierunek, z którego działa siła. Stosowane powszechnie w obrotowych krzesłach biurowych i w wózkach sklepowych oraz robotach. Znane już w starożytności - wykorzystano je przy budowie helepolis.
Podstawą działania jest łożyskowanie trzpienia umiejscowionego w taki sposób, że jego przedłużenie nie przechodzi przez punkt styku koła z podłożem.

</doc>
<doc id="712825" url="https://pl.wikipedia.org/wiki?curid=712825" title="Han Xuandi">
Han Xuandi

Han Xuandi, Xuan Di (漢宣帝, 91 – 49 p.n.e.) – cesarz chiński z dynastii Han w okresie 74 – 49 p.n.e., praprawnuk cesarza Wu Di.
Jego dziadek, Liu Ju, był mianowany następcą tronu, jednakże w roku 91 p.n.e., w wyniku oskarżenia o czary wymierzone przeciwko swemu ojcu, cesarzowi Wu Di, popełnił samobójstwo. Przyszły cesarz z racji na swój wiek przeżył, jednakże dzieciństwo spędził w biedzie. Zaowocowało to późniejszą wrażliwością cesarza na potrzeby zwykłych ludzi i biednych. W trakcie swoich rządów obniżył podatki, wzmocnił gospodarkę i armię. Jest uznawany za jednego z najlepszych i najbardziej pracowitych cesarzy Chin. Jego następcą został jego syn Yuan Di.

</doc>
<doc id="712826" url="https://pl.wikipedia.org/wiki?curid=712826" title="Odemis">
Odemis



</doc>
<doc id="712827" url="https://pl.wikipedia.org/wiki?curid=712827" title="Afsin">
Afsin



</doc>
<doc id="712828" url="https://pl.wikipedia.org/wiki?curid=712828" title="Duzce">
Duzce



</doc>
<doc id="712829" url="https://pl.wikipedia.org/wiki?curid=712829" title="Nadwrażliwość na światło">
Nadwrażliwość na światło

Nadwrażliwość na światło może dotyczyć:

</doc>
<doc id="712830" url="https://pl.wikipedia.org/wiki?curid=712830" title="Samandag">
Samandag



</doc>
<doc id="712831" url="https://pl.wikipedia.org/wiki?curid=712831" title="Seydisehir">
Seydisehir



</doc>
<doc id="712840" url="https://pl.wikipedia.org/wiki?curid=712840" title="Chromosomy płci">
Chromosomy płci

Chromosomy płci, heterochromosomy, allosomy – chromosomy determinujące płeć u rozdzielnopłciowych organizmów eukariotycznych. Płeć osobnika determinuje ich obecność lub ich liczba w stosunku do liczby autosomów.
U człowieka występują 22 pary chromosomów autosomalnych i jedna para chromosomów płci, która odpowiada za determinację płci. Łącznie kariotyp człowieka tworzą 23 pary chromosomów. Osobnik posiadający chromosomy XX jest płci żeńskiej, natomiast osobnik z jednym chromosomem X i jednym chromosomem Y – będzie płci męskiej.
X jest większy od Y i zawiera więcej genów. Y zawiera gen "SRY" determinujący płeć męską. Płeć determinowana jest zatem przez chromosom otrzymany od ojca. W tej sytuacji samce są płcią heterogametyczną bo mogą wytwarzać dwa rodzaje gamet a samice płcią homogametyczną. Gen "SRY" powoduje tworzenie się jąder, a one testosteronu, który z kolei warunkuje drugorzędowe cechy płciowe: prącie, nasieniowody i inne.
Czasem zdarza się, że powstaje chromosom Y bez genu "SRY", wtedy rozwija się kobieta XY. Analogicznie rodzą się także mężczyźni z chromosomami XX, w których to gen "SRY" przeniósł się na jeden z chromosomów X.
Czasami jednak, mimo że istnieje gen "SRY", a organizm wytworzy u płodu jądra, ciało nie różnicuje się dalej w kierunku męskim. Dzieje się tak, gdyż testosteron wyprodukowany przez jądra nie dostaje wiążącego go białka. Skutkiem tego pojawiają się u tych osób zewnętrzne cechy kobiety, ale nie mają nadal jajników i macicy, a jądra. Takie fizyczne kobiety są jednak bezpłodne.
System XY występuje też u innych ssaków oraz u roślin dwupiennych. U ptaków, żab i motyli system determinacji płci jest odwrotny. Samice mają dwa różne chromosomy płci (ZW), a samce dwa jednakowe (ZZ). Płeć determinowana jest zatem przez chromosom otrzymany od matki (zob. system determinacji płci ZW).
U muszki owocowej "Drosophila melanogaster" samice mają dwa chromosomy X, a samce chromosom X i chromosom Y, ale płeć osobnika zależy od stosunku liczby chromosomów X do autosomów.
Niektóre z chorób genetycznych powstają poprzez mutacje w genach, znajdujących się w chromosomach płci (choroby sprzężone z płcią). Są to między innymi: daltonizm i hemofilia, powodowane mutacjami genów położonych na chromosomie X.
Rolę chromosomów płci odkryła amerykańska uczona Nettie Stevens w 1905 r.

</doc>
<doc id="712845" url="https://pl.wikipedia.org/wiki?curid=712845" title="Błąd poznawczy">
Błąd poznawczy

Błąd poznawczy – wzorzec nieracjonalnego spostrzegania rzeczywistości, mający wpływ na ludzkie postawy, emocje, rozumowanie lub zachowania (działania). Badaniem błędów poznawczych zajmują się nauki społeczne.
Historia badań.
Wzorce nieracjonalnego postrzegania rzeczywistości nie od razu były nazywane błędami poznawczymi, a od zauważenia i opisania mechanizmu do jego zdefiniowania i wyjaśnienia mijało czasami kilkaset lat. Na przykład filozof John Locke już w XVII wieku zauważył, że letnia woda może wydawać się raz gorąca, a raz zimna, w zależności od tego w jakiej wodzie (zimnej czy gorącej) trzymaliśmy wcześniej rękę. Dopiero w XX wieku zdefiniowano to jako efekt kontrastu. A o efekcie wyświadczonej przysługi pisali wcześniej m.in. Benjamin Franklin i Lew Tołstoj.
Badania nad czynnikami wpływającymi na percepcję.
Za początki naukowego zainteresowania tą tematyką uznaje się lata 50 XX wieku. Jerome S. Bruner i Leo Postman rozpoczęli wówczas badania nad tym, jak potrzeby, motywacja i oczekiwania wpływają na ludzką percepcję. Jak pisze J. Bruner w autobiografii to, co oni uznali za „psychologiczny fenomen” warty dalszych badań, prawie sto lat wcześniej Gustav Theodor Fechner, który również zauważył wpływ różnych czynników na ludzką percepcję, nazwał „błędem badania”" i dążył do wykluczenia go z wyników eksperymentów. Tych dwóch psychologów zapoczątkowało tym samym okres w psychologii zwany „nowym spojrzeniem” ("New Look"), stawianym w opozycji do dotychczasowego podejścia postulującego badanie procesów percepcji niezależnie od otaczającego świata i osoby, która ten świat spostrzega. W swoich badaniach zauważyli oni między innymi, że dzieci, którym pokazuje się atrakcyjną zabawkę i tej samej wielkości zwykłe klocki, uważają zabawkę za większą od klocków, ponieważ ma ona dla nich większą wartość. Wartość tej zabawki dodatkowo rosła w sytuacji, gdy nie można było się nią bawić. W trakcie kilku następnych lat kolejni badacze dokonywali podobnych odkryć: między innymi o tym, że stan organizmu wraz z bodźcami zewnętrznymi wpływał na percepcję określonego bodźca lub o tym, że myślenie życzeniowe osób badanych wpływało na ich postrzeganie świata.
Naiwny naukowiec i ukryte teorie osobowości.
W latach 60, głównie pod wpływem teorii gier (a zwłaszcza jej założenia o racjonalności wyborów) pojawiły się próby tłumaczenia zauważonych nieracjonalności w myśleniu potocznym. Uznanie zyskała teoria przedstawiająca człowieka jako naiwnego naukowca ("naive scientist"), który tworzy własne teorie psychologiczne, a następnie sprawdza je w praktyce, choć z różnym skutkiem. Sugerowano, że zwykły człowiek i naukowiec stosują te same reguły: operują pojęciami statystycznymi, stosują kanony Milla i podejmują racjonalne decyzje przynoszące im maksymalną użyteczność. Rozpowszechniły się ukryte teorie osobowości, których używano do opisu naiwnych reguł wnioskowania o cechach i zachowaniach ludzi na podstawie ograniczonych informacji. W tym samym czasie Peter Wason prowadził badania nad selektywnością poszukiwanych informacji i nad testem selekcji, które doprowadziły potem do zdefiniowania błędu konfirmacji. Ponieważ wnioski Wasona były sprzeczne z ideą człowieka jako naiwnego naukowca, więc jego badania stały się obiektem zainteresowań dopiero w latach 70.
Ocena prawdopodobieństwa i błędy przy podejmowaniu decyzji oraz pierwsze użycie nazwy błąd poznawczy.
Formalnymi autorami definicji błędu poznawczego są Daniel Kahneman i Amos Tversky. Zaczęło się od publikacji artykułu, w którym opisali oni między innymi wyniki eksperymentu nazywanego "problemem oddziału położniczego". W badaniu tym studenci dostawali informację, że w dużym szpitalu rodzi się około 60 dzieci dziennie, a w małym około 15 dzieci dziennie. Następnie pytano ich, w którym szpitalu będzie więcej takich dni w roku, w których urodzi się przynajmniej 60% chłopców. Około 1/3 studentów uważało, że takich dni będzie więcej w szpitalu większym, kolejna 1/3, że w szpitalu mniejszym, a reszta osób twierdziła, że nie będzie różnicy pomiędzy szpitalami. Ten prosty problem statystyczny zapoczątkował kolejne badania. Rok później, w 1973 r. ci sami autorzy opublikowali kolejne dwa artykuły, pierwszy o podejmowaniu decyzji w warunkach niepewności. Przedstawili w nim wyniki kilkunastu eksperymentów, w których trzeba było wykazać się pojęciami z zakresu rachunku prawdopodobieństwa, a wyniki pokazały, że nawet osoby z przygotowaniem merytorycznym (studenci po zajęciach statystyki) mają tendencję do popełniania podstawowych błędów wnioskowania. Nazwali oni m.in.: błąd nieregresyjnych przewidywań, złudzenie gracza oraz błąd koniunkcji. W drugim artykule opisali badania nad przypisywaniem większego prawdopodobieństwa zdarzeniom, które łatwiej przywołać do świadomości (heurystyka dostępności). Jako wytłumaczenie całości tych zjawisk zaproponowali pojęcie heurystyki jako uproszczonej reguły wnioskowania, czyli myślowego "pójścia na skróty", której stosowanie doprowadza do błędów poznawczych. 
Te pierwsze publikacje zapoczątkowały cały szereg badań nad heurystykami i błędami poznawczymi, które wykroczyły poza psychologię i objęły również takie dziedziny jak ekonomia, medycyna czy politologia. Były również inspiracją do stworzenia w 1979 r. stojącej w opozycji do teorii oczekiwanej użyteczności, teorii perspektywy, za którą Daniel Kahneman otrzymał w 2002 r. Nagrodę Nobla w dziedzinie ekonomii.
Rozwój badań.
Lata 80 i 90 zaowocowały dużą liczbą publikacji dotyczących błędów poznawczych. Z jednej strony kontynuowano badania nad heurystykami stosowanymi w podejmowaniu decyzji, z drugiej strony odkrywano (lub przypominano sobie) inne przykłady odchyleń od racjonalności, które definiowano jako błędy poznawcze. Tak stało się na przykład z efektem czystej ekspozycji Roberta Zajonca, fenomenem sprawiedliwego świata czy efektem posiadania. Obecnie jako błąd poznawczy traktuje się każdy w miarę stały wzorzec nieracjonalnego spostrzegania rzeczywistości.

</doc>
<doc id="712852" url="https://pl.wikipedia.org/wiki?curid=712852" title="Dalimierz (osada)">
Dalimierz (osada)

Dalimierz – osada w Polsce położona w województwie zachodniopomorskim, w powiecie koszalińskim, w gminie Polanów. Miejscowość wchodzi w skład sołectwa Gołogóra.
W latach 1975–1998 wieś położona była w województwie koszalińskim.

</doc>
<doc id="712854" url="https://pl.wikipedia.org/wiki?curid=712854" title="Siatka Zachmana">
Siatka Zachmana

Siatka Zachmana (ang. "Zachman Framework") – szablon i sposób postępowania, który pozwala w sposób formalny i ściśle ustrukturalizowany definiować architekturę systemów korporacyjnych. Używa siatki bazując na sześciu podstawowych pytaniach (Co, Jak, Gdzie, Kto, Kiedy, Dlaczego) zadanych pięciu grupom użytkowników (Planujący, Właściciel, Projektant, Twórca, Podwykonawca) aby przedstawić holistyczny obraz przedsiębiorstwa, które jest modelowane.
Jest często używana do opisania systemów informatycznych działających w przedsiębiorstwie. Architektura przedsiębiorstwa przedstawiona w siatce Zachmana może stanowić wkład w definiowanie architektury oprogramowania dla systemów w firmie.
Silną stroną siatki Zachmana jest kompletność opisu przedsiębiorstwa poprzez każdą z trzydziestu komórek siatki. Słabym punktem jest to, że takie podejście wymagając kompletności opisu wymaga stworzenia mnóstwa dokumentacji, która może być trudna do przeglądu i o wątpliwej przydatności.
Siatka Zachmana stworzona przez Johna Zachmana w IBM w roku 1980 jest obecnie własnością publiczną. Pełna nazwa techniczna Siatki Zachmana brzmi: "Zachman Framework for Enterprise Architecture and Information Systems Architecture" (siatka Zachmana dla architektury korporacji i architektury systemów informacyjnych).

</doc>
<doc id="712856" url="https://pl.wikipedia.org/wiki?curid=712856" title="Jákup Mikkelsen">
Jákup Mikkelsen

Jákup Mikkelsen (ur. 14 sierpnia 1970 w Klaksvík na wyspie Borðoy) – farerski piłkarz, grający na pozycji bramkarza.
Kariera klubowa.
Mikkelsen urodził się w mieście Klaksvík, drugim co do wielkości na Wyspach Owczych. Piłkarską karierę zaczynał w miejscowym klubie KÍ Klaksvik, do którego trafił w wieku 20 lat. W 1991 roku wywalczył z zespołem tytuł mistrza kraju, jednak nie miał w tym udziału, gdyż był tylko rezerwowym. Bramkarzem pierwszej jedenastki został dopiero w 1993 roku, jednak w kolejnych latach zespół nie mógł powtórzyć osiągnięcia z 1991. W 1994 Mikkelsen grał we wszystkich meczach, a do tego zdołał zdobyć 1 bramkę w lidze, Klaksvik zajęło jednak dopiero 4. pozycję w lidze. Rok 1995 Mikkelsen także zaczął w barwach KÍ (także zdobył gola w lidze), jednak we wrześniu wyjechał z Wysp Owczych i trafił do duńskiego zespołu Herfølge BK pomagając zespołowi w utrzymaniu się w lidze. Przez pierwsze 2 sezony w Herfølge nie grał jednak wiele, dopiero w sezonie 1997/1998 na dobre wskoczył do bramki drużyny i zajął z nią 9. miejsce w Superligaen. W sezonie 1998/1999 Herfølge zagrało jeszcze lepiej i uplasowało się na 5. miejscu w tabeli, a wkład Jákupa był naprawdę duży. Zagrał we wszystkich 33 meczach ligowych, w których puścił 36 bramek (najmniej w lidze), a do tego sam strzelił 2 gole. W sezonie 1999/2000 Mikkelsen odniósł natomiast największy sukces na duńskich boiskach w swojej karierze. Herfølge zostało pierwszy raz w historii mistrzem Danii, a Mikkelsen rozegrał w mistrzowskim sezonie 31 meczów (na 33 możliwe). W zespole tym Mikkelsen spędził jeszcze jeden sezon, ale był on bardzo nieudany dla klubu, który zamiast bronić tytułu mistrza Danii, niespodziewanie spadł z ligi zajmując dopiero 11. miejsce. Zimą 2001 rozpoczął się nowy sezon w norweskiej lidze i Mikkelsen zasilił wówczas szeregi Molde FK. W lidze zadebiutował jednak dopiero w 22 lipca w zremisowanym 1:1 meczu z Rosenborgiem Trondheim. W tym okresie na bramce słabo spisującego się Szweda Eddiego Gustafssona. Jednak kolejne 1,5 roku spędzone w Molde Mikkelsen mógł zaliczyć do straconych. Zagrał w nich tylko 2 mecze i zimą 2003 postanowił odejść do szkockiego Partick Thistle F.C. Rozegrał tam tylko 5 meczów, a jego zespół spadł z Premier League. Po niemal 10-letniej tułaczce Jákup zdecydował się powrócić na Wyspy Owcze i przez jeden sezon grał w rodzimym KÍ. Od 2005 do 2007 roku był zawodnikiem B36 Tórshavn, ale w 2007 przeniósł się znów do swego pierwszego klubu – KÍ. Na początku 2010 przeszedł do ÍF Fuglafjørður.
Kariera reprezentacyjna.
W reprezentacji Wysp Owczych Mikkelsen zadebiutował 2 lipca 1995 roku w przegranym 0:2 towarzyskim meczu z Islandią.
16 sierpnia 2012 rozegrał swój ostatni mecz w kadrze. Przeciwnikiem była reprezentacja Islandii. W dniu meczu Mikkelsen miał 42 lata i 1 dzień, co czyni go najstarszym bramkarzem, który rozegrał mecz reprezentacyjny.
W latach 1995–2012 rozegrał łącznie 73 spotkania w kadrze narodowej.

</doc>
<doc id="712860" url="https://pl.wikipedia.org/wiki?curid=712860" title="Jakup Mikkelsen">
Jakup Mikkelsen



</doc>
<doc id="712866" url="https://pl.wikipedia.org/wiki?curid=712866" title="Chromosomy autosomalne">
Chromosomy autosomalne



</doc>
<doc id="712868" url="https://pl.wikipedia.org/wiki?curid=712868" title="Betanki">
Betanki

Betanki, Zgromadzenie Sióstr Rodziny Betańskiej () – rzymskokatolickie żeńskie zgromadzenie zakonne zatwierdzone 25 stycznia 1992 roku przez papieża Jana Pawła II.
Historia.
Początki zgromadzenia.
Zgromadzenie Sióstr Rodziny Betańskiej powstało w Polsce 17 kwietnia 1930 roku z inspiracji salwatorianina, ks. Józefa Chryzostoma Małysiaka. W początkach swojego istnienia pod nazwą "Towarzystwo Służby Betańskiej" było stowarzyszeniem kobiet, które pomagały w parafiach i zajmowały się działalnością misyjno-rekolekcyjną.
Zgromadzenie na prawach diecezjalnych.
Jako zgromadzenie diecezjalne wspólnotę zatwierdził 24 kwietnia 1930 roku papież Pius XI. Pierwszą przełożoną generalną zgromadzenia była siostra Irena Parasiewicz. Nową kongregację zaakceptował ówczesny prymas Polski kardynał August Hlond. Wyznaczył fundacji dom w Puszczykowie koło Poznania. W 1932 roku wydał też dekret o zmianie nazwy wspólnoty na "Towarzystwo Pracy Betańskiej". W 1934 siostry przeniosły się do Kielc, gdzie od biskupa Augustyna Łosińskiego 12 października 1934 roku otrzymały zatwierdzenie kanoniczne jako zgromadzenie zakonne. W 1935 roku betanki przeniosły się do diecezji lubelskiej. Tam 25 lipca 1939 roku biskup Marian Leon Fulman zatwierdził Konstytucje Towarzystwa Pracy Betańskiej i nadał mu osobowość prawną. Po II wojnie światowej w 1948 roku biskup Stefan Wyszyński wydał dekret reformacyjny zgromadzenia i ustanowił kapłana, który miał sprawować opiekę duchową nad wspólnotą. W 1954 roku kongregacja przyjęła nazwę Zgromadzenie Sióstr Rodziny Betańskiej. 10 września 1959 roku betanki zostały afiliowane do zakonu ojców kapucynów i przyjęły regułę św. Franciszka z Asyżu. W 1966 roku siostry ze zgromadzenia zwróciły się do biskupa lubelskiego z prośbą o pozwolenie na składanie ślubów zakonnych czasowych i wieczystych, zamiast, jak dotąd, przyrzeczeń. W odpowiedzi na tę prośbę biskup Piotr Kałwa zezwolił na składanie ślubów prostych zwykłych. W 1978 i 1988 zreformowano konstytucje betanek.
Zgromadzenie o charakterze powszechnym.
25 stycznia 1992 roku papież Jan Paweł II zatwierdził zgromadzenie jako zakonne w całym Kościele katolickim. Dom generalny sióstr betanek znajduje się Kazimierzu Dolnym przy ul. Puławskiej 64.
Działalność apostolska.
Wyróżnia się przede wszystkim współpracą z Kościołem lokalnym w dziedzinie duszpasterstwa i pomocą kapłanom w pracach parafialnych. Zgodnie z wolą Założyciela siostry żyją duchem Betanii, są zaangażowane w katechizację dzieci i młodzieży, a także w prace parafialne, pełniąc posługę kucharek, organistek, kancelistek i zakrystianek. Pracują również w instytucjach kościelnych, domach rekolekcyjnych i domach pielgrzyma.
Betańska Misja Wspierania Kapłanów.
Szczególną formą apostolstwa sióstr jest BMWK, która skupia osoby świeckie modlące się codziennie za powierzonych im kapłanów. Modlitwa za kapłanów ogarniająca ich życie i posługę to specyficzna forma apostolstwa na kolanach.
Wychowanie dzieci i młodzieży.
Siostry podejmują się wychowania dzieci i młodzieży, organizują dla nich dni skupienia, rekolekcje, wakacyjne wyjazdy, prowadząc formację w grupach parafialnych, takich jak Eucharystyczny Ruch Młodych, chóry dorosłych, schole dziecięce i młodzieżowe.
Formacja zakonna.
Celem formacji jest wprowadzenie sióstr do dojrzałości w Chrystusie i do całkowitego oddania się Bogu, Kościołowi i Zgromadzeniu. Formacja zakonna w Zgromadzeniu Sióstr Betanek składa się z około rocznego postulatu, dwuletniego nowicjatu oraz junioratu trwającego 6 lat. Nowicjat dzieli się na 2 jednoroczne okresy: nowicjat kanoniczny, kończący się obłóczynami i nowicjat apostolski, kończący się pierwszymi ślubami.
Strój zakonny.
Betanki noszą czarny habit z białym kołnierzykiem, przepasany czarnym paskiem, na głowie czarny welon z białą wypustką oraz krzyż na łańcuszku. W okresie letnim noszą także strój koloru szarego. Nowicjuszki będące na drugim roku noszą czarny habit, biały welon oraz medal z Niepokalaną.

</doc>
<doc id="712871" url="https://pl.wikipedia.org/wiki?curid=712871" title="Stefan Witkowski">
Stefan Witkowski



</doc>
<doc id="712873" url="https://pl.wikipedia.org/wiki?curid=712873" title="Mesta">
Mesta

Mesta (bułg. "Места", gr. "Νεστος" – "Nestos") – rzeka w południowo-zachodniej Bułgarii i w północnej Grecji
(Tracji), w zlewisku Morza Egejskiego. Długość – 273 km, powierzchnia zlewni - 5.749 km² (3.437 km² w Bułgarii, 2.312 km² w Grecji), średni przepływ - 29,85 m³/s (Chadżidimowo). 
Mesta powstaje z połączenia Białej i Czernej Mesty, których źródła znajdują się na wysokości 2240 m n.p.m. na południowych stokach wschodniej części gór Riła. Rzeka płynie na południe środkiem Kotliny Razłog między łańcuchem Pirynu a zachodnim skrajem Rodopów. Stopniowo Mesta zmienia kierunek na południowo-wschodni i koło wsi Godeszewo przecina granicę bułgarsko-grecką. W ujściowym odcinku, na nadmorskiej nizinie, formuje rozległą deltę. Uchodzi do Cieśniny Thasos, naprzeciwko wyspy o tej samej nazwie, do Morza Trackiego. Na wschodnim skraju delty leżało starożytne greckie miasto Abdera. Największym dopływem Mesty jest Dospat (lewy dopływ). 
Gospodarczo wykorzystywana do nawadniania.
Malowniczy 12-kilometrowy odcinek przełomów Nestosu (grecka nazwa tej rzeki) w Grecji stały się znaną atrakcją eko-turystyczną, wykorzystywaną zarówno dla pieszych, górskich wycieczek, z zapierającymi dech widokami, jak i do organizacji spływów kajakowych, do miejscowości "Stathmos". Delta, rozpoczynająca się bezpośrednio poniżej i także wykorzystana eko-turystycznie, stanowi rezerwat wędrownego ptactwa, chroniony konwencją RAMSAR. 

</doc>
<doc id="712874" url="https://pl.wikipedia.org/wiki?curid=712874" title="Saab 21">
Saab 21

Saab-21 – szwedzki samolot myśliwski z okresu II wojny światowej 
Pierwszy oblot maszyny miał miejsce w 1943. Samolot zdolny do zwalczania zarówno celów powietrznych jak i naziemnych. Standardowe uzbrojenie stanowiło jedno działko kal. 20 mm i cztery karabiny maszynowe kal. 13,2 mm oraz, w zależności od wersji, rakiety lub bomby. Silnik Daimler-Benz DB605 napędzał umieszczone za kabiną pilota śmigło pchające. Zastosowano fotel wyrzucany, który umożliwiał pilotowi unikniecie łopat śmigła w czasie ewakuacji. Saab-21 był jednym z pierwszych samolotów wykorzystujących taki fotel. Wersje myśliwskie oznaczone były J 21, wersja myśliwsko-bombowa A 21.
Modernizacja.
W 1947 r. zakłady Saab przystąpiły do modernizacji swojego samolotu. W jej wyniku dotychczasowy niemiecki silnik tłokowy zastąpiono silnikiem odrzutowym, tworząc wersję J 21R. Zmiana przyniosła zwiększenie prędkości maksymalnej z 640 do ok. 800 km/h. Skróceniu uległ jednak zasięg; z pełnym uzbrojeniem promień jego działania wynosił zaledwie 190 km.
Linki zewnętrzne.
Swedish military aviation

</doc>
<doc id="712876" url="https://pl.wikipedia.org/wiki?curid=712876" title="The Open Group Architecture Framework">
The Open Group Architecture Framework

TOGAF (ang. "The Open Group Architecture Framework") – szkielet dla architektury korporacyjnej, który zapewnia kompleksowe podejście do projektowania, planowania, implementacji oraz zarządzania informacyjną architekturą organizacji.
Dokumentacja TOGAF składa się z siedmiu części, zawierających:
Architektura jest modelowana typowo na czterech poziomach (domenach):
The Open Group podkreśla znaczenie metodyki wytwarzania architektury korporacyjnej, jako podstawowej zalety ram architektonicznych TOGAF.
Grupa The Open Group udostępnia specyfikację TOGAF bezpłatnie dla organizacji do ich własnego, niekomercyjnego wykorzystania.
Od 1 grudnia 2011 roku obowiązującą wersją jest wersja 9.1.
W ramach The Open Group dostępny jest program certyfikacyjny, składający się z dwóch poziomów:

</doc>
<doc id="712877" url="https://pl.wikipedia.org/wiki?curid=712877" title="Nestos">
Nestos



</doc>
<doc id="712879" url="https://pl.wikipedia.org/wiki?curid=712879" title="Gosław (powiat koszaliński)">
Gosław (powiat koszaliński)

Gosław – osada w Polsce położona w województwie zachodniopomorskim, w powiecie koszalińskim, w gminie Polanów. Miejscowość wchodzi w skład sołectwa Gołogóra.
W latach 1975–1998 wieś położona była w województwie koszalińskim.
Zobacz też: Gosław

</doc>
<doc id="712880" url="https://pl.wikipedia.org/wiki?curid=712880" title="Sacachispas FC">
Sacachispas FC

Sacachispas Fútbol Club – argentyński klub piłkarski z siedzibą w dzielnicy Villa Soldati w Buenos Aires.
Historia.
Klub założony został 17 października 1948 roku, a w roku 1954 przystąpił do argentyńskiej federacji piłkarskiej AFA. Klub nigdy w swojej historii nie zdołał awansować wyżej, niż do trzeciej ligi. Obecnie występuje w czwartej lidze argentyńskiej Primera C Metropolitana.

</doc>
<doc id="712883" url="https://pl.wikipedia.org/wiki?curid=712883" title="Sacachispas Fútbol Club">
Sacachispas Fútbol Club



</doc>
<doc id="712884" url="https://pl.wikipedia.org/wiki?curid=712884" title="Evros">
Evros



</doc>
<doc id="712885" url="https://pl.wikipedia.org/wiki?curid=712885" title="Ewros">
Ewros



</doc>
<doc id="712886" url="https://pl.wikipedia.org/wiki?curid=712886" title="Periophthalmus barbarus">
Periophthalmus barbarus



</doc>
<doc id="712887" url="https://pl.wikipedia.org/wiki?curid=712887" title="Hans Nielsen Hauge">
Hans Nielsen Hauge

Hans Nielsen Hauge (ur. 3 kwietnia 1771, zm. 29 marca 1824) – norweski kaznodzieja i reformator religijny.
Życiorys.
Urodził się jako czwarte z dziesięciorga rodzeństwa w swoim rodowym gospodarstwie rodziny Hauge w Tune w pobliżu Fredrikstad w hrabstwie Østfold. Jego dzieciństwo upłynęło w biedzie i nie wyróżniało się niczym szczególnym aż do 5 kwietnia 1796 r., kiedy to przeżył "chrzest Ducha" na polu w pobliżu własnego gospodarstwa. W przeciągu dwóch miesięcy stworzył ruch przebudzeniowy we własnej społeczności, napisał książkę i zdecydował, aby głosić na drogach. W ciągu swojego życia napisał serię książek. Szacuje się, że 100 tys. Norwegów przeczytało przynajmniej jedną z jego książek w czasach gdy populacja liczyła mniej więcej 900 tys. piśmiennych osób. W ciągu kilku kolejnych lat, Hauge podróżował, głównie pieszo, przez większość terenów Norwegii od Tromsø na północy do Danii na południu. Prowadził niezliczone spotkania przebudzeniowe, często po nabożeństwach. Jako uzupełnienie jego religijnego dzieła oferował praktyczne porady, zachęcając do takich rzeczy jak osadnictwo w północnej Norwegii.
Prowadził charyzmatyczne spotkania i jego organizacja stała się nieformalną siatką, która stanowiła wyzwanie dla kościoła państwowego. W wyniku tego on i jego naśladowcy byli prześladowani na wiele sposobów. Na podstawie fałszywych zarzutów Hauge został kilka razy wtrącony do więzienia i w sumie spędził tam dziewięć lat (był więziony m.in. w Fredrikstad w Toldbodgaten ). Mimo wszystko 'haugianie' zwiększali swój wpływ wraz z upływem czasu. Panuje ogólna zgodność co do tego, że Hauge miał znaczący wpływ na zarówno świecką jak i religijną historię Norwegii.
Niewątpliwie pobyt w więzieniu nadwątlił jego zdrowie i doprowadził do jego przedwczesnej śmierci. Po zwolnieniu z więzienia w roku 1811, zajął się rolnictwem i produkcją przemysłową w Bakkehaugen w pobliżu Christianii (obecne Oslo). Należały do niego m.in. fabryki papieru Vestfossen we Fredfoss niedaleko norweskiego Drammen. W 1815 poślubił Andreę Andersdatter, która zmarła podczas porodu dziecka. W 1817 r. ożenił się ponownie z Ingeborgą Marie Olsdatter i kupił gospodarstwo Bredtvedt. Tam umarł 29 marca 1824 r.

</doc>
<doc id="712891" url="https://pl.wikipedia.org/wiki?curid=712891" title="Aksios">
Aksios



</doc>
<doc id="712892" url="https://pl.wikipedia.org/wiki?curid=712892" title="Axios">
Axios



</doc>
<doc id="712894" url="https://pl.wikipedia.org/wiki?curid=712894" title="Aksjos">
Aksjos



</doc>
<doc id="712897" url="https://pl.wikipedia.org/wiki?curid=712897" title="Domachowo (województwo zachodniopomorskie)">
Domachowo (województwo zachodniopomorskie)

Domachowo (niem.: "Hanshagen") – wieś sołecka w Polsce położona w województwie zachodniopomorskim, w powiecie koszalińskim, w gminie Polanów.
W latach 1975–1998 wieś położona była w województwie koszalińskim.

</doc>
<doc id="712898" url="https://pl.wikipedia.org/wiki?curid=712898" title="Domachowo">
Domachowo

Miejscowości w Polsce:

</doc>
<doc id="712899" url="https://pl.wikipedia.org/wiki?curid=712899" title="Komorowo (powiat koszaliński)">
Komorowo (powiat koszaliński)

Komorowo (niem.: "Kummerow, Kreis Schlawe") – wieś w Polsce położona w województwie zachodniopomorskim, w powiecie koszalińskim, w gminie Polanów. Miejscowość wchodzi w skład sołectwa Bożenice.
W latach 1975–1998 wieś położona była w województwie koszalińskim.
We wsi znajduje się zabytkowy kościół murowany Niepokalanego Serca Maryi z XV wieku.
Zobacz też: Komorowo, Komorów

</doc>
<doc id="712903" url="https://pl.wikipedia.org/wiki?curid=712903" title="Bożenice">
Bożenice

Bożenice (niem.: "Bosens") – wieś w Polsce położona w województwie zachodniopomorskim, w powiecie koszalińskim, w gminie Polanów.
W latach 1975–1998 wieś położona była w województwie koszalińskim.

</doc>
<doc id="712908" url="https://pl.wikipedia.org/wiki?curid=712908" title="Inteligencja twórcza">
Inteligencja twórcza

Inteligencja twórcza – zbiór umiejętności i cech wrodzonych, które pozwalają osobie na twórcze działania, w szczególności takie o charakterze artystycznym.
Eksperyment przeprowadzony w 1967 roku przez amerykańską grupę z uniwersytetu Bowling Green pokazał, że na inteligencję twórczą ma wpływ wiele czynników pozornie z nią niezwiązanych; dla przykładu, ludzie jedzący dużo mięsa (dieta białkowa) mieli wyższy poziom somatoliberyny i kortykoliberyny, co wpływało korzystnie na ich inteligencję twórczą.

</doc>
<doc id="712912" url="https://pl.wikipedia.org/wiki?curid=712912" title="Koniec Świata (zespół muzyczny)">
Koniec Świata (zespół muzyczny)

Koniec Świata – polski zespół muzyczny powstały w roku 2000 w Katowicach, grający muzykę z pogranicza ska, punku i rocka.
Historia.
]
]
Zespół Koniec Świata powstał w styczniu 2000 roku w Katowicach, z inicjatywy Jacka Stęszewskiego (śpiew, gitara). Po siedmiu miesiącach wspólnego grania, Koniec Świata nagrał swój pierwszy album pt. „Korzenie” w studio „Clash” we Wrocławiu, który następnie został wydany przez wydawnictwo „Zima”. To przyczyniło się do tego, że Koniec Świata zaczął coraz więcej koncertować, pojawiać się na znanych festiwalach, takich jak: Afryka w Toruniu, Warszawski Festiwal Reggae, czy też Winter Reggae w Gliwicach. Koniec Świata zaczął także koncertować w Europie, swój program koncertowy zaprezentowali m.in. w Niemczech, Czechach, czy Słowacji, a wszystkie zagraniczne koncerty zostały bardzo entuzjastycznie przyjęte przez europejską publiczność. 
W marcu 2002 roku ukazuje się drugi album zespołu pt. „Symfonia na sprzedaż”, materiał zostaje zarejestrowany w studio „Czad”, pod czujnym okiem Sławomira Mizerkiewicza, gitarzysty zespołu Pidżama Porno. Po ukazaniu się drugiego albumu Koniec Świata zagrał kilkadziesiąt koncertów w całej Polsce min: wystąpił na IX Przystanku Woodstock oraz w 2003 wyruszył w swoją pierwszą trasę koncertową obejmującą większe miasta Polski. 
Po licznych zmianach personalnych 30 maja 2005 roku Koniec Świata wydał kolejną, trzecią już płytę pt. "Kino Mockba". Tym razem produkcją i dystrybucją zajęła się już duża firma Lou &amp; Rocked Boys c/o Rockers Publishing z Wrocławia. Album okazał się merytorycznie najciekawszym i najlepiej przyjętym przez publiczność oraz krytyków muzycznych wydawnictwem w dotychczasowej, krótkiej historii zespołu. Przed Końcem Świata otworzyły się dotychczas niedostępne „bramy”. Singlowy utwór: „Granat w plecaku” został nominowany do nagrody przyznawanej przez radio Bis „Bisery 2005”, w kategorii najciekawszy tekst. Równolegle z wydaniem płyty grupa nakręciła swój pierwszy teledysk do utworu „Atomowe czarne chmury”, który można obejrzeć w kilku stacjach telewizyjnych m.in. na antenie 4funTV czy Polsat2. W roku 2006 Koniec Świata pojawił się na „Trasie 2006” zespołów Happysad i Hurt, po raz kolejny udanie zaprezentował się przed publicznością Przystanku Woodstock w Kostrzynie, zagrał na festiwalach „Nie zabijaj” oraz w Jarocinie, jak również wystąpił gościnnie na 20-leciu Farben Lehre w Płocku i XIX urodzinach zespołu Pidżama Porno. Na początku 2007 roku Koniec Świata zagrał jedną z największych tras koncertowych w Polsce z cyklu Punky Reggae Live 2007 jako jeden z trzech głównych zespołów obok Farben Lehre i Zabili Mi Żółwia. Trasa obejmowała 28 koncertów w całej Polsce i cieszyła się wielkim zainteresowaniem, co potwierdzały wysokie frekwencje oraz wyprzedawanie biletów na długo przed koncertami. 
Wrzesień 2007 roku przyniósł czwarte wydawnictwo Końca Świata – zawierający 12 kompozycji album „Burgerbar” oraz klip promujący płytę do utworu „Wystarczy, że serce mi bije”. Płyta osiągnęła najlepszą sprzedaż z dotychczasowych wydawnictw i zajęła 5 miejsce w plebiscycie Antyradia na najlepszą płytę 2007 roku. W ramach promocji płyty zespół ruszył w ogólnopolską trasę koncertową BURGERBAR TOUR, w międzyczasie występując z zespołem Akurat na Mini Tour 2007 grając w wielu miastach w całym kraju. Po zakończeniu trasy z zespołu odeszli basista Marek Mrzyczek i perkusista Piotr Połaniecki. Ich miejsca zajęli Wojtek Filipek (bas) i Łukasz Gocal (perkusja). Początek 2008 roku przynosi kolejne sukcesy zespołu. Koniec Świata zostaje zaproszony przez Jurka Owsiaka na główny koncert WOŚP w Warszawie pod Pałacem Kultury. Zespół wystąpił jako jedna z głównych gwiazd koncertu transmitowanego przez TVP2.
Rok 2008 to przede wszystkim kolejna trasa pod szyldem Punky Reggae Live (wraz z Farben Lehre i Leniwcem). Od lutego 2008 do kwietnia 2008 Koniec Świata zagrał z okazji PRLive 28 koncertów w całej Polsce. W lipcu 2008 r. Koniec Świata wystąpił po raz kolejny na słynnym festiwalu w Jarocinie.
Jesienią 2008 roku nastąpiła kolejna zmiana w składzie zespołu – posadę perkusisty zajął Grzegorz Imielski. W nowym składzie, zespół wyrusza na wspólną trasę koncertową z zespołem Zabili Mi Żółwia. Po zakończeniu trasy w 2009 roku z zespołu odchodzi perkusista Grzegorz Imielski, a jego miejsce zajmuje Michał Leks. Na początku 2010 roku, zespół organizuje specjalne koncerty z okazji swoich 10 urodzin w Katowicach, Krakowie i Nowym Sączu, w których udział gościnnie wzięli m.in.: Jan Gałach, Maciej Kurowicki i Michał Wojnar. W kwietniu 2010 roku ukazuje się kolejna płyta zespołu pt. „Oranżada”. Album promują single „Porąbana Noc” oraz tytułowa „Oranżada”, do której również ukazał się klip. Po trasie promującej płytę z zespołu odszedł basista Wojtek Filipek, a na jego miejsce wrócił Marek Mrzyczek. W 2011 roku zespół wydał album kompilacyjny „X – lat” z okazji 10-lecia istnienia zespołu. Ponieważ wybór utworów wydawcy odbiegał od wizji zespołu, album został wydany w dwóch wersjach: „wydawcy” i „zespołu”. Na obu wersjach znalazły się także dwa nowe utwory: „Czarny Kot, Biały Kot” oraz „Chory Kraj”, które zostały nagrane jeszcze w poprzednim składzie. W 2012 roku zespół nagrał szósty album studyjny „Hotel Polonia”, którego stylistyka nawiązuje do klimatów z „Kino Mockba”. Album został zarejestrowany w studiu Radioaktywni, a realizacją nagrań zajął się Adam Celiński. Album promują dwa single i teledyski do utworów „Liubliu” oraz „Hotel Polonia”. Album „Hotel Polonia” spotkał się z bardzo dobrym przyjęciem zarówno ze strony fanów jak i krytyków.
W lutym 2015 zespół wyruszył w trasę z okazji piętnastolecia działalności by zagrać 15 koncertów w największych miastach Polski. Na koncertach trwających prawie 3h zespół prezentował utwory z całego okresu działalności, a także po raz pierwszy w historii zespół zagrał część utworów na instrumentach akustycznych. 01.09.2015r. ukazał się kolejny album kompilacyjny zespołu - XV lat. Było to pierwsze wydawnictwo zespołu, które zostało wydane również na płycie winylowej. Oprócz przebojów z wcześniejszych płyt, na wydawnictwie umieszczono trzy całkowicie nowe utwory: "Pleśń", "Kury" i "Lovesick", z których ostatnie dwa wkrótce znalazły się na nowym albumie studyjnym – „God shave the Queen”. Album ten, podobnie jak „Hotel Polonia” został zarejestrowany w studiu „Radioaktywni” w Częstochowie we współpracy z Adamem Celińskim. Jest to pierwsza płyta zarejestrowana z obecnym perkusistą Michałem Sobczykiem. Muzyka albumu jest wyraźnie cięższa i ostrzejsza od poprzednich wydawnictw, jednak zespół zachował charakterystyczny dla siebie styl mieszanki rocka, punku, ska i muzyki folkowej. Premiera „God shave the Queen” nastąpiła 15.01.2016r. i była poprzedzona singlem „Mikorason”, do którego również ukazał się videoclip. Pod koniec stycznia zespół wyruszył w trasę koncertową promującą nowy album. Trasa objęła największe miasta polski, a także (po raz pierwszy w historii zespołu) dwa miasta w Anglii: Leeds oraz Doncaster. Po trasie ukazał się klip do utworu "Jedna ręka nie klaszcze". W styczniu 2017 roku Koniec Świata po raz pierwszy zagrał za oceanem - 21 stycznia odbył się koncert w Toronto dla Kanadyjskiej Polonii. W 2018 roku ponownie zagrali na "PolandRock Festival" (dawniej znanym jako "Przystanek Woodstock"). 21 stycznia 2019 roku nastąpiła kolejna zmiana na stanowisku perkusisty - do zespołu wrócił Michał Leks, a 3 listopada 2019 roku Wojtek Filipek ponownie zajął miejsce Marka Mrzyczka na stanowisku basisty.

</doc>
<doc id="712913" url="https://pl.wikipedia.org/wiki?curid=712913" title="Piotr Ryba">
Piotr Ryba

Piotr Teodor Ryba (ur. 8 września 1897 w Łapanowie, zm. 23 sierpnia 1963 w Katowicach) – podpułkownik piechoty Wojska Polskiego.
Życiorys.
Urodził się 8 września 1897 w Łapanowie, w rodzinie Jana. Po ukończeniu Szkoły Podstawowej w Łapanowie, ukończył Gimnazjum św. Jacka w Krakowie. Podczas I wojny światowej pełnił służbę w armii austro-węgierskiej jako dowódca plutonu a później kompanii piechoty. Po odzyskaniu niepodległości przez Polskę w listopadzie 1918 wstąpił do Wojska Polskiego.
W Wojsku Polskim służył przez cały okres do 1939, między innymi jako oficer 73 Pułku Piechoty w Katowicach, 80 pułku piechoty w Słonimiu i 16 pułku piechoty w Tarnowie. Na stopień kapitana został mianowany ze starszeństwem z dniem 1 lipca 1925 i 27. lokatą, na stopień majora mianowany ze starszeństwem z dniem 19 marca 1937 i 45. lokatą w korpusie oficerów piechoty. W chwili wybuchu II wojny światowej był dowódcą I batalionu 16 pp.
W kampanii wrześniowej 1939, po bitwie w rejonie Pszczyny, 2 września, mjr Ryba stanął na czele mieszanej grupy bojowej w składzie I i IV batalionów i plutonu przeciwpancernego 16 pp, baterii artylerii 6 pal, trzech plutonów kompanii Obrony Narodowej „Kęty” z Oświęcimskiego Batalionu ON i żołnierzy z innych oddziałów (m.in. 12 pp i 20 pp), wycofującej się w nocy z 2 na 3 września lasami z okrążenia niemieckiego. Grupa ta wycofała się na południowy wschód od Międzyrzecza, tocząc walki ze ścigającymi ją Niemcami. Podczas dalszego marszu w kierunku Oświęcimia, rano 4 września grupa rozproszyła sztab niemieckiej 5 Dywizji Pancernej w pałacyku pod Rajskiem, lecz w następującym boju w oparciu o Sołę, poniosła straty na skutek kontrakcji niemieckich czołgów i piechoty. Forsowanie wezbranej Soły sprawiało trudności, dopiero pod wieczór major Ryba z grupą żołnierzy sforsował Sołę pod Osiekiem i dotarł do sztabu 6 Dywizji Piechoty w Skawinie.
Podczas dalszych działań Piotr Ryba dostał się do niewoli niemieckiej, ale uciekł w Krakowie z transportu. Ukrywał się pod nazwiskiem Jan Grzywacz początkowo w Krakowie, później w rejonie Dębicy i Mielca. W 1942 wstąpił tam do oddziału partyzanckiego Batalionów Chłopskich im. W. Witosa, służąc tam jako instruktor.
Po wyzwoleniu tych ziem, w sierpniu 1944 wstąpił do Wojska Polskiego i został dowódcą batalionu w 2 zapasowym pułku piechoty w Rzeszowie. W grudniu 1945 awansował na stopień podpułkownika. W jednostce tej służył do czerwca 1946, w charakterze kierownika sekcji wyszkolenia bojowego i zastępcy szefa Wydziału Operacyjnego. Po zakończeniu służby w wojsku zamieszkał w Katowicach, gdzie pracował w Miejskiej Komunikacji Samochodowej. 
Był mężem Wandy z Jaroszów (ur. 1912). 

</doc>
<doc id="712914" url="https://pl.wikipedia.org/wiki?curid=712914" title="Every Red Heart Shines Toward The Red Sun">
Every Red Heart Shines Toward The Red Sun



</doc>
<doc id="712920" url="https://pl.wikipedia.org/wiki?curid=712920" title="Wilco">
Wilco

Wilco – amerykański zespół rockowy z Chicago. Zespół został założony przez Jeffa Tweddy'ego w 1995 po rozwiązaniu grupy Uncle Tupelo, grającej country alternatywne. Mimo że zespół nawiązywał do stylu muzycznego granego wcześniej przez Uncle Tupelo, obecnie znany jest z rocka, rocka alternatywnego oraz eksperymentalnego stylu. W skład zespołu wchodzą obecnie: basista John Stirratt, gitarzysta Nels Cline, perkusista Glenn Kotche, multiinstrumentalista Pat Sansone i pianista Mikael Jorgensen. Zespół wydał jedenaście albumów studyjnych, album koncertowy, i trzy albumy we współpracy z Billym Braggiem.

</doc>
<doc id="712922" url="https://pl.wikipedia.org/wiki?curid=712922" title="Kihnu (wyspa)">
Kihnu (wyspa)

Kihnu – niewielka wyspa w Zatoce Ryskiej należąca do Estonii. 
W 2003 roku przestrzeń kulturowa Kihnu została proklamowana Arcydziełem Ustnego i Niematerialnego Dziedzictwa Ludzkości a w 2008 roku wpisana na listę niematerialnego dziedzictwa UNESCO
Geografia.
Wyspa leży na Morzu Bałtyckim w Zatoce Ryskiej. Z powierzchnią 16,4 km² jest siódmą co do wielkości wyspą Estonii. Ma 7km długości i 3,3km szerokości a jej linia brzegowa liczy 36,2km. Wybrzeże Kihnu jest niskie i kamieniste. Powierzchnia płaska z najwyższym wzniesieniem sięgającym 8,5 m n.p.m. 
Na wyspie panuje klimat morski, średnia roczna temperatura wynosi +5,5°C, a średnia temperatura lipca to +17°C. Średnia roczna prędkość wiatru przewyższa 6 m/s. 
Administracyjnie wyspa leży w prowincji Parnawa, a jej cztery osady: Linaküla, Rootsiküla, Sääre i Lemsi tworzą gminę Kihnu. 
W leżącej na wschodzie wyspy Lemsi znajduje się port zapewniający główne połączenie z lądem. W Sääre znajdują się: siedziba władz lokalnych, szpital, szkoła, muzeum regionalne z wystawą poświęconą kapitanowi Kihnu Jõnnowi (1848–1913) i pracami malarza Jaana Oada (1899–1984), kościół i centrum kultury z biblioteką. W Linaküli, w północnej części wyspy, zlokalizowane są: poczta i sklepy. W Rootsiküla, na południu wyspy, znajduje się kamień upamiętniający kapitana Jõnna, stacja meteorologiczna i wybudowana w 1865 roku latarnia morska Kihnu. 
W 2014 roku na wyspie mieszkało 510 osób.
Historia.
Ślady pierwszej działalności ludzkiej na wyspie pochodzą z epoki kamienia. Pierwsi osadnicy pojawili się najprawdopodobniej po pierwszym powstaniu ludowym w 1343 roku – powstaniu w noc św. Jerzego.
Pierwsza pisemna wzmianka o wyspie ("Kyne") pochodzi z 1386 roku. Należała wówczas do Biskupstwa Saare-Lääne. W późniejszych czasach wielokrotnie zmieniała właścicieli. Od roku 1562 należała do Danii. W 1565 roku duński król Magnus Inflancki scedował wyspę Unii polsko-litewskiej, w zamian otrzymując część Saremy. Polacy mieli wyspę w posiadaniu do roku 1600 (z przerwą w latach 1575–1582, kiedy to wyspa należała do Rosji). W 1600 wyspa przeszła we władanie Szwecji (w latach 1627–1680 wyspa była własnością prywatną), a w 1710 roku Imperium Rosyjskiego.
Kultura.
Przez lata izolowanej egzystencji wyspiarze wytworzyli i zachowali unikatową kulturę, której bliżej do krajów skandynawskich, niż kontynentalnej Estonii. Przejawia się ona w miejscowej gwarze, zwyczajach, legendach (przez niektórych określanych jako sagi), ludowych pieśniach oraz charakterystycznych strojach (pasiaste, żabotowe spódnice). 
Kultura Kihnu ukształtowała się pod wpływem morza – mężczyźni wychodzili w morze łowić ryby i polować na foki, a kobiety podczas ich długich nieobecności zajmowały się prowadzeniem domu i gospodarstw, co ukształtowało kulturę matriarchalną. 
Kobiety pielęgnowały tradycje – pieśni runicznych, ceremonii i obrzędów oraz rękodzielnictwa. Śpiew stał się integralnym elementem wspólnej pracy i obchodów świąt religijnych, m.in. wigilii św. Jana, św. Katarzyny i Bożego Narodzenia. Do dnia dzisiejszego kobiety tkają ręcznie na krosnach tradycyjne wełniane dzianiny, z których szyją stroje ludowe; z wełny dziergają rękawiczki, pończochy i bluzki, często w jasnych kolorach i jaskrawe paski, które zdobią dodatkowo haftami. Wiele ze wzorów nawiązuje do estońskich mitów i legend. Kobiety w dalszym ciągu noszą tradycyjne pasiaste spódnice z fartuchami na co dzień. 
W 2003 roku przestrzeń kulturowa Kihnu została proklamowana Arcydziełem Ustnego i Niematerialnego Dziedzictwa Ludzkości a w 2008 roku wpisana na listę niematerialnego dziedzictwa UNESCO.

</doc>
<doc id="712923" url="https://pl.wikipedia.org/wiki?curid=712923" title="CA Colegiales (Munro)">
CA Colegiales (Munro)

Club Atlético Colegiales jest argentyńskim klubem piłkarskim z siedzibą w dzielnicy Colegiales, w mieście Munro leżącym w obrębie zespołu miejskiego Buenos Aires.
Historia.
Klub założony został 1 kwietnia 1908 roku pod nazwą Sportivo del Norte i grał w pierwszej lidze w czasach panowania futbolu amatorskiego. W roku 1925, jeszcze przed rozegraniem pierwszego meczu w pierwszej lidze federacji Asociación Argentina de Football, klub zmienił nazwę na obecnie obowiązującą. We wrześniu 1926 roku Colegiales wraz z grupą pięciu innych klubów wystąpił z federacji Asociación Argentina de Football i przeszedł do federacji Asociación Amateurs de Football. Gdy obie konkurencyjne federacje połączyły się tworząc w 1927 roku wspólną federację Asociación Amateurs Argentina de Football, dla klubu Colegiales zabrakło miejsca w nowej pierwszej lidze. W roku 1928 Colegiales wrócił do pierwszej ligi i grał w niej nieprzerwanie od 1929 do 1934 roku. W 1932 roku Colegiales został wicemistrzem Argentyny. Później w czasach futbolu zawodowego amatorska drużyna Colegiales zdobyła w 1947 roku amatorskie mistrzostwo Argentyny. Po wprowadzeniu zawodowstwa Colegiales grał czasami w drugiej lidze, lecz od czasu gdy spadł z drugiej ligi w roku 1956 nie zdołał już zagrać wyżej niż na poziomie ligi trzeciej. Obecnie klub gra w drugiej lidze Primera B Metropolitana.

</doc>
