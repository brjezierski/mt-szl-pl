<doc id="712925" url="https://pl.wikipedia.org/wiki?curid=712925" title="Su-9">
Su-9

Su-9 (ros. Су-9) – radziecki odrzutowy myśliwiec przechwytujący, skonstruowany pod koniec lat 50. w biurze konstrukcyjnym Suchoja. W kodzie NATO oznaczony był jako Fishpot. Su-9 był podstawowym radzieckim myśliwcem przechwytującym lat 60.
Historia powstania.
T-3.
Konstrukcja Su-9 bierze swój początek z projektu myśliwca T-3 ze skrzydłami w układzie delta. W 1953 radzieckie władze zorganizowały biuro konstrukcyjne OKB-1 Pawła Suchoja (od 1954 – OKB-51) oraz zleciły mu zaprojektowanie myśliwca przechwytującego i myśliwca frontowego (odbierając tym samym biuru MiG uzyskaną przez nie w 1949 pozycję faktycznego monopolisty w dziedzinie konstrukcji myśliwców). Efektem było powstanie zbliżonych do siebie projektów samolotów napędzanych nowym mocnym silnikiem AL-7F konstrukcji Archipa Lulki – myśliwca przechwytującego T-3 ze skrzydłem w nowym układzie delta i myśliwca frontowego S-1 ze skrzydłem skośnym (późniejszego Su-7). Początkowo pracowano także nad myśliwcem frontowym T-1 ze skrzydłem delta, lecz projekt ten zarzucono (w oznaczeniach litera T oznaczała skrzydło trójkątne, S – skośne).
Prototyp T-3 zbudowano w marcu 1956 i oblatano 26 maja 1956, po czym od razu 24 czerwca zaprezentowano wraz z S-1 na paradzie lotniczej w Tuszynie. T-3 był wyposażony w stację radiolokacyjną Ałmaz-3 z charakterystyczną anteną w spiczastej osłonie w górnej części wlotu powietrza z przodu kadłuba samolotu oraz drugą mniejszą anteną poniżej. Miał być uzbrojony w 2 pociski powietrze-powietrze K-7 lub K-6. Samolot jednak nie uzyskał zakładanych osiągów – prędkość maksymalna wynosiła ok. 1930 km/h, a pułap 18 300 m. Wzrosła masa konstrukcji, problemy stwarzał nowy niedopracowany silnik, a nieregulowany wlot powietrza nie był optymalny dla dużych prędkości. W czerwcu 1957 oblatano drugi ulepszony prototyp (oznaczenie zakładowe PT-7), z radarem Ałmaz-7. Równocześnie z budową drugiego prototypu zdecydowano wdrożyć T-3 do produkcji seryjnej (pod oznaczeniem zakładowym PT-8) i jeszcze w 1957 zbudowano trzy przedseryjne samoloty. Rozpoczęto następnie produkcję małej serii T-3 (PT-8).
T-43.
Na skutek lotów amerykańskich samolotów szpiegowskich U-2 nad ZSRR, zlecono konstruktorom prace nad zwiększeniem pułapu myśliwców przechwytujących, do czego droga prowadziła przez zastosowanie mocniejszych silników. W celu przetestowania nowego silnika Lulki AL-7F-1 (o nieco większej średnicy) i przyspieszaczy rakietowych (z których jednak zrezygnowano), a także naddźwiękowego wlotu powietrza z regulowanym centralnym stożkiem, zbudowano na bazie T-3 doświadczalny samolot T-43. Został on oblatany 10 października 1957 (pilot Władimir Iliuszyn). Wysokie osiągi samolotu – prędkość 2200 km/h (Ma=2,06) i pułap 21 500 m spowodowały, że władze zleciły dalsze prace nad zastosowaniem w projekcie T-3 silnika AL-7F-1 z wlotem powietrza z regulowanym stożkiem i mieszczącą się w nim stacją radiolokacyjną. Zdecydowano zastosować nową stację radiolokacyjną CD-30, współpracującą z przyjętymi już na uzbrojenie pociskami rakietowymi rodziny K-5. Ze stożkiem wlotowym, samolot miał sylwetkę bardzo podobną do opracowanego w tym samym czasie mniejszego MiG-21, szczególnie w widoku od góry.
Su-9.
Samolot T-3 z pociskami K-5MS miał tworzyć, wraz z półautomatycznym systemem naprowadzania z ziemi Wozduch-1, cały kompleks przechwytujący, oznaczony T-3-51. Dalsze prace nad samolotem prowadzono jednak pod oznaczeniem T-43. Oprócz istniejącego już prototypu T-43, na prototypy przebudowano 5 seryjnych T-3. Od grudnia 1958 do 9 kwietnia 1960 prowadzono badania państwowe prototypów, wiążące się z koniecznością rozwiązania wielu problemów, w tym z wyeliminowaniem gaśnięcia silnika na skutek pompażu przez modyfikacje sterowania stożka wlotowego. 20 lipca 1959 doszło do katastrofy prototypu T-43-6 z niewyjaśnionych przyczyn. Utracony samolot zastąpił przebudowany z T-3 prototyp T-43-11, a później jeszcze jeden T-43-12, w którym zwiększono zapas paliwa. Podczas badań państwowych wykonano 407 lotów. Po próbach, kompleks przechwytujący T-3-51 został 15 października 1960 przyjęty na uzbrojenie, przy czym samolot otrzymał oficjalne oznaczenie Su-9, stacja radiolokacyjna: RP-9U, pociski: RS-2US, a cały kompleks Su-9-51.
Produkcję T-43 rozpoczęto w zakładzie nr 153 w Nowosybirsku jeszcze w 1958, w miejsce T-3 (PT-8). Su-9 produkowano w Nowosybirsku do 1962, a od 1959 do 1961 także w zakładzie nr 30 w Moskwie. W toku produkcji, wprowadzano kolejne ulepszenia według wyników badań, modyfikowano też wcześniejsze samoloty. Ogółem zbudowano ich nieco ponad 1000.
W drugiej połowie lat 60. dostosowano samoloty do przenoszenia pocisków R-55 (K-55) samonaprowadzających się na podczerwień, zmodyfikowano przy tym stację radiolokacyjną do wariantu RP-9UK. Wypróbowano także uzbrojenie Su-9 w bomby oraz, na początku lat 70., w podwieszany kontener UPK-23-250 z działkiem 23 mm, którego zastosowanie wymagało jednak rezygnacji z podwieszanych zbiorników paliwa i nie było popularne.
Su-9U.
W 1960 opracowano dwumiejscowy wariant szkolno-bojowy samolotu U-43. Miał on kadłub wydłużony o 60 cm dla wbudowania miejsca instruktora za kabiną pilota. Prototyp przebudowany z Su-9 został oblatany 25 stycznia 1961. Po badaniach państwowych, samolot przyjęto na uzbrojenie pod oznaczeniem Su-9U i w latach 1961-1962 zbudowano ich w moskiewskim zakładzie 50. Wersja ta przenosiła dwa pociski i zachowano na niej stację radiolokacyjną oraz inne wyposażenie.
Dalsze projekty.
Równolegle opracowanym do Su-9 rozwinięciem T-3 był T-47, przyjęty na uzbrojenie jako Su-11. Prowadzono też inne prace doświadczalne nad rozwinięciem samolotu T-3, w wyniku których zbudowano prototypy T-5 (dwa silniki R-11F-300, oblatany 18 lipca 1958) i T-49 (z bocznymi wlotami powietrza w nosie, po bokach stożkowej osłony stacji radiolokacyjnej, zbudowany w 1959), lecz prac tych nie kontynuowano. W 1967 jeden Su-9 przebudowano na doświadczalny samolot 100Ł w celu testowania formy skrzydła dla bombowca naddźwiękowego T-4.
Użycie.
Pierwsze T-43 trafiły do jednostek już w czerwcu 1959, przed zakończeniem prób, zaczynając od pułku stacjonującego w okolicach zakładu nr 153, dla łatwiejszego zabezpieczenia ich eksploatacji i wnoszenia ulepszeń. Do końca 1959 ponad 150 samolotów ze 163 wyprodukowanych trafiło do jednostek. W lipcu 1961 Su-9 zaprezentowano na paradzie lotniczej w Tuszynie. W połowie lat 60. stanowiły uzbrojenie ok. 30 pułków wojsk obrony powietrznej, m.in. o numerach 28, 61, 90, 136, 179, 191, 201, 350, 393, 415, 790, 894.
Su-9 miał dobre charakterystyki lotne, rozpędzał się szybko, lecz miał szereg właściwości odmiennych od innych samolotów, zwłaszcza dość trudnym elementem było lądowanie. Wejście Su-9 do służby wiązało się ze znacznym przeskokiem technicznym jednostek latających dotąd głównie na poddźwiękowych myśliwcach MiG-17, a także z koniecznością opanowania bardziej zaawansowanej technologii przez zakłady je produkujące. W połączeniu z niedopracowaniem części systemów samolotu, głównie zespołu napędowego, spowodowało to nadmierną liczbę wypadków, zwłaszcza w latach 1961-1963 (ponad 20) i początkowo niski stopień gotowości samolotów. Pod koniec lat 60. zdołano obniżyć awaryjność samolotów do przeciętnego poziomu.
Promień działania bojowego Su-9 wynosił początkowo 320–450 km, lecz następnie po zwiększeniu zapasu paliwa wzrósł do 430–600 km. Samolot mógł być naprowadzany z ziemi według komend systemu Wozduch-1, za pomocą radiolinii Łazur (ARŁ-S). Kompleks uzbrojenia jednak szybko przestał być nowoczesny z uwagi na słabe parametry stacji radiolokacyjnej i naprowadzanych w wiązce prowadzącej pocisków RS-2US – mogły one zwalczać cele jedynie z tylnej półsfery i miały niewielki zasięg, a ich naprowadzanie wymagało utrzymania celu na kursie samolotu aż do trafienia pocisku. Pociski te nadawały się przede wszystkim do zwalczania bombowców na średnich i dużych wysokościach, natomiast nie nadawały się do walki manewrowej. Przewidziano także zwalczanie przez nie szybkich pocisków skrzydlatych (w tym celu opracowano taktykę wystrzeliwania rakiet, gdy pocisk wyprzedził samolot). Jedynie nieco nowocześniejsze były pociski R-55 naprowadzane termicznie pasywnie (pochodne RS-2US z nową głowicą).
Pierwsze użycie bojowe Su-9 miało miejsce 9 kwietnia 1960, podczas próby przechwycenia samolotu U-2, lecz na skutek błędów przy naprowadzaniu i nie wypracowania jeszcze techniki przechwytywania celów wysoko lecących (wymagającej odpowiedniego profilu lotu dla nabrania wysokości), para Su-9 przeszła znacznie pod celem. Podczas lotu U-2 Francisa Gary'ego Powersa 1 maja 1960, w jego rejonie znajdował się tylko jeden nieuzbrojony Su-9 transportowany z fabryki, który podjął mimo to próbę przechwycenia, lecz bezskutecznie (Powers został później zestrzelony rakietą przeciwlotniczą).
Znane są przypadki lądowania „na brzuchu” na śniegu prawie nieuszkodzonego samolotu, po katapultowaniu się z niego pilota. Taki przypadek miał miejsce 11 czerwca 1964 po awarii układu sterowania i opuszczeniu maszyny przez pilota. Następnego dnia samolot odnaleziono w odległości 32 km od lotniska z niewielkimi tylko uszkodzeniami, stojący w stepie na pogiętych podwieszanych zbiornikach paliwa. Według komisji badania wypadków lotniczych samolot przyziemił, nawet nie zużywszy całego paliwa, przy prędkości około 400 km/h dobieg wyniósł 250 m. Samolot uznano za całkowicie nadający się do remontu i w efekcie zdarzenie zostało zakwalifikowane jako awaria, a nie wypadek.
W latach 60. Su-9 był najszybszym myśliwcem radzieckim, do pojawienia się MiG-25. W latach 1959-62 na zmodyfikowanym T-43-1 (oznaczonym dla celów rekordowych T-431) ustanowiono dwa rekordy światowe wysokości (w tym wysokości absolutnej 28 852 m) i rekord prędkości, a w 1960 na seryjnym T-43 (oznaczonym T-405) rekord prędkości.
W 1964 w trzech pułkach (393, 790, 191) Su-9 zastąpiono przez Su-11. Pod koniec lat 60. w trzech dalszych pułkach Su-9 zastąpiono przez Tu-128, na większą skalę zaczęto je zastępować nowszymi samolotami MiG-25P i Su-15 na początku lat 70. Od drugiej połowy lat 70. Su-9 były masowo wycofywane z jednostek i zastępowane przez przechwytujące wersje MiG-23, proces ten zakończono w 1981. Następnie samoloty Su-9 zostały skasowane.
Opis konstrukcji.
Jednomiejscowy średniopłat o konstrukcji całkowicie metalowej, w układzie klasycznym płatowca. Kadłub o konstrukcji półskorupowej i przekroju okrągłym (średnica środkowej części 1550 mm, największa – ogonowej do 1634 mm). Skrzydła trójkątne o skosie 60° i wznosie ujemnym 2°, dwudźwigarowe. Usterzenie klasyczne, skośne, stery wysokości płytowe. Z przodu kadłub wlot powietrza do silnika z centralnym regulowanym stożkiem, rozdzielający się pionową przegrodą na dwa kanały wzdłuż burt. Kabina pilota hermetyzowana, w przedniej części kadłuba. Kabina zakryta oszkloną osłoną, składającą się ze stałego wiatrochronu z płaską przednią szybą pancerną i otwieranej wypukłej osłony nad pilotem. Kabina wyposażona w fotel wyrzucany KS-1 lub KS-2 (minimalna wysokość 150 m, prędkość 500 km/h). Silnik odrzutowy w środkowej i tylnej części kadłuba. W ogonowej części kadłuba hamulce aerodynamiczne w formie 4 odchylanych klap. Podwozie samolotu trójkołowe, z pojedynczymi kołami, przednie chowane do kadłuba w kierunku do przodu, główne chowane do skrzydeł w kierunku kadłuba. W ogonowej części spadochron hamujący.
Wyposażenie (główne): stacja radiolokacyjna RP-9U (później RP-9UK), radiostacja RSIU-W, radiokompas ARK-5, radiolinia Łazur (ARŁ-S), system identyfikacji swój-obcy SRZO-2M.
Napęd: silnik turboodrzutowy ze sprężarką osiową i dopalaczem AL-7F-1 o ciągu 6800 kG (9600 kG z dopalaniem). Paliwo w zbiornikach w kadłubie i skrzydłach o pojemności łącznie 3780 l (na wczesnych samolotach 3060 l), ponadto samolot przenosił dwa podwieszane zbiorniki pod kadłubem o łącznej pojemności 1200 l.
Uzbrojenie: stałego brak, 4 belki pod skrzydłami do podwieszenia pocisków powietrze-powietrze RS-2US naprowadzanych półaktywnie radiolokacyjnie lub R-55 samonaprowadzanych termicznie (typowy zestaw: 2 x RS-2US, 2 x R-55).
Zobacz też.
Pokrewne konstrukcje:
Podobne lub porównywalne samoloty:

</doc>
<doc id="712927" url="https://pl.wikipedia.org/wiki?curid=712927" title="Club Atlético Colegiales (Argentyna)">
Club Atlético Colegiales (Argentyna)



</doc>
<doc id="712929" url="https://pl.wikipedia.org/wiki?curid=712929" title="Abruka (wyspa)">
Abruka (wyspa)

Abruka () – niewielka wyspa należąca do Estonii położona na morzu Bałtyckim, 12 kilometrów na południe od Kuressaare. Ma powierzchnię 8,78 km2 i liczy około 40 mieszkańców, zamieszkałych m.in. we wsi Abruka. Wyspa jest stale zamieszkana od XVIII wieku. Na wyspie znajduje się rezerwat przyrody Abruka looduskaitseala o powierzchni 92 ha. W pobliżu znajdują się niezamieszkane wyspy Vahase, Kassilaid i Linnusitamaa (dosł. "wyspa ptasich odchodów"). Na miejscowym cmentarzu znajduje się krzyż upamiętniający katastrofę promu Estonia. Na przylądku Limbi wznosi się wysoka na 36 metrów latarnia morska wybudowana w 1931 r.

</doc>
<doc id="712931" url="https://pl.wikipedia.org/wiki?curid=712931" title="Franz Waxman">
Franz Waxman

Franz Waxman (ur. 24 grudnia 1906 w Królewskiej Hucie (obecnie Chorzów), zm. 24 lutego 1967 w Los Angeles) – niemiecko–amerykański kompozytor, dyrygent, impresario i autor muzyki filmowej. Dwukrotny zdobywca Oscara (1951, 1952). Laureat Złotego Globu (1952). Został odznaczony Orderem Zasługi Republiki Federalnej Niemiec.
Życiorys.
Wczesne lata.
Urodził się i wychował w Królewskiej Hucie (obecnie Chorzów) na Górnym Śląsku jako najmłodszy z sześciorga dzieci Rosalie (z domu Perl) i Otta Wachsmanna. Jego rodzina była pochodzenia żydowskiego. Mieszkali na Bismarckstraße 61 (dzisiaj ulica Stalmacha). Mając trzy lata podczas zabawy wylał na siebie wrzątek, na trwałe uszkodził wzrok i od tamtej pory nosił bardzo mocne okulary. Nikt w rodzinie nie był muzykalny poza Franzem, który zaczął lekcje gry na fortepianie w wieku siedmiu lat. Jego ojciec był przemysłowcem i nie wierząc, że jego syn może zarabiać na życie muzyką, zachęcał go do kariery bankowej. W 1912 wraz z rodziną przeprowadził się do Opola, gdzie pracował przez dwa i pół roku jako kasjer w jednym z opolskich banków i przeznaczał swoją pensję na opłacenie lekcji gry na fortepianie, harmonii i kompozycji. W wieku 17 lat podjął studia na Akademii Muzycznej w Dreźnie. Naukę kontynuował w Konserwatorium Muzycznym w Berlinie. W tym okresie opłacił swoją edukację muzyczną, grając na pianinie w nocnych klubach i kawiarniach.
Kariera.
Występował z popularnym zespole jazzowym późnych lat 20. Weintraub Syncopaters. Przygodę z filmem rozpoczynał od dyrygowania orkiestrą w czasie nagrywania muzyki do kultowego "Błękitnego anioła" (1930) z Marleną Dietrich w roli głównej. W następnych latach był autorem muzyki do wielu filmów niemieckich. Jego pierwsza muzyka powstała do filmu Fritza Langa "Liliom" (1934) z Charlesem Boyerem.
W 1933 naziści doszli do władzy. W 1934 Waxmana na berlińskiej ulicy został zaatakowany i dotkliwie pobity przez nazistowskich chuliganów. Jeszcze tej samej nocy wyemigrował ze swoją przyszłą narzeczoną do Paryża. Waxman znalazł zakwaterowanie w hotelu Ansonia (już nie istnieje), którego mieszkańcy byli innymi uchodźcami, takimi jak Billy Wilder, Fritz Lang i Peter Lorre. W 1935 wyjechał do USA, gdzie osiadł w Kalifornii i szybko zyskał sławę jednego z najzdolniejszych kompozytorów muzyki filmowej. Współpracował z wytwórniami Universal Studios (1935–36), Metro-Goldwyn-Mayer (1936–43) i Warner Bros. (1943–48). Napisał muzykę do ponad 200 filmów. Dwunastokrotnie nominowano go do Oscara, a statuetkę odebrał dwukrotnie – za muzykę do "Bulwaru Zachodzącego Słońca" Wildera (1951) i "Miejsca pod słońcem" George'a Stevensa (1952). 
W 1947 Waxman założył Los Angeles Music Festival i do końca życia pełnił funkcję jego dyrektora muzycznego i dyrygenta.
Życie prywatne.
23 czerwca 1934 poślubił Alice Pauline Schachmann, z którą miał syna Johna Williama (ur. 2 czerwca 1940). Jego żona zmarła 13 września 1957 w wieku 52 lat. W 1958 ponownie ożenił się z pianistką Lellą Simone.
Śmierć.
Zmarł 24 lutego 1967 w Los Angeles na raka w wieku 60 lat. Jego prochy spoczęły na Hollywood Forever Cemetery.

</doc>
<doc id="712932" url="https://pl.wikipedia.org/wiki?curid=712932" title="Franz Wachsmann">
Franz Wachsmann



</doc>
<doc id="712933" url="https://pl.wikipedia.org/wiki?curid=712933" title="Przecław z Gułtów">
Przecław z Gułtów

Przecław z Gułtów herbu Grzymała (zm. ok. 1378) – starosta kaliski, wojewoda kaliski, starosta generalny wielkopolski.
Rodzina.
Żoną jego była siostra Jarosława z Bogorii i Skotnik, arcybiskupa gnieźnieńskiego, a synem Janusz Suchywilk - kanclerz krakowski (1357-1373) i arcybiskup gnieźnieński (1374-1382). Do 1364 roku był właścicielem klucza kobylańskiego, w skład którego wchodziła Dukla. W 1364 roku przekazał te dobra synowi Januszowi.
Działalność polityczna.
Przecław z Gułtów należał do tej generacji swego rodu, która za Kazimierza Wielkiego pojawiła się na arenie politycznej i zaczęła odgrywać poważniejszą rolę. W 1348 roku rozpoczął karierę od urzędu kasztelana poznańskiego i w latach 1348/49 (1350?) był jednocześnie starostą kaliskim. Przez Kazimierza Wielkiego został pozbawiony tego ostatniego urzędu, podobnie jak pozbawił Macieja Borkowica starostwa poznańskiego. Na ich miejsce mianował jednego starostę generalnego Wielkopolski Wierzbiętę z Paniewic. Takie posunięcie doprowadziło do zawiązania w sierpniu 1352 roku konfederacji, którą kierowali obydwaj usunięci z urzędów możnowładcy. Nie występowali oni przeciw królowi, ale bronili szlachty przed nadużywaniem władzy przez starostę. Przecław mimo jak się wydawało aktywnego udziału w konfederacji został w roku 1359 starostą kościańskim, a w 1360 roku wojewodą kaliskim. Od tego momentu aż do roku 1370 bardzo często przebywał w otoczeniu króla jako świadek różnych akcji prawnych.
Popierając plany sukcesyjne Kazimierza Wielkiego zyskał jego duże zaufanie. W 1369 roku po Wierzbięcie z Paniewic król przyznał mu urząd starosty generalnego Wielkopolski. Był na nim krótko, ponieważ po wstąpieniu na tron Ludwika Węgierskiego musiał w roku 1371 odstąpić urząd Ottonowi z Pilicy. W 1372 roku uczestniczył w sądzie nad Janem z Czarnkowa. Jeden z trzech przewodniczących sądu restytucyjnego, który ustanowiła królowa regentka Elżbieta celem rewindykacji dóbr zabranych przez Kazimierza Wielkiego rycerstwu, miastom i klasztorom. Po objęciu w 1374 roku przez Grzymalitę Janusza Suchywilka urzędu arcybiskupa gnieźnieńskiego często mu towarzyszył oraz jako senior reprezentował interesy jego i całego rodu. Żył jeszcze latem 1378, a zmarł zapewne niedługo potem.

</doc>
<doc id="712934" url="https://pl.wikipedia.org/wiki?curid=712934" title="Godzina myśli">
Godzina myśli

Godzina myśli (inc. „Głuche cierpiących jęki, śmiech ludzki nieszczery”) – poemat napisany przez Juliusza Słowackiego na przełomie lat 1832-1833 w Genewie. Jego pierwodruk ukazał się w trzecim tomie "Poezji" w roku 1833 w Paryżu. Sam poeta wiersz ten nazywa „poematem z serca, w którym jest całe moje dzieciństwo”. Utwór bywa interpretowany wyłącznie jako autobiografia. Takimi elementami są w dziele m.in. miłość do Ludwiki Śniadeckiej i przyjaźń z Ludwikiem Spitznaglem, jednak całość nie odnosi się jedynie do życia Słowackiego, stanowi raczej krytyczny rozrachunek z pewnym etapem życia bohatera o postawie romantycznej.

</doc>
<doc id="712935" url="https://pl.wikipedia.org/wiki?curid=712935" title="Gay Flamingoes Steelband">
Gay Flamingoes Steelband

Gay Flamingoes Steelband (także jako Lever Brothers Gay Flamingoes) – pochodzący z wysp Trynidad i Tobago zespół grający muzykę steel pan. Znane utwory zespołu: „Caterpilla”, „Black Man's Cry”.
Dyskografia.
utwory zespołu trafiły także na składanki:

</doc>
<doc id="712937" url="https://pl.wikipedia.org/wiki?curid=712937" title="Steelpan">
Steelpan



</doc>
<doc id="712939" url="https://pl.wikipedia.org/wiki?curid=712939" title="Steel pan">
Steel pan

Steel pan (znany również jako pan, steel drums i czasami łącznie z muzykami steel band) – jednocześnie instrument muzyczny i forma muzyki wywodzące się z wysp Trynidad i Tobago na Karaibach.
Kształtem przypomina obcięte dno beczki. Instrument ma formę blaszanych bębnów posiadających szereg wgłębień, które umożliwiają wydobycie różnych dźwięków. Dźwięki wydobywa się uderzając pałeczkami.
Instrument rozwijał się od końca XIX w. aż do połowy XX w., kiedy otrzymał formę dzisiejszą. W 2000 r. w Szwajcarii opracowano nowy instrument o podobnej konstrukcji, nazwany hang.
Zespoły steelband.
Lista przykładowych zespołów:

</doc>
<doc id="712941" url="https://pl.wikipedia.org/wiki?curid=712941" title="Obniżenie Wolbromka">
Obniżenie Wolbromka

Obniżenie Wolbromka – obniżenie w południowo-zachodniej Polsce na Pogórzu Zachodniosudeckim stanowiące mikroregion Pogórza Wałbrzyskiego w województwie dolnośląskim.
Lokalizacja.
Jest to podgórskie obniżenie położone w północno-zachodniej części Pogórza Wałbrzyskiego, leżące na wysokości około 250 m n.p.m. Od strony zachodniej obniżenie graniczy z Pogórzem Bolkowskim, od północy z Pogórzem Kaczawskim, od wschodu z Obniżeniem Podsudeckim, a od południa z Pogórzem Świebodzickim.
Opis.
Obniżenie Wolbromka jest wyodrębniająca się podjednostką Pogórza Wałbrzysko-Bolkowskiego stanowiącą teren o całkowicie odmiennym charakterze. Jest to obszar wyżynny pogórza niskiego w kształcie trójkąta z szeroką płaską doliną Nysy Szalonej, od której odbiega kilka ramion dolin potoków dopływających do Nysy Szalonej. W podłożu obniżenia występują zlepieńce permskie i porfiry, które przykryte są warstwą osadów czwartorzędowych, a także osadów polodowcowych.
Krajobraz.
Krajobraz obniżenia przedstawia krajobraz pogórza niskiego. Najwyższe wzniesienia nie przekraczają 300 m n.p.m. Cały obszar jest pofałdowany, łagodnie poprzecinany korytami potoków. Poza nielicznymi wzniesieniami słabo porośnięty lasem. Jest to teren średnio zaludniony, większość obszaru zajmują pola uprawne. Krajobraz przeobrażony, w znacznym stopniu zurbanizowany. Wzdłuż koryt rzek ciągną się pasy zieleni z drzew liściastych, liczny jest również starodrzew w formie przydomowych nasadzeń.
Gleby.
W dolinach rzek występują gleby bielicowe i brunatne, tworzące dobre kompleksy pszenno-zbożowe. Na pozostałym obszarze obniżenia występują gleby brunatne kwaśne, wyługowane gleby bielicowe oraz pseudobielicowe. Większość obszaru zajmują pola uprawne i łąki.
Świat roślinny i zwierzęcy.
Świat zwierzęcy i roślinny nie różni się specjalnie od innych części Pogórza Zachodniosudeckiego. Z większych zwierząt można spotkać: sarnę, dzika, jelenia, muflona, z ptaków na terenie obniżenia występuje: jarząbek, bażant, kuropatwa, puchacz, dzika kaczka, skowronek polny i kilka gatunków jastrzębi, ponadto jest kilka gniazd bociana białego. Z mniejszych ssaków występuje lis, łasica, wiewiórka, zając, orzesznica, borsuk, kuna i piżmak. Z płazów miejsca lęgowe ma salamandra plamista. Na terenie obniżenia pozostałości lasu zachowały się jedynie w wyższych partiach po południowej i północnej stronie obniżenia. Jest to przeważnie las mieszany i olsz jesionowy. Wśród gatunków liściastych występują głównie: jesion wyniosły, klon, lipa, buk zwyczajny, dąb szypułkowy, a wśród drzew iglastych: cis pospolity, sosna, świerk. Liczną grupę w drzewostanie stanowią drzewa liczące 60–100 lat. Naturalne zbiorowiska roślinne w środkowej części obniżenia są niemal zupełnie zniszczone działalnością człowieka, który zajął ten teren pod uprawy. Nielicznie zachowały się małe enklawy drzew liściastych i zarośli nadpotokowych i nadrzecznych. Z roślin chronionych występują: dziewięćsił bezłodygowy, lilia złotogłów, kopytnik pospolity, wawrzynek wilczełyko.
Klimat.
Na terenie obniżenia klimat wykazuje cechy podobne do klimatu Sudetów, jest umiarkowany, przejściowy, ciepły, charakteryzuje się zmiennym stanem pogody. Średnia roczna temperatura powietrza oscyluje w granicach 6–7 °C. Najcieplejszym miesiącem jest lipiec (14–16 °C), a najzimniejszym styczeń (2–3 °C). Średnia roczna suma opadów na terenie obniżenia waha się pomiędzy 700 a 900 mm. Zwiększa się ona wraz ze wzrostem wysokości bezwzględnej, a ponadto zwiększona jest również na stokach dowietrznych. Opadom często towarzyszą gwałtowne burze z wyładowaniami. Długość okresu wegetacyjnego trwa od 180 do 200 dni. Położenie fizyczno-geograficzne obniżenia oraz okoliczne wzgórza pogórza osłaniające obniżenie sprawiają, że na terenie obniżenia przeważają wiatry zachodnie i południowo-zachodnie.
Wody.
Obniżenie Wolbromka należy do dorzecza Odry. Największą rzeką obniżenia jest Nysa Szalona, prawostronny dopływy Kaczawy, która odwadnia obniżenie oraz okoliczne wzgórza pogórza.
Sieć komunikacyjna.
Przez obniżenie przechodzą szlaki komunikacyjne:
Szlaki turystyczne.
Przez obniżenie prowadzą: szlaki turystyczne i rowerowe:

</doc>
<doc id="712942" url="https://pl.wikipedia.org/wiki?curid=712942" title="Steel band">
Steel band



</doc>
<doc id="712943" url="https://pl.wikipedia.org/wiki?curid=712943" title="Tweed (tkanina)">
Tweed (tkanina)

Tweed – szkocka tkanina wełniana, z grubej przędzy zgrzebnej o splocie skośnym i bardzo ścisłej strukturze, folowana i drapana, często w wielobarwne wzory. Używana najczęściej na marynarki męskie, a także płaszcze i damskie kostiumy. Kojarzony jest z brytyjskim stylem. Jego najpopularniejszy wzór to jodełka.
Za najszlachetniejszy rodzaj tkaniny tweedowej uważa się tak zwany Harris Tweed, której nazwa pochodzi od wyspy Harris. To jeden z najbardziej znanych symboli Szkocji. Wytwarzana była od początku XIX wieku przez mieszkańców Hebrydów Zewnętrznych. Jej produkcja odbywa się ręcznie. Do jej produkcji używa się tylko naturalnych składników. 

</doc>
<doc id="712944" url="https://pl.wikipedia.org/wiki?curid=712944" title="Steelband">
Steelband



</doc>
<doc id="712945" url="https://pl.wikipedia.org/wiki?curid=712945" title="Steeldrums">
Steeldrums



</doc>
<doc id="712946" url="https://pl.wikipedia.org/wiki?curid=712946" title="Steel drums">
Steel drums



</doc>
<doc id="712947" url="https://pl.wikipedia.org/wiki?curid=712947" title="Luján (miasto)">
Luján (miasto)

Luján – jest argentyńskim miastem leżącym w prowincji Buenos Aires. Według spisu z roku 2010 miasto liczyło 106 273 mieszkańców. 
Luján jest najbardziej znane z wielkiej neogotyckiej bazyliki Matki Bożej z Luján, patronki Argentyny, do której corocznie przybywa ponad 6 mln pielgrzymów. Kościół został zaprojektowany przez francuskiego architekta Ulderico Courtois. Budowę rozpoczęto w 1889 i zakończono w 1937. Charakterystyczne wieże, dominujące nad płaskim krajobrazem miasta, liczą 106 m. Wewnątrz znajduje się niewielka (38 cm wysokości) figurka Matki Bożej z Luján.
W mieście rozwinął się przemysł spożywczy, włókienniczy oraz rzemieślniczy.
Miasto jest również siedzibą kompleksu muzealnego Enrique Udaondo, obejmującego m.in. ekspozycję codziennego życia w czasach kolonialnych w dawnym domu Wicekróla, zabytkowy ratusz, muzeum transportu mieszczące m.in. hydroplan, którym dokonano pierwszego przelotu między Argentyną a Hiszpanią w 1925 oraz pierwszą argentyńską lokomotywę parową, a także cele więzienne, w których przetrzymywano m.in. w 1806 brytyjskiego pułkownika (wówczas) Williama Beresforda oraz w 1810 Cornelio Saavedra, prezydenta pierwszego Zgromadzenia Narodowego Argentyny.
W mieście działa klub piłkarski Luján.

</doc>
<doc id="712948" url="https://pl.wikipedia.org/wiki?curid=712948" title="Club Luján">
Club Luján

Club Luján – argentyński klub piłkarski z siedzibą w mieście Luján leżącym w prowincji Buenos Aires.
Historia.
Klub został założony 1 kwietnia 1936 roku pod nazwą Club River Plate. Obecna nazwa Club Luján obowiązuje od roku 1947. Klub gra obecnie w czwartej lidze argentyńskiej Primera C Metropolitana.

</doc>
<doc id="712951" url="https://pl.wikipedia.org/wiki?curid=712951" title="Maciej Nałęcz">
Maciej Nałęcz

Maciej Nałęcz (ur. 27 kwietnia 1922 w Warszawie, zm. 6 lutego 2009 tamże) – profesor, doktor inżynier, członek Polskiej Akademii Nauk, specjalizujący się w biocybernetyce, inżynierii biomedycznej i elektrotechnice. Organizator i wieloletni dyrektor Instytutu Biocybernetyki i Inżynierii Biomedycznej Polskiej Akademii Nauk, który w 2010 przyjął jego imię. Członek polskiego Komitetu Narodowego do Spraw Współpracy ze Stałym Komitetem Konferencji Pugwash ds. Nauki i Spraw Międzynarodowych. Poseł na Sejm PRL IX kadencji.
Życiorys.
Syn Aleksandra i Stefanii. Dzieciństwo spędził w Stanach Zjednoczonych, gdzie rozpoczął edukację. Do Polski powrócił w 1930; po paru latach w Białymstoku kontynuował naukę w gimnazjum i potem w liceum im. Władysława IV w Warszawie. II wojna światowa przerwała jego naukę w II klasie liceum matematyczno-fizycznego; kontynuował ją podczas okupacji w liceum elektrotechnicznym II stopnia, następnie podjął studia w Państwowej Wyższej Szkole Technicznej. Zmobilizowany w 1944 do Wojska Polskiego; w 1 Armii dosłużył stopnia starszego sierżanta i zdemobilizowany został w 1947. W następnym roku pracował nad swoją pracą magisterską na temat wpływu pól elektromagnetycznych na wzrost roślin uczestnicząc w trzymiesięcznej „Letniej Szkole” ("Foreign Students Summer Project") w Massachusetts Institute of Technology. W 1949 ukończył studia na Wydziale Elektrycznym Politechniki Warszawskiej.
W następnych latach podjął badania w dziedzinie elektrotechniki. W latach 1952–1956 był Sekretarzem Naukowym Komitetu Elektrotechniki Polskiej Akademii Nauk. Po otrzymaniu nominacji na stopień profesora nadzwyczajnego w 1962 pracował nad problemami z dziedziny automatyki, organizując m.in. Instytut Automatyki PAN w Warszawie. Od 1972 zajmował się badaniami w dziedzinie biocybernetyki i inżynierii biomedycznej. Członkiem korespondentem PAN został w 1967, członkiem rzeczywistym w 1974.
Badania profesora Nałęcza przyczyniły się do powstania polskiej sztucznej nerki, sztucznej trzustki, prowadził badania nad magnetokardiografem, a także nad mechanokardiografem halotronowym i nad biochemicznymi metodami oznaczania poziomu cukru we krwi.
Od 1972 Maciej Nałęcz uczestniczył w pracach Konferencji Pugwash; od 1973 był członkiem, a od 1974 później był kilkakrotnie wybieranym przewodniczącym Rady Międzynarodowej. Piastował tę funkcję łącznie 23 lata bez przerwy; zrezygnował z niej w 1997 i w tym samym roku wybrano go do Międzynarodowej Rady i Komitetu Wykonawczego Pugwash. W latach 1985–1989 pełnił mandat posła na Sejm PRL.
Postanowieniem prezydenta Aleksandra Kwaśniewskiego z 23 kwietnia 2002 "za wybitne zasługi dla rozwoju nauki polskiej" odznaczony został Krzyżem Wielkim Orderu Odrodzenia Polski. Wcześniej otrzymał także Krzyż Komandorski z Gwiazdą, Oficerski (1964) i Kawalerski (1959) tego orderu, Order Sztandaru Pracy I klasy (1977) i II klasy, Medal 10-lecia Polski Ludowej (1955), Złoty (1975), Srebrny (1971) i Brązowy (1968) Medal „Za zasługi dla obronności kraju”.
Pochowany na cmentarzu Powązkowskim (kwatera 233-4-17).

</doc>
<doc id="712952" url="https://pl.wikipedia.org/wiki?curid=712952" title="Jezioro Kamionkowskie">
Jezioro Kamionkowskie

Jezioro Kamionkowskie (nazwa urzędowa), Jeziorko Kamionkowskie, Łacha Kamionkowska – dawna wydłużona łacha wiślana położona pomiędzy Kamionkiem a parkiem Skaryszewskim.
Opis.
Jeziorko oddziela tereny Pragi i Kamionka od Saskiej Kępy. Jest połączone Kanałem Wystawowym z Jeziorkiem Gocławskim. Północny, wysoki brzeg stanowi skarpa tarasu praskiego (3-5 m), pozostałe brzegi się niskie. Przy wschodnim, zabagnionym brzegu występuje roślinność szuwarowo-trzcinowa.
Do początku XX wieku jeziorko miało bezpośrednie połączenie z Wisłą. Obecnie zmodyfikowany zachodni odcinek stanowi Port Praski oddzielony od jeziorka Kamionkowskiego. Jest ono jednak połączone ze środkowym basenem portu krytym kanałem – tzw. kolektorem stadionowym, biegnącym pod al. Zieleniecką i terenami Stadionu Narodowego.
W okresie międzywojennym na jeziorze znajdowała się przystań i wytyczony na lustrze wody basen Akademickiego Związku Sportowego.
14 sierpnia 1944 niemiecka obrona przeciwlotnicza zestrzeliła samolot Liberator ze 178 dywizjonu RAF, który spadł do jeziora. Zginęła cała załoga oprócz Henry'ego Leyne'a, który ranny dostał się do niewoli. To wydarzenie upamiętnia kamień pamiątkowy odsłonięty w 1988 w parku Skaryszewskim przez Margaret Thatcher.
W związku z 25. rocznicą polsko-niemieckiego traktatu o dobrym sąsiedztwie pojawiła się inicjatywa utworzenia "polsko-niemieckiego ogrodu przyjaźni". Pomysł ma zostać zrealizowany na północnym brzegu Jeziora Kamionkowskiego.

</doc>
<doc id="712955" url="https://pl.wikipedia.org/wiki?curid=712955" title="Mikołaj Przedpełkowic">
Mikołaj Przedpełkowic

Mikołaj z Gostynia herbu Łodzia (zm. 1305) – wojewoda kaliski od 1286.
Był synem Przedpełka, wojewody poznańskiego, bratem Mira z Bnina, stryjem Andrzeja z Bnina.
Jego synem był Jaśko z Górki wzmiankowany w latach 1310-1324, a praprawnukiem wojewoda poznański i starosta generalny Wielkopolski Łukasz I Górka.

</doc>
<doc id="712963" url="https://pl.wikipedia.org/wiki?curid=712963" title="Cezary Balicki">
Cezary Balicki

Cezary Balicki (ur. 4 sierpnia 1958) – polski brydżysta oraz szachista, wielokrotny reprezentant kraju w brydżu sportowym, zdobywca wielu tytułów na zawodach międzynarodowych.
Kariera szachowa.
Posiada szachowy tytuł mistrza FIDE, który otrzymał w 1986 roku. W latach 1976 i 1978 dwukrotnie zdobył tytuł wicemistrza Polski juniorów. W 1984 r. wystąpił w rozegranym w Poznaniu finale mistrzostw Polski. W końcowej klasyfikacji zajął IX miejsce i był jednym z dwóch zawodników, którzy pokonali zwycięzcę turnieju, Aleksandra Sznapika.
Najwyższy ranking w karierze osiągnął 1 lipca 1984 r., z wynikiem 2410 punktów dzielił wówczas 13. miejsce wśród polskich szachistów. Od końca lat 80. nie występuje w turniejach klasyfikowanych przez Międzynarodową Federację Szachową.
Wyniki brydżowe.
Ma tytuły Arcymistrza Światowego (PZBS), World Grand Master (WBF) i European Grand Master oraz European Champion w kategorii Open (EBL). Jest zawodnikiem drużyny RUCH SA AZS PWR I Wrocław. Jego stałym partnerem jest Adam Żmudziński.
Rozgrywki krajowe.
W rozgrywkach krajowych zdobywał następujące lokaty:
Olimpiady.
W olimpiadach w zawodach uzyskał następujące rezultaty:
Zawody Światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:
Inne zawody.
W innych zawodach zdobył następujące lokaty:

</doc>
<doc id="712964" url="https://pl.wikipedia.org/wiki?curid=712964" title="Piotr Gawryś">
Piotr Gawryś

Piotr Gawryś (ur. 14 listopada 1955) – polski brydżysta, World Grand Master (WBF), European Grand Master oraz European Champion w kategorii open (EBL), Arcymistrz Światowy (PZBS), odznaczony srebrną odznaką PZBS (2006) zawodnik drużyny Ruch SA AZS PWR I Wrocław.
W 1984 był na czwartym miejscu plebiscytu Przeglądu Sportowego na najlepszego sportowca w Polsce.
Wyniki brydżowe.
Rozgrywki krajowe.
W rozgrywkach krajowych zdobywał następujące lokaty:
Olimpiady.
W olimpiadach w zawodach teamów uzyskał następujące rezultaty:
Zawody światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:
Inne zawody.
W innych zawodach zdobył następujące lokaty:

</doc>
<doc id="712965" url="https://pl.wikipedia.org/wiki?curid=712965" title="Balicki">
Balicki

Osoby o nazwisku Balicki/Balicka:

</doc>
<doc id="712980" url="https://pl.wikipedia.org/wiki?curid=712980" title="Ewa Harasimowicz">
Ewa Harasimowicz



</doc>
<doc id="712981" url="https://pl.wikipedia.org/wiki?curid=712981" title="NGC 3627">
NGC 3627



</doc>
<doc id="712983" url="https://pl.wikipedia.org/wiki?curid=712983" title="Rafał Kasprów">
Rafał Kasprów

Rafał Kasprów (ur. 15 lutego 1974) – polski dziennikarz i przedsiębiorca, były dziennikarz śledczy, głównie „Życia” i „Rzeczpospolitej”. Obecnie Prezes Zarządu Synthos Green Energy S.A. spółki z grupy kapitałowej Synthos.
Kariera zawodowa.
Kariera dziennikarska.
Ukończył studia na Wydziale Dziennikarstwa i Nauk Politycznych Uniwersytetu Warszawskiego oraz kurs MBA w Szkole Głównej Handlowej i University of Quebec w Montrealu. Pracował między innymi w agencji SIS-Serwis, „Życiu” i „Rzeczpospolitej” oraz w TVP. Były współwłaściciel firmy MDI Strategic Solutions.
Znany głównie jako dziennikarz śledczy, m.in. autor, wraz z Jackiem Łęskim, cyklu artykułów „Wakacje z agentem”, opisującego domniemane kontakty Aleksandra Kwaśniewskiego (piastującego w momencie publikacji tekstu urząd Prezydenta RP) z agentem wywiadu rosyjskiego Władimirem Ałganowem, oraz serii artykułów „W sieci Gawriłowa” nt. Banku Powierniczo-Gwarancyjnego Siergieja Gawriłowa.
Inne ważniejsze opublikowane teksty to:
Kariera w sektorze przedsiębiorstw.
Od 2001 roku niezwiązany z dziennikarstwem. 
Były członek Rady Nadzorczej Polskiego Górnictwa Naftowego i Gazownictwa (PGNiG). 
Wraz z Maciejem Gorzelińskim prowadził firmę public relations MDI Strategic Solutions. 
Od października 2019 roku jest Prezesem Zarządu Synthos Green Energy S.A. spółki z grupy kapitałowej Synthos. Spółka realizuje inwestycje w nowoczesne projekty energetyczne energetyki odnawialnej (morskie farmy wiatrowe, produkcja wodoru) oraz jądrowej (SMR - "small modular reactors", małe reaktory modułowe). 

</doc>
<doc id="712989" url="https://pl.wikipedia.org/wiki?curid=712989" title="Nowa Fundlandia">
Nowa Fundlandia

Nowa Fundlandia (, wym. ; , , ) – duża wyspa u wschodnich wybrzeży Ameryki Północnej i jednocześnie najgęściej zaludniona część kanadyjskiej prowincji Nowa Fundlandia i Labrador. O wyspie tej potocznie mówi się, że „leży pośrodku Atlantyku”, jednakże w rzeczywistości jest od niego oddalona o ok. 1000 km (współrzędne geograficzne: ). Wyspa Nowa Fundlandia pierwotnie nazwana została "Terra Nova" przez Wenecjanina w służbie brytyjskiej, Giovanniego Caboto (Johna Cabota), w 1497. Prowincja, w skład której wchodzi wyspa, również nosiła nazwę „Nowa Fundlandia” aż do 2001, kiedy to zmieniono ją na „Nowa Fundlandia i Labrador” (nieco później zmieniono w ślad za tym kod pocztowy z NF na NL).
Nowa Fundlandia jest oddzielona od Półwyspu Labrador cieśniną Belle Isle, a od wyspy Cape Breton cieśniną Cabota. Zamyka ujście rzeki Świętego Wawrzyńca, która tworzy Zatokę Świętego Wawrzyńca.
Nowa Fundlandia sąsiaduje z niewielką zbiorowością zamorską Francji – Saint-Pierre i Miquelon.
Wyspa ma powierzchnię 111 390 km², co daje jej 15. miejsce na liście wysp świata według powierzchni i 4. miejsce pod tym względem w Kanadzie. Stolica wyspy, St. John’s, znajduje się na południowo-wschodnim krańcu wyspy. Leżąca na południe od stolicy miejscowość Cape Spear to najdalej na wschód wysunięty punkt Ameryki Północnej. Według danych spisu powszechnego wyspę zamieszkują 466 172 osoby. Jednakże często do ludności Nowej Fundlandii dolicza się ludność okolicznych, mniejszych wysp, jak New World, Twillingate, Fogo i Bell Islands, jako „należące do Nowej Fundlandii, a nie Labradoru”. Łącznie z tymi wyspami liczba mieszkańców wynosiła w 2001 r. 485 066 osób.
Na Nowej Fundlandii używany jest dialekt języka angielskiego, zwany „angielskim nowofundlandzkim”, oraz dialekt języka francuskiego, analogicznie zwany „francuskim nowofundlandzkim”; na tej samej zasadzie występuje „irlandzki nowofundlandzki”.
Historia.
Pierwsi mieszkańcy.
Pierwszymi mieszkańcami wyspy byli prawdopodobnie przodkowie ludu Beothuk, zamieszkującego Nową Fundlandię w momencie przybycia na nią Europejczyków. W języku beothuk nazwa własna tego plemienia oznacza po prostu „ludzie”. Pochodzenie tego plemienia jest niejasne, prawdopodobnie jednak przypłynęli oni na wyspę z Labradoru. Kultura ta wymarła, jej ślady istnieją jedynie w muzeach oraz zapisach historycznych i znaleziskach archeologicznych. Shanawdithit, ostatnia znana przedstawicielka plemienia Beothuk, zmarła w St. John’s w 1829 roku.
Wiadomo, że lud Beothuk zamieszkujący Nową Fundlandię i Labrador był opisywany przez Normanów jako Skrælingowie. Pierwsze kontakty między Europejczykami a pierwotnymi mieszkańcami wyspy miały miejsce około 1006 roku w L’Anse aux Meadows, gdy wikingowie podjęli próbę założenia na wybrzeżu wyspy stałej osady. Według sag nordyckich, Skrælingowie okazali wielką dzikość i okrucieństwo, doprowadzając do wycofania się osadników z wyspy i zarzucenia planów osadniczych.
Gdy w 1497 roku przybyli następni Europejczycy z Johnem Cabotem, nawiązali kontakty z ludnością miejscową. Ich ówczesna liczba jest sporna, różne szacunki podają od 1000 do 5000 osób.
Gdy europejskie osadnictwo nabrało charakteru stałego i zaczęło obejmować nowe rejony wybrzeża, dostępne dotychczas dla ludu Beothuk dla rybołówstwa, byli oni spychani w gorsze rejony, a ich liczebność stopniowo się zmniejszała. Na początku XIX wieku pozostało ich już bardzo niewielu. Większość została zabita przez kolonistów bądź też zmarła z głodu i chorób. Podjęte przez władze próby dialogu z pierwotną ludnością i ocalenia jej okazały się spóźnione.
Współcześnie wielu mieszkańców Nowej Fundlandii może wykazać się pochodzeniem indiańskim, głównie Mi’kmaq.
Odkrycie, kolonizacja i osadnictwo.
Nowa Fundlandia jest jedynym miejscem w Ameryce Północnej, gdzie zostało potwierdzone osadnictwo wikingów. Norweski badacz Helge Ingstad wraz z żoną – archeologiem Anne Stine Ingstad, w 1960 odkryli ich dawną osadę – L’Anse aux Meadows. Stanowisko było przedmiotem długoletnich prac wykopaliskowych, osadę datowano na 500 lat przed wyprawą Krzysztofa Kolumba, uznano ją za najstarszy ślad obecności Europejczyków w Ameryce Północnej. Umieszczona na Liście światowego dziedzictwa UNESCO jest uważana za część wymienianego w sagach Vinlandu, odkrytego przez Leifa Erikssona.
Wikingowie przebywali tam relatywnie krótko, jedynie w okresie między 999 a 1001. Po opuszczeniu przez nich wyspy, jej jedynymi mieszkańcami przez ponad 500 lat pozostała pierwotna ludność indiańska. Stan ten utrzymał się do 1497, kiedy to wyspę dla Europejczyków ponownie odkrył włoski nawigator John Cabot pływający na zlecenie korony angielskiej. Za dokładne miejsce wylądowania Cabota na wyspie przyjęło się uważać Bonavistę, leżącą na jej wschodnim wybrzeżu, jednakże istnieją przekazy dotyczące innych miejsc. Jedna z nich to Cape Bauld na cyplu Wielkiego Półwyspu Północnego. Wynikałoby to z dokumentu sporządzonego przez handlarza z Bristolu, a przechowywanego w Hiszpańskim Archiwum Państwowym. Miejsce lądowania jest tam opisane jako leżące 1800 mil na zachód od Dursey Head w Irlandii (szerokość geograficzna 51° 34'N), co daje właśnie położenie Cape Bauld. Taka interpretacja dopuszcza też lądowanie na niezbyt odległej od Cape Bauld wyspie Belle Isle.
Po Cabocie, następnymi Europejczykami na Nowej Fundlandii byli portugalscy, hiszpańscy, francuscy i angielscy rybacy, chociaż istnieją przesłanki w dokumentach, że ci ostatni przypływali do wschodnich wybrzeży Nowej Fundlandii na połowy dorsza nawet przed przybyciem Cabota. Później, w XVII w. przybyli na wyspę rybacy irlandzcy, którzy nawali ją "Talamh an Éisc", co oznacza w języku gaelickim „kraina ryb” lub „rybne ziemie”. Nazwa ta jest śladem, jaki pozostał w języku, dokumentującym duże znaczenie rybołówstwa na tutejszych wodach.
W 1583 sir Humphrey Gilbert oficjalnie ogłosił Nową Fundlandię kolonią angielską. Znajdowało się wówczas w St. John’s trochę Anglików, Francuzów i Portugalczyków, nie było jednak stałego osadnictwa, a sam Gilbert zaginął na morzu podczas podróży powrotnej, co na pewien czas położyło kres planom osadniczym.
5 lipca 1610 John Guy wypłynął z 39 innymi kolonistami z Bristolu w Anglii w rejs do Cuper’s Cove na Nowej Fundlandii. Ta i inne próby ustanowienia stałego osadnictwa na wyspie nie przyniosły spodziewanych zysków, jednakże część osadników zdecydowała się mimo wszystko pozostać, tworząc najwcześniejszą populację pochodzenia europejskiego na Nowej Fundlandii. W 1620 rybacy pochodzenia brytyjskiego wyparli osadników innych nacji ze wschodnich wybrzeży Nowej Fundlandii, podczas gdy rybacy pochodzący z Francji dominowali na wybrzeżu południowym i Półwyspie Północnym. W 1622 George Calvert założył na Nowej Fundlandii Kolonię Avalon.
Po 1763 na mocy pokoju paryskiego Francja przekazała Anglii kontrolę nad południowym i północnym wybrzeżem Nowej Fundlandii, zatrzymując w swym posiadaniu jedynie leżące nieopodal niej wyspy Saint Pierre i Miquelon, leżące przy obfitującej w ryby ławicy Grand Banks przy południowych wybrzeżach Nowej Fundlandii. W przeciwieństwie do wcześniejszych prób kolonizacji, stałe, całoroczne osady zostały wówczas założone przez Brytyjczyków, głównie rybaków. Osady te były początkowo słabo zaludnione, jednakże niechęć do dwukrotnego w ciągu roku pokonywania oceanu, by przybyć na Nową Fundlandię tylko na sezon połowów, powodowała, że stopniowo ich zaludnienie zwiększało się. Największy wzrost osadnictwa brytyjskiego nastąpił na przełomie XVIII i XIX wieku.
Nazwa angielska, „Newfoundland” to jedna z najstarszych europejskich nazw geograficznych w Kanadzie, będących w ciągłym użyciu w geografii i kartografii począwszy od 1502 (wzmiankowana w liście tak datowanym). Francuska nazwa wyspy to "Terre Neuve".
Imigranci z Europy, którzy osiedli na wyspie, przywieźli z sobą pewną wiedzę, kulturę, wierzenia, zwyczaje, jednakże prędko kultura ta nabrała własnych, typowych dla Nowej Fundlandii elementów, stając się różna zarówno od kultur europejskich, jak i od kultury imigrantów osiadłych na stałym lądzie. Szukając rynków zbytu dla swego głównego produktu – poławianych w Atlantyku ryb, Nowofundlandczycy nawiązali liczne kontakty handlowe, lecz ich główna aktywność w tym względzie koncentrowała się raczej na najbliższych sąsiadach: stałym lądzie Ameryki Północnej, Kanadzie i Stanach Zjednoczonych. Ich pewnego rodzaju izolacja jest odczuwalna nawet dzisiaj. Większość ludności wyspy zamieszkuje małe ośrodki rozsiane po całym wybrzeżu, niektóre z nich są znacznie oddalone od większych miast i bywają przez długie miesiące izolowane, na skutek złej pogody czy też w okresie zimy. Takie warunki spowodowały właśnie zróżnicowanie kulturowe między wyspiarzami a ludnością osiadłą na stałym lądzie, nawet w należącym do tej samej prowincji Labradorze. Różnice te dotyczą obyczajów, codziennych zajęć, pieśni, wierzeń, różnią się też używane na Nowej Fundlandii i na stałym lądzie dialekty.
I wojna światowa przyniosła duże straty w zaludnieniu wyspy. Z populacji liczącej 250 tys. osób 5482 osoby wyruszyły za morze. Blisko 1500 zginęło, a 2300 uznano za zaginionych. 1 lipca 1916 w Beaumont-Hamel we Francji, 753 członków Królewskiego Regimentu Nowofundlandzkiego stawiło się w pierwszej linii okopów. Następnego dnia tylko 68 było zdolnych do walki. Nowofundlandczycy stracili około 25% swej młodzieży w I wojnie światowej, do dziś zarzucają Kanadzie, że ich udział w powojennych sukcesach ekonomicznych całego państwa był nieproporcjonalnie niski w stosunku do poniesionych na wojnie ofiar. Nawet teraz, gdy Kanada świętuje dzień 1 lipca jako rocznicę utworzenia państwa, wielu Nowofundlandczyków woli poświęcić ów dzień na wspominanie zdarzeń z I wojny światowej.
II wojna światowa również miała swój wpływ na wyspę. Na przykład, Amerykanie używali baz wojskowych w Argentia, Gander, Stephenville, Goose Bay i St. John’s. Ich obecność przyczyniła się do szybkiego wzrostu gospodarczego Nowej Fundlandii i umocniła tradycyjne związki ze Stanami Zjednoczonymi. Uważa się też, że to amerykańscy żołnierze wymyślili używaną do dziś nazwę „Newfie”.
Przyłączenie do Kanady.
Nowa Fundlandia i Labrador to najmłodsza prowincja Kanady, wcześniej było to dominium brytyjskie. W okresie światowej depresji gospodarczej lat 30. XX wieku Nowa Fundlandia, dotąd niezależne dominium, ogłosiła w 1932 bankructwo i przeszła pod bezpośredni zarząd finansowy brytyjskich komisarzy. W końcu w 1949 stosunkiem głosów 50,5% do 49,5% jej mieszkańcy w referendum przegłosowali przyłączenie do Kanady, której historia, gospodarka, kultura oraz instytucje polityczne były całkowicie odmienne. Kampania referendalna była bardzo intensywna i intensywnie angażowała się w nią zarówno Kanada jak i optująca za połączeniem Wielka Brytania. .
Flaga prowincji, zaprojektowana przez nowofundlandzkiego artystę Christophera Pratta, została oficjalnie przyjęta przez władze prowincji 28 maja 1980. Labrador posiada własną, nieoficjalną flagę, tworzoną przez Mike Martina dla Labradoru Południowego. Istnieje też nieoficjalna, trójkolorowa flaga wyspy, XIX-wiecznego pochodzenia. Flagi takiej używały jednostki morskie jeszcze w XX wieku. Symbolizuje ona jedność trzech największych grup etnicznych wyspy: Anglików, Irlandczyków i Szkotów. Obecnie jest wywieszana przed domami na wielu nowofundlandzkich posiadłościach, jednak turyści często mylą ją z flagą Irlandii. Flaga nieoficjalna staje się ostatnio coraz bardziej popularna, po okresie jakby zapomnienia o niej przez Nowofundlandczyków przeżywa swój renesans. „Różowo-Biało-Zielona” jest umieszczana przy wejściu do sklepów z pamiątkami, jest także dostępna w sprzedaży jako pamiątka z wyspy, czasem turyści są nią obdarowywani w ramach gestu życzliwości ze strony stałych mieszkańców. Ten zestaw kolorów jest też obecny jako element mody, specyficznej dla Nowej Fundlandii.
Geografia.
Nowa Fundlandia jest jednym z pierwszych odkrytych miejsc Nowego Świata. St. John’s jest uważane za najstarsze miasto w anglojęzycznej części Ameryki Północnej.
Na Nowej Fundlandii mieszczą się dwa parki narodowe. Park Narodowy Gros Morne leży na zachodnim wybrzeżu wyspy i jest umieszczony na liście światowego dziedzictwa UNESCO od 1987 roku, z powodu jego walorów krajobrazowych oraz charakteru geologicznego. To największy z parków w atlantyckiej części Kanady, ma powierzchnię 1805 km². Park Narodowy Terra Nova leżący po wschodniej stronie wyspy obejmuje ochroną skaliste brzegi zatoki Bonavista, ukazując historię tutejszego morza, skał i ludzi.
Na Nowej Fundlandii istnieje kilka szlaków turystycznych. Szlak wschodniego wybrzeża zaczyna się na wschodnim krańcu półwyspu Avalon, w pobliżu miejscowości Fort Amherst, a kończy w oddalonej o 215 km miejscowości Cappahayden. Szlak wiedzie wzdłuż wybrzeża, poprzez długie odcinki niezamieszkanych, skalistych brzegów, urozmaiconych rozrzuconymi tu i ówdzie wsiami rybackimi.
W Stephenville, miasteczku liczącym ok. 8000 mieszkańców, od początku lat 40. XX wieku do roku 1966 istniała baza amerykańskiej marynarki i lotnictwa. Leżała ok. 20 km od miasta, połączona z nim linią kolejową, wiodącą do leżącej na miejscu dawnej bazy miejscowości Stephenville Crossing.
Na zachodnim wybrzeżu, w Bay of Islands ("Zatoce Wysp"), leży miejscowość Corner Brook, w której znajduje się największa na wyspie drukarnia. Sandy Point (leżące w zatoce Saint George’s) oraz miasto Saint George’s były pierwszymi większymi osiedlami na zachodnim wybrzeżu Nowej Fundlandii. Jednakże ich ostatni mieszkaniec został zmuszony do opuszczenia tego miejsca w 1973 roku.
Park Prowincjonalny Barachois Pond ze względu na walory tamtejszych lasów jest obszarem chronionej przyrody.
Marble Mountain to główna na wyspie atrakcja dla narciarzy.
W marcu corocznie odbywa się otwarcie sezonu polowań na foki grenlandzkie.
Nowa Fundlandia znana jest także z uniwersytetu, Memorial University of Newfoundland, z siedzibą w St. John’s.

</doc>
<doc id="712994" url="https://pl.wikipedia.org/wiki?curid=712994" title="Akcaabat">
Akcaabat



</doc>
<doc id="712995" url="https://pl.wikipedia.org/wiki?curid=712995" title="Akcakale">
Akcakale



</doc>
<doc id="712996" url="https://pl.wikipedia.org/wiki?curid=712996" title="Aksehir">
Aksehir



</doc>
<doc id="712997" url="https://pl.wikipedia.org/wiki?curid=712997" title="Alasehir">
Alasehir



</doc>
<doc id="712998" url="https://pl.wikipedia.org/wiki?curid=712998" title="Aliaga">
Aliaga



</doc>
<doc id="712999" url="https://pl.wikipedia.org/wiki?curid=712999" title="Ardesen">
Ardesen



</doc>
<doc id="713002" url="https://pl.wikipedia.org/wiki?curid=713002" title="Beysehir">
Beysehir



</doc>
<doc id="713004" url="https://pl.wikipedia.org/wiki?curid=713004" title="Bingol">
Bingol



</doc>
<doc id="713005" url="https://pl.wikipedia.org/wiki?curid=713005" title="Bozuyuk">
Bozuyuk



</doc>
<doc id="713007" url="https://pl.wikipedia.org/wiki?curid=713007" title="Buyukcekmece">
Buyukcekmece



</doc>
<doc id="713008" url="https://pl.wikipedia.org/wiki?curid=713008" title="Dogubeyazıt">
Dogubeyazıt



</doc>
<doc id="713009" url="https://pl.wikipedia.org/wiki?curid=713009" title="Dortyul">
Dortyul



</doc>
<doc id="713010" url="https://pl.wikipedia.org/wiki?curid=713010" title="Doertyul">
Doertyul



</doc>
<doc id="713011" url="https://pl.wikipedia.org/wiki?curid=713011" title="Duzici">
Duzici



</doc>
<doc id="713015" url="https://pl.wikipedia.org/wiki?curid=713015" title="Elazig">
Elazig



</doc>
<doc id="713016" url="https://pl.wikipedia.org/wiki?curid=713016" title="Ercis">
Ercis



</doc>
<doc id="713021" url="https://pl.wikipedia.org/wiki?curid=713021" title="Goksun">
Goksun



</doc>
<doc id="713022" url="https://pl.wikipedia.org/wiki?curid=713022" title="Golcuk">
Golcuk



</doc>
<doc id="713024" url="https://pl.wikipedia.org/wiki?curid=713024" title="Gumushane">
Gumushane



</doc>
<doc id="713025" url="https://pl.wikipedia.org/wiki?curid=713025" title="Igdir">
Igdir



</doc>
<doc id="713027" url="https://pl.wikipedia.org/wiki?curid=713027" title="Karabuk">
Karabuk



</doc>
<doc id="713029" url="https://pl.wikipedia.org/wiki?curid=713029" title="Karapinar">
Karapinar



</doc>
<doc id="713030" url="https://pl.wikipedia.org/wiki?curid=713030" title="Kesan">
Kesan



</doc>
<doc id="713031" url="https://pl.wikipedia.org/wiki?curid=713031" title="Kocaeli (Izmit)">
Kocaeli (Izmit)



</doc>
<doc id="713033" url="https://pl.wikipedia.org/wiki?curid=713033" title="Kutahya">
Kutahya



</doc>
<doc id="713034" url="https://pl.wikipedia.org/wiki?curid=713034" title="Kirklareli">
Kirklareli



</doc>
<doc id="713035" url="https://pl.wikipedia.org/wiki?curid=713035" title="Kirikhan">
Kirikhan



</doc>
<doc id="713037" url="https://pl.wikipedia.org/wiki?curid=713037" title="Kirsehir">
Kirsehir



</doc>
<doc id="713038" url="https://pl.wikipedia.org/wiki?curid=713038" title="Kiziltepe">
Kiziltepe



</doc>
<doc id="713039" url="https://pl.wikipedia.org/wiki?curid=713039" title="Luleburgaz">
Luleburgaz



</doc>
<doc id="713040" url="https://pl.wikipedia.org/wiki?curid=713040" title="Mersin (Icel)">
Mersin (Icel)



</doc>
<doc id="713041" url="https://pl.wikipedia.org/wiki?curid=713041" title="Mustafa Kemalpasa">
Mustafa Kemalpasa



</doc>
<doc id="713044" url="https://pl.wikipedia.org/wiki?curid=713044" title="Nevsehir">
Nevsehir



</doc>
<doc id="713045" url="https://pl.wikipedia.org/wiki?curid=713045" title="Nigde">
Nigde



</doc>
<doc id="713046" url="https://pl.wikipedia.org/wiki?curid=713046" title="Polatli">
Polatli



</doc>
<doc id="713047" url="https://pl.wikipedia.org/wiki?curid=713047" title="Reyhanli">
Reyhanli



</doc>
<doc id="713049" url="https://pl.wikipedia.org/wiki?curid=713049" title="Sandikli">
Sandikli



</doc>
<doc id="713050" url="https://pl.wikipedia.org/wiki?curid=713050" title="Suruc">
Suruc



</doc>
<doc id="713052" url="https://pl.wikipedia.org/wiki?curid=713052" title="Tavsanli">
Tavsanli



</doc>
<doc id="713053" url="https://pl.wikipedia.org/wiki?curid=713053" title="Tekirdag">
Tekirdag



</doc>
<doc id="713055" url="https://pl.wikipedia.org/wiki?curid=713055" title="Torbali">
Torbali



</doc>
<doc id="713056" url="https://pl.wikipedia.org/wiki?curid=713056" title="Uzunkopru">
Uzunkopru



</doc>
<doc id="713057" url="https://pl.wikipedia.org/wiki?curid=713057" title="Usak">
Usak



</doc>
<doc id="713058" url="https://pl.wikipedia.org/wiki?curid=713058" title="Viransehir">
Viransehir



</doc>
<doc id="713059" url="https://pl.wikipedia.org/wiki?curid=713059" title="Yalvac">
Yalvac



</doc>
<doc id="713060" url="https://pl.wikipedia.org/wiki?curid=713060" title="Yerkoy">
Yerkoy



</doc>
<doc id="713061" url="https://pl.wikipedia.org/wiki?curid=713061" title="Yuksekova">
Yuksekova



</doc>
<doc id="713062" url="https://pl.wikipedia.org/wiki?curid=713062" title="Canakkale">
Canakkale



</doc>
<doc id="713063" url="https://pl.wikipedia.org/wiki?curid=713063" title="Cankiri">
Cankiri



</doc>
<doc id="713064" url="https://pl.wikipedia.org/wiki?curid=713064" title="Carsamba">
Carsamba



</doc>
<doc id="713065" url="https://pl.wikipedia.org/wiki?curid=713065" title="Cerkezkoy">
Cerkezkoy



</doc>
<doc id="713066" url="https://pl.wikipedia.org/wiki?curid=713066" title="Corlu">
Corlu



</doc>
<doc id="713067" url="https://pl.wikipedia.org/wiki?curid=713067" title="Corum">
Corum



</doc>
<doc id="713068" url="https://pl.wikipedia.org/wiki?curid=713068" title="Cubuk">
Cubuk



</doc>
<doc id="713069" url="https://pl.wikipedia.org/wiki?curid=713069" title="Cumra">
Cumra



</doc>
<doc id="713070" url="https://pl.wikipedia.org/wiki?curid=713070" title="Unye">
Unye



</doc>
<doc id="713071" url="https://pl.wikipedia.org/wiki?curid=713071" title="Uzumlu">
Uzumlu



</doc>
<doc id="713072" url="https://pl.wikipedia.org/wiki?curid=713072" title="Imamoglu">
Imamoglu



</doc>
<doc id="713073" url="https://pl.wikipedia.org/wiki?curid=713073" title="Inegol">
Inegol



</doc>
<doc id="713074" url="https://pl.wikipedia.org/wiki?curid=713074" title="Iskenderun">
Iskenderun



</doc>
<doc id="713075" url="https://pl.wikipedia.org/wiki?curid=713075" title="Islahiye">
Islahiye



</doc>
<doc id="713078" url="https://pl.wikipedia.org/wiki?curid=713078" title="Sebin Karahisar">
Sebin Karahisar



</doc>
<doc id="713080" url="https://pl.wikipedia.org/wiki?curid=713080" title="Serefli Kochisar">
Serefli Kochisar



</doc>
<doc id="713081" url="https://pl.wikipedia.org/wiki?curid=713081" title="Nikos Machlas">
Nikos Machlas

Nikolaos Machlas (ur. 16 czerwca 1973 w Heraklionie) – grecki piłkarz grający na pozycji napastnika, wielokrotny reprezentant kraju.
Kariera klubowa.
Rozpoczął karierę w klubie OFI 1925, w barwach którego zadebiutował w lutym 1991 w meczu z Panioniosem GSS. Pozostał na Krecie do 1996, kiedy to przeniósł się do holenderskiego SBV Vitesse.
W pierwszym sezonie w Holandii zdobył zaledwie osiem bramek w 29 meczach, ale już rok później w 32 meczach ligowych strzelił aż 34 gole, co uczyniło go zdobywcą Złotego Buta za sezon 1997/1998. W trzecim, ostatnim sezonie w barwach Vitesse w 29 meczach strzelił 18 goli, po czym został sprzedany do Ajaksu za 7,6 mln USD.
Tam co prawda wciąż strzelał bramki, ale wielokrotnie dawano mu do zrozumienia, że nie jest wystarczająco dobry, by grać w Ajaksie; miejsce w ataku częściej zajmowali młodsi Zlatan Ibrahimović i Mido. Wreszcie na początku sezonu 2002/2003 trener Ronald Koeman oznajmił Machlasowi, iż nie widzi dla niego miejsca w składzie drużyny z Amsterdamu i odesłał go do drużyny młodzieżowej.
Niedługo potem Machlas na zasadzie wypożyczenia odszedł do hiszpańskiej Sevilli FC. Tam jedna nie poradził sobie – w czternastu meczach strzelił zaledwie dwa gole, a także został aresztowany za agresywne zachowanie wobec policjanta, który ukarał go mandatem za przekroczenie prędkości.
W lipcu 2003 rozwiązano jego kontrakt z Ajaksem. Machlas wrócił więc do Grecji, gdzie związał się z Iraklisem, a następnie ze swoim pierwszym klubem, OFI Kreta. Tam popadł w konflikt z prezesem. Jego kontrakt rozwiązano, a Machlas wyjechał na Cypr, gdzie podpisał roczny kontrakt z APOEL-em.
Kariera reprezentacyjna.
W reprezentacji Grecji Machlas rozegrał 61 meczów, w których strzelił 18 goli. Z drużyną narodową wystąpił na Mistrzostwach Świata 1994, w których Grecja przegrała jednak wszystkie trzy mecze grupowe, nie strzelając nawet gola. Ostatni mecz w reprezentacji zagrał w lutym 2002, rywalem Greków była wówczas Szwecja.

</doc>
<doc id="713082" url="https://pl.wikipedia.org/wiki?curid=713082" title="Sirnak">
Sirnak



</doc>
<doc id="713088" url="https://pl.wikipedia.org/wiki?curid=713088" title="Louis-Antoine Ranvier">
Louis-Antoine Ranvier

Louis-Antoine Ranvier (ur. 2 października 1835 w Lyonie, zm. 22 marca 1922 w Vendranges) – francuski lekarz, patolog, anatom i histolog.
Opisał przewężenie otoczki mielinowej aksonów, określane dziś na jego cześć jako przewężenia Ranviera.

</doc>
<doc id="713096" url="https://pl.wikipedia.org/wiki?curid=713096" title="Bursa Fabrycjusza">
Bursa Fabrycjusza



</doc>
<doc id="713100" url="https://pl.wikipedia.org/wiki?curid=713100" title="Zwalniacz elektryczny">
Zwalniacz elektryczny

Zwalniacz elektryczny – jest to zwalniacz, który działa na zasadzie indukowania się w wirującej tarczy hamulcowej prądów wirowych przeciwstawiających się jej obrotowi.
Pierwszy zwalniacz elektryczny, działający na zasadzie prądów wirowych, wykonali i opatentowali dwaj francuscy wynalazcy już w 1933 roku. Zasadniczymi elementami zwalniaczy elektromagnetycznych są: stojan zaopatrzony w zespół elektromagnesów - umocowany do ramy pojazdu, skrzyni biegów lub mostu napędowego oraz dwa wirniki napędzane za pomocą wału napędowego. 

</doc>
<doc id="713101" url="https://pl.wikipedia.org/wiki?curid=713101" title="Zwalniacz hydrokinetyczny">
Zwalniacz hydrokinetyczny

Zwalniacz hydrokinetyczny – zwalniacz, który działa na zasadzie hydrokinetycznego sprzęgania wału napędowego z nieobracającym się korpusem. Są to urządzenia zdobywające coraz większe zastosowanie.

</doc>
<doc id="713103" url="https://pl.wikipedia.org/wiki?curid=713103" title="Skały krystaliczne">
Skały krystaliczne

Skały krystaliczne
1. Ogólna nazwa skał posiadających wyraźną strukturę krystaliczną, są to skały zbudowane z minerałów, których ziarna są rozwinięte w postaci kryształów. Do grupy skał krystalicznych należą skały: magmowe, metamorficzne i niektóre osadowe jak gipsy, sole, dolomity.
W skałach krystalicznych ze względu na wielkość kryształów wyróżnia się:
Termin skały krystaliczne w tym znaczeniu jest jak najbardziej logiczny i poprawny, ale zupełnie nieużywany przez geologów, czyli ludzi profesjonalnie zajmujących się skałami.
2. Termin skały krystaliczne w geologii stosowany jest wyłącznie jako określenie skał magmowych (zwykle głębinowych) i metamorficznych.

</doc>
<doc id="713105" url="https://pl.wikipedia.org/wiki?curid=713105" title="Firenze Santa Maria Novella">
Firenze Santa Maria Novella

Firenze Santa Maria Novella (w skrócie "SMN", włoski: "Stazione di Firenze Santa Maria Novella") – największa stacja kolejowa we Florencji i jedna z największych we Włoszech. Posiada połączenia z całym krajem i obsługuje m.in. szybkie pociągi Le Frecce. Nazwa dworca pochodzi od pobliskiego kościoła Santa Maria Novella.
Jest czwartą stacją kolejową we Włoszech pod względem liczby obsługiwanych pasażerów (po Torino Porta Nuova i tuż przed Bologna Centrale).
Budynek stacji, uznawany za arcydzieło modernizmu, został zbudowany w 1934 przez zespół architektów grupy toskańskiej kierowanej przez Giovanni Michelucci. Plan stacji, widziany z góry, miał przypominać rózgi liktorskie, symbol włoskiego faszyzmu. Inne budynki, w tym ciepłownia i nastawnia, autorstwa Angiolo Mazzoni zostały wybudowane w tym samym czasie, ale reprezentują futuryzm. W pobliżu stacji grupa toskańska wybudowała także w 1935 Pałac Królewski Santa Maria Novella wykonany z białego marmuru.
W pobliżu peronu 8 znajduje się pamiątkowa tablica poświęcona Żydom deportowanym przez faszystów do obozów śmierci.

</doc>
<doc id="713110" url="https://pl.wikipedia.org/wiki?curid=713110" title="Mikrofiltracja">
Mikrofiltracja

Mikrofiltracja – metoda filtracji zawiesin przy użyciu membran porowatych. Pory w membranach do mikrofiltracji są względnie duże (0,2–10 μm) więc już przy niewielkim ciśnieniu (0,1–0,3 MPa) przepływ jest duży i wynosi od kilku do kilkunastu m³/(m²·h). Otwory są takiej wielkości, że nie przechodzą przez nie koloidy, zawiesiny i bakterie, a przepuszczane są substancje rozpuszczone – jony i niejonowe związki chemiczne, np. niektóre witaminy i rozpuszczalne białka.
Metoda ta znalazła zastosowanie w biotechnologii do wydzielania biomasy oraz sterylizacji np. pożywek i piwa. W piwowarstwie mikrofiltracja zastępuje pasteryzację. Pozwala ona browarom na produkcję piwa niepasteryzowanego o przedłużonej do kilku miesięcy przydatności do spożycia.
Stosując metody mikrofiltracji można prowadzić procesy ciągłe w celu uzyskania biomasy lub metabolitów zewnątrzkomórkowych. Przykładowe zastosowania tej metody to filtracja sterylna mleka i solanki oraz oczyszczanie roztworów z zawiesin, jako metoda alternatywna dla wytrącania i odwirowania.

</doc>
<doc id="713111" url="https://pl.wikipedia.org/wiki?curid=713111" title="Genova Brignole">
Genova Brignole

Genova Brignole (wł.: "Stazione di Genova Brignole") – jedna z najważniejszych stacji kolejowych w Genui, w regionie Liguria, położona na Piazza Verdi. Posiada 5 peronów.
W zakresie ruchu pasażerskiego obsługuje około 60 tys. użytkowników dziennie oraz 22 mln rocznie. W kategoryzacji stacji RFI posiada kategorię złotą.
Historia.
Pomysł drugiej stacji kolejowej w Genui został wyrażony przy okazji wystawy światowej w 1905, zaś projekt został przedstawiony w 1902. Opisywał on budynek dla podróżnych o długości 105 m, w trzech częściach złożonych w centralnej osi symetrii.
Budynek został ukończony w roku 1905. Architektura zawiera podstawy francuskiej szkoły romantycznej, wzbogacone o duże motywy dekoracyjne z pilastrami. Filar i ramki do pierwszego piętra są wykonane z białego granitu. Front w rzymskim stylu, z widokiem na Via Verdi, zdobiony sztukaterią z kamienia wydobywanego z Montorfano; ściany pomieszczeń są ozdobione freskami autorstwa De Servi, Berroggio i Grifo. Jednostka centralna z elewacji jest zdominowana przez duże rzeźby, całe opatrzone godłem krajowym, z rzeźbami gryfów, polichromią z czerwonym krzyżem na białym tle oraz koroną, w której umieszczony jest rzymski bóg Janus.
Obecnie stacja jest zbudowana na kilku poziomach:
Stacja została włączona w program rewitalizacji głównych włoskich dworców kolejowych Grandi Stazioni, spółki kontrolowanej przez Ferrovie dello Stato.
W północnej stronie stacji trwają obecnie prace nad budową stacji metra, którego ukończenie planowane jest na 2011 r.

</doc>
<doc id="713116" url="https://pl.wikipedia.org/wiki?curid=713116" title="Cervidae">
Cervidae



</doc>
<doc id="713117" url="https://pl.wikipedia.org/wiki?curid=713117" title="Eustachy Potocki">
Eustachy Potocki

Eustachy Potocki herbu Pilawa (ur. w 1720 roku – zm. 25 lutego 1768 roku w Radzyniu Podlaskim) – cześnik koronny w 1754 roku, generał artylerii litewskiej w 1759 roku, generał-lejtnant wojsk koronnych w 1752 roku, starosta generalny ruski w latach 1762-1767, starosta grabowiecki, urzędowski i tłumacki w 1738, starosta dubieński w 1731, marszałek sejmiku ziemi halickiej w 1756 roku.
Życiorys.
Wnuk Feliksa Kazimierza, najstarszy syn Jerzego Potockiego, brat: Mariana i Katarzyny Kossakowskiej.
W dzieciństwie otrzymał starostwo dubieńskie. Był uczniem kolegium jezuickiego w Lublinie. Jako młodzieniec odbył podróż do Niemiec i Francji. 
W 1740 0 był posłem na sejm z woj. podolskiego.
Jako republikant był przeciwnikiem obozu Czartoryskich. Popierany przez Francję miał zawiązać konfederację przeciw wkroczeniu wojsk rosyjskich do Polski. Był posłem ziemi halickiej na sejm 1746 roku.
Od 1743 pułkownik wojsk koronnych, generał-major wojsk koronnych od 1752, następnie awansowany na generała-lejtnanta kawalerii koronnej oraz rotmistrza chorągwi pancernej. Poseł lubelski na sejm 1744. Poseł województwa lubelskiego na sejm 1750, deputat bełski do Trybunału Głównego Koronnego w 1750 roku. W 1754 roku został cześnikiem koronnym i marszałkiem Trybunału Głównego Koronnego w Lublinie. Za sprawowanie tej funkcji i inne zasługi 16 grudnia 1754 został odznaczony Orderem Orła Białego. Poseł na sejm 1756 roku z ziemi halickiej. Od 1757 był skarbnikiem stronnictwa francuskiego w Polsce. W 1759 został mianowany generałem artylerii litewskiej. Poseł inflancki na sejm 1761. 
W 1762 założył w Warszawie jurydykę Mariensztat (miasto Marii - od imienia żony). W 1764 został marszałkiem konwokacji województwa lubelskiego – był przeciwnikiem elekcji Stanisława Augusta Poniatowskiego i ingerencji Rosji w sprawy Polski. Jako poseł na sejm konwokacyjny i marszałek konfederacji województwa lubelskiego 7 maja 1764 roku podpisał manifest, uznający odbywający się w obecności wojsk rosyjskich sejm za nielegalny. Podpisał elekcję Stanisława Augusta Poniatowskiego w 1764 roku. Był marszałkiem województwa lubelskiego w konfederacji Czartoryskich w 1764 roku. Był elektorem Stanisława Augusta Poniatowskiego w 1764 roku z województwa lubelskiego.
W latach 1762-1767 był starostą lwowskim. Po wycofaniu się z życia politycznego zajął się gospodarzeniem na swych licznych dobrach na Lubelszczyźnie. W dziedzicznych Sernikach ufundował kościół parafialny, a ostatnie lata spędził w Radzyniu, gdzie w latach 1749-1750 wzniósł wspaniały pałac z ogrodem według projektu Jakuba Fontany (według jego projektu w kościele jezuitów w Warszawie został wykonany castrum doloris E. Potockiego i jego żony). 
Jego żoną była Marianna Kątska.
Jego dziećmi byli:
Cecylia Urszula Potocka,
Kajetan Potocki,
Roman Ignacy Franciszek Potocki,
Jerzy Michał Potocki,
Jan Nepomucen Eryk Potocki,
Stanisław Kostka Potocki.

</doc>
<doc id="713120" url="https://pl.wikipedia.org/wiki?curid=713120" title="IEEE-488">
IEEE-488

IEEE-488 – nazwa interfejsu, łącza o krótkim zasięgu, wykorzystywanego w automatycznych systemach pomiarowych. IEEE-488 jest również znane jako GPIB (General Purpose Interface Bus), IEC 625 Bus i HP-IB (Hewlett-Packard Instrument Bus).
Historia.
Interfejs IEEE-488 został zaprojektowany w późnych latach sześćdziesiątych XX wieku przez Hewlett-Packard (HP). HP nazwał swój interfejs HP-IB, natomiast inne firmy używały nazwy GPIB.
W 1975 IEEE ustaliło standard tego łącza nazwany IEEE-488-1975 (obecnie IEEE-488.1). 
W standardzie IEEE-488.1 nie zostały uwzględnione formaty komend i danych. Zostało to dodane w 1987 jako standard IEEE-488.2 zwany również jako Standard Commands for Programmable Instruments (SCPI). Standard IEEE-488.2 (SCPI) rozwijany jest niezależnie od IEEE-488.1 i obecnie jest jednym z podstawowych standardów komunikacji z urządzeniami pomiarowymi niezależnie od tego czy są one połączone fizycznie przez interfejs IEEE-488.1

</doc>
<doc id="713121" url="https://pl.wikipedia.org/wiki?curid=713121" title="GPIB">
GPIB



</doc>
<doc id="713122" url="https://pl.wikipedia.org/wiki?curid=713122" title="Piotr Krakowiak">
Piotr Krakowiak

Piotr Krakowiak (ur. 12 września 1965 w Koszalinie) – ksiądz pallotyn, teolog i psycholog; dyrektor gdańskiego Hospicjum im. ks. E. Dutkiewicza SAC (dawniej Hospicjum Pallottinum), założyciel Fundacji Hospicyjnej, Krajowy Duszpasterz Hospicjów.
Życiorys.
Święcenia kapłańskie przyjął 8 maja 1993 w Ołtarzewie z rąk bp. Alojzego Orszulika.
W 1993 został kapelanem hospicjum ks. Eugeniusza Dutkiewicza w Gdańsku. W latach 1994–2000 przebywał na studiach we Włoszech i w USA. Jego badania naukowe i praktyki w Poliklinice Gemelli w Rzymie, w hospicjach i szpitalach w USA dotyczyły psychologicznych i duchowych aspektów opieki paliatywnej. W 2001 zakończył studia interdyscyplinarnym doktoratem z teologii i psychologii pastoralnej.
Powrócił do Gdańska w 2000 jako hospicyjny kapelan i psycholog. Pracował także jako psycholog w gdańskiej Klinice Onkologii i Radioterapii Akademii Medycznej.
Od 2001 jest wykładowcą psychologii pastoralnej i medycyny pastoralnej w pallotyńskim Wyższym Seminarium Duchownym w Ołtarzewie.
Po śmierci ks. Dutkiewicza w 2002 ks. Piotr Krakowiak został dyrektorem Hospicjum w Gdańsku. W tym samym roku został powołany na Krajowego Duszpasterza Hospicjów przy Konferencji Episkopatu Polski.
W roku 2004 utworzył Fundację Hospicyjną, której celem jest wspieranie hospicjów w całej Polsce. Był też inicjatorem portalu Hospicja.pl oraz ogólnopolskich kampanii społeczno-edukacyjnych Hospicjum to też Życie.
W czerwcu 2007 został przez „Dziennik Bałtycki” ogłoszony „Człowiekiem Roku 2006”.
Od 2007 roku został koordynatorem ogólnopolskiego projektu rozwoju wolontariatu hospicyjnego „Lubię Pomagać” w którym biorą udział hospicja i ośrodki medycyny paliatywnej z całej Polski.
W listopadzie 2007 roku przeprowadził wykład podczas Międzynarodowego Sympozjum na Watykanie. Wykład dotyczył roli wolontariatu w opiece nad starszymi i nieuleczalnie chorymi. Podczas audiencji u Benedykta XVI prosił o błogosławieństwo dla ruchu hospicyjnego w Polsce.
W lutym 2008 roku wraz z prof. de Walden-Gałuszko i prof. Łuczakiem został wyróżniony nagrodą specjalną Św. Kamila, przyznaną osobom zasłużonym dla ruchu hospicyjnego i medycyny paliatywnej.
Od 2008 roku rozpoczął współpracę z Polską Prowincją Bonifratrów, tworząc teoretyczne i praktyczne podstawy Podyplomowej Szkoły Opieki Duszpasterskiej w Służbie Zdrowia i Pomocy Społecznej św. Jana Bożego. Szkoła rozpoczęła działalność w 2011 roku.
W maju 2009 został wybrany przez mieszkańców miasta Gdańszczaninem Roku 2008.
W październiku 2010 roku otrzymał nagrodę „Toruński Anioł” w uznaniu ogólnopolskich działań Fundacji Hospicyjnej związanych z przeprowadzeniem akcji rozwoju wolontariatu hospicyjnego „Lubię pomagać”.
W listopadzie 2010 roku zainicjował utworzenie Fundacji „Lubię Pomagać”, mającej na celu przenoszenie dobrych praktyk zespołowej opieki paliatywno-hospicyjnej do innych dziedzin ochrony zdrowia i pomocy społecznej.
W 2011 roku jedna z publikacji przygotowanych i wydanych pod redakcją P. Krakowiaka i współpracowników, w trakcie projektu rozwoju wolontariatu hospicyjnego „Lubię Pomagać”, ukazała się w języku włoskim w wydawnictwie Papieskiego Uniwersytetu Salezjańskiego (UPS) w Rzymie.
Od 2011 roku ks. Krakowiak pracuje naukowo na Uniwersytecie Mikołaja Kopernika (UMK) w Toruniu i Papieskim Uniwersytecie Jana Pawła II (UPJP2) w Krakowie, zajmując się zagadnieniami u kresu życia, społecznymi elementami opieki i wolontariatem. W Krakowie pełni funkcję kierownika Podyplomowych Studiów z zakresu służby zdrowia i pomocy społecznej – „Szkoła św. Jana Bożego”. Szczegóły na temat pierwszej w Polsce oferty edukacyjnej przygotowującej do zespołowej opieki duszpasterskiej z udziałem księży, sióstr i braci zakonnych, a także osób świeckich oraz warunki rekrutacji są dostępne na stronie zakonu bonifratrów.
W lutym 2012 roku ks. Krakowiak został uhonorowany złotą odznaką „Za zasługi w pracy penitencjarnej”. Minister Sprawiedliwości i Dyrekcja Służby Więziennej wyróżnili Krajowego Duszpasterza Hospicjów, który współpracował z jednostką penitencjarną w Gdańsku od 2002 roku, angażując skazanych do pracy w wolontariacie w hospicjum. W 2008 roku zainicjował cykl szkoleniowy „WHAT – Wolontariat Hospicyjny jako narzędzie Akceptacji i Tolerancji dla osób opuszczających placówki penitencjarne”. Dzięki temu zaangażowaniu dziś skazani są wolontariuszami w 30 hospicjach w całym kraju, a zjawisko wolontariatu hospicyjnego skazanych jest ewenementem na skalę światową.
W marcu 2013 roku ks. Krakowiak został przez prezydenta Bronisława Komorowskiego odznaczony Krzyżem Oficerskim Orderu Odrodzenia Polski.
W dniu 24 września 2013 roku po pozytywnie ocenionym kolokwium habilitacyjnym na Wydziale Nauk Pedagogicznych Uniwersytetu Mikołaja Kopernika w Toruniu Piotr Krakowiak otrzymał stopień doktora habilitowanego nauk społecznych.
Jest członkiem Rady Naukowej czasopisma Medycyna Paliatywna w Praktyce.
Od 2011 roku aktywny organizator przedsięwzięcia, a od 2013 roku koordynator polskiego zespołu podyplomowych studiów dla liderów opieki paliatywnej w Europie – http://www.eupca.eu/ i członek Komitetu Sterującego oraz wykładowca w ramach tej inicjatywy edukacyjnej 4 wiodących środowisk akademickich w Europie (Anglia, Niemcy, Polska, Rumunia), finansowanych przez Fundację Roberta Boscha, a wspieranych przez Europejskie Stowarzyszenie Opieki Paliatywnej – http://www.eapcnet.eu/
Od 2013 roku członek Komitetu Sterującego międzynarodowej organizacji promującej integrację duchowości do opieki zdrowotnej i pomocy społecznej – The Global Network for Spirituality &amp; Health (GNSAH). Uczestnik międzynarodowych konferencji i warsztatów dla profesjonalistów i badaczy duchowości w opiece, organizowanych w Washington DC, USA. 
Od 2016 roku koordynator międzynarodowego projektu badawczego polskich emigrantów zarobkowych w Szkocji, dotyczącego badania sytuacji Polaków (emigrantów zarobkowych w ramach mechanizmów EU) w Szkocji – ich problemów, potrzeb i oczekiwań. W 2021 roku ukazała się pierwsza z publikacji książkowych na ten temat: Biernat Tomasz, Krakowiak Piotr, Leszniewski Tomasz, Emigracja zarobkowa Polaków do Szkocji: społeczne i kulturowe konteksty adaptacji, Toruń, Wydawnictwo Naukowe Uniwersytetu Mikołaja Kopernika: 2021. W przygotowaniu są kolejne publikacje z tych badań problemów emigracyjnych, połączonych z wyzwaniami związanymi z pandemią Covid 19 oraz problemami obywateli Polski i EU po prowadzeniu procedur wyjścia UK z EU w ramach BREXIT.

</doc>
<doc id="713125" url="https://pl.wikipedia.org/wiki?curid=713125" title="Hala Goryczkowa">
Hala Goryczkowa

Hala Goryczkowa – dawna hala pasterska, która znajdowała się w Dolinie Goryczkowej w Tatrach Zachodnich na wysokości 1360–1870 m n.p.m. Obejmowała obydwa jej odgałęzienia – Dolinę Goryczkową pod Zakosy i Dolinę Goryczkową Świńską. Wypasano nie tylko na trawiastym jej dnie i zboczach, ale także na grzbiecie Kondratowego Wierchu i wschodnich stokach Kasprowego Wierchu. Łączna jej powierzchnia wynosiła 224,37 ha, z czego właściwe pastwiska stanowiły 10 ha, resztę stanowiły halizny (81 ha), lasy (39 ha), kosodrzewina (16 ha) i nieużytki (78,37 ha). Dodatkowa powierzchnia serwitutów wynosiła 68,43 ha.
Nazwa hali nie pochodzi od licznych gatunków goryczek (na Hali Goryczkowej nie występują one częściej niż w innych miejscach w Tatrach), lecz od bacy o nazwisku Goryczka (jest to nazwisko dość popularne wśród górali). W czasie II wojny światowej i po niej hala była bardzo intensywnie eksploatowana przez nadmierny wypas; wypasano tutaj 149 owiec (przeliczeniowych), co zdecydowanie przekraczało możliwości tej hali, gdyż porost trawy jest tutaj słaby, dużą część stanowiły piargi i inne nieużytki. Nadmierny wypas powodował erozję stromych stoków. Na północnych stokach, pod granią główną Tatr owce wydeptały liczne perci zwane Zakosami. Z konieczności, by wyżywić liczne stado, juhasi przepędzali owce (przez Goryczkową Przełęcz Świńską) na słowacką stronę, gdzie trawa była bujniejsza i niewypasana (Słowacy wcześniej znieśli lub ograniczyli wypas w Tatrach).
W XIX wieku stanowiła ona własność gminy Murzasichle, Gliczarów i Zubsuche. Do 1961 r. tylko (30,27 ha) stanowiło własność TPN. Większość, tj. 194,1 ha było w rękach górali, od których TPN później wykupił tę halę. Na Wyżniej i Niżniej Goryczkowej Równi stały liczne szałasy i szopy. Jeszcze dawniej istniały podobno szałasy jeszcze wyżej, w Dolinie Goryczkowej pod Zakosy, na wysokości ok. 1580 i 1620 m n.p.m.
Obecnie nie wypasa się tutaj już owiec ani bydła. Nie prowadzą też tędy żadne szlaki turystyki pieszej. Jednak hala jest w dalszym ciągu bardzo intensywnie eksploatowana, tym razem przez narciarzy. Jest jednym z najbardziej popularnych i zatłoczonych ośrodków narciarskich w okolicach Zakopanego. Istniejąca tutaj kolej krzesełkowa Goryczkowa (z Wyżniej Równi Goryczkowej na Kasprowy Wierch) przewozi w ciągu zimowego sezonu, trwającego tutaj przeważnie od 15 grudnia do początków maja, ok. 0,5 miliona narciarzy. Goryczkowy Kocioł to jedyne miejsce w Polsce, w którym można uprawiać narciarstwo w stylu alpejskim. Trasa zjazdowa z Kasprowego Wierchu jest trudna i wymaga pewnych umiejętności narciarskich. Poza dobrze utrzymaną przez ratraki trasą zjazdową można tu uprawiać kwalifikowaną turystykę narciarską na specjalnie wytyczonych nartostradach.

</doc>
<doc id="713126" url="https://pl.wikipedia.org/wiki?curid=713126" title="Hamulec najazdowy">
Hamulec najazdowy

Hamulec najazdowy (bezwładnościowy) jest to hamulec, w którym wykorzystuje się siłę powstającą między pojazdem, a przyczepą pod wpływem najeżdżania przyczepy na hamujący pojazd. Może występować w przyczepie o dopuszczalnej masie całkowitej nieprzekraczającej 3,5 t (Rozp. Min. Infrastruktury z dn. 31 grudnia 2002 r)
Im większe jest opóźnienie hamowania pojazdu, z tym większą siłą napiera na niego przyczepa. Siłę tę wykorzystuje się do uruchomienia jej hamulców. Mechanizmy uruchamiające stanowi układ dźwigni, przekazujących siłę na szczęki hamulca. Układ kinematyczny tych dźwigni zwykle zapewnia także zahamowanie przyczepy w razie opadnięcia jej dyszla.
Hamulce te wychodzą z użycia, gdyż mają wiele wad, np.:
Zaletą tych hamulców jest prosta konstrukcja oraz niski koszt. Hamulce najazdowe stosuje się w niedużych lekkich przyczepach oraz w starszej konstrukcji przyczepach średniej ładowności.

</doc>
<doc id="713132" url="https://pl.wikipedia.org/wiki?curid=713132" title="Krasologia">
Krasologia

Krasologia – dział geologii zajmujący się szczegółowo badaniem zjawisk krasowych.

</doc>
<doc id="713133" url="https://pl.wikipedia.org/wiki?curid=713133" title="Pojazd samowyładowczy">
Pojazd samowyładowczy

Pojazd samowyładowczy jest to pojazd, w którym zastosowano urządzenia umożliwiające szybkie opróżnienia skrzyń ładunkowych lub pojemników. Działanie urządzenia samowyładowczego polega na przechyleniu skrzyni ładunkowej lub pojemnika tak, że umożliwia wysypywanie się lub ściekanie ładunku pod własnym ciężarem. Większość tych pojazdów jest wyposażona w hydrauliczne urządzenie przechylające. Wadą tych pojazdów są: stosowanie dodatkowego kosztu w postaci zastosowaniem urządzenia samowyładowczego oraz nieco wyższych kosztów eksploatacji niż w innych pojazdach tego typu. Mimo to znalazły szerokie zastosowanie do przewozu różnych rzeczy.

</doc>
<doc id="713140" url="https://pl.wikipedia.org/wiki?curid=713140" title="Barwy drugorzędowe">
Barwy drugorzędowe

 
Barwy drugorzędowe (inaczej "wtórne" lub "pochodne") – kolory otrzymywane przez zmieszanie ze sobą dwóch barw podstawowych. Barwy wtórne dla światła (model addytywny) są jednocześnie barwami podstawowymi pigmentów (model subtraktywny).
Przykłady.
Kolory dopełniające światła
Kolory pigmentów

</doc>
<doc id="713145" url="https://pl.wikipedia.org/wiki?curid=713145" title="Ali Mukaddam">
Ali Mukaddam

Ali Mukaddam (ur. 6 kwietnia 1984 w Toronto) – kanadyjski aktor, zagrał Raya Brennana w "Radiostacji Roscoe" oraz Mohameda w "".

</doc>
<doc id="713147" url="https://pl.wikipedia.org/wiki?curid=713147" title="Discoverer 33">
Discoverer 33

 Discoverer 33 – amerykański satelita wywiadowczy. Stanowił część tajnego programu CORONA. Należał do serii KH-3 tego programu. 
Start, który odbył się z kosmodromu Vandenberg, w dniu 23 października 1961, o godzinie 19:23 GMT, nie powiódł się. Przyczyną nieosiągnięcia orbity było nieodłączenie się satelity od członu głównego. Satelita spłonął w atmosferze jeszcze tego samego dnia. Niepowodzenie to oznaczono w katalogu COSPAR, jako 1961-F10. 
Satelita był własnością amerykańskiego wywiadu (dzisiejszej CIA), a zbudowała go firma Lockheed Martin.
Inne nazwy misji, to: Corona 33, CORONA 9026, KH-3 9026, Agena B 1116, FTV-1116. Oznaczeniem kapsuły powrotnej było SRV 513.

</doc>
<doc id="713151" url="https://pl.wikipedia.org/wiki?curid=713151" title="Karczewko (województwo pomorskie)">
Karczewko (województwo pomorskie)

Karczewko (dodatkowa nazwa w j. kaszub. Karczéwkò) – wieś w Polsce, w województwie pomorskim, w powiecie kartuskim, w gminie Sierakowice. 
Karczewko jest siedzibą sołectwa, w którego skład wchodzą również Poręby. 
Na zachód od miejscowości znajduje się jezioro Długie.
W latach 1975–1998 Karczewko administracyjnie należało do województwa gdańskiego.
Przed 2023 r. miejscowość była częścią wsi Sierakowice.

</doc>
<doc id="713152" url="https://pl.wikipedia.org/wiki?curid=713152" title="Chrobotek alpejski">
Chrobotek alpejski

Chrobotek alpejski, chrobotka alpejska ("Cladonia stellaris" (Opiz) Pouzar &amp; Vězda) – gatunek grzybów z rodziny chrobotkowatych ("Cladoniaceae"). Ze względu na współżycie z glonami zaliczany jest do porostów. 
Systematyka i nazewnictwo.
Pozycja w klasyfikacji według Index Fungorum: "Cladonia, Cladoniaceae, Lecanorales, Lecanoromycetidae, Lecanoromycetes, Pezizomycotina, Ascomycota, Fungi".
Po raz pierwszy takson ten zdiagnozował w 1823 r. Philipp Maximilian Opiz nadając mu nazwę "Cenomyce stellaris". Obecną, uznaną przez Index Fungorum nazwę nadali mu w 1971 r. Zdeněk Pouzar i Antonín Vězda, przenosząc go do rodzaju "Cladonia". 
Synonimy naukowe:
Nazwa polska według "Krytycznej listy porostów i grzybów naporostowych Polski". 
Charakterystyka.
Plecha pierwotna zawiera glony protokokkoidalne, jest skorupiasta i bardzo wcześnie zanika. Plechę wtórną tworzą puste w środku krzaczkowate podecja o wysokości 2–10(15 cm). Mają pilśniowatą i nie pokrytą korą powierzchnię o barwie białawej, żółtawej lub szarozielonawej. Gałązki mają grubość 0,5–2,5 mm, rozgałęziają się najczęściej 4–dzielnie, a w miejscach rozgałęzień znajduje się otworek. Brak pędu głównego, wszystkie gałązki są takie same i wielokrotnie poczwórnie rozgałęzione, wskutek czego tworzą gęsty i mniej więcej kulisty krzaczek. Charakterystyczną cechą jest to, że końcówki gałązek nie brunatnieją. Reakcje barwne: podecja PD–, K–.
Brązowe owocniki typu apotecjów lecideowych pojawiają się bardzo rzadko na szczycie gałązek. Mają średnicę 0,2–0,5 mm. W jednym worku powstaje po 8 jednokomórkowych i bezbarwnych askospor o rozmiarach 10–14 × 3–4,5 μm. Na szczytach gałązek występują także pyknidia z czerwoną i galaretowatą substancją w środku.
Występowanie i siedlisko.
Na półkuli północnej jest szeroko rozprzestrzeniony, występuje tutaj głównie na obszarach o klimacie zimnym i arktycznym oraz w górach. Na półkuli południowej występuje tylko w Andach w Chile. W opracowaniu Czerwona lista roślin i grzybów Polski jest zaliczony do kategorii grzybów zagrożonych wymarciem (EN). W Polsce podlega ścisłej ochronie gatunkowej.
W Polsce występuje tylko w północnej i wschodniej części, oraz w górach od regla górnego po piętro halne. Jest dość rzadki. Rośnie na ziemi, na torfowiskach wysokich oraz w borach chrobotkowych.

</doc>
<doc id="713158" url="https://pl.wikipedia.org/wiki?curid=713158" title="Poręby (województwo pomorskie)">
Poręby (województwo pomorskie)

Poręby (dodatkowa nazwa w j. kaszub. Pòrãbë) – wieś w Polsce, położona w województwie pomorskim, w powiecie kartuskim, w gminie Sierakowice.
Wieś należy do sołectwa Karczewko, leży przy drodze wojewódzkiej nr 214. 
W latach 1975–1998 Poręby administracyjnie należały do województwa gdańskiego.
Przed 2023 r. miejscowość była częścią wsi Sierakowice.

</doc>
<doc id="713159" url="https://pl.wikipedia.org/wiki?curid=713159" title="Garen Boyajian">
Garen Boyajian

Garen Boyajian (ur. 5 lipca 1987 w Toronto, Kanada) – kanadyjski aktor.

</doc>
<doc id="713164" url="https://pl.wikipedia.org/wiki?curid=713164" title="IEEE 488">
IEEE 488



</doc>
<doc id="713165" url="https://pl.wikipedia.org/wiki?curid=713165" title="San Carlos de Bolívar">
San Carlos de Bolívar

San Carlos de Bolívar (często zwane Bolívar) − miasto w Argentynie leżące w prowincji Buenos Aires.
Według spisu z roku 2001 miasto liczyło 29 459 mieszkańców. Obecnie (w roku 2006) ludność miasta wynosi około 32 tys. mieszkańców.
Miasto założone zostało 2 marca 1878 roku.

</doc>
<doc id="713166" url="https://pl.wikipedia.org/wiki?curid=713166" title="Zasada podczepienia">
Zasada podczepienia

Zasada podczepienia w psychologii poznawczej mówi, że ludzie często wierzą w pewne rzeczy lub robią je jedynie dlatego, że wiele innych osób tak robi. Efekt ten jest często określany pejoratywnie jako owczy pęd, szczególnie w odniesieniu do młodzieży. Dotyczy jednak wszystkich grup wiekowych. Ludzie mają tendencję do „podążania za tłumem” bez ocenienia rzeczywistych zalet danego zachowania. Może się to też przejawiać w niezdolności jednostek do podjęcia nagłej zmiany zachowań, które z uwagi na zmianę warunków przestają być adekwatne.
Zasada ta ma duże znaczenie w polityce: ludzie głosują na partie i kandydatów, którzy mają (według mediów) duże szanse zwycięstwa, nawet jeśli osobiście niewiele wiedzą na ich temat.
W mikroekonomii zasada podczepienia odnosi się do kształtowania zapotrzebowań i popytu. Opisuje mechanizm dodatnich sprzężeń zwrotnych, gdy popyt na jakiś towar rośnie, w miarę jak kupuje go coraz więcej ludzi. Zaburza to przewidywania klasycznej mikroekonomii zakładającej, że klienci podejmują decyzje jedynie na podstawie cen i osobistych preferencji. Podobnymi zjawiskami są efekt sieci oraz efekt Veblena.
W nauce zasada podczepienia powoduje, że naukowcy świadomie lub nieświadomie ignorują wyniki badań, które podważają „powszechną wiedzę”. Przykładowo w mikrobiologii poziomy transfer genów próbowano przez długi czas tłumaczyć zwykłym dziedziczeniem, ponieważ zaprzeczał jednemu z centralnych założeń teorii ewolucji.
W życiu codziennym ludzie mają tendencję do nieprzerwanego ubierania się adekwatnie do nieaktualnej już pogody, np. w tygodniu, w którym była niska temperatura, zaczyna się robić gorąco. Ludzie niechętnie zaczynają ubierać się adekwatnie do nowych warunków atmosferycznych, ponieważ nie widzą przykładu wśród społeczeństwa. Dopiero nonkonformistyczne jednostki niewrażliwe na zasadę podczepienia przełamują ten stan rzeczy.

</doc>
<doc id="713167" url="https://pl.wikipedia.org/wiki?curid=713167" title="Cassie Steele">
Cassie Steele

Cassie Steele, właśc. Cassandra Rae Steele (ur. 2 grudnia 1989) – kanadyjska aktorka telewizyjna i piosenkarka.
Życiorys.
Ojciec Robin Steele pochodzi z Wielkiej Brytanii, a matka Lily z Filipin. Cassie ma młodszą siostrę Alex. Cassie zagrała Manuellę „Manny” Santos w "". W wieku 10 lat zagrała w "Łowcach skarbów". Wystąpiła tam w roli młodej Sydney Fox. Pierwsza płyta "How much for happy" ukazała się w lipcu 2005 roku w Stanach Zjednoczonych.

</doc>
<doc id="713168" url="https://pl.wikipedia.org/wiki?curid=713168" title="Pojazd asenizacyjny">
Pojazd asenizacyjny

Pojazd asenizacyjny – pojazd ciężarowy służący do wywozu nieczystości ciekłych (fekaliów, ścieków) bezpośrednio z szamb bezodpływowych do punktów zlewnych. Pojazdy takie mogą być również wykorzystywane w innych przewozach, w których wymagany jest podciśnieniowy załadunek. Pojazdy asenizacyjne popularnie nazywane są "szambowozami", "pszczółkami" lub "szambiarkami". W zależności od wyposażenia mogą być również wykorzystywane do usuwania awarii w sieciach kanalizacyjnych, takich jak np. udrażnianie rur kanalizacyjnych. 
Asenizację stosuje się w miejscowościach, w których nie ma kanalizacji, lub w razie jej awarii. Grupa pojazdów asenizacyjnych (tabor asenizacyjny) nazywana bywa "ruchomą siecią kanalizacyjną".
Budowa.
Pojazdy te budowane są na bazie podwozia samochodu ciężarowego, przyczepy lub naczepy.
Wyposażone są w:
Dzięki podciśnieniu wytwarzanemu przez kompresor, z szamba do zbiornika zasysane są nieczystości. Duża średnica przewodu ssawnego (110 mm) umożliwia zassanie także frakcji stałych. Cysternę opróżnia się pod wpływem nadciśnienia wytworzonego przez pompę lub grawitacyjnie – w tym celu zbiornik ustawiony jest pochyło na podwoziu. W niektórych rozwiązaniach podczas opróżniania stosuje się dodatkowy przechył całego zbiornika przy pomocy podnośników hydraulicznych i otwieraną tylną pokrywę.

</doc>
<doc id="713170" url="https://pl.wikipedia.org/wiki?curid=713170" title="Kowale (powiat kartuski)">
Kowale (powiat kartuski)

Kowale (dodatkowa nazwa w j. kaszub. Kòwôle) – wieś w Polsce położona w województwie pomorskim, w powiecie kartuskim, w gminie Sierakowice.
W latach 1975–1998 miejscowość administracyjnie należała do województwa gdańskiego.
Przed 2023 r. miejscowość była miejscowością podstawową typu osada.
Z kart historii.
W wieku XIX opisano Kowale jako wieś włościańską w powiecie gdańskim, położoną przy trakcie bitym kościerako-gdańskim, w odległości 1 mili od Gdańska. Wieś posiadała 1840 mórg obszaru. Mieszkańców wyznania rzymskokatolickiego 135, ewangelickiego 152. Gburów było 7, zagrodników 1. Parafia własna św. Wojciecha, szkoła w Bąkowie, poczta Gdańsk. Kowale jako terytorium Gdańska występują w źródłach od 1454 roku, w wojnach i oblężeniach często niszczone, W roku 1772, kiedy to Prusy zajęły niektóre majątki Gdańska, oddzielone od terytorium miasta tworząc oddzielną miejscowość.
Od końca I wojny światowej wieś ponownie znajdowała się w granicach Polski (powiat kartuski). Do 1 września 1939 roku była polską miejscowością graniczną.

</doc>
<doc id="713171" url="https://pl.wikipedia.org/wiki?curid=713171" title="Ochotniczy Legion Duński">
Ochotniczy Legion Duński

Ochotniczy Legion Duński (duń. "Frikorps Danmark", niem. "Freikorps Danmark") – duńska kolaboracyjna formacja zbrojna w służbie Niemiec podczas II wojny światowej.
Historia.
Krótko po najeździe Niemiec na ZSRR 22 czerwca 1941 r. niewielka duńska partia nazistowska Narodowosocjalistyczna Duńska Partia Robotnicza ("Danmarks National-Socialistiske Arbejder Parti") Fritsa Clausena przedstawiła władzom niemieckim projekt utworzenia duńskiej jednostki ochotniczej do walki z Sowietami na froncie wschodnim, dla której zaproponowano nazwę „Frikorps Danmark”. Po zgodzie Niemców i aprobacie rządu duńskiego rozpoczęto rekrutację do Korpusu mężczyzn w wieku od 17 do 35 lat. Wszystkim eksżołnierzom gwarantowano utrzymanie stopni wojskowych i wysługi lat z okresu służby w armii duńskiej.
Zwerbowano ok. 480 ludzi, na czele których stanął płk Christian Peder Kryssing. 19 lipca przeniesiono ich do Hamburga, gdzie sformowano 1 Batalion Frikorps. 10 sierpnia powstał 2 Batalion, w skład którego weszła część żołnierzy duńskich z Pułku „Nordwest” 5 Dywizji Pancernej SS „Wiking”. Do końca 1941 r. łączna liczebność Korpusu wyniosła 1164 żołnierzy. 8 lutego 1942 r. Niemcy pozbawili dowództwa jednostki płk. Kryssinga, do którego nie mieli zaufania, zastępując go duńskim arystokratą z rodziny o niemiecko-bałtyckich korzeniach, księciem Chrystianem Frederikiem von Schalburgiem, przeniesionym z Pułku „Germania” Dywizji „Wiking”.
W maju 1942 r. Frikorps Danmark został wysłany na front wschodni z przydziałem do 3 Dywizji Pancernej SS „Totenkopf”. Duńczycy uczestniczyli w ciężkich walkach o odblokowanie kotła diemiańskiego i o Wasiliewszczynę, broniąc jej przed przeważającymi siłami sowieckimi. W walkach tych ponieśli duże straty. 2 czerwca zginął von Schalburg, którego następnie uroczyście pochowano w Kopenhadze, a jego następcą został Hans Albert von Lettow-Vorbeck, który też poległ już 11 czerwca. Kolejnym dowódcą Korpusu został Knud Børge Martinsen. Ogółem zginęło ponad 120 duńskich żołnierzy. We wrześniu niemieckie dowództwo odesłało jednostkę z frontu do Danii na miesięczny odpoczynek. W październiku wróciła do ZSRR, licząc ok. 1800 ludzi, tym razem w rejon Wielkich Łuków. Od stycznia 1943 r. Korpus brał udział w działaniach osłaniających częściowy odwrót wojsk niemieckich na Białorusi.
W marcu jednostka została ostatecznie wycofana z frontu i przeniesiona do Grafenwöhr w Niemczech, gdzie 20 maja rozformowano ją. Duńczycy sformowali następnie 24 Pułk Grenadierów Pancernych SS „Danmark”, który wszedł w skład 11 Ochotniczej Dywizji Grenadierów Pancernych SS „Nordland”.
Odznaki.
Żołnierze Frikorps Danmark nosili mundury Waffen-SS uzupełnione opaską z napisem „Freikorps Danmark”, a na oficerskich mundurach także owalną tarczę z białym krzyżem na czerwonym tle. Początkowo zamiast runów Sig na prawej patce noszono duńską flagę, ale wkrótce zrezygnowano z tego i Duńczycy nosili normalne patki z runami. Pierwszym sztandarem Freikorpsu była flaga duńska z nazwą oddziału, ale sztandar ten wkrótce wymieniono na odpowiadający kształtem i symboliką sztandarom innych oddziałów Waffen-SS.

</doc>
<doc id="713172" url="https://pl.wikipedia.org/wiki?curid=713172" title="Andrea Lewis">
Andrea Lewis

Andrea Derrire Lewis (ur. 15 sierpnia 1985 w Pickering) – kanadyjska aktorka i piosenkarka. W kanadyjskim serialu młodzieżowym "" wciela się w postać Hazel.

</doc>
<doc id="713173" url="https://pl.wikipedia.org/wiki?curid=713173" title="Klasa energetyczna">
Klasa energetyczna



</doc>
<doc id="713177" url="https://pl.wikipedia.org/wiki?curid=713177" title="Ogumienie pneumatyczne">
Ogumienie pneumatyczne



</doc>
<doc id="713178" url="https://pl.wikipedia.org/wiki?curid=713178" title="Ogumienie">
Ogumienie



</doc>
<doc id="713180" url="https://pl.wikipedia.org/wiki?curid=713180" title="Tomasz Czereśniak">
Tomasz Czereśniak

Tomek Czereśniak ("Tomuś", "Tomek") – fikcyjna postać literacka, a także filmowa, z książki Janusza Przymanowskiego „Czterej pancerni i pies” i polskiego serialu telewizyjnego pod tym samym tytułem (1966-1970).
Życiorys.
Był strzelcem-radiooperatorem w czołgu „Rudy”. Syn chłopa ze Studzianek. Dołączył do załogi w Gdańsku. Był bardzo przywiązany do swego wiejskiego pochodzenia. Z polecenia ojca, zbierał po drodze wszelkie pożyteczne rzeczy, które Niemcy, uciekając, porzucili. Wprowadził do załogi „Rudego” wiele humoru. Gdy Niemcy zaminowali most, nie bał się go rozminować. Grał na akordeonie. Gdy Jan Kos został dowódcą, on zajął jego poprzednie miejsce. Gdy w odc. 16 załoga otrzymała nowy, 5-osobowy czołg, zajął miejsce Gustlika jako ładowniczy (Gustlik został działonowym). Przez niemal cały serial jest szeregowym; ale na ślubie Janka i Marusi oraz Gustlika i Honoraty (odc. 21. "Dom") nosi już dystynkcje kaprala.
W serialu w jego osobę wcielił się Wiesław Gołas.
Pierwowzory historyczne.
Tomek został wprowadzony do serialu w drugim sezonie (drugim tomie powieści), w miejsce poległego Olgierda (Wasyla). Pierwszy sezon (pierwszy tom) skończył się wraz z zakończeniem szlaku bojowego 1 Brygady Pancernej na początku kwietnia 1945. Kolejne części powstały na prośbę widzów. Wyczerpana po ciężkich bojach na Wale Pomorskim i Pomorzu Gdańskim brygada nie mogła wziąć udziału w dalszych działaniach bojowych 1 Armii WP. W połowie kwietnia została jednak sformowana kompania dziesięciu sprawnych czołgów T-34-85 pod dowództwem por. Pawła Dobrynina, którą włączono w skład 4 Pułku Czołgów Ciężkich. Załogi uzupełniano czołgistami brygady, wracającymi ze szpitala oraz żołnierzami z uzupełnienia po szkołach pancernych. Tomasz nie służył wcześniej w armii (prawdopodobnie walczył wśród partyzantów lub im pomagał) i nie przeszedł przeszkolenia, jednak jest waleczny i szybko odnajduje się w wojsku.

</doc>
<doc id="713182" url="https://pl.wikipedia.org/wiki?curid=713182" title="Grigorij Saakaszwili">
Grigorij Saakaszwili

Grigorij Grigoriewicz Saakaszwili ("Grześ", "Dżygit") – fikcyjna postać literacka z książki Janusza Przymanowskiego „Czterej pancerni i pies”, a także filmowa z polskiego serialu telewizyjnego pod tym samym tytułem (1966–1970).
Życiorys.
Był Gruzinem z Kwiriketi, kierowcą-mechanikiem czołgowym. Przyprowadził czołg „Rudy” (T-34) do polskiej armii. Silnie przywiązany do swego gruzińskiego pochodzenia. Ponieważ miał nazwisko trudne do wymówienia dla Polaków, został Grzesiem, synem kominiarza spod Sandomierza, co miało tłumaczyć jego ciemną karnację. Można powiedzieć, że był przywiązany do dwóch krajów i narodów: Gruzji i Polski. W odcinku 13., gdy Niemiec pyta go, czy jest Polakiem, odpowiada, że tak. Jednak w odcinku 10., ściskając polską szablę ułańską, śpiewa pieśń „Gruzinie, chwyć za miecz!”. Wojnę zakończył w stopniu starszego sierżanta. 
W serialu jego osobę zagrał Włodzimierz Press.
Pierwowzory historyczne.
Do formującego się polskiego wojska w Związku Radzieckim oprócz żołnierzy Armii Czerwonej polskiego pochodzenia (także w drugim i trzecim pokoleniu) kierowano rodowitych obywateli ZSRR. Oprócz oficerów pojawiali się (rzadziej) podoficerowie niebędący z pochodzenia Polakami, spotykano ich m.in. w jednostkach pancernych, gdzie pomagali w przeszkoleniu żołnierzy polskich i uzupełniali załogi. Nawiązaniem do nich była postać Grigorija.
Jednym z jego pierwowzorów był Iwan Baryłow oraz Michał Gaj, który po wojnie poślubił Lidię Mokrzycką – radiotelegrafistkę brygady.

</doc>
<doc id="713187" url="https://pl.wikipedia.org/wiki?curid=713187" title="Podkładka pod mysz komputerową">
Podkładka pod mysz komputerową

Podkładka pod mysz komputerową – służy do zabezpieczania blatu stołu lub biurka przed porysowaniem przez mysz i jednocześnie zapewnia odpowiedni poślizg między myszą a podłożem. Wykonana jest z tworzywa sztucznego. Strona wierzchnia jest gładka, spodnia piankowa, co zapobiega ślizganiu się podkładki po blacie.
Mysz mechaniczna („kulkowa”) wymaga podkładki o szorstkiej powierzchni, żeby zapewnić kulce toczenie się, a nie ślizganie. Myszą optyczną łatwiej jest posługiwać się na powierzchni śliskiej.
W standardowych wersjach podkładka ma kształt prostokątny, ale produkowane są również podkładki o innych kształtach i z nadrukami reklamowymi albo spełniającymi funkcję kalendarza. Spotyka się też podkładki pod mysz z podpórką pod nadgarstek – zapobiegają one szybkiemu zmęczeniu i bólom dłoni albo z wbudowanym koncentratorem USB, czyli urządzeniem rozdzielającym porty USB.

</doc>
<doc id="713192" url="https://pl.wikipedia.org/wiki?curid=713192" title="Nowa Ameryka">
Nowa Ameryka

Nowa Ameryka (dodatkowa nazwa w j. kaszub. Nowô Amerika) – część wsi Leszczynki w Polsce, położona w województwie pomorskim, w powiecie kartuskim, w gminie Sierakowice. Nowa Ameryka jest jednocześnie siedzibą sołectwa Nowa Ameryka, w którego skład wchodzą również Jagodowo, Szramnica i Srocze Góry.
W latach 1975–1998 Nowa Ameryka administracyjnie należała do województwa gdańskiego.

</doc>
<doc id="713199" url="https://pl.wikipedia.org/wiki?curid=713199" title="Szramnica">
Szramnica

Szramnica (dodatkowa nazwa w j. kaszub. Szramnica) – część wsi Leszczynki w Polsce, położona w województwie pomorskim, w powiecie kartuskim, w gminie Sierakowice. Wchodzi w skład sołectwa Nowa Ameryka.
W latach 1975–1998 Szramnica administracyjnie należała do województwa gdańskiego.

</doc>
<doc id="713200" url="https://pl.wikipedia.org/wiki?curid=713200" title="Kassari (wyspa)">
Kassari (wyspa)

Kassari – piąta co do wielkości wyspa Estonii. Ma powierzchnię 19,3 km² i zamieszkuje ją około 280 mieszkańców. Na wyspie znajdują się cztery osady: Esiküla, Taguküla, Kassari i Orjaku. Kassari jest połączona dwoma mostami z wyspą Hiuma. Wody oblewające Kassari należą do najcieplejszych w kraju.
Dominującą formacją roślinną na wyspie są łąki. Niewielką powierzchnię zajmują rzadkie lasy iglaste z domieszką jałowca.
Największą atrakcją turystyczną wyspy jest Sääretirp – długi i wąski cypel wcinający się w zatokę Väinameri w południowo-zachodniej części wyspy. W Zatoce Käina położony jeden z bardziej znanych rezerwatów przyrody, chroniący liczne gatunki ptaków. W miejscowości Kassari znajduje się park, będący jedyną pozostałością po zespole parkowo-pałacowym, wybudowanym na początku XVIII wieku.

</doc>
<doc id="713206" url="https://pl.wikipedia.org/wiki?curid=713206" title="HMS Theseus (1944)">
HMS Theseus (1944)

HMS Theseus (R64) – brytyjski lekki lotniskowiec typu "Colossus", z okresu powojennego, zbudowany przez Fairfield w Govan dla Royal Navy. Chociaż zwodowany 6 lipca 1944, do służby wszedł dopiero w 1946, za późno by wziąć udział w drugiej wojnie światowej. Po włączeniu do służby używany był jako okręt szkolny.
W roku 1950, na początku wojny koreańskiej „Theseus” zawinął do Korei, by wziąć udział w operacjach. Jego pierwsza operacja polegała na niszczeniu nieprzyjacielskich umocnień i urządzeń łączności w Chinnampo oraz w innych rejonach. Druga operacja obejmowała tylko patrole powietrzne CAP (ang. "Combat Air Patrol"), ponieważ jego katapulta została uszkodzona i samoloty były niezdolne do lotu w pełnym uzbrojeniu z rakietami i bombami. Trzecim zadaniem był udział w działaniach specjalnych sił Wspólnoty Narodów. „Theseus” żeglował w towarzystwie okrętów z Sasebo w Japonii. Samoloty startujące z okrętu odniosły sukces podczas ataku na mosty, północnokoreańskie wojsko i inne cele, koncentrując się głównie na obszarze Chinnampo i powodując olbrzymie straty nieprzyjaciela.
Podczas czwartego patrolu operacyjnego, który zaczął się w połowie grudnia 1950, samoloty z „Theseusa” dostrzegły liczne pojazdy na lądzie, na północ od granicy dzielącej kraj. Po ataku, zniszczeniu uległo wiele pojazdów, od jeepów po czołgi i ciężarówki. Wkrótce również chińskie wojska stały się celem ataków samolotów wylatujących z „Theseusa”. Samoloty podczas tej operacji spędziły w powietrzu 1630 godzin i odpaliły ponad 1400 rakiet.
W następnym roku, 5 stycznia 1951 „Theseus” zaczął swój piąty patrol, wspierając amerykańską 25. Dywizję, która walczyła na południe od Osan w Korei Południowej.
Szósty patrol, który zaczął się pod koniec stycznia, zakończył się tragicznie. 26 stycznia podczas lądowania, pilot jednego z samolotów stracił panowanie nad maszyną i runął do morza.
Niszczyciel typu "Cr", HMS "Cossack" udał się w kierunku katastrofy, ale nie był w stanie pomóc. Wkrótce później inny pilot został zestrzelony, ale miał więcej szczęścia od poprzedniego.

</doc>
<doc id="713209" url="https://pl.wikipedia.org/wiki?curid=713209" title="Srocze Góry">
Srocze Góry

Srocze Góry (dodatkowa nazwa w j. kaszub. Sroczé Górë) – część wsi Leszczynki w Polsce położona w województwie pomorskim, w powiecie kartuskim, w gminie Sierakowice. Wchodzi w skład sołectwa Nowa Ameryka.
W latach 1975–1998 Srocze Góry administracyjnie należały do województwa gdańskiego.

</doc>
<doc id="713211" url="https://pl.wikipedia.org/wiki?curid=713211" title="Efekt pominięcia">
Efekt pominięcia

Efekt pominięcia (ang. "omission bias") jest jednym z występujących u ludzi błędów poznawczych. Określa tendencję do oceniania szkodliwych działań jako gorsze i bardziej niemoralne, niż równie szkodliwa bezczynność i niedziałanie. Przy podejmowaniu decyzji błąd ten działa podobnie, jak efekt statusu quo i powoduje, że ludzie nie podejmują działań, które, choć pozytywne, wiążą się z jakimikolwiek kosztami. W większości wypadków ludzie nie zdają sobie sprawy z tego, że bezczynność również jest jakąś decyzją i w związku z tym może być oceniana równorzędnie z innymi decyzjami. Jeśli powoduje równie wiele szkód, jak jakieś działanie, to może być równie zła, co ono.
Często przytaczanym przykładem zasady pominięcia są szczepienia. Zanotowano bardzo wiele przypadków rodziców, którzy nie szczepili małych dzieci, obawiając się ryzyka związanego z tym zabiegiem. Uznawali, że skoro szczepienie wiąże się z pewnym ryzykiem, to lepszym wyborem jest rezygnacja z niego. Jest to błędne rozumowanie, gdyż ryzyko związane z samą chorobą jest zwykle wielokrotnie większe i rezygnacja ze szczepionki bardziej naraża dziecko niż szczepienie. Bezpieczniejszym rozwiązaniem jest więc skorzystanie ze szczepionki, a źródła ryzyka (szczepionka i choroba) powinny być rozpatrywane równoważnie.
Efekt pominięcia był obserwowany przez psychologów przez przedstawianie ludziom przykładowych scenariuszy i uzyskiwanie od nich opinii. Przykładowy scenariusz wygląda następująco: tenisista John miał następnego dnia rozgrywać decydujący mecz. John wiedział, że jego przeciwnik ma alergię na pewne substancje zawarte w jedzeniu. Badanym przedstawiono dwie sytuacje: W pierwszej John proponował swojemu przeciwnikowi w restauracji jedzenie, o którym wiedział, że zawiera te substancje. W drugiej przeciwnik sam zamawiał to jedzenie, a John jedynie nie ostrzegał go przed zawartością. Większość badanych oceniało pierwsze zachowanie jako bardziej niemoralne. Jednak efekty w obu sytuacjach były identyczne, rozróżnienie polegało więc wyłącznie na tym, że w pierwszym wypadku podjęto intencjonalnie działanie, a w drugiej intencjonalnie działania nie podjęto. 
W małej skali efekt pominięcia sprawia, że często osobiste tragedie są całkowicie ignorowane przez otoczenie, gdy do zapobieżenia im wystarczyłaby interwencja jednej osoby. W dużej skali powoduje na przykład obojętność bogatych krajów na epidemie i katastrofy polityczne w ubogich krajach. W obu przypadkach interwencja wiązałaby się z wzięciem odpowiedzialności za jej skutki, co często wystarcza do uzasadnienia bezczynności.

</doc>
<doc id="713213" url="https://pl.wikipedia.org/wiki?curid=713213" title="Jagodowo (Leszczynki)">
Jagodowo (Leszczynki)

Jagodowo (dodatkowa nazwa w j. kaszub. Jagòdowò) – część wsi Leszczynki w Polsce, położona w województwie pomorskim, w powiecie kartuskim, w gminie Sierakowice. Wchodzi w skład sołectwa Nowa Ameryka.
W latach 1975–1998 Jagodowo administracyjnie należało do województwa gdańskiego.

</doc>
<doc id="713214" url="https://pl.wikipedia.org/wiki?curid=713214" title="Wilhelm Mohnke">
Wilhelm Mohnke

Wilhelm Mohnke (ur. 15 marca 1911 w Lubece, zm. 6 sierpnia 2001 w Hamburgu) – SS-Brigadeführer und Generalmajor der Waffen-SS.
Życiorys.
W latach 1926–1929 pracował w firmie handlowej. W 1931 wstąpił do SS – numer legitymacji SS to 15 541. W czasie II wojny światowej walczył na frontach Europy; m.in. brał udział w napaści na Polskę (został za to dwukrotnie odznaczony – patrz poniżej). W czasie kampanii bałkańskiej ciężko ranny. Następnie został dowódcą 1 Dywizji Pancernej SS „Leibstandarte SS Adolf Hitler”. 22 kwietnia 1945 został mianowany dowódcą obrony dzielnicy rządowej w Berlinie. 1 maja 1945, po śmierci Adolfa Hitlera, próbował uciec z oblężonej stolicy III Rzeszy, lecz został ujęty przez żołnierzy Armii Czerwonej i wzięty do niewoli. Przebywał w niej do 10 października 1955, po czym powrócił do Niemiec, gdzie zajmował się m.in. sprzedażą samochodów. Zmarł w Rahlstedt – północno-wschodniej dzielnicy Hamburga.
Zbrodnie wojenne.
W czasie kampanii francuskiej rozkazał zamordować ponad 100 w większości brytyjskich jeńców. W czasie bitwy o Caen w 1944 z jego rozkazu rozstrzelano 38 kanadyjskich jeńców. Uniknął odpowiedzialności za swoje zbrodnie.

</doc>
<doc id="713216" url="https://pl.wikipedia.org/wiki?curid=713216" title="Etykieta energetyczna">
Etykieta energetyczna

Etykieta energetyczna – etykieta zawierająca informacje o klasie energetycznej i podstawowych parametrach urządzenia, np. zużyciu energii, poziomie hałasu. W Unii Europejskiej muszą w nią być zaopatrzone urządzenia AGD oraz źródła światła. Etykieta taka daje konsumentowi możliwość porównania różnych urządzeń.
System etykiet efektywności energetycznej wprowadziła unijna dyrektywa ELD 92/75/WE, która od lipca 2011 roku została zastąpiona przez dyrektywę 2010/30/UE. Na podstawie obu dyrektyw powstały akty wykonawcze dla poszczególnych grup sprzętu. W związku z coraz wyższą wydajnością energetyczną urządzeń od 2021 roku obowiązują nowe przepisy dotyczące etykiet energetycznych. Od 1 marca 2021 dla lodówek, zamrażarek, urządzeń chłodniczych z funkcją sprzedaży bezpośredniej (np. szafy chłodnicze), pralek i pralko-suszarek, zmywarek do naczyń oraz wyświetlaczy elektronicznych o powierzchni powyżej 100 cm2 (telewizory i monitory), natomiast od 1 września 2021 dla źródeł światła. Co więcej, od 1 stycznia 2019 roku dla wyżej wymienionych grup producenci zobowiązani są zamieścić informacje o swoich produktach w europejskiej bazie danych o produktach do celów etykietowania energetycznego EPREL, zanim wprowadzą swoje produkty na rynek. 
Klasa energetyczna.
Klasy efektywności energetycznej przyporządkowane są skali złożonej z liter od A do G, gdzie klasa A umieszczana na zielonym pasku oznacza urządzenie najbardziej efektywne, a klasą G umieszczana na czerwonym pasku najmniej efektywne. Wyznacza się je ze stosunku rocznego zużycia energii przez dane urządzenie do standardowego zużycia energii przez tego typu urządzenia określonego odpowiednimi przepisami. Od grudnia 2010 roku na lodówkach, pralkach, zmywarkach i telewizorach wprowadzono dodatkowo trzy nowe klasy A+, A++ oraz A+++ charakteryzujące urządzenia najbardziej efektywne energetycznie. Ze względu na coraz wyższą energooszczędność urządzeń do 2017 roku ponad 90% pralek i lodówek zawierało się w tych 3 klasach. Wraz z nowymi przepisami klasy A+, A++, oraz A+++ znikają i najwyższą klasą pozostaje A. Klasy z plusem zostają zaszeregowane do niższych kategorii zgodnie z kluczem poniżej:
Pozostałe klasy energetyczne ze starego systemu etykietowania nie są uwzględniane, jako że odchodzi się od ich produkcji. W przyszłości skala efektywności energetycznej nie będzie więcej zmieniana, a co najwyżej będą aktualizowane wytyczne wymagane do zaszeregowania do konkretnej klasy.
Cechy wspólne etykiet.
Głównym zadaniem etykiet energetycznych jest podanie informacji dotyczących produktu. Stąd też posiadają one konkretne cechy wspólne, które pozwalają na uzyskanie jak największej ilości informacji ważnych dla danego typu produktu. Zgodnie z najnowszymi wytycznymi dla etykiet energetycznych na etykietach znaleźć można:
Urządzenia AGD.
Lodówki, zamrażarki oraz urządzenia do przechowywania wina.
Wzór i zasady etykietowania chłodziarek określa unijne rozporządzenie delegowane Komisji (UE) 2021/340 z dnia 17 grudnia 2020 r. Na etykiecie energetycznej widnieje skala od A do G (7 klas) zależnych od EEI. Klasy efektywności energetycznej dla urządzeń chłodniczych:
Etykieta podaje również:
Pralki i Pralko-Suszarki.
Wzór i zasady etykietowania pralek określa unijne rozporządzenie delegowane Komisji (UE) 2021/340 z dnia 17 grudnia 2020 r. Na etykiecie energetycznej widnieje skala od A do G (7 klas) zależnych od EEI. Klasy efektywności energetycznej dla pralek:
Etykieta informuje o:
Jeśli chodzi o pralko-suszarki to na etykiecie zawarta jest również klasa efektywności dla pełnego cyklu pralko-suszarki zgodna z poniższą tabelą:
Co więcej informacje podane na piktogramach podają informacje zarówno dla pełnego cyklu (lewa strona), jak i samego cyklu prania (prawa strona).
Suszarki do ubrań.
W przypadku suszarek do ubrań nadal obowiązuje stara etykieta energetyczna z klasą A-G, którą określa dyrektywa 95/13/WE. Dla suszarek efektywność energetyczna liczona jest w oparciu o program do suszenia bawełny z maksymalnym zadeklarowanym załadunkiem. Wyraża się ją w kWh na kilogram załadowanych ubrań. Są oddzielne skale dla suszarek kondensacyjnych oraz wentylowanych.
Klasy efektywności energetycznej dla suszarek kondensacyjnych:
Klasy efektywności energetycznej dla suszarek wentylowanych
Etykieta zawiera informacje o:
Klasy efektywności energetycznej dla pralko-suszarek:
Etykieta dla pralko-suszarek zawiera informacje o:
Zmywarki.
Wzór i zasady etykietowania zmywarek określa określa unijne rozporządzenie delegowane Komisji (UE) 2021/340 z dnia 17 grudnia 2020 r. Na etykiecie energetycznej widnieje skala od A do G (7 klas) zależnych od EEI. Klasy efektywności energetycznej dla zmywarek:
Etykieta informuje o:
Piekarniki i kuchenki.
W przypadku piekarników oraz kuchni elektrycznych obowiązuje etykieta energetyczna z klasą A+++ - G, którą określa dyrektywa 65/2014.
Etykieta informuje o:
Klasy efektywności energetycznej dla piekarników:
Okapy nadkuchenne.
W przypadku okapów nadkuchennych obowiązuje etykieta energetyczna z klasą A+++ - G, którą określa rozporządzenie delegowane 65/2014.
Etykieta informuje o:
Odkurzacze.
Wzór i zasady etykietowania odkurzaczy określa unijne rozporządzenie delegowane 665/2013. Na etykiecie energetycznej dla odkurzaczy widnieje skala od A+++ do G.
Etykieta informuje o:
Podgrzewacze wody i urządzenia do przechowywania gorącej wody.
Wzór i zasady etykietowania podgrzewaczy wody i urządzeń do przechowywania gorącej wody określa unijne rozporządzenie delegowane 813/2013.
Urządzenia klimatyzacyjne.
Dla klimatyzatorów obowiązuje klasa efektywności energetycznej ze skalą A-G, którą określa dyrektywa 2002/40WE. Ma ona zastosowanie do urządzeń 12 kW.
Etykieta zawiera informacje o:
Dla klimatyzatorów z funkcją ogrzewania zastosowanie mają dodatkowo informacje o:
Źródła światła.
Lampy i żarówki.
Wzór i zasady etykietowania źródeł światła określa unijne rozporządzenie delegowane Komisji (UE) 2021/340 z dnia 17 grudnia 2020 r. Na etykiecie energetycznej widnieje skala od A do G (7 klas) zależnych od EEI. Klasy efektywności energetycznej dla źródeł światła:
Ze względu na dużą ilość informacji etykieta nie posiada dodatkowych piktogramów - najważniejsze informacje techniczne powinny znajdować się na opakowaniu urządzenia. Dodatkowo kod QR z etykiety przekierowuje do bazy EPREL w której znajduje się szereg dokładnych informacji technicznych takich jak ilość lumenów, temperatura barwy światła, czy współczynnik oddawania barw CRI. 
Zużycie energii na etykiecie podawane jest w kWh na 1000 godzin pracy.
Stateczniki do lamp fluorescencyjnych.
Statecznik do lamp fluorescencyjnych podzielono na następujące klasy:
Telewizory i Monitory.
Wzór i zasady etykietowania dla telewizorów i monitorów określa unijne rozporządzenie delegowane Komisji (UE) 2021/340 z dnia 17 grudnia 2020 r. Na etykiecie energetycznej widnieje skala od A do G (7 klas) zależnych od EEI. Klasy efektywności energetycznej dla wyświetlaczy elektronicznych:
Etykieta informuje o:
Samochody.
W przypadku aut etykieta informuje nie o efektywności energetycznej, ale o emisji CO2 wyrażonej w gramach na przejechany kilometr.
Etykieta informuje o:
Opony.
Klasy efektywności energetycznej A-G dla opon dotyczą tzw. efektywności paliwowej - określanej na podstawie współczynnika oporu toczenia (RRC). Na podstawie skali A-G oceniana jest także klasa przyczepności na mokrej nawierzchni. Trzecim kryterium oceny opony jest poziom emitowanego hałasu wyrażony w decybelach oraz za pomocą rysunku z rosnącą liczbą fal wydobywających się z głośnika. Etykiety energetyczne dla opon obowiązują od 1 listopada 2012.

</doc>
<doc id="713218" url="https://pl.wikipedia.org/wiki?curid=713218" title="Zygmunt Haupt">
Zygmunt Haupt

Zygmunt Haupt (ur. 5 marca 1907 w Ułaszkowcach na Podolu, zm. 10 maja 1975 w Winchester w stanie Wirginia w USA) – polski pisarz, malarz i architekt. Autor głównie opowiadań i reportaży.
Życiorys.
Zygmunt Haupt był synem Ludwika i Albiny z domu Mazurek. Ukończył szkołę podstawową w Tarnopolu, a następnie gimnazjum w Jarosławiu. Inne źródła podają, że Haupt , gdzie zdał też maturę. Rozpoczął studia na Uniwersytecie Jana Kazimierza we Lwowie na wydziale inżynieryjnym, lecz przeniósł się z niego na architekturę. W 1928 wyjechał do Paryża, gdzie w latach 1931–1932 studiował na Sorbonie urbanistykę. Tam zaczął malować i pisać.
Z Paryża powrócił do Polski i do czasu zmobilizowania go w 1939 roku do 10 Brygady Kawalerii, aktywnie uczestniczył w życiu kulturalnym Lwowa. W latach 1930–1939 często wypoczywał w majątku ziemskim Stanisławy Groblewskiej w Bystrzycy Szymbarskiej (obecnie ośrodek PAN).
W trakcie II wojny światowej był podporucznikiem brygady artylerii zmotoryzowanej i po agresji sowieckiej na Polskę jego pododdział przedostał się na Węgry. Haupt z obozu dla internowanych przedostał się do Francji. Ewakuowany spod Dunkierki na „Batorym” dotarł na Wyspy Brytyjskie, gdzie służył w Gosford, a później w Londynie. Tam poznał swoją przyszłą żonę, Edith Norris, która była Amerykanką.
W 1946 Zygmunt Haupt wyjechał do Stanów Zjednoczonych wraz z żoną i synem, najpierw do Nowego Orleanu, a w roku 1951 przeniósł się z rodziną w związku z rozpoczęciem pracy w „Głosie Ameryki” do Nowego Jorku, gdzie redagował nowo powstałe pismo „Ameryka”. Drukował też w języku angielskim w pismach: „Accent”, „Nassau Review”, „Furioso”, „The Paris Review”, „New Directions”.
10 maja 1975 roku doznał zawału serca i wylewu krwi do mózgu. Zmarł w szpitalu Winchester w stanie Wirginia, a został pochowany na cmentarzu w Metairie.
Upamiętnienie.
Archiwum pisarza znajduje się w Stanford University. Od września 2015 roku w Gorlicach i Szymbarku z inicjatywy pisarza Andrzeja Stasiuka organizowany jest "Festiwal im. Zygmunta Haupta".

</doc>
<doc id="713220" url="https://pl.wikipedia.org/wiki?curid=713220" title="Ekwant">
Ekwant

Ekwant, punkt wyrównawczy (łac. "Punctum aequans") – pojęcie wprowadzone do teorii geocentrycznej przez Ptolemeusza, pozwalające na dokładniejszy opis ruchu planet. Był to punkt położony na linii łączącej środek koła deferentu i Ziemię, względem którego ciało niebieskie (lub epicykl, po którym się poruszało) miało stałą prędkość kątową.

</doc>
<doc id="713221" url="https://pl.wikipedia.org/wiki?curid=713221" title="Sportivo Barracas">
Sportivo Barracas

Sportivo Barracas Bolívar, zwany często Sportivo Barracas lub Barracas Bolívar, jest klubem piłkarskim z siedzibą w mieście Bolívar leżącym w prowincji Buenos Aires.
Historia.
Klub założony został 30 października 1913 roku w Buenos Aires w dzielnicy Barracas. W roku 1914 ze Sportivo Barracas połączył się klub Riachuelo.
W czasach futbolu amatorskiego Sportivo Barracas zaliczał się do największych potęg wśród argentyńskich klubów, a mecze swoje rozgrywał na słynnym stadionie Estadio Sportivo Barracas. Gdy w roku 1931 największe kluby przeszły na futbol zawodowy, Sportivo Barracas jako jedyny spośród wielkich klubów postanowił pozostać przy futbolu amatorskim i w następnym roku 1932 zdobył mistrzostwo Argentyny. Jednak w 1935 roku rozpoczęła działalność liga zawodowa, i odtąd mistrzowie ligi zawodowej zdobywali oficjalne miano mistrza kraju, natomiast rozgrywki lig amatorskich straciły swoje dotychczasowe znaczenie. Wkrótce dla Sportivo Barracas nadeszły chude lata, a znaczenie klubu malało. Doszło do zmiany siedziby - z powodów finansowych klub przeniósł się z Buenos Aires do miasta Bolívar, zmieniając przy tym nazwę ze Sportivo Barracas na Sportivo Barracas Bolívar. W sezonie 2005/06 klub był bliski awansu do trzeciej ligi Primera B Metropolitana, przegrał jednak decydujące mecze z Argentino Rosario. Tak więc obecnie klub występuje w czwartej lidze argentyńkiej Primera C Metropolitana, a swoje mecze domowe rozgrywa na skromnym Estadio Municipal de Bolívar.

</doc>
<doc id="713224" url="https://pl.wikipedia.org/wiki?curid=713224" title="Rob Gardner">
Rob Gardner

Rob Gardner – perkusista rockowy, który grał na początku w takich zespołach jak Guns N’ Roses i L.A. Guns, w obu zespołach grał wraz z Axlem Rose, Tracii Gunsem i Ole Beichem. Grał z L.A. Guns wraz z wokalistą Michaelem Jagoszem, który zastąpił na tym stanowisku Axla Rose. Nagrał jedną EP-kę "Collector's Edition No. 1"
W Guns N’ Roses zastąpił go Steven Adler w 1985 roku.

</doc>
<doc id="713225" url="https://pl.wikipedia.org/wiki?curid=713225" title="Lisie Jamy (województwo pomorskie)">
Lisie Jamy (województwo pomorskie)

Lisie Jamy (dodatkowa nazwa w j. kaszub. Lësé Jamë) – wieś w Polsce, położona w województwie pomorskim, w powiecie kartuskim, w gminie Sierakowice.
Wieś leży na Pojezierzu Kaszubskim. Wchodzi w skład sołectwa Długi Kierz.
W latach 1975–1998 Lisie Jamy administracyjnie należała do województwa gdańskiego.
Przed 2023 r. miejscowość była część wsi Długi Kierz.
W użyciu również wariant nazewniczy Lisia Jama.

</doc>
<doc id="713226" url="https://pl.wikipedia.org/wiki?curid=713226" title="Pino Dębica">
Pino Dębica

Sportowy Klub Bilardowy Pino powstał w 1997 r. i od 1998 jest zarejestrowany jako stowarzyszenie i członek Polskiego Związku Bilardowego.
Do dnia dzisiejszego jego zawodnicy naszego wywalczyli już 22 medale na Mistrzostwach Polski Juniorów i Seniorów, a także 5 brązowych medali na Mistrzostwach Europy Juniorów. W 2006 r. Michał Kędzior, jako kadrowicz reprezentacji Polski w czerwcu br. zdobył Drużynowy Puchar Europy. W ogólnopolskim rankingu PZBiL Drużyna Juniorów PINO zdobyła tytuł Najlepszej Drużyny w Polsce 2006 r.
W 2001 klub awansował do Polskiej I Ligi Bilardowej. W kolejnych latach zawodnicy Klubu PINO kontynuowali grę w Lidze II. W 2005 r. drużyna PINO po raz kolejny awansowała do I Ligi. W sezonie 2007 drużyna zmieniła nazwę na PINO VENTOR Dębica.
Aktualnie zawodnicy klubu swoje treningi odbywają w klubie PINO mieszczącym się przy ul. Konarskiego 36 w Dębicy i to właśnie tam rozgrywane są wszelkie turnieje i rozgrywki ligowe.

</doc>
<doc id="713227" url="https://pl.wikipedia.org/wiki?curid=713227" title="Kwas rycynolowy">
Kwas rycynolowy

Kwas rycynolowy, kwas rącznikowy − organiczny związek chemiczny, nienasycony hydroksykwas karboksylowy. Otrzymywany jest z oleju rycynowego (łac. "Oleum Ricini") jako główny jego składnik (80%) i stosowany w syntezie chemicznej. Estry kwasu rycynolowego wykorzystywane są jako środki powierzchniowo czynne w przemyśle tekstylnym.
Kwas rycynolowy oraz tworzące się stopniowo w środowisku jelit jego sole sodowe i potasowe (mydła rycynolowe) są głównie odpowiedzialne za przeczyszczające działanie oleju rycynowego.
Występuje w elajosomach różnych gatunków roślin, w których pełni funkcję wabiącą mrówki.

</doc>
<doc id="713233" url="https://pl.wikipedia.org/wiki?curid=713233" title="Martin Hellman">
Martin Hellman

Martin Hellman (ur. 2 października 1945) – amerykański kryptograf, współtwórca kryptografii asymetrycznej.
W 1976 wraz z Whitfieldem Diffie opracował rewolucyjną pracę naukową "New Directions in Cryptography" przedstawiającą pomysł klucza publicznego.

</doc>
<doc id="713234" url="https://pl.wikipedia.org/wiki?curid=713234" title="Blister (ujednoznacznienie)">
Blister (ujednoznacznienie)



</doc>
<doc id="713239" url="https://pl.wikipedia.org/wiki?curid=713239" title="Kościół Wszystkich Świętych w Gliwicach">
Kościół Wszystkich Świętych w Gliwicach

Kościół Wszystkich Świętych w Gliwicach – rzymskokatolicki kościół parafialny z XV–XVI wieku w Gliwicach-Śródmieściu, wpisany do rejestru zabytków nieruchomych województwa śląskiego.
Informacje ogólne.
Kościół położony jest na gliwickiej starówce.
Jest to orientowana budowla trójnawowa, halowa, z trójprzęsłowym prezbiterium i czteroprzęsłowym korpusem, stylistycznie zaliczana do gotyckich świątyń śląskich. Prezbiterium zamknięte jest trójbocznie. Ołtarz i ambona barokowe, drewniane. 
Wieża kościoła gotycka, doskonale widoczna z Rynku. Wysokość wieży z krzyżem wynosi około 64 m (sam krzyż ok. 5 m). Wieża dostępna jest dla turystów w dzień od 1 maja do 30 września, w każdą  niedzielę o godzinie 16.00 i 17.00, oraz w nocy od 1 października do 30 listopada, w każdą sobotę o godzinie 19.30. Z tarasu widokowego (57,5 m), (279,5 m nad poziomem morza), przy dobrej widoczności można dostrzec Górę Świętej Anny, zachodnie pasmo Beskidów, oraz pasmo Jesioniki a nawet słowackiego Gerlacha (tylko kilka razy w roku). Na szczycie wieży znajduje się duży krzyż ustawiony w 1950 roku z okazji 700-lecia założenia Gliwic.
Historia.
Datę erygowania parafii Wszystkich Świętych w Gliwicach historycy określają na rok 1250. Pierwsze wzmianki o parafii pochodzą z lat 1279 i 1286, (wzmianki wymieniające księdza Henryka – prawdopodobnie pierwszego proboszcza – pochodzą z 11.XI.1279 r.) Pierwotnie kościół był drewniany i stał na tym samym miejscu, co dzisiejszy (jest to miejsce najwyżej położone na starówce). Nie zachował się żaden dokument dotyczący początków obecnego kościoła pw. Wszystkich Świętych. Pod tym wezwaniem występuje po raz pierwszy w dokumencie z 1467 r. Wnioskując ze sposobu budowy obecnego kościoła, z cyfr umieszczonych nad głównym portalem (1504) i innych danych, powstanie kościoła określa się na lata 1450–1504. 
Wyniosła i masywna wieża, przylegająca do korpusu od strony zachodniej, wzniesiona została na przełomie XV i XVI wieku, jako ostatni etap budowy kościoła. Założona na rzucie kwadratu, o niezwykle grubych murach, jest opięta umieszczonymi w narożach wydatnymi skarpami. Jej górna część posiada kształt ośmioboczny i zwieńczona jest galerią, której renesansowa balustrada została zrekonstruowana w XX wieku.
W 1601 r. pożar strawił wyposażenie wnętrza oraz dachy, ale przebudowa doprowadziła do okazałej formy. W XVII wieku pierwotną, ceglano-kamienną fakturę ścian i filarów pokryto tynkiem. W latach 1929 –1942 przeprowadzono gruntowną restaurację kościoła. Wtedy właśnie otrzymał obecny wygląd. Mury otrzymały wtedy okładzinę z cegły maszynowej, a wieża zwieńczenie w kształcie krenelażu. W latach 1930 –1933 nadbudowano również najwyższą część wieży oraz dodano łuki oporowe o ciekawym, rzadko spotykanym, kształcie. W górnej partii wieży, nad lapidarium, znajdują się dwie wieżyczki schodowe, założone na rzucie koła, mieszczące spiralne schody, na których wykuto kilkadziesiąt, częściowo zrekonstruowanych, znaków kamieniarskich.
W 2004 roku dzięki staraniu PTTK został otwarty na wieży taras widokowy dla wiernych i turystów.
Wnętrze kościoła.
W kościele znajduje się sporo cennych zabytków takich jak: obrazy, monstrancje, relikwiarze, naczynia liturgiczne oraz przepiękny ołtarz główny, dwa ołtarze boczne i ambona które pochodzą z okresu baroku. We wnętrzu na szczególną uwagę zasługuje sklepienie sieciowe prezbiterium, zaś w nawach oddzielonych ośmiobocznymi filarami – gwiaździste. Pomiędzy nawą główną a prezbiterium istnieje ściana tęczowa z ostrołukiem. 
W skarbcu kościelnym przechowywana jest wspaniała monstrancja ze sceną powrotu zwiadowców do Ziemi Kanaan, wykonana w 1687 r. przez złotnika Hansa Georga Kolbego.

</doc>
<doc id="713240" url="https://pl.wikipedia.org/wiki?curid=713240" title="Henri Desgrange">
Henri Desgrange

Henri Desgrange (ur. 31 stycznia 1865 w Paryżu, zm. 16 sierpnia 1940 w Beauvallon) – francuski kolarz, wydawca gazety sportowej "L’Auto" oraz pomysłodawca i organizator Tour de France.
Kolarz torowy.
Desgrange był bardzo dobry w jeździe na torze, udało mu się także zdobyć pierwszy tytuł mistrza Francji w kolarstwie szosowym. Sam jednak nie uważał ani też nie przypuszczał, że jazda rowerem na szosie odniesie taki sukces w przyszłości. Dlatego skoncentrował się w całości na kolarstwie torowym. W wieku 20 - 30 lat ustanowił 12 nowych rekordów w tej dyscyplinie, w tym również w jeździe godzinnej (1893).
Założenie L’Auto.
Desgrange, zanim został redaktorem naczelnym gazety sportowej "L’Auto" pracował w kilku różnych gazetach jako dziennikarz. "L’Auto" zostało zainicjowane w 1900 r. przez grupę przemysłowców skupioną wokół hrabiego Jules’a-Alberta de Dion.
Największy wyścig świata.
19 stycznia 1903 "L’Auto" ogłosiło sensacyjny wyścig - Tour de France – pierwszy wyścig wieloetapowy na świecie. Tour de France zawdzięcza swoje istnienie konkurencji między gazetą Henri Desgrange’a a innym francuskim dziennikiem sportowym, "Le Vélo". „Wielka Pętla” stała się z biegiem czasu jednym z najważniejszych wydarzeń sportowych, a Desgrange został dyrektorem i organizatorem wyścigu.
Tour po Desgrange’u.
Henri Desgrange był dyrektorem Tour de France do roku 1939. Po nim byli to:
Pamięć po Desgrange’u.
Pomnik, upamiętniający postać Desgrange’a jako kolarza i twórcy Tour de France znajduje się u południowego wylotu tunelu pod przełęczą Galibier (2645 m n.p.m.) we francuskich Alpach Graickich, przy drodze, którą wielokrotnie mknęli uczestnicy wyścigu.

</doc>
<doc id="713242" url="https://pl.wikipedia.org/wiki?curid=713242" title="Bleeding Through">
Bleeding Through

Bleeding Through – metalcore'owy zespół ze Stanów Zjednoczonych. Grupa powstała w 1998 roku w Orange County, Kalifornia. W 2014 roku z dorobkiem siedmiu albumów studyjnych zespół został rozwiązany.
Historia.
Formacja Bleeding Through została założona latem 1998 roku przez Brandana Schieppati i Javiera Van Huss z Eighteen Visions oraz Scotta Danough. Zespół rozpoczął działalność jako Breakneck.
Latem 1999 roku Bleeding Through zagrali swój pierwszy koncert (wraz z Eighteen Visions i Disembodied w Showcase Theater w Corona, Kalifornia).
W 2000 roku formacja Bleeding Through nagrała swoje pierwsze demo.
17 kwietnia 2001 dzięki współpracy z wytwórnią Prime Directive Records kapela wydała swój pierwszy album – "Dust To Ashes". Przy nagrywaniu materiału zespołowi towarzyszyła na klawiszach Molly Street, która później stała się członkiem zespołu. Potem Bleeding Through ruszyli w trasę po USA (wraz z Eighteen Visions i Throwdown).
30 kwietnia 2002 roku zespół wydał drugi album zatytułowany "Portrait of the Goddess". Krążek wydała wytwórnia Indecision Records.
Na początku 2003 roku zespół trafił do wytwórni Trustkill Records, z którą 23 września wydał album This Is Love, This Is Murderous. Na krążku znajduje się wiele kawałków z przewagą metalu nad hardcorem, co przypadło do gustu nowym fanom zespołu.
28 kwietnia 2005 roku formacja wydała jeszcze raz album "This Is Love, This Is Murderous", za pośrednictwem Trustkill Records i Roadrunner Records.
10 stycznia 2006 roku kapela wydała swój czwarty album "The Truth". Został on wydany przez Trustkill Records i Roadrunner Records. Płyta zajęła 48 miejsce na liście Billboardu.

</doc>
<doc id="713243" url="https://pl.wikipedia.org/wiki?curid=713243" title="Szymon Dickstein">
Szymon Dickstein

Szymon Dickstein (Szymon Diksztajn, pseudonim "Dynio", "Jan Młot", ur. 8 lub 14 lutego 1858 w Warszawie, zm. 6 lipca 1884 w Bernie) – polski działacz socjalistyczny, przyrodnik, członek I Proletariatu, jeden z tłumaczy na język polski I tomu "Kapitału" Karola Marksa (w 1881).
Życiorys.
Urodził się w Warszawie jako syn Rafaela i Małgorzaty z domu Waldenburg. Jego bratem był matematyk Samuel Dickstein. W wieku czternastu lata ukończył II Gimnazjum w Warszawie. Po odbytych studiach przyrodniczych na Cesarskim Uniwersytecie Warszawskim otrzymał tytuł kandydata nauk przyrodniczych (1877) i podjął studia medyczne. Od tego roku działał w polskim ruchu socjalistycznym. głównie w środowiskach młodzieży akademickiej. Współpracował wówczas z Mieczysławem Brzezińskim i Kazimierzem Dłuskim. Zagrożony aresztowaniem w 1878 wyjechał za granicę, gdzie przebywał we Francji, a później w Szwajcarii. Współpracował i współredagował czasopisma związane z Proletariatem: „Przedświt”, „Walka Klas” i „Równość”. Utrzymywał kontakty z grupą rewolucjonistów Czornyj Pieriedieł (m.in. z Plechanowem i Dejczem). Z powodu trudnej sytuacji materialnej i problemów osobistych popełnił samobójstwo. Został pochowany na cmentarzu Carouge pod Genewą. 
Prace.
Do najbardziej znanych prac Dicksteina należy opowiadanie z roku 1881 "Kto z czego żyje?", w którym popularyzował treści teorii marksizmu wyłożone w "Kapitale" Karola Marksa. Dickstein zainicjował też przekład na polski dzieła Karola Darwina "O powstawaniu gatunków drogą naturalnego doboru, czyli o utrzymywaniu się doskonalszych ras w walce o byt" (tuż przed śmiercią w 1884 r.). Poza tym w dorobku translatorskim Dicksteina znajdują się prace Ferdynanda Lassalle’a.

</doc>
<doc id="713246" url="https://pl.wikipedia.org/wiki?curid=713246" title="Kościół św. Jerzego w Gliwicach-Ostropie">
Kościół św. Jerzego w Gliwicach-Ostropie

Kościół św. Jerzego w Gliwicach – zabytkowy kościół w Gliwicach w dzielnicy Ostropa, ok. 6 km na zachód od centrum miasta. Kościół przynależy do parafii św. Ducha w Gliwicach-Ostropie, w diecezji gliwickiej, dekanat Gliwice-Ostropa.
Kościół znajduje się na Szlaku Architektury Drewnianej.
Historia.
Pierwszy kościół wybudowany został prawdopodobnie w 1340 roku, spalony w czasie wojen husyckich. Około 1640 roku został podpalony przez Szwedów. Z pożaru ocaleć miało prezbiterium oraz drewniana wieża (datowana na ok. 1544 rok). Do odbudowy nawy przystąpiono najwcześniej w 1665 roku, zatem prawdopodobne jest, że nawa kościoła pochodzi z 1667, jak pokazuje rok wyryty nad południowym portalem. Kościół został konsekrowany 15 września 1719 roku przez wrocławskiego biskupa pomocniczego Eliasza von Sommerfelda, w 1807 erygowano w Ostropie parafię.
Świątynia nie jest używana od 1927 roku ze względu na wybudowanie (w latach 1925-1927) w jej sąsiedztwie nowego, murowanego kościoła Ducha Świętego, który przejął funkcję kościoła parafialnego. Część wyposażenia kościoła św. Jerzego została przeniesiona do nowego kościoła.
Od 2006 roku z inicjatywy ówczesnego proboszcza parafii św. Ducha Józefa Kary rozpoczęła się współpraca ze specjalistami z Politechniki Śląskiej, mająca na celu przywrócenie kościoła do użytkowania. Wcześniej, w 2005 roku, przeprowadzono badania polichromii we wnętrzu kościoła. W sierpniu 2008 roku rozpoczęły się prace remontowo-konserwatorskie. W 2009 roku ukończony został etap prac, polegający na wymianie pokrycia gontowego dachu, wieży i drewnianych ścian nawy oraz odmalowanie murowanego prezbiterium kościoła. W kolejnych latach kontynuowano prace remontowo-konserwatorskie. W ich efekcie kościół ma być przywrócony dla funkcji sakralnych oraz udostępniony turystycznie.
Architektura i wnętrze.
Kościół jest orientowany, z drewnianą nawą i wieżą oraz murowanymi prezbiterium i zakrystią. Nawa wykonana jest w konstrukcji zrębowej na ceglanej podmurówce, wieża w konstrukcji słupowej, zwieńczona izbicą. Nawa na rzucie prostokąta, do niej od strony zachodniej dostawiona jest wieża na planie kwadratu. 
Od wschodu znajduje się murowane, zamknięte trójbocznie prezbiterium, wzmocnione skarpami od strony południowej. Od strony północnej do prezbiterium przylega prostokątna, murowana zakrystia. 
Dachy kryte gontem, nad nawą wysoki, dwuspadowy, nad prezbiterium wielospadowy. W dachu nawy umieszczona jest wieżyczka na sygnaturkę, nakryta gontowym cebulastym hełmem (pierwotnie dachem wieżowym). Wieża nakryta dachem namiotowym. Ściany nawy i wieży pokryte z zewnątrz gontami. 
We wnętrzu, w prezbiterium i zakrystii - sklepienia kolebkowo-krzyżowe z lunetami, w nawie - strop płaski. Tęcza o wykroju łuku koszowego, w niej umieszczona jest prosta, profilowana belka tęczowa. Ściany prezbiterium zdobione pilastrami. Od strony zachodniej znajduje się drewniany chór muzyczny wsparty na żeliwnych słupach.
Polichromia.
Wnętrze nawy kościoła pokryte jest barokową polichromią, pochodzącą z lat 1667-1668, zaś wnętrze prezbiterium ozdobione jest dekoracją malarską z 1691 lub 1718 roku. W latach 1859-1860 i 1907 polichromia chóru została zamalowana. W 1884 Jacob Potzmieler odrestaurował i uzupełnił dekorację malarską nawy. Malowidła zostały odsłonięte podczas prac konserwatorskich w latach 70. XX wieku oraz w 1994 roku. Czytelne dekoracje malarskie znajdują się na północnej ścianie nawy, na łuku tęczowym oraz częściowo w prezbiterium.
Na ścianie północnej nawy przedstawione są sceny Pasyjne w układzie kwaterowym. Poczynając od strony zachodniej są to kolejno. :
Skrajne, wschodnie kwatery pasa dolnego i środkowego przedstawiają obecnie sceny spoza cyklu Pasyjnego i są interpretowane jako alegoria dobrej i złej drogi (kwatera dolna - paszcza Lewiatana, kwatera pasa środkowego - Kościół trymfujący).
Na łuku tęczowym przedstawiony jest motyw dwóch rajskich drzew oraz anioła grającego na violi da gamba.
Sklepienie prezbiterium ozdobione jest wizerunkami ewangelistów.
Ołtarz z prezbiterium, rozebrany w 1926 roku i przechowywany przez 5 lat w nowym kościele, w 2015 roku został odrestaurowany przez Jana Gałaszka z Pszczyny. Ołtarz zdobią dwa obrazy: Matki Boskiej Niepokalanego Poczęcia i Wniebowzięcia Matki Bożej. Szczyt barokowego ołtarza wieńczy figura św. Jerzego na koniu, przebijającego lancą smoka. Po prawej – figura świętego Józefa, po lewej świętego Joachima. 
W latach 2011-2017 odnowione zostało prezbiterium, przeprowadzono konserwację polichromii, a w nawie odkryto a następnie zakonserwowano malowidła naścienne.

</doc>
<doc id="713249" url="https://pl.wikipedia.org/wiki?curid=713249" title="Metryczny Dindshenchas">
Metryczny Dindshenchas



</doc>
<doc id="713252" url="https://pl.wikipedia.org/wiki?curid=713252" title="CA General Lamadrid">
CA General Lamadrid

Club Atlético General Lamadrid, zwany General Lamadrid, lub Lamadrid, jest argentyńskim klubem piłkarskim z siedzibą w mieście Buenos Aires, w dzielnicy Villa Devoto
Historia.
Klub założony został 11 maja 1950 roku, a do argentyńskiej federacji piłkarskiej AFA przystąpił w roku 1956.
Najwyższą pozycją w historii klubu było 3 miejsce w Primera B Metropolitana w sezonie 1998/99. Obecnie General Lamadrid gra w czwartej lidze argentyńskiej Primera C Metropolitana.

</doc>
<doc id="713255" url="https://pl.wikipedia.org/wiki?curid=713255" title="Ruhnu (wieś)">
Ruhnu (wieś)

Ruhnu – wieś w Estonii, w prowincji Sarema, na wyspie Ruhnu, siedziba administracyjna gminy Ruhnu. W 2011 roku wieś liczyła 55 mieszkańców.
We wsi – jedynej na wyspie – znajduje się m.in. muzeum wyspy – Ruhnu Muuseum, z wystawą otwartą dla zwiedzających od 1998 roku. Mieści się tu również szkoła podstawowa z budynkiem z końca XIX wieku. Do roku 1944 lekcje prowadzono w języku szwedzkim. W latach 1978-1979 szkoła pozostawała zamknięta, ponieważ nie było dzieci w wieku szkolnym. W roku 2001 w szkole uczyło się trzynaścioro dzieci.
W sezonie letnim wyspa jak i wieś ma stałe połączenie z portem Roomassaare sadam na wyspie Sarema. Stałe połączenie z kontynentem jest z portem w Parnawie, 96 km od Ruhnu. Niektóre łodzie zatrzymują się po drodze na Kihnu.

</doc>
<doc id="713257" url="https://pl.wikipedia.org/wiki?curid=713257" title="Kokwino">
Kokwino

Kokwino (dodatkowa nazwa w j. kaszub. Kòkwino) – część wsi Kamienica Królewska w Polsce, położona w województwie pomorskim, w powiecie kartuskim, w gminie Sierakowice, na obszarze Kaszubskiego Parku Krajobrazowego. Wchodzi w skład sołectwa Kamienica Królewska. W kierunku wschodnim od Kokwina w kompleksie Lasów Mirachowskich znajdują się rezerwaty przyrody "Jezioro Turzycowe" i "Kurze Grzędy".
W latach 1975–1998 Kokwino administracyjnie należała do województwa gdańskiego.

</doc>
<doc id="713258" url="https://pl.wikipedia.org/wiki?curid=713258" title="Jakub Sondej">
Jakub Sondej



</doc>
<doc id="713259" url="https://pl.wikipedia.org/wiki?curid=713259" title="Club Atlético General Lamadrid">
Club Atlético General Lamadrid



</doc>
<doc id="713269" url="https://pl.wikipedia.org/wiki?curid=713269" title="Magdalena Gużkowska-Nurkiewicz">
Magdalena Gużkowska-Nurkiewicz

Magdalena Gużkowska-Nurkiewicz (ur. 11 lipca 1975 w Lesku) – polska szachistka, mistrzyni międzynarodowa od 2003 roku.
Wykształcenie.
W 1994 ukończyła Liceum Ogólnokształcące im. gen. Władysława Andersa w Lesku. W tym samym roku rozpoczęła studia na Akademii Wychowania Fizycznego Józefa Piłsudskiego w Warszawie.
Kariera szachowa.
W wieku juniorskim startowała w barwach klubu Sanovia Lesko, którego była wychowanką. Była trenowana przez Janusza Haftka. Jest wielokrotną medalistką mistrzostw Polski juniorek:
Kilka razy reprezentowała Polskę na mistrzostwach świata juniorek, najlepszy rezultat osiągając w 1989 r. w Portoryko, gdzie zajęła VI miejsce w grupie do lat 14. Duże sukcesy osiągnęła w roku 1994: w Gdańsku zwyciężyła w mistrzostwach Polski kobiet oraz wystąpiła w narodowej drużynie na szachowej olimpiadzie w Moskwie, zdobywając (na IV szachownicy) 7 pkt w 11 partiach. W następnym roku reprezentowała Polskę na rozegranym w Nadolu turnieju strefowym (eliminacji mistrzostw świata), zajmując 10. miejsce w stawce 22 zawodniczek (turniej rozegrano systemem szwajcarskim).
1 września 1995 została zawodniczką klubu KKSz Hetman Wrocław. Normy na tytuł mistrzyni międzynarodowej wypełniła w Gdańsku (1994, finał mistrzostw Polski kobiet), Nadolu (1995, turniej strefowy) oraz Lubniewicach (2003, drużynowe mistrzostwa Polski).
Najwyższy ranking w karierze osiągnęła 1 stycznia 1996, z wynikiem 2235 punktów zajmowała wówczas 8. miejsce wśród polskich szachistek.
W Plebiscycie na Najpopularniejszego Sportowca województwa krośnieńskiego organizowanego przez czasopismo „Podkarpacie” zajęła drugie miejsce za rok 1988, pierwsze miejsce za rok 1989, drugie miejsce za rok 1991.
Otrzymała tytuł honorowego obywatelstwa Leska.
Życie prywatne.
Mężem Magdaleny Gużkowskiej jest Maciej Nurkiewicz, trzykrotny medalista mistrzostw Polski juniorów (w latach 1991–1997).

</doc>
<doc id="713270" url="https://pl.wikipedia.org/wiki?curid=713270" title="Solaris Urbino 18 hybrid">
Solaris Urbino 18 hybrid

Solaris Urbino 18 hybrid (wcześniej jako Solaris Urbino 18 Hybrid) – niskopodłogowy przegubowy autobus miejski z napędem hybrydowym produkowany od 2006 r. przez polskie przedsiębiorstwo Solaris Bus &amp; Coach w Bolechowie-Osiedlu koło Poznania. Autobus konstrukcyjnie należy do rodziny autobusów miejskich Solaris Urbino i jest oparty na III oraz IV generacji modelu napędzanego silnikiem wysokoprężnym Solaris Urbino 18. Autobus był pierwszym w Europie seryjnie produkowanym autobusem miejskim z napędem hybrydowym.
W latach 2006–2017 produkowano autobusy w oparciu o III generację autobusów miejskich z rodziny Urbino. Jako pierwszy do produkcji trafił model z równoległym napędem spalinowo-elektrycznym produkcji Allison Transmission I generacji, od 2008 r. zastąpiony II generacją tego systemu hybrydowego. Od 2010 r. równolegle w ofercie producenta znajdował się model z równoległym napędem Voith DIWAhybrid lub w wersji z szeregowym napędem Vossloh Kiepe. W 2011 r. zaprezentowano z kolei w oparciu o napęd Allison model z nadwoziem w wersji MetroStyle przeznaczony do obsługi systemów BRT. Od 2018 r. dotychczasowe modele zastąpiono modelem opartym na IV generacji Urbino z szeregowym napędem hybrydowym BAE Systems ujednoliconym z 12-metrowym modelem hybrydowym w ofercie producenta. W 2020 r. do oferty włączono kolejny model Solaris Urbino 18 plug-in hybrid również w oparciu o napęd hybrydowy BAE, jednak z możliwością doładowywania baterii przez złącze plug-in.
Do 2020 r. przedsiębiorstwo Solaris wyprodukowało niemal 650 autobusów hybrydowych (łącznie z modelem Urbino 12 hybrid i Urbino 12,9 hybrid). W Polsce Solarisy Urbino 18 hybrid posiadają przewoźnicy z Poznania, Sosnowca, Warszawy, Krakowa, Kielc, Szczecina, Płocka i Swarzędza.
Historia.
Geneza.
W 1994 r. Krzysztof Olszewski założył spółkę Neoplan Polska, która stała się polskim przedstawicielem niemieckiego producenta autobusów Neoplan. W ofercie przedsiębiorstwa znajdowały się głównie modele niskopodłogowych (co było dużą nowością jak na ówczesny rynek autobusów miejskich w Polsce) autobusów miejskich z rodziny "Neoplan Metroliner", m.in. N4016, N4020 i N4021. W 1994 r. Neoplan Polska wygrał przetarg na dostawę 72 autobusów dla MPK Poznań, w związku z czym została podjęta decyzja o budowie w podpoznańskim Bolechowie-Osiedlu fabryki autobusów, którą otwarto w 1996 r. W 1999 r. przedsiębiorstwo rozpoczęło niezależnie produkować autobusy pod marką Solaris. W oparciu o doświadczenie z budowy poprzednich konstrukcji zaprezentowano pierwszy, prototypowy autobus Solaris Urbino 12. Jeszcze w tym samym roku rodzinę autobusów miejskich rozszerzono o model 15-metrowy oraz 18-metrowy. Przedsiębiorstwo Solaris szybko przejęło znaczną część udziału w rynku autobusów miejskich w Polsce. Od 2002 r. produkowano II generację autobusów miejskich z rodziny Urbino, z kolei w 2005 r. do produkcji weszły modele Urbino III generacji. 
Urbino III generacji (2006–2017).
I generacja napędu hybrydowego Allison.
We wrześniu 2006 r. podczas targów IAA w Hanowerze Solaris zaprezentował model przegubowego w pełni niskopodłogowego autobusu miejskiego z napędem hybrydowym Solaris Urbino 18 Hybrid. Pojazd opierał się konstrukcyjnie na modelu Urbino 18 III generacji, jednak zastosowanie napędu elektryczno-spalinowego wymagało wprowadzenia zmian konstrukcyjnych. Całą zabudowę układu napędowego (wraz z silnikiem spalinowym Cummins ISLe4 o pojemności 8,9 l i mocy 250 kW) umieszczono w pierwszym członie w szafie naprzeciwko drugich drzwi. Tym samym zwolniono miejsce na tylnym zwisie pojazdu w członie B, gdzie w Urbino 18 z napędem spalinowym znajduje się kolumna jednostki napędowej. Z kolei osprzęt elektryczny, tj. baterie niklowo-wodorowe układu rekuperacji oraz elementy sterujące pracą silników trakcyjnych, umieszczono na dachu pojazdu w pierwszym członie pod specjalną zabudową. W pojeździe wykorzystano system hybrydowy EP Drive 50 amerykańskiego przedsiębiorstwa Allison Transmission. Podczas hamowania pojazdu, silniki elektryczne zaczynały pracować jak prądnice i służyły do ładowania akumulatorów. Okres eksploatacji baterii miał wynosić ok. 6 lat. Ze względu na inną konfigurację wnętrza oraz wymagania dotyczące dopuszczalnych nacisków na oś (same baterie ważyły 410 kg), Solaris Urbino 18 Hybrid mógł pomieścić mniejszą liczbę pasażerów w stosunku do swojego odpowiednika z napędem konwencjonalnym. 
Zaprezentowany w 2006 r. Solaris Urbino 18 Hybrid był pierwszym w Europie autobusem z napędem hybrydowym, który wszedł do seryjnej produkcji. Po jego premierze Krzysztof Olszewski, właściciel Solaris Bus &amp; Coach S.A. powiedział: „Diesel umarł! Niech żyje elektryczność”. Prototypowy egzemplarz Solarisa Urbino 18 Hybrid powstał na zlecenie miejskiego przewoźnika DVB z Drezna. Ponadto Solarisy Urbino 18 Hybrid z I generacją napędu hybrydowego trafiły do odbiorców z Lipska, Bochum oraz Lenzburga. Pomiary w trakcie eksploatacji pojazdu w Dreźnie wykazały następujące zalety autobusu hybrydowego:
Podobnie jak w przypadku innych autobusów z rodziny Solaris Urbino, symbolem modelu stał się zielony jamnik – w tym przypadku z narysowanym podwójnym niebieskim sercem symbolizującym podwójny napęd autobusu – spalinowy i elektryczny.
II generacja napędu hybrydowego Allison.
We wrześniu 2008 r., dwa lata po premierze modelu Urbino 18 Hybrid, Solaris zaprezentował II generację autobusów z napędem hybrydowym, także w oparciu o rozwiązania Allison Transmission oraz Cummins. Główną zmianą było zastosowanie mniejszej jednostki napędowej Cummins ISBe5 250B o pojemności 6,7 l i mocy 178 kW. Dzięki temu wszystkie elementy zespołu napędowego zmieszczono w kolumnie silnikowej w członie B, podobnie jak w modelach o napędzie konwencjonalnym. Zastosowanie mniejszej jednostki spalinowej było możliwe dzięki wykorzystaniu sprawniejszego osprzętu elektrycznego. W ten sposób dodatkowo zmniejszono zużycie paliwa oraz emisję spalin w stosunku do autobusów z napędem poprzedniej generacji. Według deklaracji producenta, oszczędności w zużyciu paliwa powinny wynosić ok. 22–24% w stosunku do porównywalnego pojazdu z napędem konwencjonalnym, a emisja spalin być o ok. 78% niższa. Według danych MZA Warszawa oszczędności, w zależności od charakterystyki trasy, wynoszą ok. 27%. W takim układzie baterie trakcyjne oraz przekształtniki mocy wraz z ich układem chłodzenia umieszczono na dachu w zabudowie na członie B pojazdu, natomiast silniki elektryczne umieszczono w miejscu, w którym w Urbino 18 znajduje się automatyczna skrzynia biegów. Dzięki takim zmianom konstrukcyjnym uzyskano pojemność autobusu na poziomie autobusu z napędem konwencjonalnym. Dodatkowo zastosowano system start-stop wyłączający silnik spalinowy podczas postojów. W autobusie zastosowano także baterie o dłuższej żywotności – wg deklaracji producenta jest to ok. 15 lat. Autobusy Solaris Urbino 18 Hybrid z napędem Allison II generacji trafiły do odbiorców m.in. z Monachium, Hanoweru, Barcelony czy La Chaux-de-Fonds a w Polsce m.in. z Poznania (pierwszy w Polsce autobus hybrydowy), Warszawy i Krakowa.
Napęd Vossloh Kiepe.
Po doświadczeniach z zaprezentowanym w 2009 r. modelem Urbino 12 Hybrid w oparciu o szeregowy układ hybrydowy Eaton, w 2010 r. na targach IAA w Hanowerze Solaris zaprezentował model 18-metrowego autobusu z szeregowym układem hybrydowym. Wykorzystano jednostkę spalinową Cummins o pojemności 6,7 l i mocy 210 kW. Osprzęt elektryczny dostarczało niemieckie przedsiębiorstwo Vossloh Kiepe. Silnik elektryczny o mocy 240 kW umieszczono pod podestami w członie B autobusu. Zastosowanie układu szeregowego dało szereg przewag tego pojazdu nad modelami z układem hybrydowym Allison. Zmniejszono udział energii dostarczanej silnikowi elektrycznemu przez generator spalinowy na rzecz baterii trakcyjnych oraz superkondensatorów. W pojeździe zastosowano akumulatory litowo-jonowo-fosforowe służące do gromadzenia energii elektrycznej do wykorzystania po dłuższym czasie, natomiast dla krótkotrwałego szybkiego ładowania (np. podczas hamowania) oraz szybkiego poboru mocy (np. podczas ruszania pojazdu czy podjazdu pod wzniesienie) używanych jest 8 superkondensatorów o napięciu po 125 V. Dodatkowo w autobusach z układem szeregowym istnieje możliwość ładowania baterii przez zewnętrzną ładowarkę plug-in. Zastosowanie takiej technologii pozwala na przejście na niektórych odcinkach w tryb całkowicie bezemisyjny. Bazując tylko na energii zgromadzonej w akumulatorach, autobus może pokonać do 5 km. W pojeździe zastosowano technologię GPS, która na podstawie bieżącej lokalizacji autobusu oraz zaplanowanej dalszej trasy przejazdu pozwala na lepsze gospodarowanie energią elektryczną i zminimalizowanie zużycia paliwa, czy też rozplanowanie stref bezemisyjnych na trasie. Niezwiązanie mechaniczne elementów osprzętu elektrycznego z napędem pozwoliło na inne rozmieszczenie elementów na dachu pojazdu, dzięki czemu uzyskano optymalniejsze rozłożenie nacisków na osie oraz obciążenia szkieletu pojazdu. Zaprojektowano także nowe, opływowe pokrywy osprzętu na dachu autobusu, komponujące się wizualnie z pozostałymi liniami nadwozia. Prototypowy egzemplarz Solarisa Urbino 18 Hybrid z napędem Vossloh Kiepe trafił do MPK Kraków.
Napęd Voith DIWAhybrid.
Również w 2010 r. przedsiębiorstwo Solaris wyprodukowało pierwszy egzemplarz modelu Urbino 18 Hybrid z równoległym napędem hybrydowym w oparciu o rozwiązania DIWAhybrid produkcji przedsiębiorstwa Voith, które do tej pory było producentem m.in. automatycznych skrzyń biegów stosowanych w autobusach Solaris z napędem konwencjonalnym. W tej konstrukcji napędu zastosowano do gromadzenia energii elektrycznej w miejsce baterii 5 modułów superkondensatorów o napięciu 125 V mogących zmagazynować 0,5 kWh energii elektrycznej i o łącznej masie 410 kg. W autobusie zastosowano silnik elektryczny o mocy 150 kW, z kolei jako jednostkę spalinową wykorzystano wysokoprężny silnik Cummins o pojemności 6,7 l i mocy 184 kW. Napęd DIWAhybrid nie zapewniał takich możliwości, jak napęd Vossloh Kiepe (tzn. zewnętrznego ładowania plug-in czy większego udziału pracy na bateriach elektrycznych w stosunku do układu Allison), jednak jego główną zaletą była niewielka masa dodatkowych komponentów, która wynosi w tym przypadku ok. 640 kg. Pierwszymi odbiorcami Urbino 18 Hybrid z napędem DIWAhybrid było w 2011 r. przedsiębiorstwo z Bochum oraz miejski przewoźnik z Neuss.
Solaris Urbino 18 Hybrid MetroStyle.
Pod koniec 2011 r. na targach Busworld w Kortrijk Solaris zaprezentował model Urbino 18 Hybrid MetroStyle zaprojektowany z myślą o systemach bus rapid transit. Pierwsze sztuki powstały na zamówienie ze strony przewoźnika do obsługi paryskiego systemu BHNS. W autobusie zastosowano układ napędowy Allison Transmission II generacji z jednostką spalinową Cummins, tak samo jak w pojazdach o standardowym designie. Wprowadzono jednakże wiele zmian we wzornictwie zewnętrznym i wewnętrznym. Wygląd przedniej ściany wzorowano na designie tramwajów z rodziny Solaris Tramino, zastosowano nowe pionowe reflektory przednie, większą, pochyloną przednią szybę, opływowe osłony dachowe, pokrywy zasłaniające koła, czy nowy kształt lusterek zewnętrznych. Zmieniono design tylnej ściany – światła umieszczono pionowo, a tylna szyba zyskała kształt schodzący do litery V. W celu szybszej wymiany pasażerskiej zastosowano szersze odskokowo-przesuwne drzwi. Dzięki ich układowi 1-2-2-2 możliwe było przesunięcie fotela kierowcy w prawą stronę i powiększenie kabiny kierowcy. Wewnątrz wyeliminowano wszystkie zbędne podesty, by uzyskać możliwie jak największą powierzchnię niskiej podłogi. Zastosowano także inny nowy system oświetlenia przez podświetlany sufit oraz rozbudowany system informacji pasażerskiej oparty o wyświetlacze TFT. Nowością jest też półprzeźroczysta podświetlona harmonia przegubu. W autobusie wykorzystano ponadto technologię optycznego naprowadzania pojazdu Siemens Optiguide. Na podstawie odczytów kamery skanującej drogę przed pojazdem (umieszczonej nad przednią szybą) oraz bieżących parametrów jazdy komputer pokładowy podczas manewrowania autobusem oraz podjeżdżania do przystanku koryguje pracę kierowcy, umożliwiając precyzyjne dojechanie do krawężnika (odległość między nim a progiem drzwi nie przekracza 5 cm).
Później autobusy Urbino 18 Hybrid w designie MetroStyle dostarczono także do francuskiego Saint-Denis na Reunion, lecz bez tak bogatego wyposażenia, jak w wersji dla Paryża. W designie MetroStyle na bazie konstrukcji Urbino 18 Hybrid powstały także modele Trollino 18 MetroStyle, Trollino 12 MetroStyle i Urbino 18 MetroStyle. 
Urbino IV generacji (od 2018).
W 2014 r. przedsiębiorstwo Solaris zaprezentowało IV generację autobusów z rodziny Urbino. Przejście z produkcji III na IV generację odbywało się jednak stopniowo i sukcesywnie na przestrzeni lat wdrażano do produkcji kolejne modele autobusów miejskich Solaris w nowej odsłonie, a hybrydowe Urbino 18 z nadwoziem III generacji oraz napędem Allison produkowano do 2017 r. Jesienią 2016 r. podczas targów IAA w Hanowerze Solaris zaprezentował Urbino 12 hybrid z nadwoziem Urbino IV generacji wyposażony w napęd hybrydowy HybriDrive produkcji BAE Systems. W przeciwieństwie do autobusów III generacji Urbino, producent zdecydował się na zunifikowanie napędu hybrydowego między modelami Urbino 12 hybrid a Urbino 18 hybrid. Napęd BAE HybriDrive jest szeregowym układem hybrydowym wykorzystującym (w przypadku modelu 18-metrowego) silnik Cummins IS6.7E6 o pojemności 6,7 l i mocy 224 kW (305 KM). Do magazynowania energii elektrycznej służą superkondensatory o pojemności 0,82 kWh. Silnik spalinowy zblokowano z falownikiem HDS200 sterującym prądnicą o mocy 210 kW. Energia elektryczna trafia do silnika elektrycznego asynchronicznego o mocy 200 kW i ciągłym momencie obrotowym 2400 Nm. Energia mechaniczna przekazywana jest przez zwolnicę na oś portalową ZF. Dzięki takiemu układowi autobusy cechują się energicznym i płynnym przyspieszeniem. Istnieje możliwość wyposażenia Urbino hybrid IV generacji w systemy Stop-and-Go, który wyłącza silnik spalinowy podczas postoju pojazdu i umożliwia ruszenie z przystanku jedynie korzystając z energii zgromadzonej w superkondensatorach oraz system Arrive-and-Go wyłączający silnik spalinowy już podczas podjeżdżania do przystanku. Zastosowanie napędu hybrydowego w tym przypadku pozwala na osiągnięcie ok. 20-procentowych oszczędności w paliwie w stosunku do pojazdu z napędem tradycyjnym. Pierwsze w Polsce Urbino 18 hybrid IV generacji trafiły w drugiej połowie 2018 r. na ulice Płocka oraz Szczecina (SPA „Klonowica”).
Solaris Urbino 18 plug-in hybrid.
W 2020 r. Solaris rozszerzył ofertę autobusów hybrydowych o model Urbino 18 plug-in hybrid. Konstrukcja bazuje na rozwiązaniach z modelu Urbino 18 hybrid z napędem szeregowym BAE Systems. Wyposażono go w silnik spalinowy Cummins o pojemności 6,7 l i mocy 220 kW (299 KM) oraz silnik elektryczny BAE o mocy 160 kW napędzający pojazd. W miejsce superkondensatorów do magazynowania energii elektrycznej użyto jednak baterii o pojemności ok. 30 kWh. Dodatkowo autobus wyposażono w złącze plug-in zlokalizowane przy przednim nadkolu z prawej strony, dzięki któremu możliwe jest bezpośrednie ładowanie akumulatorów w pojeździe, np. podczas postoju w zajezdni, tak samo, jak ma to miejsce w przypadku autobusów elektrycznych. Dzięki zastosowaniu takiego systemu możliwe jest większe ograniczenie zużycia paliwa i emisji spalin, a przede wszystkim praca na dłuższych odcinkach w trybie bezemisyjnym, tzn. z wyłączonym silnikiem spalinowym, bazując jedynie na energii zgromadzonej w bateriach. W ten sposób Urbino 18 plug-in hybrid może pokonać do 10 km. 
Konstrukcja.
Solaris Urbino 18 hybrid bazuje konstrukcyjnie na modelu Solaris Urbino 18 z napędem konwencjonalnym i należy do rodziny niskopodłogowych autobusów miejskich Solaris Urbino. 
Układ napędowy.
Niezależnie od zastosowanego systemu hybrydowego, składa on się z podstawowych elementów takich jak: silnik spalinowy, silnik elektryczny, alternator, układ magazynowania energii (baterie trakcyjne i/lub superkondensatory), komputer sterujący systemem hybrydowym oraz dodatkowy osprzęt elektryczny (m.in. falowniki, moduł przetwornicy AC-DC/DC-AC, wentylatory, klimatyzacja baterii). W przypadku autobusów z systemem równoległym (Allison oraz Voith DIWA) silnik spalinowy jest połączony mechanicznie z osią napędową i pracuje cały czas na optymalnych obrotach, napędzając pojazd. W okresach mniejszego zapotrzebowania na moc, nadwyżka energii jest wykorzystywana do ładowania baterii lub superkondesatorów, natomiast w okresach większego zapotrzebowania (np. przyspieszania czy podjazdu na wzniesienie) silnik spalinowy jest wspomagany przez silnik elektryczny wykorzystujący zgromadzoną energię w układzie jej magazynowania. Alternator włączany jest także podczas hamowania pojazdu, dzięki czemu jej część jest rekuperowana. Z kolei w przypadku autobusów z napędem szeregowym (Vossloh Kiepe i BAE Systems) nie ma mechanicznego połączenia między jednostką spalinową a osią napędową. Cały napęd odbywa się poprzez silnik elektryczny, który czerpie energię elektryczną z baterii/superkondensatorów oraz alternatora. Baterie lub superkondesatory doładowywane są także podczas hamowania (rekuperacja energii hamowania), przez alternator lub przez zewnętrzne złącze plug-in, jeśli autobus w takie wyposażono. Zastosowanie układu szeregowego powoduje nieco większe straty energii, jednak jego zaletą jest możliwość pracy pojazdu w trybie całkowicie bezemisyjnym. O dokładnej chwilowej mocy, na której pracuje silnik spalinowy, decyduje komputer pokładowy. 
Podwozie i układ jezdny.
Konstrukcja podwozia i układu jezdnego autobusu jest identyczna jak w przypadku modelu Urbino 18. Producent wykorzystuje osie produkcji ZF Friedrichshafen, z których przednia jest skrętna, z kolei tylna oś jest osią napędową (z wyjątkiem modelu Urbino 18 Hybrid z napędem Allison I generacji, w którym układ napędowy jest umieszczony w członie A i napęd przenoszony jest na oś środkową, a oś tylna pełni rolę osi wleczonej). W autobusach wykorzystywany jest system poziomujący ECAS umożliwiający przyklęk pojazdu o ok. 70 mm z prawej strony a także w razie potrzeby podniesienie pojazdu na poduszkach o ok. 60 mm. Standardowo autobusy wyposażone są w takie systemy, jak ABS, EBS czy ASR. W autobusach hybrydowych wykorzystywany jest hamulec elektrodynamiczny z funkcją odzyskiwania energii z hamowania (która jest zamieniana w energię elektryczną i magazynowana w bateriach lub superkondensatorach), jak również w hamulec przystankowy i hamulec ręczny.
Nadwozie i wnętrze.
Konstrukcja szkieletu wszystkich autobusów Solaris Urbino 18 hybrid została wykonana ze stali nierdzewnej, natomiast poszycie ścian bocznych ze stali nierdzewnej oraz paneli aluminiowych. Ze względu na umieszczenie elementów systemu hybrydowego o dużej masie (m.in. baterie lub superkondensatory, falowniki) na dachu autobusów, konieczne było wprowadzenie pewnych zmian w szkielecie pojazdu, szczególnie w modelach bazujących na Urbino 18 III generacji. Silnik spalinowy oraz pozostałe elementy napędu umieszczono w wieży silnika znajdującej się na tylnym zwisie (z wyjątkiem autobusów wyposażonych w napęd Allison I generacji, w którym wykorzystano do tego celu kolumnę silnika w połowie członu A). Wejście na pokład autobusu odbywa się trzema lub czterema parami drzwi dwuskrzydłowych (przednie drzwi mogą być jednoskrzydłowe). W II drzwiach znajduje się ręczna rampa dla osób niepełnosprawnych, we wnętrzu przy II drzwiach znajduje się przestrzeń dla osoby niepełnosprawnej lub wózka dziecięcego. Urbino 18 Hybrid z napędem Allison I generacji miały nieco ograniczoną pojemność w stosunku do autobusów tej samej wielkości z napędem konwencjonalnym z powodu zmienionego układu wnętrza oraz zwiększonej masy własnej pojazdu przez osprzęt elektryczny – autobus mógł pomieścić do 131 pasażerów, w tym 50 na miejscach siedzących. 14 siedzeń było dostępnych z niskiej podłogi. Późniejsze konstrukcje miały już pojemność zbliżoną do autobusów z konwencjonalnym napędem. W zależności od zastosowanego układu drzwi, układu siedzeń, wersji napędu i innych indywidualnych wymogów klienta, autobusy mogą pomieścić do ok. 120–160 osób, w tym maksymalnie ok. 50 na miejscach siedzących.
Autobusy wyposażone są w elektryczne szyberdachy oraz uchylne okna. Dodatkowo wentylację zapewniają wentylatory nadmuchowo-wyciągowe. Opcjonalnie autobusy wyposażone są w klimatyzację – osobno kabiny kierowcy i przestrzeni pasażerskiej. Ogrzewanie zapewniają grzejniki konwektorowe rozmieszczone w przestrzeni pasażerskiej pojazdu oraz dmuchawy dwustopniowe. Dodatkowo autobusy wyposażono w układ dodatkowego ogrzewania Spheros Webasto, opcjonalnie piec na biopaliwo Eberspächer. Instalacja elektryczna Urbino 18 hybrid jest oparta na magistrali CAN-Bus.
Sprzedaż i eksploatacja.
Autobusy Solaris Urbino 18 hybrid, podobnie jak wszystkie inne autobusy miejskie Solaris, powstają w zakładzie produkcyjnym w Bolechowie-Osiedlu w woj. wielkopolskim. Począwszy od premiery modelu w 2006 r. do 2020 r. powstało niemal 650 szt. autobusów hybrydowych marki Solaris (w tym także Urbino 12 hybrid i Urbino 12,9 hybrid). Pierwsze egzemplarze z napędem Allison I generacji dostarczono na rynek niemiecki (Drezno, Lipsk, Bochum) oraz do szwajcarskiego Lenzburga. Późniejsze konstrukcje sprzedawano jednak do wielu innych krajów Europy. Trafiły do Francji (m.in. Strasburg, Paryż, Saint-Denis), Norwegii (Oslo), Szwajcarii (La Chaux-de-Fonds), Niemiec (m.in. Monachium, Hanower, Düsseldorf, Neuss, Frankfurt nad Menem), Holandii (Bruksela) i Hiszpanii (Barcelona). Z kolei w Polsce autobusy tego typu są eksploatowane przez następujące przedsiębiorstwa: 
Cena jednego egzemplarza Urbino 18 hybrid wynosi ok. 1,9–2,4 mln złotych netto, co odpowiada kwocie o ok. 50% wyższej od ceny odpowiadającego modelu z napędem spalinowym. Doświadczenia z eksploatacji autobusów przez warszawskie MZA (4 szt. Urbino 18 Hybrid z napędem Allison II generacji) wskazują, że pojazdy te najlepiej sprawdzają się na trasach z niewielką szybkością eksploatacyjną oraz dużą liczbą przystanków. 

</doc>
<doc id="713272" url="https://pl.wikipedia.org/wiki?curid=713272" title="Magdalena Gużkowska">
Magdalena Gużkowska



</doc>
<doc id="713275" url="https://pl.wikipedia.org/wiki?curid=713275" title="Rik van Steenbergen">
Rik van Steenbergen



</doc>
<doc id="713277" url="https://pl.wikipedia.org/wiki?curid=713277" title="Krzysztof Konecki">
Krzysztof Konecki

Krzysztof Tomasz Konecki (ur. 1958) – profesor socjologii Wydziału Ekonomiczno-Socjologicznego Uniwersytetu Łódzkiego. Jest kierownikiem Katedry Socjologii Organizacji i Zarządzania. Pierwotnie Katedra ta została stworzona przez profesora Jana Szczepańskiego (pierwsza nazwa Katedra Socjologii Przemysłu). Obecnie jest przewodniczącym komisji ds. stopni naukowych w dyscyplinie nauki socjologiczne na Wydziale Ekonomiczno-Socjologicznym Uniwersytetu Łódzkiego.
Życiorys.
Jest uczniem profesor Jolanty Kulpińskiej. W swej pracy inspirował się także dokonaniami metodologicznymi profesora Jana Lutyńskiego. Jego główne inspiracje teoretyczne i metodologiczne mają źródło w pracach Anselma Straussa (UCSF), z którym współpracował przebywając na stypendium Fulbrighta w University of California, San Francisco (1994 – 1995).
Jeden z najbardziej znanych polskich przedstawicieli socjologii jakościowej, zajmujący się teorią ugruntowaną i socjologią interakcji. Teoretycznie najbliższa jest mu koncepcja symbolicznego interakcjonizmu (Szkoła Chicago). Jest instruktorem hathajogi, zajmuje się studiami nad medytacją (contemplative sociology) oraz badaniem relacji ludzi i zwierząt (animal studies). Jest także twórcą wizualnej teorii ugruntowanej. Prowadził rozliczne badania nad kulturą organizacyjną i symbolizmem organizacyjnym zarówno w Polsce, jak i w Japonii. Jest także specjalistą socjologii organizacji, socjologii pracy i zarządzania zasobami ludzkimi. W zakresie socjologii organizacji i socjologii pracy współpracował z profesorem Akihiro Ishikawą z Chuo University w Tokio przebywając na stypendium rządu japońskiego Monbusho w Japonii (1989 – 1991).
Prowadził badania terenowe w Japonii i USA i Ekwadorze. "Visiting professor" m.in. na University of California, San Francisco, Uniwersytet Pittsburski, Howard University, Uniwersytet Eberharda Karola w Tybindze, SEK w Quito, Uniwersytecie Palackiego.
Od czerwca 2017 jest przewodniczącym Polskiego Towarzystwa Socjologicznego. Jest także redaktorem czasopisma "Przegląd Socjologii Jakościowej", był przewodniczącym „Qualitative Methods Network of European Sociological Association”, przewodniczącym sekcji Socjologii Jakościowej i Symbolicznego Interakcjonizmu i członkiem zarządu Polskiego Towarzystwa Socjologicznego, członkiem Prezydium Komitetu Socjologii Polskiej Akademii Nauk, oraz członkiem Executive Committee Europejskiego Towarzystwa Socjologicznego.
Jest kierownikiem studiów podyplomowych: „Coaching i Mentoring Organizacyjny”, „Life Coaching”, „Joga i Zarządzanie Emocjami w Biznesie” (Uniwersytet Łódzki, Wydział Ekonomiczno-Socjologiczny). Prowadzi lub prowadził zajęcia z następujących przedmiotów: z socjologii zasobów ludzkich, metodologii badań jakościowych, wykłady z zakresu podstaw socjologii, kultury organizacyjnej, mikrosocjologii, socjologii pracy, zarządzania przedsiębiorstwami japońskimi, rekrutacji i selekcji w agencjach doradztwa personalnego, kształtowania wizerunku firm, interakcji człowieka z naturą i ze zwierzętami, technik radzenia sobie ze stressem, socjologii emocji, warsztaty „Medytacje dla menedżerów”, „Socjologia kontemplacyjna i teoria ugruntowana. W stronę kontemplacyjnej teorii ugruntowanej”, „Zarządzanie zmianą”, „Leadership in International Business”. „Uwalniania emocji z ciała”.
Jest instruktorem rekreacji ruchowej w specjalności hatha-joga.
Nagrody i odznaczenia.
Wielokrotnie nagrodzony nagrodami Rektora UŁ za działalność naukową i publikacyjną oraz organizacyjną. W roku 2021 otrzymał nagrodę im. Stefana Nowaka za osiągnięcia z dziedziny metodologii nauk społecznych oraz za nowatorskie metodologicznie badanie społeczeństwa polskiego.
Został również odznaczony Złotym i Srebrnym Krzyżem Zasługi, Medalem w Służbie Społeczeństwu i Nauce, Medalem Komisji Edukacji Narodowej.

</doc>
<doc id="713278" url="https://pl.wikipedia.org/wiki?curid=713278" title="Towarzystwo Opieki nad Starym Cmentarzem przy ulicy Ogrodowej w Łodzi">
Towarzystwo Opieki nad Starym Cmentarzem przy ulicy Ogrodowej w Łodzi

Towarzystwo Opieki nad Starym Cmentarzem przy ulicy Ogrodowej w Łodzi, TOnSC – organizacja zarejestrowana w listopadzie 1998, której celem jest ochrona historycznych wartości Starego Cmentarza w Łodzi.
Stowarzyszenie upowszechnia wiedzę o zabytkach cmentarza oraz potrzebę zachowania ich dla potomności. Otacza opieką cenne obiekty cmentarne i podejmuje prace konserwatorskie. Zajmuje się informowaniem społeczeństwa o stanie, w jakim znajdują się poszczególne obiekty, oraz interweniowaniem u władz w przypadku ich zagrożenia lub dewastacji.
Pierwszym prezesem był Stanisław Łukawski, a obecnie funkcję tę pełni Cezary Pawlak. 

</doc>
<doc id="713279" url="https://pl.wikipedia.org/wiki?curid=713279" title="Towarzystwo Opieki nad Starym Cmentarzem">
Towarzystwo Opieki nad Starym Cmentarzem



</doc>
<doc id="713281" url="https://pl.wikipedia.org/wiki?curid=713281" title="Ituzaingó">
Ituzaingó



</doc>
<doc id="713288" url="https://pl.wikipedia.org/wiki?curid=713288" title="Jakob Steiner">
Jakob Steiner

Jakob Steiner (ur. 18 marca 1796 w Utzenstorf, zm. 1 kwietnia 1863 w Bernie) – szwajcarski matematyk. Został uznany najlepszym geometrą od czasów Apoloniusza z Pergi.
Życiorys.
Edukację szkolną rozpoczął w wieku 18 lat. Studiował na uniwersytetach w Heidelbergu i Berlinie, w 1832 roku został doktorem honorowym Uniwersytetu Albrechta w Królewcu, a w 1834 na Uniwersytecie Friedricha-Wilhelma w Berlinie została utworzona dla niego katedra geometrii. Sformułował twierdzenie mechaniki i wytrzymałości materiałów, twierdzenie Steinera.

</doc>
<doc id="713291" url="https://pl.wikipedia.org/wiki?curid=713291" title="Gilby Clarke">
Gilby Clarke

Gilby Clarke (ur. 17 sierpnia 1962 w Cleveland, Ohio) – amerykański gitarzysta, znany przede wszystkim jako gitarzysta rytmiczny w Guns N’ Roses. Zanim dołączył do zespołu Axla Rose’a grał w takich zespołach jak Candy i Kill for Thrills. W Guns N’ Roses grał w latach 1991–1994, zastąpił Izzy’ego Stradlina. Brał udział w dwuletniej trasie koncertowej "Use Your Illusion" promującą dwa albumy o tej nazwie (nagrane jeszcze z udziałem Stradlina). Następnie był współautorem przedostatniej płyty Guns N’ Roses The Spaghetti Incident?. W 1994 roku z pomocą wszystkich członków zespołu nagrał swoją pierwszą solową płytę Pawnshop Guitars. Po rozstaniu z zespołem kontynuował karierę solową wydając kolejno płyty: The Hangover (1997), Rubber (1998) i Swag (2002). Udzielał się również w projektach Slash’s Snakepit i Col. Parker. Obecnie kontynuuje karierę solową.
W 2006 roku muzyk wziął udział w reality show "Rock Star: Supernova" emitowanym na antenie stacji telewizyjnej CBS. Clarke wraz z uczestnikami audycji basistą Jasonem Newstedem, perkusistą Tommym Lee, wokalistą i gitarzystą Lukasem Rossim utworzył zespół pod nazwą Rock Star Supernova. Muzyk nagrał wraz z grupą jedyny album tejże formacji – "Rock Star Supernova", który trafił do sprzedaży w 2006 roku. Dwa lata później grupa została rozwiązana.

</doc>
<doc id="713292" url="https://pl.wikipedia.org/wiki?curid=713292" title="Anemia megaloblastyczna">
Anemia megaloblastyczna



</doc>
<doc id="713293" url="https://pl.wikipedia.org/wiki?curid=713293" title="Rezerwat przyrody Żurawie Chrusty">
Rezerwat przyrody Żurawie Chrusty

Rezerwat przyrody Żurawie Chrusty – torfowiskowy rezerwat przyrody na Pojezierzu Kaszubskim na obszarze Kaszubskiego Parku Krajobrazowego w południowej części kompleksu Lasów Mirachowskich, na obrzeżach wsi Mojuszewska Huta w gminie Sierakowice. Został utworzony na mocy zarządzenia Ministra Ochrony Środowiska, Zasobów Naturalnych i Leśnictwa z 26 listopada 1990 roku. Zajmuje powierzchnię 21,82 ha.
W centrum rezerwatu znajduje się niewielkie (0,76 ha) jezioro dystroficzne, którego brzegi otacza roślinność torfowiskowa tworząca naturalne strefy: od zbiorowiska z turzycą bagienną na skraju otwartej wody, poprzez pło mszarne, mszar czerwony i dolinkowy, do początkowych postaci boru bagiennego.
Na terenie rezerwatu stwierdzono obecność zaledwie 30 gatunków roślin naczyniowych, a także ponad 20 gatunków mszaków i porostów. Cztery gatunki roślin podlegają ochronie ścisłej: bagno zwyczajne, rosiczka okrągłolistna, widłak goździsty i widłak jałowcowaty, natomiast ochroną częściową objęte są dwa gatunki: grążel żółty i kruszyna pospolita.
Jest to również miejsce odpoczynku i żerowania ptaków błotnych i wodnych (m.in. ostoja żurawia).

</doc>
<doc id="713297" url="https://pl.wikipedia.org/wiki?curid=713297" title="Lisie Jamy">
Lisie Jamy



</doc>
<doc id="713299" url="https://pl.wikipedia.org/wiki?curid=713299" title="Liść unifacjalny">
Liść unifacjalny

Liść unifacjalny – typ liścia wyodrębniony ze względu na jego pochodzenie. Liść tego typu charakteryzuje się tym, że jego górna i dolna strona pochodzą z jednej, dolnej części primordium.
Liście takie możemy rozpoznać dzięki pierścieniowemu lub łukowemu ułożeniu więzek przewodzących na przekroju poprzecznym liścia oraz zewnętrznie skierowanym floemie.

</doc>
<doc id="713302" url="https://pl.wikipedia.org/wiki?curid=713302" title="Na-Mi-Ba">
Na-Mi-Ba

Na-Mi-Ba – czechosłowacka mina przeciwpiechotna. Z uwagi na dużą masę materiału wybuchowego może także skuteczna przy zwalczaniu lżej opancerzonych pojazdów pancernych.

</doc>
<doc id="713304" url="https://pl.wikipedia.org/wiki?curid=713304" title="Kazimierz Madej (artysta)">
Kazimierz Madej (artysta)

Kazimierz Madej (ur. 19 września 1952) – polski malarz, reżyser, aktor i kabareciarz, dyrektor krakowskiego kabaretu Loch Camelot, wieloletni scenograf i artysta Piwnicy pod Baranami.
Ukończył studia na wydziale malarstwa Akademii Sztuk Pięknych w Krakowie w 1977.
W 1984 zdobył nagrodę za najlepszą scenografię na festiwalu Internazionale Atti Unici w Arezzo (do spektaklu „Piwnicy pod Baranami”). Również w 1984 brał udział w Ogólnopolskim Zjeździe Performerów we Wrocławiu z krakowską grupą KONGER.
W 1989 w Pałacu pod Baranami zrealizował „Spektakl Excentryczny”. W styczniu 1991 wraz ze Zbigniewem Rajem założył „Salon Excentryczny”. Zrealizował z „Salonem” spektakl „Czarujący Dekapitator”. W 1991 w „Piwnicy pod Baranami” wyreżyserował sztukę Ghelderodego „Eskurial”.
W 1990 został laureatem nagrody im. Wiesława Dymnego, przyznanej za wszechstronną działalność artystyczną przez Fundację im. Wiesława Dymnego z siedzibą w Montrealu.
13 marca 1992 w „Klubie Garnizonowym” w Krakowie założył „Kabaret Miejski”. Premierowy spektakl nosił tytuł „Cudowny bękart”. W 1993 kabaret został przeniesiony na ul. św. Tomasza 17 i przemianowany na „Loch Camelot”. Kazimierz Madej od początku pełnił w nim funkcję dyrektora.
Brał udział w tworzeniu, i przygotował scenografię dla spektaklu „Dzieci Rimbaud”, którego premiera odbyła się 20 listopada 1997 w „Piwnicy pod Baranami”.
Swoje prace malarskie wystawia w galerii „Szalom”.
Wspominał początki Piwnicy pod Baranami w filmie z cyklu "Rozmowy z Piotrem" Wojciech Morek z 2011 r. W 2017 wystąpił w filmie z cyklu Z Andrusem po Galicji.

</doc>
<doc id="713306" url="https://pl.wikipedia.org/wiki?curid=713306" title="Roger Michell">
Roger Michell

Roger Michell (ur. 5 czerwca 1956 w Pretorii, zm. 22 września 2021) – brytyjski reżyser filmowy, teatralny i telewizyjny. Twórca m.in. komedii romantycznej "Notting Hill" (1999) z Julią Roberts i Hugh Grantem.
Życiorys.
Był absolwentem Uniwersytetu Cambridge. Po ukończeniu studiów pracował w Royal Court Theatre jako asystent przez 2 lata. W 1985 dołączył do Royal Shakespeare Company, gdzie był reżyserem przez 6 lat. Był dwukrotnym laureatem nagrody BAFTA (1996, 2015).
W latach 90. ożenił się z Kate Buffery, para rozwiodła się w 2002. W tym samym roku poślubił aktorkę Annę Maxwell Martin, separacja nastąpiła w 2020. Zmarł 22 września 2021 w wieku 65 lat.

</doc>
<doc id="713307" url="https://pl.wikipedia.org/wiki?curid=713307" title="Marta Kubišová">
Marta Kubišová

Marta Kubišová (ur. 1 listopada 1942 w Czeskich Budziejowicach) – czeska piosenkarka, trzykrotna (za 1966, 1968 i 1969 rok) zdobywczyni czechosłowackiej nagrody „Złotego Słowika”, laureatka festiwali "Bratislavská lýra". Sygnatariuszka i rzeczniczka Karty 77.
Życiorys.
Marta Kubišová urodziła się 1 listopada 1942 roku w Czeskich Budziejowicach. Jej ojciec był internistą. Matka zajmowała się domem, a następnie sprzedawała płyty czeskiej wytwórni muzycznej Supraphon w sklepie przy ulicy Celetnej w Pradze. Małżeństwo, oprócz córki, dochowało się syna Jana. W 1952 roku rodzina przeniosła się do Podiebradów, gdzie w latach 1954–1959 Kubišová uczęszczała do gimnazjum. Po jego ukończeniu pragnęła, jak jej ojciec, studiować medycynę, jednak nie dostała się na studia z powodu inteligenckiego pochodzenia. Od 1959 do 1962 roku była zatrudniona w hucie szkła jako brakarka (przy wyszukiwaniu szklanek i butelek, które nie spełniały norm). Jednocześnie śpiewała amatorsko z zespołem tanecznym w Podiebradach oraz w kawiarni w Nymburku. W tym czasie bezskutecznie starała się o rekomendację z fabryki, aby dostać się na studia medyczne.
Kariera muzyczna.
W 1961 roku wzięła udział w konkursie „Szukamy nowych talentów” awansując do finału. Na sezon 1962/1963 została zaangażowana do pardubickiego teatru "Stop divadla", gdzie poznała kompozytora, Bohuslava Ondráčka, który wpłynął na jej dalszą karierę. W sezonie 1963/1964 pracowała w teatrze "Alfa" w Pilźnie, w którym współpracowała z sekstetem jazzowym Ondráčka. Popularność jaką zdobyła występując w małych teatrach oraz oryginalność utworów Bohuslava Ondráčka przyciągnęły uwagę reżyserów teatralnych. We wrześniu 1964 roku przeprowadziła się do Pragi. W stolicy, za namową Jana Schneidera, rozpoczęła występy w teatrze muzycznym "Rokoko" znajdującym się na placu Wacława. Tam też zaczęła tworzyć własny repertuar. Dzięki reżyserowi z "Rokoka", Darkowi Vostřelowi, pojawiła się w programie telewizyjnym "Vysílá studio A". W 1965 roku, w teatrze, podczas prób do "Čekání na slávu", poznała Helenę Vondráčkovą i Václava Neckářa. Rok później, na festiwalu "Bratislavská lýra" w Bratysławie, zdobyła (wraz z Vondráčkovą) „Srebrną lirę” za wykonanie piosenki „Oh, baby, baby” oraz zadebiutowała w filmie – "Mučedníci lásky", którego reżyserem był przyszły mąż piosenkarki, Jan Němec.
W 1967 roku została uhonorowana nagrodą „Złotego Słowika” dla najlepszej czechosłowackiej piosenkarki roku 1966, przyznawaną przez czytelników „Mladého světa” i słuchaczy stacji radiowych. W tym samym roku zdobyła „Brązową lirę” na festiwalu "Bratislavská lýra" za wykonanie piosenki w duecie z Waldemarem Matušką „Nech tu lásku spát” oraz została obsadzona w (realizowanym również w następnym roku) serialu telewizyjnym "Píseň pro Rudolfa III" w reżyserii Jaromíra Vasty, w którym wykonała pieśń (do słów Petra Rady) nadawaną w radiu po sierpniu 1968 roku jako „Modlitba pro Martu” („Modlitwa dla Marty”).
Sukcesy na czechosłowackiej scenie muzycznej zaowocowały w 1968 roku występami Kubišovej podczas targów MIDEM (akronim od Marché International du Disque et de l’Edition Musicale) w Cannes we Francji, ofertą występów w Londynie (odrzuconą ze względu na niekorzystne warunki finansowe) oraz występem w paryskiej Olympii na zaproszenie Bruna Coquatrixe’a, gdzie spotkała się z Arethą Franklin. W tym samym roku zdobyła „Złotą lirę” na festiwalu "Bratislavská lýra" za wykonanie piosenki „Cesta” autorstwa Jindřicha Brabeca oraz Petra Rady, a także zrealizowała swój pierwszy recital telewizyjny "Náhrdelník melancholie" w reżyserii Jana Němca. W 1968 roku jej brat Jan wyemigrował do Kanady.
„Praska Wiosna”.
W czasie „Praskiej Wiosny” (okresie politycznej liberalizacji w Czechosłowacji, trwającej od 5 stycznia do 20 sierpnia 1968 roku) wraz z Ivą Janžurovą oficjalnie, w obecności kamer telewizyjnych, wsparła Alexandra Dubčeka po jego powrocie z negocjacji z władzami ZSRR w Moskwie.
W nocy z 20 na 21 sierpnia 1968 roku rozpoczęła się operacja „Dunaj” – inwazja wojsk Układu Warszawskiego na Czechosłowację w celu powstrzymania politycznych reform. Po rozpoczęciu operacji telewizja dwukrotnie wyemitowała "Píseň pro Rudolfa III". Piosenka z tego serialu, nadawana w radiu jako „Modlitba pro Martu”, wraz z upływem czasu stała się odzwierciedleniem nastrojów społecznych po krwawym stłumieniu „Praskiej Wiosny” oraz wyrazem obywatelskiego protestu przeciwko wtargnięciu obcych wojsk.
1 listopada 1968 roku powstał (pod kierownictwem Bohuslava Ondráčka) tercet Golden Kids, w którym oprócz Kubišovej występowali Helena Vondráčková i Václav Neckář. Przed końcem roku tercet miał własny program, a muzyczni krytycy uznali piosenki Kubišovej: „Cesta”, „Lampa” i „Máj” za trzy najlepsze piosenki mijającego roku. 1 stycznia 1969 roku wzięła udział w programie noworocznym "GramoHit", w którym wykonała utwór „Modlitba pro Martu”. Na początku 1969 roku tercet występował na targach muzycznych MIDEM w Cannes, z których powrócił przedwcześnie na wieść o samospaleniu Jana Palacha. Efektem pozytywnych recenzji krytyków muzycznych po serii koncertów Golden Kids było podpisanie kontraktu z Polydor Records. Jednocześnie Kubišová otrzymała nagrodę „Złotego Słowika” w kategorii najlepsza czechosłowacka piosenkarka 1968 roku, a na festiwalu w Splicie piosenką „Atlantis” zdobyła trzecie miejsce. W tym samym roku zespół wystąpił m.in. na festiwalu "Europe Songs" w Szwecji oraz w zachodnioniemieckiej telewizji, a w Czechosłowacji została wydana jej pierwsza solowa płyta "Songy a balady", nagrała także piosenkę dla radia „Tajga blues '69” dla upamiętnienia ośmiorga uczestników demonstracji z 25 sierpnia 1968 roku na placu Czerwonym w Moskwie przeciwko interwencji zbrojnej w Czechosłowacji (sześcioro z nich zesłano do łagrów, a dwoje zamknięto w szpitalu psychiatrycznym) oraz zrealizowała drugi recital telewizyjny "Proudy lásku odnesou". We wrześniu 1969 Marta Kubišová poślubiła reżysera Jana Němca.
Złamanie kariery.
Zmiany polityczne jakie nastąpiły w Czechosłowacji po stłumieniu „Praskiej Wiosny” oraz postępująca od końca roku 1969 „normalizacja” spowodowały powolne odsuwanie Marty Kubišovej od występów publicznych, telewizji oraz emisji jej piosenek w radiu (nowy dyrektor radia zarządził, aby nadawano tylko jeden utwór piosenkarki dziennie, celem osłabienia jej pozycji w nadchodzącym plebiscycie na najpopularniejszą wokalistkę roku). Nowo wybrane władze Komunistycznej Partii Czechosłowacji, z Gustávem Husákiem na czele, nie mogły zaakceptować popularności wokalistki, która otwarcie poparła Alexandra Dubčeka, a poprzez piosenkę „Modlitba pro Martu” była kojarzona ze zrywem 1968 roku. Podjęte działania nie przyniosły spodziewanego rezultatu i na początku 1970 roku – w plebiscycie na najlepszą piosenkarkę roku 1969 – zdobyła największą liczbę głosów. Zgodnie z wytycznymi władz, nagrodę odebrała „za zamkniętymi drzwiami” w redakcji „Mladého světa”.
Ostatni występ Golden Kids odbył się 27 stycznia 1970 roku w hali sportowej w Ostrawie, a kilka dni później (3 lutego) decyzją władz tercet został rozwiązany. Państwowy "Pragokoncert" zakazał wokalistce pracy i działalności artystycznej. Ponadto objęto całkowitą cenzurą jej twórczość. Ostatni singel, „Kde máš ten dům”, nagrany w czerwcu 1970 roku dla Supraphonu, został przed wydaniem zniszczony, natomiast aparat bezpieczeństwa Czechosłowackiej Republiki Socjalistycznej – "Státní bezpečnost" ("StB") zadbał, aby Kubišova nie mogła znaleźć pracy. Przez kolejne prawie 20 lat radio i telewizja czechosłowacka nie nadały ani jednej piosenki w wykonaniu artystki. Rolę Kubišovej, która w swoim repertuarze miała zagraniczne piosenki z czeskimi tekstami, zdemaskował na swych łamach m.in. wschodnioniemiecki organ partii komunistycznej, dziennik „Neues Deutschland”: "dzięki rewizjonistycznej postawie wobec zachodniego przemysłu rozrywkowego, który w Czechosłowacji przeważył, przeciwnik mógł systematycznie stopniować swą ideologiczną dywersję właśnie za pomocą hitów. Za pośrednictwem zachodnich szlagierów osiągnąć apolityczną postawę, by dalej demoralizować młodzież, a tym samym stworzyć hołotę, która potem poprowadziłaby akcję przeciw socjalistycznej sile kraju". W mediach istniał formalny zakaz wymieniania nazwiska piosenkarki.
Wykluczenie z życia publicznego.
Oficjalnym, propagandowym wyjaśnieniem, które miało uwiarygodnić w oczach społeczeństwa usunięcie Marty Kubišovej z życia publicznego, był „fakt”, że "Kubišova wzięła udział w zdjęciach pornograficznych i nie może już być artystką socjalistyczną" – jak napisał centralny organ Komunistycznej Partii Czechosłowacji, „Rudé právo”. Prowokacja StB polegała na skopiowaniu w całości duńskiej książeczki porno "Gorące kotki", w której dokonano fotomontażu kilku zdjęć tak, aby była na nich widoczna twarz Kubišovej. Spreparowane pismo rozesłano do instytucji kulturalnych, gazet, radia oraz telewizji. Ponadto w rozmowach z innymi artystami sugerowano, że wokalistka wzięła udział w filmie pornograficznym, który zrealizowano w jednej z praskich willi. Efektem był całkowity ostracyzm na oficjalnych imprezach. W odpowiedzi piosenkarka wytoczyła dyrektorowi "Pragokoncertu" proces o zniesławienie. Sprawa zakończyła się orzeczeniem przez sąd przeprosin – w związku z czym dyrektor wyraził skruchę, ale przedsiębiorstwo i tak zerwało wszystkie kontrakty oraz umowy z wokalistką. Proces oraz sytuacja, w jakiej znalazła się Kubišova, odbiły się na jej stanie zdrowia: w 1971 roku, będąc w ósmym miesiącu ciąży, poroniła na skutek stresu (lekarze uratowali ją ze śmierci klinicznej). Kubišova była faworytką w kolejnej edycji plebiscytu o nagrodę „Złotego Słowika”, ale interwencja Departamentu Prasy i Informacji ("Úřad pro tisk a informace", 1968–1989), kierowanego przez Edwarda Švacha, sprawiła, że zmieniono zasady przyznawania nagrody (m.in. połączono kategorie, zniszczono część kartek pocztowych z głosami na Kubišovą, jednocześnie podwajając liczbę oddanych głosów na Evę Pilarovą). W ten sposób Kubišova oficjalnie zajęła miejsce siódme, niepozwalające na uroczyste wręczenie nagrody (występy laureatów specjalnie ograniczono do miejsca szóstego) – zwycięzcą połączonych kategorii został Karel Gott.
Po powrocie ze szpitala pracowała chałupniczo przy wyrobie zabawek dla spółdzielni lalkarskiej "Kierunek", gdyż reżim komunistyczny nie pozwolił jej na wykonywanie innej pracy. W 1972 roku rozwiodła się z Janem Němcem (w 1974 roku został zmuszony do emigracji). W 1973 roku piosenkarka wyprowadziła się z Pragi i zamieszkała we wsi Slapy. W lutym 1974 roku wyszła za mąż za reżysera Jana Moravca. W tym czasie, w zamian za publiczne wyrażenie poparcia dla władzy socjalistycznej, sugerowano możliwość poprawy sytuacji artystki, ale Kubišova propozycję odrzuciła.
W 1977 roku została sygnatariuszką Karty 77 (niezależnej inicjatywy działającej na rzecz przestrzegania praw człowieka) oraz jej rzeczniczką (1977–1978) po aresztowaniu Václava Havla. W sierpniu 1978 roku uczestniczyła w spotkaniu przedstawicieli Karty 77 i Komitetu Obrony Robotników w Karkonoszach, którego celem było wydanie wspólnego oświadczenia w 10. rocznicę „praskiej wiosny” i interwencji wojskowej w Czechosłowacji, co wzmogło wobec niej działania inwigilacyjne prowadzone przez StB. W tym samym roku nielegalnie nagrała kilka piosenek z akompaniamentem gitarowym Jaroslava Hutki, które ukazały się na kompilacyjnym albumie "Zakázaní zpěváci druhé kultury" wydanym w Szwecji oraz nagrała piosenkę „Tvé jméno Jan – Pocta Janu Patočkovi” i amatorski wideoklip dla upamiętnienia śmierci profesora Jana Patočki. 1 czerwca 1979 roku urodziła córkę Kateřinę (Kačenkę), której ojcem chrzestnym został Václav Havel. Na początku lat 80. powróciła do Pragi i rozwiodła się z Janem Moravcem z powodu jego zdrady małżeńskiej. Od 1981 do 1989 roku pracowała jako referentka w wydziale budownictwa urzędu miejskiego.
Powrót.
Pierwsze publiczne pojawienie się Marty Kubišovej nastąpiło 10 grudnia 1988 roku podczas legalnej demonstracji na placu Škroupově náměstí w Pradze z okazji 40-lecia uchwalenia Powszechnej Deklaracji Praw Człowieka, gdzie zaśpiewała czechosłowacki hymn „Kde domov můj”. Był to właściwie pierwszy publiczny występ od 1970 roku. 21 listopada 1989 roku, podczas aksamitnej rewolucji, zaśpiewała z balkonu gmachu wydawnictwa „Melantrich” na placu Wacława w Pradze „Modlitwę dla Marty” oraz hymn Czechosłowacji. W grudniu tego samego roku wzięła udział w oficjalnym koncercie, a wytwórnia Supraphon ponownie wydała jej pierwszą płytę "Songy a balady". 2 czerwca 1990 roku odbył się pierwszy solowy koncert artystki w pałacu Lucerna, podczas którego otrzymała „dożywotniego” „Złotego Słowika”, również jako uhonorowanie za rok 1970.
W 1990 roku, na krótko, zaangażowała się w politykę i została wybrana do Izby Narodów Zgromadzenia Federalnego, ówczesnego Parlamentu Czechosłowackiego, z ramienia Forum Obywatelskiego. 3 listopada 1994 roku podczas koncertu "Golden Kids Comeback" otrzymała wraz z zespołem złotą płytę za 250 tys. sprzedanych płyt. W roku 1995 została odznaczona Medalem Za Zasługi II stopnia.
Zajmuje się działalnością charytatywną i od 1992 roku prowadzi program telewizyjny o zwierzętach w schroniskach "Chcete mě?" W 1997 roku ukazała się biografia piosenkarki, napisana przez Adama Georgieva, "Chytat slunce", a rok później artystka została uhonorowana wprowadzeniem do "Síně slávy". Od 1998 roku stale współpracuje z teatrem "Ungelt" w Pradze. W 2005 roku ukazała się druga biografia – "Asi to tak sám Bůh chtěl" autorstwa Luboša Nečasa. W 2012 otrzymała z rąk ambasadora Francji w Czechach Legię Honorową, a w 2015 roku została odznaczona Orderem Zasługi Wielkiego Księstwa Luksemburga oraz otrzymała tytuł "Dáma české kultury".
Marta Kubišova jest jedną z głównych bohaterek książki Mariusza Szczygła "Gottland". Historia Kubišovej stała się też kanwą sztuki teatralnej Małgorzaty Sikorskiej-Miszczuk "Zaginiona Czechosłowacja". Prapremiera została przygotowana w 2011 roku specjalnie na Międzynarodowy Festiwal Teatralny „Demoludy” w Olsztynie.
Twórczość.
Dyskografia (albumy).
Solowe:
Golden Kids:
Filmy.
Źródło: Česko-Slovenská filmová databáze.
Ponadto Marta Kubišova wystąpiła w ponad 50 filmach dokumentalnych i 50 programach telewizyjnych oraz 5 teledyskach.

</doc>
<doc id="713308" url="https://pl.wikipedia.org/wiki?curid=713308" title="Tal (ujednoznacznienie)">
Tal (ujednoznacznienie)



</doc>
<doc id="713309" url="https://pl.wikipedia.org/wiki?curid=713309" title="Dimerkaprol">
Dimerkaprol

Dimerkaprol, BAL (łac. "Dimercaprolum"; z ang. "British anti-Lewisite") – chelatujący związek chemiczny stworzony przez brytyjskich biochemików na Uniwersytecie Oxfordzkim podczas II wojny światowej. Został wynaleziony w sekrecie jako antidotum na bojowy środek trujący o nazwie luizyt.
BAL obecnie jest używany w medycynie jako antidotum w leczeniu zatruć arsenem, rtęcią i innymi metalami ciężkimi. Dodatkowo znalazł też zastosowanie przy leczeniu choroby Wilsona, genetycznego zaburzenia polegającego na spichrzaniu miedzi w tkankach.
Funkcje biochemiczne.
Poprzez wiązanie się grup sulfhydrylowych (–SH) z metalami ciężkimi w organizmie człowieka tworzą się trwałe, nietoksyczne, rozpuszczalne w wodzie związki, które następnie zostają wydalone z moczem.
Dimerkaprol sam w sobie jest toksyczny, z wąskim indeksem terapeutycznym i tendencją do koncentracji arszeniku w niektórych organach. Inną wadą związku jest potrzeba podawania go w postaci bolesnych zastrzyków domięśniowych.

</doc>
<doc id="713311" url="https://pl.wikipedia.org/wiki?curid=713311" title="Polskie placówki dyplomatyczne i konsularne">
Polskie placówki dyplomatyczne i konsularne



</doc>
<doc id="713312" url="https://pl.wikipedia.org/wiki?curid=713312" title="Chrystologia sensu">
Chrystologia sensu

Chrystologia sensu – kierunek teologiczny chcący ukazać wagę wydarzenia Chrystusa oraz interpretować historię, świat i los człowieka w jego perspektywie.
Wedle chrystologii sensu jedna konkretna postać, żyjąca w bardzo konkretnym czasie i przestrzeni, nadaje sens wszystkim nawet najbardziej ogólnym wydarzeniom. W osobie tej najpełniej wypowiedział się Bóg. To Chrystus nadaje sens całej historii. Chrystus jest ośrodkiem, punktem czasu, z którego blask pada na wszystko, a w filozofii antycznej ogólne idee usensowniały drobne wydarzenia. Aby nadać sens ludzkiemu cierpieniu, w kategorii filozofii antycznej, potrzeba było platońskiego namysłu. Dla chrześcijanina cierpienie ma sens, dlatego że cierpiał Chrystus. Sens, jaki się rozlewa na świat płynie nie z idei ogólnych, nie z pomysłu ludzi, ale z ukonkretnionego Boga. To Chrystus jest źródłem sensu. Pytanie o sens tak naprawdę jest pytaniem o Boga.

</doc>
<doc id="713313" url="https://pl.wikipedia.org/wiki?curid=713313" title="Marta Kubisova">
Marta Kubisova



</doc>
<doc id="713321" url="https://pl.wikipedia.org/wiki?curid=713321" title="Józef Potocki (1735–1802)">
Józef Potocki (1735–1802)

Józef Potocki herbu Pilawa (ur. 1735, zm. 14 grudnia 1802 w Wiedniu) – poseł, starosta leżajski, krajczy wielki koronny, marszałek województwa ruskiego w konfederacji radomskiej 1767 roku, asesor Kompanii Manufaktur Uprzywilejowanej w 1769 roku, komisarz z rycerstwa Komisji Skarbowej Koronnej w 1769 roku.
Życiorys.
Syn Stanisława, wojewody smoleńskiego i Heleny Zamoyskiej, mąż Anny Teresy Ossolińskiej, brat Wincentego, ojciec Jana, pisarza i podróżnika oraz Seweryna.
Otrzymał tytuł hrabiego od cesarzowej Marii Teresy. Właściciel dóbr majątkowych: Tarnopol, Wołoczyska, Jazłowiec (1777-1783) i Siedliszcza na Podolu oraz Krotoszyna.
W latach 1767–1780 krajczy koronny, następnie starosta Leżajska i rotmistrz chorągwi usarskiej.
Jako poseł z województwa podolskiego na sejm konowkacyjny 7 maja 1764 roku podpisał manifest, uznający odbywający się w obecności wojsk rosyjskich sejm za nielegalny.
Był członkiem Komisji Menniczej i Komisji Skarbu Koronnego oraz jednym z przywódców konfederacji radomskiej. Na Sejmie Rozbiorowym 1773-1775 został wybrany przez króla Stanisława Augusta Poniatowskiego do Rady Nieustającej.
Został odznaczony Orderem Orła Białego w 1769 roku. W 1766 został kawalerem Orderu Świętego Stanisława. W 1776 został kawalerem rosyjskiego orderu Św. Andrzeja Apostoła Pierwszego Powołania. W 1776 roku odznaczony rosyjskim Orderem św. Aleksandra Newskiego.
Są pewne przesłanki, że został pochowany w krypcie kościoła dominikanów w Tarnopolu.

</doc>
<doc id="713325" url="https://pl.wikipedia.org/wiki?curid=713325" title="Mina przeciwpancerna">
Mina przeciwpancerna

Mina przeciwpancerna – mina lądowa przeznaczona do niszczenia czołgów, dział pancernych, transporterów opancerzonych i innych wozów bojowych.
Miny przeciwpancerne dzielą się na:
Przykładowe miny przeciwpancerne":

</doc>
<doc id="713327" url="https://pl.wikipedia.org/wiki?curid=713327" title="Karol Fryderyk Ernest de Cocceji">
Karol Fryderyk Ernest de Cocceji

Karol Fryderyk Ernest de Cocceji, także: "Coccei", wymowa: "kok'tse:ji", niem. "Karl Friedrich Ernst Freiherr von Cocceji" (ur. w 1725 w Berlinie, zm. w 1780 w Mohylewie) – generał major wojsk koronnych, baron, wojskowy pruski, angielski, zwolennik króla Stanisława Augusta w czasie konfederacji barskiej.
Ojciec, Samuel von Cocceji, żonaty z generalską córką Johanną Charlottą von Beschefer (zm. 3 maja 1765), spadkobierczynią dużych majątków na Pomorzu, był wybitnym prawnikiem pruskim, Wielkim Kanclerzem i ministrem sprawiedliwości tego kraju w czasach Fryderyka Wielkiego. Karol Fryderyk, jeden z trzech synów Samuela (brat Johann Friedrich był pruskim wojskowym, a najmłodszy Carl Ludwig, mąż osławionej Barbary Campanini, prawnikiem), zaczął swą karierę wojskową w armii pruskiej, gdzie doszedł do stopnia pułkownika. Niezadowolony ze stosunków panujących w Prusiech opublikował parę zjadliwych satyr, które dotarły do króla i wywołały jego niełaskę. Cocceji wziął abszyt z armii pruskiej i zaciągnął się do służby angielskiej, potem, widząc lepsze perspektywy na przyszłość w Rzeczypospolitej, przeniósł się za namową polskich przyjaciół z rodzin Czartoryskich i Poniatowskich w roku 1767 do Polski. Tu 21 marca tegoż roku otrzymał stopień pułkownika i już miesiąc później awans na generała-majora. W następnym roku sejm nadał mu poprzez indygenat szlachectwo polskie.
Podczas konfederacji barskiej wysłany przez Stanisława Augusta do Berlina w celu uzyskania pomocy pruskiej nic nie mógł osiągnąć. Gdy konfederaci 3 listopada 1771 porwali króla, pośpieszył mu jako pierwszy z pomocą i odwiózł na Zamek Warszawski. Według opinii Stanisława Augusta należał do tych nielicznych wojskowych pruskich i polskich, -"którzy najwybitniejszy umysł i obyczaje łączyć umieli z gruntowną znajomością wojennego rzemiosła"-.
Cocceji był parokrotnie wysyłany na misje dyplomatyczne (w rzeczywistości zwiadowcze): w r. 1770 do Amsterdamu, w 1774 do Italii i w 1776 do Turcji, prawdopodobnie by zbadać przygotowania wojenne Turcji i Rosji. Był blisko zaprzyjaźniony z bratankiem królewskim, podskarbim wielkim litewskim i regimentarzem koronnym ks. Stanisławem i służył mu radą i pomocą przy reorganizowaniu wojska polskiego po I rozbiorze, był stałym rezydentem w jego pałacach w Korsuniu i na warszawskim Frascati.
W roku 1780 wydelegowano go wraz ze Stanisławem Poniatowskim na powitanie carycy Katarzyny II, zwiedzającej nabyte kosztem Rzeczypospolitej ziemie białoruskie, do Połocka i Mohylewa. W Mohylewie generał Cocceji zmarł śmiercią tragiczną: chwycił nieostrożnie w nocy stojącą koło łóżka butelkę z wodą, zbił ją i zranił się brudnym szkłem. Wywiązała się gangrena, której wówczas nie umiano uleczyć, i Cocceji zmarł po paru dniach. Był nieżonaty i bedzietny, pozostawił bogaty księgozbiór, sprzedany po jego śmierci.

</doc>
<doc id="713334" url="https://pl.wikipedia.org/wiki?curid=713334" title="Ituzaingó (Corrientes)">
Ituzaingó (Corrientes)

Ituzaingó – argentyńskie miasto leżące w prowincji Corrientes, na południowym brzegu rzeki Parana. Stolica departamentu Ituzaingó. 
Według spisu z roku 1991 miasto liczyło 16 995 mieszkańców, a w 10 lat później, spis z roku 2001 wykazał 19 073 mieszkańców.

</doc>
<doc id="713335" url="https://pl.wikipedia.org/wiki?curid=713335" title="Abruka (wieś)">
Abruka (wieś)

Abruka – wieś w Estonii, w prowincji Sarema, w gminie Lääne-Saare, na południowej części wyspy Abruka. Obecnie jest zamieszkiwana przez 15 mieszkańców.

</doc>
<doc id="713337" url="https://pl.wikipedia.org/wiki?curid=713337" title="MBrother">
MBrother

MBrother, właśc. Mikołaj Jaskółka (ur. 20 grudnia 1981 w Oświęcimiu, zm. 15 stycznia 2018 w Brzezince) – polski producent muzyki klubowej z gatunku dance pochodzący z Oświęcimia, autor utworu „Trebles”.
Życiorys.
MBrother był absolwentem Edukacji Artystycznej w Zakresie Sztuki Muzycznej na Uniwersytecie Śląskim, filia w Cieszynie. Założyciel wydawnictwa fonograficznego Goblin Records. W 2001 roku założył i został głównym producentem formacji MIXmasters, która oprócz czterech singli kompaktowych i ponad 300 remiksów jako pierwsza w Polsce wydała winylowego singla w klubowym stylu. Pracował przy takich projektach muzycznych jak Bitter Sweet, Spring Fever, Mikko, Elephunk.
28 sierpnia 2006 roku ukazała się debiutancka płyta MBrothera, zatytułowana "Just In The Mix", promowana przebojowym singlem „Trebles”, który zdobył popularność także w kilku krajach w Europie.
Na terenie Polski firma Goblin Records wraz z MBrother rozpoczęła współpracę z wytwórnią "My Music". Na początku 2007 otworzył nowa firmę fonograficzną JPlanet Entertainment, która początkowo współpracowała z wytwórnią "My Music". W roku 2008 doszło do połączenia klubowego katalogu obu firm, w wyniku czego powstała spółka "My Dance", którą tworzyli Remigiusz Lupicki, Dominik Urbański, Maciej Czysz oraz Mikołaj Jaskółka, który został prezesem firmy. Na początku roku 2009 MBrother zrezygnował z funkcji prezesa zarządu i sprzedał udziały firmy, przenosząc z powrotem katalog JPlanet Entertainment.
Produkował kolejne klubowe oraz popowe single w kraju, a także dla artystów z Europy oraz Stanów Zjednoczonych. Brał również udział w innych przedsięwzięciach, produkując i reżyserując video klipy muzyczne oraz nowe programy telewizyjne, nie zapominając o pracy muzycznej w studiu, gdzie powstawała nowa seria płyt dla producentów muzycznych "HQ", dystrybuowana w Europie oraz Stanach Zjednoczonych. W roku 2011 powstały kolejne single oraz albumy produkowane dla innych artystów, a także kolejne pod br marką MBrother: „Party All Night” oraz „Vip Room”, który wyśmiewał zachowania vIP-ów podczas imprez. W roku 2013 wyprodukował nową wersję „Trebles”, zatytułowaną „Trebles 2013”. W tym samym roku zaczął wspólnie z DJ-em Cargo serie koncertów pt. Launchpad Live Mix.
W 2016 roku zdiagnozowano u niego nowotwór, chłoniaka. Był po piątej linii leczenia (4 chemioterapie oraz radioterapia), tym samym według lekarzy prowadzących zakończyły się możliwości w Polsce. Za pośrednictwem serwisu zrzutka.pl zbierał fundusze na leczenie niedostępne w kraju. W wyniku nowotworu zmarł 15 stycznia 2018. Został pochowany na cmentarzu komunalnym w Oświęcimiu.

</doc>
<doc id="713341" url="https://pl.wikipedia.org/wiki?curid=713341" title="Stanisław Potocki (wojewoda poznański)">
Stanisław Potocki (wojewoda poznański)

Stanisław Potocki herbu Pilawa (ur. 1698, zm. 8 lutego 1760) – wojewoda poznański w 1756, wojewoda kijowski w 1744, wojewoda smoleński w 1735, strażnik wielki litewski w 1728 roku, starosta halicki w latach 1717–1733, i leżajski w 1732, starosta śniatyński w 1719, starosta kołomyjski w 1733 roku.
Syn Józefa, hetmana wielkiego koronnego i jego pierwszej żony Wiktorii Leszczyńskiej, ojciec Józefa, posła, i Wincentego.
Była marszałkiem sejmików przedsejmowych ziemi halickiej w latach 1720 i 1722. Był posłem ziemi halickiej na sejmy lat: 1720, 1722, 1724, 1726, 1728, 1729, 1732, sejm konwokacyjny 1733 roku. Był członkiem konfederacji generalnej zawiązanej 27 kwietnia 1733 roku na sejmie konwokacyjnym. Jako deputat i poseł na sejm elekcyjny z ziemi halickiej podpisał "pacta conventa" Stanisława Leszczyńskiego w 1733 roku. Poseł województwa bracławskiego na sejm 1730 roku.
W latach (1735–1744) był wojewodą Smoleńska, w latach (1744–1756) wojewoda Kijowa, od 1756 wojewoda Poznania.
Odznaczony Orderem Orła Białego 3 sierpnia 1742 roku.

</doc>
<doc id="713343" url="https://pl.wikipedia.org/wiki?curid=713343" title="Mina przeciwpiechotna">
Mina przeciwpiechotna

Mina przeciwpiechotna (mina przeciw piechocie) – mina przeznaczona do zwalczania siły żywej. Stosowana do osłony zapór inżynieryjnych i minowych.
Podział min przeciwpiechotnych.
Ze względu na sposób działania dzieli się miny przeciwpiechotne na:
Miny polskie.
MON-50Mina ta jest kopią amerykańskiej miny M18A1. W górnej części miny znajdują się dwa gniazda na zapalniki. Umożliwia to założenie różnych typów zapalników.
MON-100Minę można przymocować do drzewa, palika, słupa itp. lub ustawić na stojaku. Mina jest skuteczna również przeciwko lekko opancerzonym pojazdom.
MON-200Mina ta jest większą wersja miny MON-100 o zwiększonym zasięgu rażenia do 200 m. Minę można przymocować do drzewa, palika, słupa itp. lub ustawić na stojaku. Mina jest skuteczna również przeciwko lekko opancerzonym pojazdom.
Miny radzieckie.
PMD-6 (Protiwopiechotnaja mina dierewiannaja wz. 6)Mina przeciw piechocie drewniana, była najczęściej stosowana do budowy pól minowych przeciw piechocie i pól mieszanych. Wybuch miny następował pod naciskiem stopy człowieka, konia lub koła pojazdu. Składała się z drewnianego prostokątnego kadłuba z otworem na zapalnik, drewnianej ruchomej pokrywy, 200-gramowej kostki trotylu i zapalnika MUW. Całkowity ciężar miny wynosił około 580 g, a jej wymiary: 202×96×39 mm. W czasie wojny stosowano również miny typu PMD-7 i PMD-7c, które były modernizacją miny PMD-6. W tych zmodernizowanych minach, ładunek materiału wybuchowego stanowił 75-gramowy nabój wiertniczy, a ich wymiary i ciężar były trochę mniejsze. Miny tego typu były trudno wykrywalne i rozbrajane.
POMZ-2 (Protiwopiechotnaja oskołocznaja mina zagraditielnaja)Mina przeciw piechocie odłamkowo-zagradzająca stosowana była do minowania terenu w celu rażenia odłamkami piechoty i kawalerii nieprzyjaciela w promieniu do 25 m. Wykorzystywano je także chętnie do minowania ścieżek i przejść w zaroślach, terenu pokrytego wysoką roślinnością lub grubą warstwą śniegu oraz jako miny pułapki. Wybuch miny następował po zahaczeniu o jej odciąg i wyciągnięciu zawleczki z zapalnika. Składa się z żeliwnego kadłuba. Minę ustawiano z jednym lub dwoma odciągami o długości 5–7 m każdy. Jej ciężar całkowity wynosił około 2 kg. Jako kadłub miny typu POMZ-37, stanowiącej odmianę miny POMZ-2, służył korpus pocisku moździerzowego 82 mm.
OZM-152 (Oskołoczno-zagraditielnaja mina)Odłamkowo-zagradzająca mina stosowana była do rażenia odłamkami siły żywej nieprzyjaciela. Jej wybuch mógł być spowodowany przez zamknięcie obwodu elektrycznego z punktu kierowania, samoczynnie – na skutek oddziaływania na minę żołnierzy nieprzyjaciela lub po upływie określonego czasu, gdy zastosowano w niej zwieracz o opóźnionym działaniu. Mina OZM-152 składała się z: kadłuba, ładunku materiału wybuchowego, zapalnika, linki, dna kadłuba, komory na ładunek miotający i ładunku miotającego. Jako jej kadłub służył korpus 152 mm pocisku artyleryjskiego, po odpowiedniej przeróbce dna i części czołowej, wypełniony trotylem lub amonotrotylem. Miny te ustawiano w ziemi na głębokości do 1 m. Wybuch następował po zamknięciu obwodu elektrycznego i wyrzuceniu jej ładunkiem miotającym nad ziemię na wysokość około 0,5 m. Jako źródło prądu stosowano baterie suche. Ciężar całkowity miny wynosił 50,5 kg, materiału wybuchowego – 6,3 kg, dodatkowego detonatora – 0,4 kg, ładunku miotającego – 0,3 kg, a jej wysokość – 604–613 mm i średnica 180 mm. Promień rozrzutu odłamków dochodził do 70 m, natomiast skutecznego rażenia żywych celów 30–50 m. Zmodernizowaną odmianą miny OZM-152 były miny z uniwersalnymi komorami miotającymi typu UWK (Uniwersalnaja wybrasiwatielnaja kamera). Komory te przystosowano do połączenia z korpusami pocisków artyleryjskich 122 i 152 mm, min moździerzowych 122 mm oraz zdobycznych pocisków niemieckich kalibru 105 i 150 mm i min moździerzowych. Montaż miny polegał na połączeniu korpusu pocisku (miny moździerzowej) z nagwintowaną komorą, odpowiednim założeniu detonatorów i wsypaniu prochu miotającego. Wybuch powodowany był elektrycznie lub mechanicznie. Ciężar komory wynosił 3 kg, jej średnica 132 mm, a ładunku miotającego 100 gram. Promień rażenia odłamkami w zależności od kalibru pocisku wynosił od 15 do 30 i więcej metrów.
Miny z kadłubami betonowymi i znajdującymi się w nich siekańcami lub kulkami metalowymi ustawiano podobnie jak POMZ-2. Raziły siłę żywą w promieniu 6–8 m.
Miny odłamkowe (różne) miały kadłuby wykonane z puszek po konserwach, odcinków rur, pudełek metalowych i drewnianych, woreczków z tkaniny itp. Wkładano do nich materiał wybuchowy – najczęściej 200-gramowe kostki trotylu, zapalniki MUW i siekance lub kulki metalowe. Ustawiano je w zależności od konstrukcji, na ogół podobnie jak POMZ-2 lub bezpośrednio na ziemi i maskowano, ich promień rażenia wahał się w granicach 5–20 m.
Drewniana mina wodoszczelna (MKF) podobna w swej budowie do miny PMD-7c
Składała się z kawałka drewna z wywierconymi dwoma otworami, większym – na nabój wiertniczy i mniejszym na zapalnik MUW, pokrywy na zawiasach, materiału wybuchowego i zapalnika oraz korków. Osadzano je (korki) na bitumie lub towocie, co czyniło minę w pewnym sensie wodoszczelną.
Pętlowa minaPrzeciw piechocie lub przeciw narciarzom, zakładana była w terenie porośniętym wysoką trawą lub pokrytym grubą warstwą śniegu. Składa się z drewnianego kadłuba z przybitą od dołu deską oporową, pętli drucianej połączonej dwoma dźwigniami wykonanymi z listewek, materiału wybuchowego – 400-gramowej kostki trotylu i zapalnika MUW. Wolną przestrzeń w kadłubie wypełniano metalowymi siekańcami lub różnymi odłamkami. Niekiedy do kadłuba wkładano minę POMZ-2 lub pocisk. Po zahaczeniu nogą lub nartą o pętlę, następował jej przechył i jednocześnie odchylenie dźwigni, które powodowało wyciągnięcie zawleczki z zapalnika i wybuch miny.
Miny niemieckie.
SMi-35 (Springemine – mina skacząca)Popularnie nazywana miną „S”, mogła być ustawiana na działanie naciskowe lub naciągowe albo jednocześnie na jedno i drugie. Składała się z metalowego kadłuba, wewnątrz którego znajdowała się komora miotająca na proch i cylindryczna obudowa na materiał wybuchowy o ciężarze 0,5 kg oraz odłamki w postaci żeliwnych kulek (340 szt.) lub z ciętego drutu o średnicy 6 mm (230 szt.) i z zapalników. Ogólny ciężar miny wynosił 4,5 kg, a jej wymiary: średnica – 102 mm i wysokość z trójnikiem – 175 mm. Jako zapalniki mogły być stosowane: SMiZ-35 (z trzema wąsikami), ANZ-29 (tarciowy) i ZZ-42. Po zadziałaniu zapalnika zapalał się proch miotający, powodując wyrzucenie miny na wysokość około 1,5 m, zapalając jednocześnie opóźniacze (z masy prochowej), które po przekazaniu iskry na spłonki detonujące, powodowały wybuch miny nad ziemią. Odłamki rozrzucane były w promieniu do 150 m, z siłą rażenia do 80 m. Pod koniec wojny Niemcy produkowali miny „S” z otworem w dnie na dodatkowy zapalnik, umożliwiający ich ustawienie na nieusuwalność. Jako dodatkowe zapalniki stosowano: ZZ-35, ZZ-42 lub ANZ-29. Była to bardzo niebezpieczna mina, powodująca podczas rozminowania dużo wypadków śmiertelnych lub ciężkich zranień. Saperzy często utożsamiali literę „S” ze śmiercią. Zdobyczne miny tego typu pod koniec wojny stosowali również saperzy radzieccy i polscy.
Stockmine (Stock – laska)
Mina w kształcie laski, podobna do radzieckiej POMZ, ustawiana była przede wszystkim w terenie porośniętym, z jednym lub dwoma odciągami. Po wybuchu raziła ludzi odłamkami w promieniu do 60 m. Składała się z: betonowego korpusu z metalowymi odłamkami, ładunku wybuchowego – 100-gramowego naboju wiertniczego, zapalnika typu ZZ-35 lub ZZ-42 oraz kołka i drutu naciągowego. Wymiary korpusu miny wynosiły: średnica – 72 mm, wysokość – 158 mm, a jej cały ciężar ok. 2 kg.
Schutzmine (Schutz – ochrona, osłona)
Mina przeciw piechocie osłonowa lub ochronna, podobna była do radzieckiej PMD-6 pod względem budowy, zasad działania i zastosowania. Składała się z: drewnianego kadłuba z ruchomą pokrywą i otworem na zapalnik ZZ-42 oraz 100-gramowej kostki materiału wybuchowego. Jej wymiary wynosiły: 130×100×65 mm, a ciężar – ok. 0,5 kg. Miny tego typu powodowały dużo zranień wśród usuwających je saperów.
Betonowa mina kulista
Składała się z: kulistego betonowego korpusu z różnego rodzaju odłamkami (kulkami, siekańcami itp.), ładunku wybuchowego – trzech 200-gramowych kostek trotylu, zapalnika typu ZZ-35 lub ZZ-42 i obudowy. W jej korpusie znajdowała się komora na ładunek. Minę umieszczano w obudowie z drewna lub metalu i mocowano klinami. Mogła być także ustawiana bezpośrednio w ziemi bez żadnej obudowy, zazwyczaj na naciągowe działanie. Raziła siłę żywą odłamkami z rozerwanego korpusu. Jej ciężar wynosił około 17 kg, a średnica 250 mm.
Mina przeciw piechocie wz. 1944
Została wprowadzona na uzbrojenie armii niemieckiej pod koniec wojny. Stosowano ją do osłony ważnych obiektów i pozycji lub jako zapalnik do fugasów i różnych min niespodzianek, naciskowego działania. Mina miała wygląd metalowego pudełka o średnicy 50 mm i wysokości 25 mm, złożonego z dwóch części. Do dolnej przymocowany był specjalny zapalnik, a do górnej wprasowany 30-gramowy materiał wybuchowy. Ogólny ciężar miny wynosił 80 g. Była ona nierozbrajalna, działała pod naciskiem 10–15 kg, mogła uszkodzić stopę.
Glasmine 43 (mina szklana)
Była to mała mina przeciw piechocie naciskowego działania, której korpus szklany raził siłę żywą swoimi odłamkami. Po zastosowaniu do niej zapalnika chemicznego nie można jej było odszukać wykrywaczem metalu. Składała się z: korpusu szklanego, ładunku materiału wybuchowego i zapalnika, zazwyczaj chemicznego.
Mała mina odłamkowa
Mina tego typu stosowana była do minowania lasów lub terenów zadrzewionych. Składała się z: żeliwnego korpusu z pokrywą i wydrążonym otworem na 75-gramowy nabój wiertniczy i zapalnik ZZ-35 lub ZZ-42. Na ogół przywiązywano je do drzew na wysokości około 1 m w rejonie uczęszczanych ścieżek i dróg, a druciany odciąg od zawleczki zapalnika przymocowywano do innego drzewa (gałęzi), znajdującego się po ich drugiej stronie. Wymiary miny wynosiły: średnica – 45 mm, wysokość – 90 mm, a jej ogólny ciężar – ok. 600 g.
Różne.
M18A1 CLAYMORE
W górnej części miny znajdują się dwa gniazda na zapalniki. Umożliwia to założenie różnych typów zapalników.
M14
Mina trudno wykrywalna indukcyjnie. Mina posiada dwa stopnie zabezpieczenia: 1. stopnia zawleczkę zabezpieczającą, oraz 2. stopnia płytę naciskową.
M16
SB-33
Mina charakteryzuje się nieregularnym kształtem, co utrudnia jej wykrycie wzrokowe. Zapalnik naciskowy jest bardzo odporny na wybuchowe środki minowania. Wersja SB-33AR posiada zapalnik elektroniczny, który może zadziałać pod wpływem nacisku lub próby zdjęcia jej.
PFM-1
Mina ta jest wzorowana na minie amerykańskiej BLU-43.
PFM-1S
PFM-1s wersja z samolikwidatorem, 85% tych min z czasem samolikwidacji określonym na 40 godzin jest aktywna jaszcze po upływie tego czasu.
MK-42

</doc>
<doc id="713346" url="https://pl.wikipedia.org/wiki?curid=713346" title="Janpol Color">
Janpol Color

Janpol Color – obiektyw powiększalnikowy z wbudowanymi filtrami do korekcji barwnej zdjęcia, produkowany w Warszawskich Zakładów Foto-Optycznych w połowie lat 60. XX wieku. Układem optycznym obiektywu był czterosoczewkowy anastygmat typu Tessar, umożliwiający dobre skorygowanie aberracji chromatycznej.
Pierwsza seria tych obiektywów pojawiła się na rynku pod nazwą Jantar Color. Był produkowany w dwóch wykonaniach, o ogniskowych 55 mm i 80 mm, oba o jasności 5,6 i przysłonie zamykanej do 16.
Nowatorskie rozwiązanie chronione patentem polegało na umieszczeniu wewnątrz obiektywu dwóch ruchomych filtrów barwnych, które były regulowane przy pomocy dwóch pokręteł ze skalą procentową po obu bokach obiektywu. Skale były podświetlane uchylnym sztywnym światłowodem, wykonanym z plexi. Pokrętła przesuwały dwa zespoły ramek ze szklanymi filtrami odpowiednich barw, tak by w ognisku obiektywu światło lampy powiększalnika uległo zabarwieniu.

</doc>
<doc id="713347" url="https://pl.wikipedia.org/wiki?curid=713347" title="Sławuta">
Sławuta

Sławuta (ukr. Славута, hebr. סלאוויטא) – miasto rejonowe w obwodzie (województwie) chmielnickim Ukrainy, na wschodnim brzegu Horynia. Przez Sławutę przepływa rzeczka Utka, która tworzy w centrum rozległy staw miejski i uchodzi do Horynia.
Sławuta położona jest na Wysoczyźnie Wołyńskiej. Średnia temperatura stycznia wynosi -4 °C; roczna suma opadów 600 mm.
Liczba mieszkańców w 2003 r.: ok. 34 tys.; Polacy według ukraińskiego spisu stanowią 3,5%. Dynamika demograficzna: spis z 2001 r. wykazał 34,3 tys.; w 1975 r. było 28,5 tys. osób; w 1939 r.: 15,2 tys.; w 1926 r.: 10 tys.; w 1923 r.: 7,3 tys.; w 1897 r.: 8,5 tys. W 1870 roku 65% mieszkańców Sławuty było wyznania mojżeszowego.
Polskie Ministerstwo Edukacji deleguje od lat 90. XX w. do pracy oświatowej wśród miejscowej Polonii kilku nauczycieli z Polski.
Historia.
W 1506 Sanguszkowie założyli w Sławucie stadninę koni, która istniała przez 400 lat do 1917 roku. Prawa miejskie Sławuta otrzymała 25 kwietnia 1633 roku jako Sławutyn. Od roku 1720 była siedzibą rodu książęcego Sanguszków, wywodzących się od brata króla Jagiełły, Fiodora. Sanguszkowie okazali się faktycznymi dobroczyńcami miasta, inwestowali w rozwój gospodarczy i socjalny regionu. Do XXI wieku cieszą się dobrą sławą wśród mieszkańców. Prywatne miasto szlacheckie, położone w województwie wołyńskim, w 1739 roku należało do klucza Sławuta Lubomirskich.
Ze względu na przejęcie w roku 1792 sławuckiej drukarni Sanguszków przez rabina Mosze Szapirę o orientacji chasydzkiej, Sławuta weszła także do historii kultury judaistycznej (wydanie tzw. babilońskiego Talmudu.
Wskutek II rozbioru Rzeczypospolitej Sławuta znalazła się w 1793 roku w Cesarstwie Rosyjskim. Pamięć o Polsce trwała w tym rejonie długo. Do Sławuty dotarło powstanie styczniowe. W 1863 roku oddział powstańców Różyckiego był ukrywany przez Sanguszków we dworze.
Ostatni z książąt – Roman Damian Sanguszko – zginął w majątku 1 listopada 1917 roku (19 października według kalendarza juliańskiego) zakłuty bagnetami przez zrewoltowanych żołnierzy rosyjskich z 264. zapasowego pułku piechoty. Przestała istnieć wtedy też legendarna stadnina czterystu koni arabskich ze stadem zarodowym w Chrestówce. Po upadku Imperium Rosyjskiego i zgodnie z traktatem ryskim, kończącym wojnę polsko-radziecką, Sławuta przypadła ZSRR i została wcielona do Ukraińskiej SRR; stała się miasteczkiem przygranicznym leżącym kilkanaście kilometrów od Polski. W rejonie znajdują się fragmenty fortyfikacji tzw. linii Stalina (DOT-y przy wsiach , Maraczówka, , ).
Pod rozbiorami siedziba w powiecie zasławskim guberni wołyńskiej.
Miejscowi Żydzi ponieśli wielkie ofiary wskutek niemieckiego ludobójstwa po zaatakowaniu przez III Rzeszę Związku Radzieckiego 22 czerwca 1941 roku. Getto uruchomiono w marcu 1942 roku. Spośród 2,5 tysiąca mieszkańców miasteczka zgładzonych przez hitlerowców podczas okupacji, Żydzi stanowili 2296 osób. Potomkowie Szapiry – np. emerytowana nauczycielka Maria Liberzon, urodzona w 1929 roku.
Podczas II wojny światowej ludność ukraińska z okolic Sławuty okazała się dość odporna na antypolską i proniemiecką agitację banderowską (w odróżnieniu od terenów na zachód od Horynia). Okupacja rozpoczęła się 7 lipca 1941 roku. Pod kryptonimem „Gross Lazaret Slawuta. Tabor 301” istniał tu hitlerowski obóz koncentracyjny. Zamęczono w nim 150 tysięcy jeńców radzieckich. W okolicach powstawały oddziały partyzanckie, podporządkowane Armii Czerwonej. Największy oddział, utworzony przez Antoniego Oduchę, dr. Fiodora Michajłowa (uznani za Bohaterów Związku Radzieckiego) i Antoniego Jaworskiego, został zdziesiątkowany w 1943 roku - poległo niemal 70% żołnierzy konspiracji. Istniał też banderowski zagon (pułk) UPA „Piwnicz”. Ostatecznie Sławutę wyzwolili od Niemców partyzanci Oduchy 15 stycznia 1944 roku.
Współczesność.
Nieopodal Sławuty pracuje Chmielnicka Elektrownia Atomowa (w odległości 10 km; przy miejscowości Niecieszyn), zbudowana w latach 1980-1990 XX wieku w znacznym stopniu przez firmy i załogi z Polski.
Pod Sławutą znajduje się poradziecki poligon, a faktycznie arsenał polowy dzisiejszej armii ukraińskiej (wieś Cwitocha). Czasem wybuchające „samoistnie” ładunki dolatują w pobliże miasteczka - ostatnio 6 maja 2005 roku; według prokuratury doszło wtedy do zacierania śladów nadużyć na poligonie przez podpalenie - wybuchła wówczas amunicja o wartości 30 mln USD (ze względu na ryzyko ogłoszono nawet alarm w Chmielnickiej Elektrowni Atomowej, położonej w odległości 20 km od poligonu).
W społeczności lokalnej powiatu funkcjonuje kilka wyznań religijnych: 28 wspólnot prawosławnych uznaje zwierzchność patriarchatu moskiewskiego, a 2 - kijowskiego. Istnieje parafia katolicka pw. św. Doroty, gmina żydowska, zbór ewangelicki oraz misja baptystów.
Na ulicach mówi się po ukraińsku, rzadko po rosyjsku (w odróżnieniu np. od Kijowa), choć mieszkańcy oponują, gdy zalicza się ich do tzw. Zachodniej Ukrainy. Mieszkańcy biegle posługują się językiem rosyjskim.
W listopadzie 2003 roku nieznani sprawcy nocą ustawili w centrum Sławuty 4-metrowy, granitowy pomnik W.I. Lenina, w roku 1998 zdemontowany przez władze. Prokuratura i kontrwywiad Ukrainy zajęły się wyjaśnieniem zdarzenia, ale pomnik pozostał w mieście do 20 lutego 2014, gdy został zburzony.
W mieście pracuje fabryka wyrobów sanitarnych "Budfarfor (ukr. Комбинат Будфарфор)", w której 50% udziałów posiada fiński koncern „Sanitec” (od listopada 2006). Zakład ma długą historię. Powstał w 1909 roku jako inwestycja Uszera Moszkowicza Sigala, kupca odeskiego. Marka „Budfarfor” jest znana od Morza Barentsa po Morze Czarne oraz w poradzieckiej Azji Środkowej. Zakład (filia oddziału "Sanitec Koło") pretenduje do statusu największego producenta klozetów, umywalek i bidetów w Europie Środkowowschodniej.
Inne zakłady: pokryć dachowych, papiernia, browar, największa słodownia na Ukrainie (Sławucki Zakład Słodowy SA - główny udziałowiec od 2004 to franc. „Soufflet Group” choć jej pakiet akcji zmalał z 90 do 64% na rzecz EBOiR). Obwód chmielnicki jest bodaj najbiedniejszym regionem Ukrainy, z najniższymi płacami - na tym tle Sławuta pozytywnie się wyróżnia (stan na wiosnę 2007 roku).
Sławuta ma bezpośrednie połączenie kolejowe z Warszawą i Kijowem. Niedaleko jest także ważny węzeł kolejowy w mieście Szepietówka (20 min. samochodem ze Sławuty).
Hotel „Sławutczanka” znajduje się w samym centrum miasta, ul. Dzierżyńskiego 2 (obok Placu Czerwonego). Pokoje są z łazienkami. Z języków obcych obsługa mówi po rosyjsku.

</doc>
<doc id="713353" url="https://pl.wikipedia.org/wiki?curid=713353" title="Ituzaingó (Buenos Aires)">
Ituzaingó (Buenos Aires)

Ituzaingó − miasto w Argentynie wchodzące w skład zespołu miejskiego Buenos Aires.
Według spisu z roku 2001 miasto liczyło 158 121 mieszkańców.

</doc>
<doc id="713356" url="https://pl.wikipedia.org/wiki?curid=713356" title="Karwacja">
Karwacja

Karwacja (dodatkowa nazwa w j. kaszub. Karwacjô) – część wsi Mojusz w Polsce, położona w województwie pomorskim, w powiecie kartuskim, w gminie Sierakowice, na Pojezierzu Kaszubskim na obszarze Kaszubskiego Parku Krajobrazowego przy drodze wojewódzkiej nr 211.
W latach 1975–1998 Karwacja administracyjnie należała do województwa gdańskiego.
Na południe od Karwacji znajduje się rezerwat przyrody Żurawie Chrusty.

</doc>
<doc id="713357" url="https://pl.wikipedia.org/wiki?curid=713357" title="Kibitka (pojazd)">
Kibitka (pojazd)

Kibitka (ros. кибитка) – kryty wóz gospodarski, czterokołowy, używany w Rosji. W okresie caratu również wykorzystywany jako karetka do przewozu więźniów.
Kibitka występowała oprócz wariantu na kołach także w wersji na płozach. 

</doc>
<doc id="713359" url="https://pl.wikipedia.org/wiki?curid=713359" title="Manilaid">
Manilaid

Manilaid (Manija) – estońska wyspa o powierzchni 1,9 km², położona w gminie Tõstamaa w prowincji Pärnu, około kilometr od stałego lądu. Zamieszkuje ją ok. 40 mieszkańców.
Do roku 1933 wyspa była niezamieszkana. Wykorzystywano ją wówczas jako łąkę właścicieli majątku Pootsi. Od lat 30. XX w. stopniowo zasiedlana, przeważnie przez wyspiarską ludność z Kihnu, tak że pokrótce jej populacja osiągnęła 150 osób. Jej mieszkańcy zajmowali się rybołówstwem (poławiali głównie węgorze i okonie) oraz rolnictwem (siano, hodowla bydła).
Podczas silnych sztormów Manilaid był często zalewany, co się przyczyniło do stopniowego wyludnienia wyspy. Zjawisko to nasiliło się podczas okupacji sowieckiej.
Do dziś mieszkańcy wyspy zachowali zwyczaje (ubiór, gwara) ich przodków z Kihnu. Na wyspę latem można dostać się łodzią z portu Munalaid, a zimą pieszo po lodzie.

</doc>
<doc id="713361" url="https://pl.wikipedia.org/wiki?curid=713361" title="Kibitka (namiot)">
Kibitka (namiot)

Kibitka (od arab. kubbat) – rodzaj namiotu koczowniczego ludów z Azji. Zbudowany z żerdzi krytych skórami, korą brzozową lub wojłokiem, nazwa oznacza kopułę lub sklepienie.

</doc>
<doc id="713362" url="https://pl.wikipedia.org/wiki?curid=713362" title="Alfred Antoni Potocki">
Alfred Antoni Potocki

Alfred Antoni Wilhelm Roman Potocki h. Pilawa (ur. 14 czerwca 1886 w Łańcucie, zm. 30 marca 1958 w La Roche-sur-Foron) – IV i ostatni ordynat łańcucki.
Życiorys.
Syn Romana, ordynata Łańcuta i Elżbiety Matyldy Radziwiłł, oraz starszy brat Jerzego. Alfred Antoni Potocki uczył się w domu i Wiedniu, potem studiował w Magdalen College w Oksfordzie i Lwowie. W 1922 roku posiadał majątki ziemskie o powierzchni 50 650 ha. W 1921 roku wzbogacił się o bogatą kolekcję dzieł sztuki odziedziczoną wraz z gigantyczną fortuną po Mikołaju Potockim z Paryża – z tulczyńskiej linii rodziny, wnuku osławionego przywódcy Targowicy, Stanisława Szczęsnego. Były to m.in. portrety rodzinne malowane przez Fragonarda, Lampiego i Scheffera, dwa cenne gobeliny z manufaktury w Aubusson z herbem Potockich, część zbiorów z dawnej biblioteki z Tulczyna, kilka bezcennych powozów, rokokowe saneczki Marii Antoniny oraz akcesoria końskie, a także bezpowrotnie wywiezione w czasie wojny obrazy Goi, Fragonarda, Bouchera, rzeźby Canovy. Od maja do lipca 1944 r. Alfred zdołał bowiem wywieźć z Łańcuta do Wiednia specjalnymi pociągami około 700 skrzyń majątku ruchomego. Większość tych ruchomości stopniowo wyprzedawał dla sfinansowania wystawnego trybu życia.
Był przyjmowany na audiencjach przez papieża Piusa X i cesarza Franciszka Józefa, tańczył na balach w pałacach książąt Schwarzenbergów i Fürstenbergów w Wiedniu oraz w pałacu Buckingham w Londynie. Gościł w Łańcucie arcyksięcia Ferdynanda, grał w tenisa z Glorią Swanson, bywał na obiadach u króla Rumunii Karola, Douglasa Fairbanksa i Mary Pickford, odwiedzał prezydenta Roosevelta i gen. Pershinga, polował z Clemenceau, Pétainem i z Hermannem Göringiem.
Należał do ścisłego establishmentu II Rzeczypospolitej i często świadczył na jego rzecz usługi recepcyjne. Był wiceprezesem Związku Jeździeckiego Małopolski Środkowej w Łańcucie. To w jego zamku w Łańcucie organizowano bale dla korpusu dyplomatycznego, tenisowe turnieje i polowania. Podejmował też gości zagranicznych, m.in. króla rumuńskiego Ferdynanda I i królową Marię oraz Jerzego księcia Kentu, a tuż przed wybuchem wojny gościem jego pałacu był Joachim von Ribbentrop.
Według mjr. Adam Winogrodzkiego ps. „Korwin” Alfred Antoni Potocki podczas II wojny światowej i trwającej okupacji niemieckiej często gościł u siebie Hermanna Göringa i odmówił współpracy z Armią Krajową. 24 marca 1956 zawarł związek małżeński w Monte Carlo z Izabelą (Izadorą) Narkiewicz-Jodko, która w 1959 w Londynie wydała tom wspomnień Alfreda zatytułowanych "Master of Lancut". Pochowany został w Lozannie, prochy zostały sprowadzone do Łańcuta do krypty grobowej Potockich przy kościele parafialnym w 2001.

</doc>
<doc id="713363" url="https://pl.wikipedia.org/wiki?curid=713363" title="Tomasz Borkowy">
Tomasz Borkowy

Tomasz Karol Borkowy (ur. 17 września 1952 w Warszawie) – polski aktor i reżyser teatralny.
Życiorys.
Absolwent L Liceum Ogólnokształcącego im. Ruy Barbosy w Warszawie. W 1977 ukończył Państwową Wyższą Szkołę Teatralną im. Ludwika Solskiego w Krakowie. Na I roku studiów wstąpił do PZPR, z której wystąpił w 1978. W czasie studiów był działaczem ZSP.
Był twórcą „Młodego Teatru”, adresowanego do młodej publiczności z siedzibą w nowohuckim klubie Fama, a później jako niezależna scena w Teatrze Lalki, Maski i Aktora Groteska w Krakowie.
Jako aktor filmowy zagrał w Polsce w 11 filmach i serialach telewizyjnych, jednak znany jest głównie z roli Andrzeja Talara w serialu "Dom".
Po wstrzymaniu serialu w czasie stanu wojennego wyemigrował w 1982 do Wielkiej Brytanii. W 1983 roku został współdyrektorem artystycznym londyńskiego Café Theatre Upstairs, gdzie reżyserował przez ponad 3 lata. W tym samym czasie uczył w londyńskiej „Academy the Drama School”.
Za namową swojego brytyjskiego agenta przybrał pseudonim sceniczny "Tomek Bork", pod którym zagrał w ponad 20 brytyjskich i amerykańskich filmach oraz serialach telewizyjnych, między innymi jako Jiří w „The Unbearable Lightness of Being” (Nieznośna lekkość bytu) Philipa Kaufmana, Capitan Sorokin w „Murder on The Moon” Michaela Lindsay-Hogga, Detektyw Paweł Smorawiński w serialu „Taggart” (Scottish TV), Jan Naugi w serialu „Saracen” (ITV), Capitan Sorin w popularnym serialu "Doktor Who" (odcinek "The Curse of Fenric", BBC) i Porucznik „Zady” Zardanowski w serialu „A Piece of Cake” (Małe piwo) (ITV).
Od 1990 do dnia dzisiejszego związany jest z Edinburgh Festival Fringe – największym i najstarszym festiwalem teatralnym na świecie organizowanym co roku w sierpniu przez 3 tygodnie. Jest dyrektorem artystycznym Universal Arts, organizacji prowadzącej i programującej dwa teatry festiwalowe i promującej międzynarodowe spektakle na scenach świata. Na stałe mieszka w Edynburgu, gdzie prowadzi szkołę aktorską Universal Arts razem ze swoją drugą żoną Laurą Mackenzie Stuart, prywatnie córką Johna Mackenzie Stuarta byłego prezesa Trybunału Sprawiedliwości w Luksemburgu. Jest członkiem Szkockiej Partii Narodowej.

</doc>
<doc id="713365" url="https://pl.wikipedia.org/wiki?curid=713365" title="Manija">
Manija



</doc>
<doc id="713372" url="https://pl.wikipedia.org/wiki?curid=713372" title="Krzyżowniki (Poznań)">
Krzyżowniki (Poznań)

Krzyżowniki – część Poznania, w zachodnim obszarze miasta, na osiedlu Krzyżowniki-Smochowice, która jest dawną podpoznańska wsią występującą już w dokumentach z XIV wieku. 
Nazwa.
Nazwa świadczy o pierwotnej przynależności osady do zakonu Joannitów. "Krzyżownik" lub "krzyżewnik", to członek zakonu mieczowego. Zapisy nazwy przedstawiały się następująco: "Crziszewniky" (1388), "Krziszefniki" (1396), "Krzizewniki" (1400), "Krzizewnice" (1404), "Krzischewniky" (1430), "Krzyzewnyky" (1508), "Krzyżowniki" (1628). 
Położenie i charakter.
Leży w zachodniej części Poznania blisko drogi krajowej nr 92 (dawna DK2) na Świecko) w kierunku Pniew. Krzyżowniki praktycznie w całości są terenem o zabudowie jednorodzinnej w sąsiedztwie lasu i jezior. Krzyżowniki bywają mylone ze Smochowicami. Krzyżowniki wraz ze Smochowicami tworzą osiedle - Krzyżowniki-Smochowice.
W Krzyżownikach swój koniec ma szlak turystyczny Golęcin - Krzyżowniki
Wieś duchowna "Krzyżewniki", własność komandorii joannitów w Poznaniu pod koniec XVI wieku leżała w powiecie poznańskim województwa poznańskiego. 
Obiekty.
W Krzyżownikach znajduje się Szkoła Podstawowa nr 57 im. Józefa Kostrzewskiego, Przedszkole, Urząd Pocztowy, Kościół pw. Imienia Maryi, oraz Cmentarz Parafialny. Kamień węgielny pod Kościół Parafialny został poświęcony 3 listopada 1933 roku, erygacja parafii miała miejsce 5 sierpnia 1934 roku. W latach 70. kościół został gruntownie przebudowany. W 2013 roku udostępniony został do zwiedzania prezydencki schron przeciwatomowy. Ten obiekt muzealny należący do Wielkopolskiego Muzeum Niepodległości wybudowany został w latach 60. XX wieku i objęty był tajemnicą aż do 2000 roku.
W okolicy znajdują się także obiekty rekreacyjno-sportowe, a niedaleko znajdują się las oraz jeziora w tym Kierskie i Strzeszyńskie.
Przy ul. Słupskiej istniał dawniej cmentarz choleryczny z około 1831.
Przyroda.
W połowie lat 60. XX wieku w glinianej ścianie stodoły przy ul. Słupskiej (pętla autobusowa) żył rzadki w Poznaniu owad - porobnica murarka ("Anthophora plagiata").

</doc>
<doc id="713373" url="https://pl.wikipedia.org/wiki?curid=713373" title="Jakubowo (powiat ostródzki)">
Jakubowo (powiat ostródzki)

Jakubowo – osada w Polsce położona w województwie warmińsko-mazurskim, w powiecie ostródzkim, w gminie Dąbrówno.
W latach 1975–1998 miejscowość administracyjnie należała do województwa olsztyńskiego.

</doc>
<doc id="713374" url="https://pl.wikipedia.org/wiki?curid=713374" title="Słobodskoj">
Słobodskoj

Słobodskoj (ros. Слободской) – miasto w Rosji, w obwodzie kirowskim, nad Wiatką.
Liczba mieszkańców w 2003 roku wynosiła ok. 34 000.
Wzmiankowane było już w XVI w., a prawa miejskie otrzymało w 1780 r.

</doc>
<doc id="713375" url="https://pl.wikipedia.org/wiki?curid=713375" title="Wola (Poznań)">
Wola (Poznań)

Wola – część miasta Poznania i jednostka obszarowa Systemu Informacji Miejskiej na osiedlu samorządowym Wola.
Wola jest położona pomiędzy: Smochowicami, Ogrodami, Sytkowem i Marcelinem.
Nazwa.
Nazwa "Wola" oznacza w staropolszczyźnie osadę, której mieszkańcy zostali początkowo zwolnieni z wszelkich świadczeń na rzecz właściciela. Poznańska Wola jednak nie ma tak starej metryki, więc prawdopodobne jest to, że osada nazwana została dobrze znaną, często w Polsce używaną nazwą, bez realnego jej uzasadnienia.
Położenie.
Według Systemu Informacji Miejskiej granice jednostki obszarowej Wola wytyczone są od północy i wschodu: od ulicy Lutyckiej wzdłuż rzeki Bogdanki, następnie na południe ku torom kolejowym, torami do ulicy Polskiej, dalej ulicą Polską, Dąbrowskiego i następnie w stronę Fortu VII z wyłączeniem osiedla Lotnictwa Polskiego.
Ulica J. H. Dąbrowskiego rozdziela Wolę na dwie części: północną i południową.
Historia.
Początkowo Wola była częścią wsi Krzyżowniki, dziś także włączonej do Poznania. Część południowa Woli (na południe od ul. J.H. Dąbrowskiego) została włączona do miasta w 1900, a północna w 1925. W styczniu 1919 m.in. na Woli toczyły się walki o zdobycie dawnego wojskowego lotniska na Ławicy. Przy ul. Tatrzańskiej mieściła się pierwsza duża poznańska stacja obsługi samochodów osobowych, zbudowana w latach 60. XX w.
Obszar Woli w latach 1954–1990 należał do dzielnicy Jeżyce.
W 1992 utworzono jednostkę pomocniczą miasta Osiedle Poznań-Wola. Następnie w 1999 utworzono Osiedle Lotników Wielkopolskich. W 2010 w Poznaniu przeprowadzono reformę funkcjonalną jednostek pomocniczych i 1 stycznia 2011 połączono osiedla administracyjne: Wola oraz Osiedle Lotników Wielkopolskich w jedno Osiedle Wola.
Zabudowa.
Wola zabudowana jest przede wszystkim domami jednorodzinnymi lub szeregowymi. Budownictwo wielorodzinne reprezentują przede wszystkim bloki na os. Lotnictwa Polskiego. Przemysł reprezentowany jest przez Wojskowe Zakłady Motoryzacyjne oraz drobny biznes związany częściowo z przemysłem motoryzacyjnym (droga nr 92).
Na terenie Woli funkcjonuje galeria handlowa przy ul. Tatrzańskiej, poczta, samorząd osiedlowy, zespół szkół, oraz kościół św. św. Cyryla i Metodego przy ul. Wigury. Na wschodnim skraju Woli działa też hotel Campanile. Równolegle do drogi nr 92 przebiega też linia kolejowa nr 351 z Poznania do Szczecina – pierwsza linia, która dotarła do Poznania. Torowiska te wyznaczają północny skraj gęstej zabudowy Woli.
Na terenie Woli (na pograniczu z Marcelinem) znajduje się Fort VII – miejsce martyrologii z II wojny światowej.
Przy ul. Wzlotowej 13 znajduje się, erygowany 8 stycznia 1977, dom Najświętszego Serca Pana Jezusa należący do Zgromadzenia Sióstr Zmartwychwstania Pańskiego i poświęcony przez biskupa Mariana Przykuckiego. Do 1985 funkcjonowało przy nim przedszkole.
Hipodrom Wola.
Na Woli funkcjonuje stadnina koni z długoletnią tradycją oraz Hipodrom Wola. Tereny te, będące częścią lasów komunalnych, stanowią popularny cel spacerów weekendowych mieszkańców Poznania wraz z całą doliną Bogdanki i Jeziorem Rusałka.
Kapliczka.
Przy ul. Beskidzkiej 6 w 1996 Irena Strzelecka na własnej posesji, postawiła kapliczkę Matki Boskiej Różańcowej, uzupełnioną w 2005 napisem "W 2005 odszedł do nieba nasz Ojciec Święty Polak Jan Paweł II". Fundatorka, podczas ciężkiej choroby, doznała (jak twierdziła) objawienia i usłyszała głos Matki Boskiej: "Chcę tu być przypomnieniem dla wielu!". Kapliczka stoi w miejscu tradycyjnego stawiania ołtarzy procesyjnych na święto Bożego Ciała.
Toponimia.
Nazwy ulic zlokalizowanych na terenie Woli dzielą się na cztery główne grupy toponimiczne:
Poza tym istnieje kilka nazw niezwiązanych z tymi czterema powyższymi grupami, np. Sytkowska (od pobliskiego Sytkowa), tudzież część Polskiej i Lutyckiej.
Komunikacja.
Pod ul. Dąbrowskiego (rozdzielającą Wolę na część południową i północną) przebito tunele dla pieszych – przy ul. Pilotów i Tatrzańskiej. W ciągu ul. Przelot istnieje wiadukt pod którym przechodzi jezdnia, chodniki i bocznica kolejowa od stacji Poznań Wola do stacji manewrowej przy Osiedlu Lotników Wielkopolskich, kiedyś obsługującej ruch towarowy do lotniska Ławica.

</doc>
<doc id="713376" url="https://pl.wikipedia.org/wiki?curid=713376" title="HIIT">
HIIT

HIIT (ang. "High Intensity Interval Training" – trening interwałowy o wysokiej intensywności) – forma strategii treningu fizycznego polegająca na przeplataniu krótkich okresów bardzo intensywnego wysiłku krótkimi okresami umiarkowanego wysiłku. Typowy czas trwania całego treningu HIIT wynosi od kilkunastu do dwudziestu paru minut. Skumulowanie intensywnego wysiłku w krótkim czasie, jest nabierającą popularności formą treningu przez sportowców zarówno zawodowych jak i amatorskich.
Znaczenie.
HIIT staje się bardzo popularną formą treningu nie tylko wśród sportowców, ze względu na jego korzystny wpływ na spalanie tkanki tłuszczowej. Badania pokazują, że w porównaniu do klasycznych ćwiczeń aerobowych trening interwałowy prowadzi do spalenia nawet do trzech razy większej ilości tkanki tłuszczowej przy jednoczesnym o połowę mniejszym wysiłku energetycznym i ponad połowę krótszym czasie treningu.
Działanie takie związane jest z utrzymującym się od kilku nawet do kilkunastu godzin po zakończeniu treningu podwyższonym metabolizmie kwasów tłuszczowych, co prowadzi do zwiększonego spalania tkanki tłuszczowej nawet po zakończeniu ćwiczeń. Zjawisko takie nie występuje przy tradycyjnie nisko i średnio intensywnych ćwiczeniach aerobowych.
Ze względu na intensywny charakter trening ma też korzystny wpływ na wydolność tlenową organizmu. Badania na grupie przeciętnie wytrenowanych kobiet i mężczyzn wykazały wzrost wydolności tlenowej o ponad 100% po zaledwie sześciu treningach interwałowych przeprowadzonych na przestrzeni dwóch tygodni.

</doc>
<doc id="713377" url="https://pl.wikipedia.org/wiki?curid=713377" title="Jednostka zależna">
Jednostka zależna

Jednostka zależna – według ustawy o rachunkowości spółka handlowa lub podmiot utworzony i działającym zgodnie z przepisami obcego prawa handlowego kontrolowana przez jednostkę dominującą. 
Opis.
Jednostkę uważa się za zależną od jednostki dominującej, gdy ta druga:
Spółka jest jednostką zależną, gdy inna jednostka ma możliwość wpływania na jej decyzje oraz sposób działania. W większości przypadków odbywa się to poprzez większość głosów na zgromadzeniu organu stanowiącego, którym jest:

</doc>
<doc id="713379" url="https://pl.wikipedia.org/wiki?curid=713379" title="Znaczący inwestor">
Znaczący inwestor

Znaczący inwestor – spółka handlowa, posiadającą w innej jednostce – niebędącej jednostką zależną – nie mniej niż 20% głosów w organie stanowiącym tej jednostki i wywierającą znaczący wpływ lub sprawującą współkontrolę nad tą jednostką.
Udział w ogólnej liczbie głosów może być mniejszy niż 20%, jeżeli inne okoliczności wskazują na wywieranie znaczącego wpływu lub sprawowanie współkontroli.

</doc>
<doc id="713380" url="https://pl.wikipedia.org/wiki?curid=713380" title="CA Ituzaingó">
CA Ituzaingó

Club Atlético Ituzaingó jest argentyńskim klubem piłkarskim z siedzibą w mieście Ituzaingó, będącym częścią zespołu miejskiego miasta Buenos Aires.
Historia.
Klub założony został 1 kwietnia 1912 roku. Grał w lidze prowincjonalnej Liga del Oeste, po czym w roku 1960 przystąpił do ogólnokrajowej federacji piłkarskiej AFA. Odtąd przeważnie grał w trzeciej lub czwartej lidze argentyńskiej. Najlepszym sezonem był sezon 1992/93, kiedy to klub zajął 17 miejsce w drugiej lidze argentyńskiej Primera B Nacional Argentina.
Obecnie klub występuje w czwartej lidze argentyńskiej Primera C Metropolitana.

</doc>
<doc id="713384" url="https://pl.wikipedia.org/wiki?curid=713384" title="Club Atlético Ituzaingó">
Club Atlético Ituzaingó



</doc>
<doc id="713385" url="https://pl.wikipedia.org/wiki?curid=713385" title="Singaraja">
Singaraja

 
Singaraja – miasto w Indonezji, drugie co do wielkości na wyspie Bali. W latach 20. XX wieku Holendrzy założyli bibliotekę ("Gedong Kirtya") posiadającą w swych zbiorach około 3 tys. balijskich rękopisów, w tym największą kolekcję "lontar" – tradycyjnych tekstów spisanych na liściach palmowych pociętych w paski.
Liczba mieszkańców w 2003 roku wynosiła ok. 96 tys.

</doc>
<doc id="713387" url="https://pl.wikipedia.org/wiki?curid=713387" title="Marguerite Harrison">
Marguerite Harrison

Marguerite Elton Baker Harrison (ur. 1879 w Baltimore - zm. 16 lipca 1967) - reporter, szpieg, filmowiec i tłumacz. Należała do grona czterech założycielek Society of Woman Geographers.
W latach 1917-1923 szpiegowała dla USA w rewolucyjnych Niemczech i Rosji Sowieckiej oraz w Japonii. W latach 1919-1923 z przerwami więziona na Łubiance. Dwukrotnie uwolniona w związku z amerykańską pomocą żywnościową dla ZSRR.
W 1925 wzięła udział w produkcji klasycznego filmu etnograficznego "Grass" o migracjach Bachtiarów, wspólnie z Merianem C. Cooperem. Autorka kilku książek.
We Francji wyprodukowano godzinny film dokumentarny o Marguerite Harrison, z serii o kobietach poszukiwaczkach przygód . W 1996 obroniono pracę doktorską o życiu Marguerite Harrison .

</doc>
<doc id="713389" url="https://pl.wikipedia.org/wiki?curid=713389" title="Ciechomie">
Ciechomie

Ciechomie (dodatkowa nazwa w j. kaszub. Cechòmié) – wieś w Polsce, położona w województwie pomorskim, w powiecie kartuskim, w gminie Sierakowice.
Wieś leży na północnozachodnim krańcu Kaszubskiego Parku Krajobrazowego. Wchodzi w skład sołectwa Kamienica Królewska.
W latach 1975–1998 Ciechomie administracyjnie należały do województwa gdańskiego.
Przed 2023 r. miejscowość była częścią wsi Kamienica Królewska.
Występuje również wariant nazewniczy Ciechomia.

</doc>
<doc id="713391" url="https://pl.wikipedia.org/wiki?curid=713391" title="Start Elbląg">
Start Elbląg

Start Elbląg – polski klub piłki ręcznej kobiet, założony w 1953.
Zespół seniorek to wielokrotny uczestnik najwyższej klasy rozgrywek ligowych oraz medalista Mistrzostw Polski. Piłkarki Startu brały również udział w rozgrywkach Pucharu Polski oraz europejskich pucharach. W sezonie 2012/2013 seniorki występują w PGNiG Superlidze Kobiet.
Zarząd klubu i sponsorzy.
Zarząd klubu:
Sponsorzy:
Obiekty.
Hala Widowiskowo-Sportowa w Elblągu.
Zespół seniorek Startu od 2007 występuje w Hali Widowiskowo-Sportowej w Elblągu, do której przeniósł się z Hali MOSiR. Spotkania może oglądać widownia 2500 osób, jednak w chwili obecnej przeciętna frekwencja na meczach oscyluje wokół 1000 widzów.
Hala MOSiR w Elblągu.
Do końca 2006 w Hali MOSiR występowały seniorki Startu, jednak po oddaniu do użytku nowocześniejszej i większej Hali Widowiskowo-Sportowej, zawodniczki przeniosły się do nowego obiektu. Na Hali MOSiR swoje mecze rozgrywa drużyna rezerw Startu oraz trenują zawodniczki pierwszego zespołu.
Zawodniczki.
W elbląskim Starcie występowały: Iwona Błaszkowska, Magdalena Chemicz, Patrycja Mikszto, Katarzyna Kołodziejska, Elżbieta Olszewska, Kinga Polenz, Anna Ejsmont, Anna Garwacka, Wioletta Luberecka, Izabela Kowalewska, Izabela Czapko – (reprezentantki Polski).
Trenerzy.
Według:
Start II Elbląg.
Bezpośrednie zaplecze zespołu seniorek stanowi drużyna rezerw oparta na złotych medalistkach Mistrzostw Polski Juniorek z 2010. Zawodniczki, które stanowiły kadrę zespołu MKS Truso Elbląg, utworzyły drużynę rezerw Startu, występującą w I lidze.
Kibice.
Podczas spotkań we własnej hali Start wspiera publiczność, której przewodzi grupa młodych kibiców próbujących prowadzić zorganizowany doping. Obecnie mecze Startu ogląda średnio ponad 1200 widzów. Szczyt popularności Startu wśród kibiców i rekordów frekwencji na meczach elbląskich szczypiornistek przypadł na połowę lat 90. XX wieku, kiedy zespół Startu odnosił największe sukcesy.

</doc>
<doc id="713392" url="https://pl.wikipedia.org/wiki?curid=713392" title="Nowalczysko">
Nowalczysko

Nowalczysko (dodatkowa nazwa w j. kaszub. Nowalcëskò) – część wsi Kamienica Królewska w Polsce, położona w województwie pomorskim, w powiecie kartuskim, w gminie Sierakowice, na północnozachodnim krańcu Kaszubskiego Parku Krajobrazowego w kompleksie Lasów Mirachowskich. Wchodzi w skład sołectwa Kamienica Królewska.
W latach 1975–1998 Nowalczysko administracyjnie należało do województwa gdańskiego.

</doc>
<doc id="713394" url="https://pl.wikipedia.org/wiki?curid=713394" title="Mina przeciwtransportowa">
Mina przeciwtransportowa

Mina przeciwtransportowa - mina lądowa przeznaczona do zwalczania nieopancerzonych pojazdów transportowych. Od miny przeciwpancernej różni się większą powierzchnią zapalnika naciskowego.

</doc>
<doc id="713399" url="https://pl.wikipedia.org/wiki?curid=713399" title="Cetynia (Krowica Sama)">
Cetynia (Krowica Sama)

ll
Cetynia – część wsi Krowica Sama w Polsce, położona w województwie podkarpackim, w powiecie lubaczowskim, w gminie Lubaczów. Wchodzi w skład sołectwa Krowica Sama.
W latach 1975–1998 Cetynia administracyjnie należała do województwa przemyskiego.
Wierni kościoła rzymskokatolickiego należą do Parafii Przemienienia Pańskiego w Krowica Sama.

</doc>
<doc id="713405" url="https://pl.wikipedia.org/wiki?curid=713405" title="Kukówka (Kamienicki Młyn)">
Kukówka (Kamienicki Młyn)

Kukówka (dodatkowa nazwa w j. kaszub. Kùkówka) – część wsi Kamienicki Młyn w Polsce, położona w województwie pomorskim, w powiecie kartuskim, w gminie Sierakowice, na północnozachodnim krańcu Kaszubskiego Parku Krajobrazowego, w kompleksie Lasów Mirachowskich, nad południowym brzegiem jeziora Potęgowskiego. Kukówka jest częścią składową sołectwa Kamienica Królewska. 
W latach 1975–1998 Kukówka administracyjnie należała do województwa gdańskiego.

</doc>
<doc id="713408" url="https://pl.wikipedia.org/wiki?curid=713408" title="Sisak">
Sisak

Sisak (węg. "Sziszek", niem."Sissek", łac. "Siscia") – miasto w Chorwacji, stolica żupanii sisacko-moslawińskiej, siedziba miasta Sisak. W 2011 roku liczył 33 322 mieszkańców.
Leży przy ujściu rzeki Kupy do Sawy, 47 km na południowy wschód od Zagrzebia.
W mieście rozwinął się przemysł chemiczny, odzieżowy, cementowy oraz hutniczy.
Historia.
Początki osadnictwa miejskiego na tym terenie sięgają 500 r. p.n.e.
W czasach Dioklecjana, kiedy miasto było znane jako Siscia, torturowano tam i zgładzono chrześcijańskiego męczennika świętego Kwiryna, topiąc go w rzece z przywiązanym do szyi młyńskim kamieniem. 
We wczesnym średniowieczu Sisak był stolicą słowiańskiego państwa Chorwacji Posawskiej.
Szesnastowieczna twierdza znana jest ze zwycięstwa połączonych armii Chorwacji i Monarchii Austro-Węgierskiej nad Turkami w 1593 roku. Było to pierwsze znaczące zwycięstwo nad dotąd niepokonanymi Turkami na terenie Europy.
Podczas II wojny światowej znajdował się tu obóz koncentracyjny należący do kompleksu obozowego Jasenovac. Przetrzymywano w nim serbskie, żydowskie i romskie dzieci, z których około 1150-2000 zamordowano.

</doc>
<doc id="713415" url="https://pl.wikipedia.org/wiki?curid=713415" title="Matthew Rolston">
Matthew Rolston

Mathtew Russell Rolston (ur. 1 marca 1955 w Los Angeles) – amerykański artysta fotograf i reżyser wideoklipów. Laureat BET Awards w kategorii wideo roku za teledysk do utworu Mary J. Blige „Be Without You” (2006). Był nominowany do MTV Video Music Awards za najlepszą reżyserię wideoklipu do piosenki zespołu En Vogue „My Lovin” (1992) i MTV Video Music Awards 2007 dla najlepszego reżysera teledysku do piosenki Christiny Aguilery „Candyman” (2007).
Życiorys.
Wczesne lata.
Urodził się w Los Angeles w Kalifornii jako syn Bette i Bernarda Rolstona. Jego rodzice byli pochodzenia żydowskiego. Studiował w Chouinard Art Institute w Los Angeles i Otis College of Art &amp; Design w Los Angeles. W 2006 otrzymał doktorat honoris causa w Art Center College of Design w Pasadenie, gdzie w latach 1976–1978 studiował fotografię. 
Kariera.
Jeszcze jako student w Art Center, Rolston został odkryty przez Andy’ego Warhola dla magazynu „Interview” poświęconego celebrytom, gdzie rozpoczął z powodzeniem karierę fotograficzną. W 1992 zaczął tworzyć okładki i wykonywać zdjęcia dla Janna Wennera, współzałożyciela i wydawcy magazynu „Rolling Stone”. Wkrótce pracował dla takich magazynów jak „Harper’s Bazaar”, „Vogue”, „Vanity Fair”, „GQ”, „Esquire”, „Cosmopolitan” i „The New York Times”. Był reżyserem reklam GAP, Ralph Lauren, Neutrogena, L’Oréal, Clairol, "Pantene", Burberry, Maybelline, Levi’s, Bacardi, Elizabeth Arden, General Motors, Max Factor, Old Navy i Revlon.
Fotografował takie sławy jak Andie MacDowell, Angelina Jolie, Anna Nicole Smith, Annette Bening, Annie Leibovitz, Beyoncé Knowles, Björk, Bob Dylan, Bono, Brian Wilson, Brigitte Nielsen, Candice Bergen, Carré Otis, Charlize Theron, Christina Aguilera, Claudia Mason, Christina Ricci, Christy Turlington, Cindy Crawford, Cybill Shepherd, Cyndi Lauper, David Duchovny, Demi Moore, Dido, Don Henley, Don Johnson, Drew Barrymore, Emmy Rossum, En Vogue, Ethan Hawke, Estelle Lefébure, Farrah Fawcett, Faye Dunaway, Garbage, Geena Davis, George Michael, Heather Locklear, Helena Christensen, Hilary Duff, Hilary Swank, Isabella Rossellini, Jack Nicholson, Jaclyn Smith, Janet Jackson, Jay-Z, Jennifer Jason Leigh, Jennifer Lopez, Jessica Lange, Joan Didion, Jodie Foster, Jody Watley, Johnny Depp, Joni Mitchell, Julia Roberts, Julianne Moore, Keanu Reeves, Kelly LeBrock, Kelly Osbourne, Kirsten Dunst, Lea Thompson, Lenny Kravitz, Lindsay Lohan, Lisa Bonet, Marilyn Manson, Matthew McConaughey, Meg Ryan, Michael Jackson, Madonna, Mary J. Blige, Michaił Barysznikow, Molly Ringwald, Monica Bellucci, Naomi Campbell, Nicki Minaj, Penélope Cruz, Prince, Reese Witherspoon, Robert Downey Jr., Robert Towne, Sean Young, Sade Adu, Scott McInnis, Salma Hayek, Sherilyn Fenn, Shirley MacLaine, Sinéad O’Connor, Stephanie Seymour, Steven Spielberg, Sugababes, Sylvester Stallone, Terence Trent D’Arby, Timothy Hutton, TLC, Tom Waits i Winona Ryder.

</doc>
<doc id="713421" url="https://pl.wikipedia.org/wiki?curid=713421" title="Visukalpa">
Visukalpa

Visukalpa – buddyjski mistrz tantryczny, król księstwa w południowych Indiach. Otrzymał przekaz buddyzmu Diamentowej Drogi od władcy Oddiyany, króla Indrabodhi, dzięki czemu został spadkobiercą wielu tantrycznych przekazów pochodzących od Buddy. Nauczyciel Sarahy.

</doc>
<doc id="713422" url="https://pl.wikipedia.org/wiki?curid=713422" title="Jelonko">
Jelonko

Jelonko (dodatkowa nazwa w j. kaszub. Jelónkò) – wieś w Polsce, położona w województwie pomorskim, w powiecie kartuskim, w gminie Sierakowice.
Wchodzi w skład sołectwa Sierakowska Huta.
W latach 1975–1998 Jelonko administracyjnie należało do województwa gdańskiego.
Przed 2023 r. miejscowość była częścią wsi Sierakowska Huta.

</doc>
<doc id="713425" url="https://pl.wikipedia.org/wiki?curid=713425" title="Skidziń">
Skidziń

Skidziń (do 2009 "Skidzin") – wieś w Polsce położona w województwie małopolskim, w powiecie oświęcimskim, w gminie Brzeszcze.
Historia.
Notowano różne formy nazwy wsi w historii: "Skidzin", "Skidzyn", "Skiedzeń" w XV wieku "Skedzen" w 1581 roku "Skidzień". Nazwę miejscowości w zlatynizowanej staropolskiej formie "Skydzen" wymienia w latach 1470–1480 Jan Długosz w księdze Liber beneficiorum dioecesis Cracoviensis.
W dokumencie sprzedaży księstwa oświęcimskiego Koronie Polskiej przez Jana IV oświęcimskiego wystawionym 21 lutego 1457 miejscowość wymieniona została jako "Skedzey".
Skidziń był wsią szlachecką i należał do rodu Skidzińskich, których jako właścicieli wymienia w latach 1470–1480 Jan Długosz w "Liber beneficiorum dioecesis Cracoviensis".
W 1564 roku wraz z całym księstwem oświęcimskim i zatorskim miejscowość leżała w Małopolsce w granicach Korony Królestwa Polskiego i znajdowała się w województwie krakowskim w powiecie śląskim. Po unii lubelskiej w 1569 księstwo Oświęcimia i Zatora stało się częścią Rzeczypospolitej Obojga Narodów w granicach, której pozostawało do I rozbioru Polski w 1772.
Lustracja królewska z roku 1581 zanotowała wieś jako własność Walentego Skidzieńskiego, a w niej wykazała 5 łanów kmiecych, 6 zagrodników z rolą, 1 zagrodnika bez roli, 4 komorników z bydłem, 2 komorników bez bydła.
Po rozbiorach Polski wieś znalazła się w zaborze austriackim. W XIX-wiecznym Słowniku geograficznym Królestwa Polskiego miejscowość wymieniona jest w powiecie bialskim w Galicji. Według austriackiego spisu ludności w XIX wieku roku znajdowało się w niej 51 domów, w których mieszkało 303 mieszkańców, w tym 140 mężczyzn oraz 163 kobiety. 294 osoby były katolikami, a 9 osób izraelitami.
W latach 1975–1998 miejscowość administracyjnie należała do województwa katowickiego. Po reformie administracyjnej z 1999 roku wieś włączono w granice Małopolski.

</doc>
<doc id="713428" url="https://pl.wikipedia.org/wiki?curid=713428" title="IAR-80">
IAR-80

IAR-80 (IAR-81) – rumuński samolot myśliwski i myśliwsko-bombowy z okresu II wojny światowej.
Historia.
Rumuńskie zakłady lotnicze Industria Aeronautică Română (IAR) rozpoczęły działalność w 1927 roku w mieście Braszów. Było to wspólne przedsięwzięcie rumuńskiego rządu i francuskich firm Lorraine-Dietrich i Bleriot-SPAD. Zakłady specjalizowały się w produkcji samolotów opartych o zagraniczne licencje: francuskich – Potez XXV, Morane-Saulnier MS.35 i polskich – PZL P.11 oraz PZL P.24.
W listopadzie 1936 r. zakłady IAR zaproponowały Ministerstwu Lotnictwa i Marynarki opracowanie własnego samolotu myśliwskiego, który otrzymał oznaczenie IAR-80. Zespół konstrukcyjny utworzyli: Ion Grosu, Ion Colereanu, Gheorghe Zotta, Micrea Grossu-Viziru oraz Ion Wallner. Projekt został ukończony w następnym roku i uwzględniał najnowsze tendencje jakie w tworzeniu myśliwców pojawiły się w światowym przemyśle lotniczym. IAR-80 był całkowicie metalowym dolnopłatem ze skrzydłami mocowanymi do kadłuba. Skrzydła konstrukcyjnie były oparte o dwa dźwigary i posiadały obrys trapezowy, z zaokrąglonymi końcówkami. W każdym skrzydle znajdował się jeden strzelający poza kręgiem śmigła karabin maszynowy Browning FN kal. 7,92 mm. Podwozie było chowane w kierunku do kadłuba. Tylna część kadłuba bazowała na konstrukcji polskiego myśliwca PZL P.24, który był tam produkowany na licencji. Miało to ułatwić uruchomienie produkcji seryjnej. Stery wysokości były kryte płótnem natomiast ster kierunku był całkowicie metalowy. Nowa była owalna przednia część kadłuba wraz z kabiną, przed którą zabudowano dwa zbiorniki. Jako napęd wybrano niemiecki silnik rzędowy Junkers Jumo 211Da o mocy startowej 930 KM, który napędzał trójpłatowe, metalowe śmigło o elektrycznie regulowanym kącie natarcia łopat. Z powodu opóźnienia dostawy zamówionych niemieckich silników, zespół konstrukcyjny dostosował projekt do zabudowy dostępnego w Rumunii silnika IAR-14K Ilc32 zbudowanego w układzie podwójnej gwiazdy i zapewniającego moc startową 900 KM (nominalna 870 KM). 19 listopada 1936 roku Rumunia zawarła kontrakt na dostawę 173 takich silników lotniczych, które dotarły do kraju w czasie od września 1938 r. do kwietnia 1940 roku. Na początku 1941 roku rozpoczęła się ich licencyjna produkcja pod oznaczeniem IAR-14K.
Prototyp IAR-80 o numerze seryjnym 0 miał otwartą kabinę, zabudowany oryginalny francuski silnik i był uzbrojony w dwa karabiny maszynowe. 4 kwietnia 1939 roku został on oblatany przez kpt. Dumitru Popescu, który osiem dni później dokonał oficjalnego oblotu. 17 maja z lotniska Pipera demonstracyjny lot na prototypie wykonał doświadczony francuski pilot Michel Detroyat, który został wynajęty przez Ministerstwo Lotnictwa i Marynarki w celu oceny samolotu. Po lądowaniu, w trakcie kołowania, podwozie zapadło się w miękkim gruncie, w wyniku czego uszkodzeniu uległo śmigło, które po przewiezieniu samolotu koleją do Braszowa wymieniono na drewniane. Jak oceniono, moc silnika była zbyt mała, a widoczność podczas kołowania i lądowania bardzo słaba. Natomiast uznanie zdobyły właściwości pilotażowe myśliwca. 20 lipca 1939 r. prototyp został zademonstrowany szerokiej publiczności na lotnisku Cotroceni. W grudniu tego samego roku zamówiono 100 takich myśliwców, a w kwietniu następnego kolejne 100. Prototyp IAR-80 wypadł bowiem korzystniej po przeprowadzeniu jego porównania z zakupionym w Niemczech myśliwcem Heinkel He 112, w wyniku czego Rumuni ograniczyli zamówienie na niemieckie myśliwce.
Warianty.
W toku produkcji powstawały wersje tego samolotu różniące się w zasadzie tylko rodzajem uzbrojenia.
Wersje seryjne samolotu IAR-80 (IAR-81):
Łącznie zbudowano około 450 (przekazano 448) samolotów IAR-80 i IAR-81 wszystkich wersji. W 1941 r. powstało 119 maszyn, w 1942 r. – 151 maszyn, w 1943 r. – 130, w 1944 r. – 50.
Modyfikacje.
W kwietniu 1940 roku na samolocie nr 12 zamontowano niemiecki silnik rzędowy Daimler-Benz DB 601A zdjęty z myśliwca Messerschmitt Bf 109E. Maszynę oblatano 21 kwietnia, ale duży poziom drgań stwierdzony już w pierwszym locie spowodował przerwanie badań. W czerwcu 1944 roku na samolocie nr 326 zamontowano silnik Daimler-Benz DB 605 służący do napędu budowanych w zakładach w Braszowie licencyjnych myśliwców Messerschmitt Bf 109G. Tym razem nie stwierdzono problemów i podjęto decyzję o produkcji napędzanych tym silnikiem myśliwców IAR. Na przeszkodzie stanęło jednak przejście Rumunii na stronę aliantów i brak dostarczanych z Niemiec silników.
W czasie wojny, w ramach remontów, do standardu uzbrojenia IAR-81C (2 działka MG 151/20 kal. 20 mm i dwa karabiny maszynowe Browning FN kal. 7,92 mm) doprowadzono 30 samolotów IAR-80A i IAR-81 poprzednio uzbrojonych w sześć karabinów maszynowych. Samoloty te oznaczono IAR-80M. Nie modyfikowano IAR-80 i IAR-80B.
W 1950 roku w zakładach Atelierele de Reparatii Material Volant (ARMV) w Bukareszcie przebudowano co najmniej 16 samolotów "IAR-80" w dwumiejscową wersję treningową, którą oznaczoną jako "IAR-80DC". Wykorzystywano go do szkolenia pilotów samolotów Ła-7 i Jak-9 do 1952 roku. Drugi, odkryty kokpit umieszczono przed dotychczasowym, który zachował owiewkę. Zdemontowano radiostację i zmniejszono zbiornik paliwa. Większość z nich nie posiadała uzbrojenia pokładowego.
Użycie.
Samoloty IAR-80, a później IAR-81, od rozpoczęcia produkcji seryjnej były systematycznie wprowadzane do lotnictwa rumuńskiego ("Aeronautica Regală Română"), gdzie zastępowano nimi samoloty PZL P.11 i PZL P.24. Jako pierwsze otrzymały je eskadry 59 i 60, z których utworzono 8 Grupę Myśliwską. 1 Grupa Myśliwska (eskadry myśliwskie 41 i 42) rozpoczęła przezbrojenie z PZL P.11f na IAR-80 na początku 1941 roku. Była traktowana jako jednostka treningowa. 2 Grupa Myśliwska, również dotychczas latająca na PZL P.11f, została rozwiązana w przededniu wojny, a eskadry 45 i 46 wchodzące w jej skład rozdzielono pomiędzy inne jednostki. Jednostki latające na samolotach najstarszych typów miały się zająć osłoną własnego terytorium. Były to: 3 Grupa Myśliwska (eskadry 43, 44, 45), 4 Grupa Myśliwska (eskadry 46, 49 i 50) latające na PZL P.11, 6 Grupa Myśliwska (eskadry 61 i 62) latająca na PZL P.24 oraz 53 Samodzielny Dywizjon Myśliwski wyposażony w samoloty Hawker Hurricane.
Pierwsze samoloty IAR-81 otrzymały eskadry 61 i 62, które utworzyły specjalną nową 6 Grupę Nurkujących Samolotów Bombowych. Wzięła ona udział w działaniach na terenie Ukrainy.
Przed wybuchem wojny ze Związkiem Radzieckim, w połowie maja 1941 roku, rumuńskie lotnictwo zmieniło znak rozpoznawczy na żółty krzyż maltański z umieszczoną w środku dotychczas stosowaną kokardą. Naniesiono też żółte oznaczenia szybkiej identyfikacji.
Operacja „Barbarossa”.
Do wsparcia rumuńskich wojsk uczestniczących w operacji „Barbarossa” lotnictwo rumuńskie utworzyło Gruparea Aeriana de Lupta (GAL), w której skład weszły jednostki używające samolotów najnowszych typów. GAL przyporządkowano działającej na południowym odcinku frontu wschodniego Luftflotte 4. Na dzień 4 czerwca 1941 roku posiadała ona 253 samoloty w tym 205 sprawnych. W składzie GAL znajdowały się: 8 Grupa Myśliwska (41, 59 i 60 eskadry) wyposażona w 24 samoloty IAR-80, 5 Grupa Myśliwska (51 i 52 eskadry) wyposażona w 27 Heinkle He 112B oraz 7 Grupa Myśliwska (56, 57 i 58 eskadry) wyposażona w 36 samolotów Messerschmitt Bf 109E.
22 czerwca 1941 r. 16 samolotów z 8 Grupy Myśliwskiej eskortowało dziewięć bombowców Savoia-Marchetti SM.79B z 1 Grupy Bombowej w nalocie na lotnisko Bulgarica. Nad celem stracono dwa bombowce, z czego jeden został staranowany przez sowiecki I-16. Rumuńscy piloci eskorty zameldowali o zestrzeleniu czterech sowieckich myśliwców, ale trafione zostały trzy IAR-y, z czego jeden lądował przymusowo na własnym terenie, a pilot innego został ranny. Dzień później doszło do kilku starć z udziałem rumuńskiego lotnictwa, lecz nie odnotowano sukcesów. 27 czerwca odnotowano kolejne cztery zwycięstwa nad I-16 i samolotami określonymi jako „I-17”, ponownie podczas eskorty SM.79B. Stracono jednak samolot zaginionego por. Dana Gastona, podczas gdy sierż. Dumitru Ilie lądował na brzuchu z powodu braku paliwa.
1 lipca do 8 Grupy Myśliwskiej dołączyła 41 Eskadra Myśliwska oddelegowana z 1 Grupy Myśliwskiej. 3 lipca para st. sierż. Stefan Pucas i sierż. Nicolae Tcaci zestrzeliła klucz trzech samolotów SB-2 z czego pierwszemu z pilotów przypadły dwa zestrzelenia. 6 lipca sierż. Florian Budu meldował o zestrzeleniu myśliwca. 12 lipca piloci 8 Grupy Myśliwskiej zestrzelili w trzech walkach cztery I-16 a kolejny taki samolot został w innym starciu staranowany przez ppor. Vasile Claru, który zginął w samolocie nr 23. Inny pilot musiał lądować przymusowo po trafieniu ogniem z ziemi.
13 lipca 8 Grupa została tymczasowo oddelegowana do osłony Ploeszti, przez co na froncie wschodnim została jedynie 59 Eskadra Myśliwska. 18 lipca obrona przeciwlotnicza Ploeszti trafiła dwa IAR-80, których piloci musieli lądować przymusowo. W połowie lipca używająca samolotów Heinkel He 112B 52 Eskadra Myśliwska, która poniosła ciężkie straty w dotychczasowych walkach, została połączona z 42 Eskadrą Myśliwską. W ten sposób powstała 42/52 Eskadra Myśliwska używająca wyłącznie IAR-80. Również ta jednostka została przyporządkowana 8 Grupie Myśliwskiej, a 1 Grupa została rozwiązana.
16 lipca 59 eskadra odnotowała dwa zestrzelenia, a 42/52 eskadra jedno. 20 lipca eskadry 41 i 60 powróciły na front przelatując na lotnisko Bârlad, skąd dwa dni później przeniesiono je do Besarabii. Tymczasem 59 eskadra została skierowana na wybrzeże Morza Czarnego, na lotnisko Mamaia. Następnego dnia st. sierż. Vasile Mirila z tej ostatniej jednostki zestrzelił samolot rozpoznawczy, natomiast sierż. Nicolae Tcaci zgłosił zestrzelenie bombowca, jednak zginął próbując lądować we mgle. 22 lipca sierż. Erich Salei meldował o zestrzeleniu dwóch I-16.
1 sierpnia piloci 42/52 eskadry, podczas osłony bombowców, zgłosili zestrzelenie dwóch myśliwców mylnie zidentyfikowanych jako Seversky P-35, ale jeden z Rumunów lądował na brzuchu z powodu braku paliwa. Tego samego dnia jeden z myśliwców 8 Grupy spłonął po przymusowym lądowaniu na skutek awarii. Następnego dnia porażką pilotów 59 eskadry broniących portu w Konstancy zakończyła się próba przechwycenia bombowców Pe-2, ponieważ od ich ognia obronnego zginął sierż. Dobre Apolozan pilotujący maszynę nr 55, a inny samolot wrócił uszkodzony. Natomiast następnego dnia piloci tej jednostki zgłosili dwa zestrzelenia: ppor. Gheorge Posteucă zestrzelił bombowiec DB-3, a st. sierż. Stefan Pucas zestrzelił Pe-2. 4 sierpnia w katastrofie lotniczej zginął ppor. Radu Dumitrescu z 7 Grupy Myśliwskiej, a inny samolot został poważnie uszkodzony. 7 sierpnia ppor. Vasile Fortu z 8 Grupy zgłosił zestrzelenie jednego I-16.
13 sierpnia 42/52 eskadrę włączono w skład 8 Grupy Myśliwskiej. Dzień później osiem IAR-ów pod dowództwem ppor. Vasile Fortu ostrzelało sowiecką bazę wodnosamolotów meldując o zniszczeniu dwóch i uszkodzeniu trzech nieprzyjacielskich maszyn. Później tego samego dnia sierż. Gheorge Tutuianu z 60 eskadry zgłosił zestrzelenie dwóch I-16. 16 sierpnia, podczas eskorty bombowców nad Odessę, piloci z 42/52 eskadry zestrzelili dwa myśliwce wroga. 20 sierpnia piloci tej eskadry stoczyli kolejną walkę. Każdemu z pilotów czterosamolotowego klucza przypadło po jednym zwycięstwie w walce z tuzinem I-16. W starciu poległ jednak ppor. Constantin Rumceanu, który zasiadał za sterami samolotu nr 64. Dwóch innych pilotów lądowało przymusowo, z czego jeden z powodu braku paliwa.
22 sierpnia ppor. Prasival Stefanescu z 41 eskadry zgłosił zestrzelenie dwóch I-16. Następnego dnia sierż. Dumitru Ilie z 60 eskadry zestrzelił bombowiec mylnie zidentyfikowany jako „Martin”. W innej walce piloci z 42/52 eskadry meldowali o czterech strąceniach, z czego dwa na konto chor. Ioana Maga. Dodatkowo piloci z 7 Grupy zgłosili zestrzelenie dwóch I-16. Dzień później jeden IAR-80 lądował przymusowo po walce powietrznej, a drugi został omyłkowo ostrzelany i uszkodzony przez samolot z 7 Grupy. 25 sierpnia por. Ioan Micu i sierż. Florian Budu zestrzelili po dwa I-16, a inny pilot kolejnego prawdopodobnie. W trakcie kolejnej misji ppor. Ioan Vonica podpalił na wodzie dwie łodzie latające. 26 sierpnia piloci 7 Grupy zestrzelili jednego MiG-3 i trzy I-16 na pewno oraz dwie maszyny ostatniego typu prawdopodobnie. W tym dniu ze składu 8 Grupy została wyłączona 42/52 eskadra, natomiast ponownie włączono 59 eskadrę. Następnego dnia IAR-y zniszczyły na ziemi trzy sowieckie samoloty oraz zestrzeliły myśliwiec, który próbował wystartować. Natomiast piloci 42/52 eskadry meldowali o strąceniu trzech z dziewięciu napotkanych bombowców DB-3. Później tego dnia zestrzelono jeszcze trzy I-16, ale w walce został ciężko ranny ppor. Ioan Vonica, który poparzony wyskoczył z samolotu nr 73 i zmarł w szpitalu dziesięć dni później. 28 sierpnia przeprowadzono atak na nieprzyjacielskie lotnisko. Zgłoszono uszkodzenie czterech lub pięciu maszyn wroga, ale w akcji zaginął sierż. Gheorge Matei pilotujący samolot nr 49, a sierż. Ioan Minu wrócił ranny i lądował przymusowo.
29 sierpnia piloci 42/52 eskadry zameldowali o pięciu pewnych i jednym prawdopodobnym zestrzeleniu w walce przeciwko I-16. Następnego dnia piloci 8 Grupy meldowali o zestrzeleniu dwóch bombowców „Martin”, a w trakcie innej misji uszkodzono na lotnisku trzy lub cztery samoloty transportowe.
5 września 42/52 eskadra odnotowała trzy zestrzelenia w walce z sowieckimi myśliwcami kosztem uszkodzenia jednego IAR-a, który lądował przymusowo. 7 września piloci IAR-ów odnieśli największy sukces podczas całej kampanii. Lotnicy 8 Grupy otrzymali zadanie eskorty bombowców Savoia-Marchetti SM.79B. Podczas wykonywania zadania zestrzelili oni dwa I-16 prawdopodobnie. Później, w trakcie wymiatania, zaatakowali podobne samoloty szturmujące pozycje wojsk Osi, meldując 6 zwycięstw pewnych i 3 prawdopodobne. Trzecia walka, stoczona przez cztery IAR-y eskortujących Potezy przyniosła zestrzelenie kolejnych trzech I-16. Dodatkowo zniszczono na ziemi jeden naprawiany bombowiec. Wszystkie te sukcesy odniesiono bez strat własnych. Następnego dnia jeden uszkodzony IAR wylądował przymusowo na brzuchu. 13 września piloci 42/52 eskadry zestrzelili trzy bombowce na pewno i jeszcze jeden oraz jednego I-16 prawdopodobnie. Dwa dni później piloci IAR-ów odnotowali 8 zwycięstw przeciwko I-16 oraz „I-17”.: sześć zestrzeleń uzyskali piloci 60 eskadry, a po jednym por. Ioan Micu z 41 eskadry i chor. Ioan Maga z 42/52 eskadry. 16 września piloci 42/52 eskadry zameldowali o czterech zestrzeleniach, lecz dwóch nie uznano. Następnego dnia dowództwo odrzuciło pięć zgłoszeń pilotów IAR-ów i Hurricane’ów. 21 września piloci IAR-ów wykonali 53 samoloty w 12 zadaniach. Najpierw ppor. Anca z 42/52 eskadry zestrzelił I-16 i uszkodził bombowiec, następnie cztery IAR-y eskortujące trzy bombowce Bristol Blenheim zmierzyły się z około 20 I-16 odnotowując 6 zestrzeleń pewnych i 2 niepotwierdzone. Po dwa zwycięstwa uzyskali sierż. Florian Budu oraz ppor. E. R. Selei, który odnotował także jedno zwycięstwo niepotwierdzone.
23 września kpt. Alexandrescu i ppor. Anca z 42/52 eskadry uzyskali po jednym zestrzeleniu w walce przeciwko I-16. Następnego dnia ppor. Anca uzyskał kolejne zwycięstwo, por. Stefanescu zestrzelił I-16, a innemu pilotowi nie uznano zestrzelenia. Były to ostatnie sukcesy 42/52 eskadry, która zmieniła nazwę na 52 eskadrę. W trakcie ostatniego miesiąca, gdy eskadra była przyporządkowana 5 Grupie, uzyskała ona 26 zestrzeleń pewnych i 4 prawdopodobne.
30 września piloci z 60 eskadry uzyskali trzy zestrzelenia pewne i jedno prawdopodobne w walce przeciwko I-16. W innym locie zniszczono na ziemi samolot rozpoznawczy Po-2. Sowieckie myśliwce strąciły samolot nr 18, w którym zginął sierż. Romulus Raica z 60 eskadry. W 41 eskadrze aż cztery samoloty odniosły uszkodzenia od ognia z ziemi w trakcie atakowania celów naziemnych. 2 października dwa IAR-y zderzyły się i zapaliły podczas kołowania na lotnisku, a w jednym z nich zginął sierż. Argjir Borcesu. 5 października chor. Maga odnotował zestrzelenie myśliwca, ale jeden z rumuńskich samolotów został uszkodzony i lądował przymusowo. Trzy dni później piloci z 8 Grupy zniszczyli trzy wrogie samoloty na ziemi jednocześnie odnotowując zwycięstwo powietrzne. Było to 88. zwycięstwo powietrzne tej jednostki. 10 października nad Odessą od bezpośredniego trafienia pociskiem przeciwlotniczym zginął kpt. Ernest Vernescu, który pilotował świeżo dostarczony z fabryki samolot nr 82.
Na początku października do 8 Grupy skierowano sześć nowych samolotów IAR-81, które od 15 października były wykorzystywane do bombardowania z lotu nurkowego portu w Odessie. 17 października miasto zostało zdobyte przez wojska rumuńskie, które tym samym zakończyły swój udział w operacji „Barbarossa”. W momencie zajęcia Odessy 8 Grupa miała na stanie 76 (w tym 26 sprawnych) IAR-80 oraz 6 IAR-81.
Podczas walk w okresie od 22 czerwca do 17 października 1941 roku rumuńskie lotnictwo uzyskało 348 zwycięstw pewnych i 153 niepotwierdzone. Straty własne wyniosły 136 samolotów, w tym 47 myśliwców, wśród których znalazło się 13 IAR-ów 80.
Front wschodni.
Po wycofaniu rumuńskiego lotnictwa z działań na froncie, większość jednostek wyposażonych w przestarzałe myśliwce PZL musiała zostać wyposażona w IAR-80, ponieważ Niemcy w 1942 roku dostarczyli tylko 15 myśliwców Messerschmitt Bf 109E-7. W IAR-y zostały wyposażone: 3 Grupa i 4 Grupa Myśliwska oraz wcześniej używająca samolotów Hawker Hurricane 53 Samodzielna Eskadra Myśliwska. Na początku 1942 r. 6 Grupa Myśliwska wymieniła swoje PZL P.24 na IAR-81, stając się tym samym jednostką myśliwsko-bombową. W kwietniu 1942 roku utworzono 9 Grupę Myśliwską, w której skład weszły 47 i 48 Eskadry Myśliwskie.
Rumuńskie siły lotnicze pojawiły się ponownie na froncie wschodnim na kierunku stalingradzkim we wrześniu 1942 roku. 7 września, jako pierwsza, na front przybyła 8 Grupa wyposażona w samoloty IAR-80A. W jej skład wchodziły eskadry: 41, 42 i 60, każda w sile 12 maszyn. Jednostka bazowała na lotnisku Tuzow. W dniach 7–10 września ich piloci odnotowali zestrzelenie trzech Pe-2 oraz jednego Jaka.
Na początku września na front wschodni przybyła również 6 Grupa składająca się z 61 i 62 eskadr, każda w sile 10 IAR-81. Jednostka miała zostać wykorzystywana do atakowania celów naziemnych z lotu nurkowego. Jednak zazwyczaj jej piloci latali na osłonę bombowców. 13 września por. Olimp Avram i sierż. Pompiliu Georgescu meldowali o zestrzeleniu po jednym Jaku. Zgłoszenie sierż. Gheorghe Pisoschi o zniszczeniu bombowca uznano za niepotwierdzone.
14 września piloci 8 Grupy meldowali o strąceniu pięciu Jaków kosztem straty samolotu sierż. Vasile Teodorescu. Pilot ten został prawdopodobnie staranowany przez ppor. Ługańskiego z 270. IAP, który zgłosił zniszczenie w ten sposób rumuńskiego He 112. W tym samym dniu piloci 61 eskadry odnotowali zestrzelenie czterech Jaków kosztem jednej swojej maszyny.
15 września piloci 6 Grupy wykonali 14 lotów na osłonę bombowców. Odnotowali oni zestrzelenie dwóch Jaków na pewno i jednego prawdopodobnie, przy stracie sierż. Nicolae Solomona. Następnego dnia piloci 62 eskadry stoczyli walkę z sześcioma Jakami strącając cztery z nich. 17 września w różnych misjach zgłoszono zestrzelanie dwóch Jaków i jednego Pe-2. Stracono jednak maszynę ppor. Avrama, który ocalał lądując w rejonie linii frontu. Gorzej poszło następnego dnia, kiedy stracono dwie maszyny i jednego pilota, a dwa dni później zaginął ppor. Mihai Weber. 27 września ppor. Avram zestrzelił Jaka, ale sierż. Niculescu powrócił ranny.
1 października 6 Grupa miała na stanie 25 samolotów IAR-81. Na początku tego miesiąca rozpoczęto bombardowanie sowieckich pozycji w Stalingradzie. Na początku listopada od ognia z ziemi zginął st. sierż. Vasile Truica.
7 grudnia sierż. Gheorghe Pisoschi trafił z zaskoczenia Jaka, który zderzył się z innym myśliwcem tego typu. Następnego dnia 6 Grupa przejęła samoloty IAR-80 od 8 Grupy, ponieważ ta została wycofana z frontu. Trafiły one do 61 eskadry, podczas gdy IAR-81 skoncentrowano w 62 eskadrze. 8 Grupa wykonała 196 zadań przeprowadzając 668 samolotolotów, a jej pilotom potwierdzono 15 zestrzeleń przy stracie trzech maszyn.
12 grudnia 6 Grupa zbombardowała dwie wsie i zestrzeliła jednego Jaka. Następnego dnia zgłaszano zniszczenie czterech czołgów oraz strącenie jednego Jaka na pewno i dwóch prawdopodobnie. W tych samych dniach wspierano natarcie Panzergruppe „Hoth”, której nie udało się jednak przełamać pierścienia wokół Stalingradu.
20 grudnia meldowano o zestrzeleniu czterech Jaków i prawdopodobnie bombowca Ił-4, kosztem utraty jednego IAR-80B. Następnego dnia sierż. Cocebas zgłosił strącenie Jaka, który okazał się ostatnim zwycięstwem jednostki w bitwie stalingradzkiej.
23 grudnia jednostkę przeniesiono na lotnisko Tatsinskaja, a 2 stycznia 1943 roku do Rostowa. Niskie temperatury sprawiały sporo kłopotów z obsługą silników IAR-ów. W połowie stycznia 1943 roku 6 Grupa została wycofana z frontu. Do tego czasu piloci wykonali 225 misji (z czego 30 na bombardowanie) i wykonali 718 samolotolotów. Jednostce potwierdzono 26 zwycięstw. Stracono 8 maszyn w walkach powietrznych i 11 od ognia z ziemi.
W lutym 1943 roku 6 Grupa znalazła się na lotnisku Targsor w Rumunii, gdzie w maju dołączyła do jej składu 59 eskadra. Tymczasem 8 Grupa została przekształcona w jednostkę wsparcia pola latającą na samolotach Henschel Hs 129. W tym czasie swoich IAR-ów zaczęła się pozbywać również 9 Grupa, która rozpoczęła przezbrajanie w Bf 109G. 3 Grupa stała się jednostką treningową, a 4 Grupa, składająca się z 45, 46 i 49 eskadr stała na straży Morza Czarnego.
W 1943 r. samoloty IAR nie odegrały większej roli w walkach na froncie wschodnim, ponieważ wysyłano tam jednostki wyposażone w nowocześniejsze Bf 109G. Jednostki wyposażone w samoloty rodzimej produkcji osłaniały terytorium Rumunii. 27 września piloci 4 Grupy przechwycili nad Konstancą wyprawę bombową składającą się z kilkunastu bombowców Ił-4, meldując o zestrzeleniu trzech z nich.
Pod koniec maja 1944 roku odpierająca naloty USAAF 2 Grupa została przebazowana na lotnisko Gheraesti, skąd miała stawiać czoła ofensywie Armii Czerwonej. Pierwsze 44 loty bojowe przeprowadzono 30 maja, tracąc w walce z myśliwcami P-39 jednego IAR-81C. Pomiędzy 5 a 12 czerwca wykonano 118 lotów. Pierwsze zwycięstwo uzyskano 6 czerwca, kiedy sierż. Mihordea zgłosił zestrzelenie P-39. 27 czerwca sierż. Vasile Mirila zgłosił zestrzelenie niezidentyfikowanego samolotu rozpoznawczego.
Później natężenie walk osłabło. 10 sierpnia sierż. Vasile Stana zestrzelił P-39, a 18 sierpnia ppor. Franz Secicar bombowiec DB-3. 20 sierpnia Armia Czerwona rozpoczęła ofensywę na Jassy i Kiszyniów. Pierwszego dnia walk 2 Grupa wykonała 36 samolotolotów odnotowując trzy zwycięstwa powietrzne przy stracie czterech maszyn zestrzelonych i dwóch uszkodzonych. Następnego dnia meldowano o strąceniu dwóch myśliwców Ła-7 przy stracie jednego samolotu. 22 sierpnia wykonano 52 samolotoloty tracąc trzy maszyny od ognia z ziemi. Tego samego dnia 4 Grupa straciła dwa IAR-y, a dwa kolejne zniszczono wycofując się z lotniska Leipzig.
Walki przeciwko USAAF.
1 sierpnia 1943 roku, 178 bombowców Consolidated B-24 Liberator startujących z libijskich lotnisk zbombardowało z małej wysokości rumuńskie rafinerie w zagłębiu naftowym Ploeszti. 6 Grupa miała wtedy 15 gotowych do lotu IAR-80B z 61 i 62 eskadr, ale tylko 12 gotowych do akcji pilotów, którzy wystartowali o 13:30. Sierż. Aurel Vlădăreanu zestrzelił jednego B-24, a st. sierż. Dumitru Ilie zapalił dwa kolejne, które jednak odleciały w stronę granicy, co uznano mu za zestrzelenia niepotwierdzone. Por. Carol Anastasescu z 62 eskadry przeprowadził trzy ataki na jeden bombowiec, który zapalił się podczas ostatniego z nich, ale samolot Rumuna został trafiony ogniem obronnym. Por. Anastasescu odrzucił owiewkę i próbował wznieść się na pewną wysokość, aby bezpiecznie opuścić samolot, jednak ujrzawszy lecącego w jego kierunku Liberatora, staranował amerykański samolot. Z ciężkimi obrażeniami przeżył upadek swojego IAR-80B nr 222 na ziemię i zaliczono mu dwa zwycięstwa. Awaryjnie lądował również sierż. Gheorghe Cocebas, ale jego maszyna nadawała się do naprawy. 45 eskadra z 4 Grupy miała gotowych sześć IAR-80C, których piloci wystartowali do akcji o 13:30. Sierż. Ioan Nicola zestrzelił jednego B-24, a sierż. Ioan Bosinceanu uszkodził innego. Po powrocie na lotnisko czterech pilotów wykonało o 15:30 drugi lot. W czasie drugiego wylotu por. Ion Barladeanu meldował o zestrzeleniu dwóch bombowców, a ppor. Cristu jednego. Dodatkowo klucz Bf 109G z 53 eskadry uzyskał dwa zestrzelenia, a pilot Bf 110 z 51 eskadry zapalił jeden z bombowców, jednak jego samolot został strącony ogniem obronnym a on sam zginął próbując skoczyć ze spadochronem na małej wysokości, choć ta sztuka udała się jego tylnemu strzelcowi. Zestrzelenie 12 Liberatorów zgłosili piloci niemieckiego I/JG 4, który stracił jednego Bf 109G. Strącenie trzech kolejnych bombowców meldowali piloci myśliwców nocnych Bf 110 z 10./NJG 6. Podczas lotu powrotnego bombowców piloci bułgarskich Bf 109 zgłosili pięć zestrzeleń, a Niemcy z IV/JG 27 kolejnych pięć, kosztem jednego Bf 109G razem z pilotem. Nalot kosztował pięć biorących w nim udział amerykańskich grup bombowych stratę 54 samolotów, w tym ośmiu internowanych w Turcji.
Następny raz, kiedy formacje amerykańskich bombowców pojawiły się nad Rumunią był po zajęciu przez aliantów południowych Włoch. Amerykanie pozyskali tam dogodne bazy dla swojej 15. Armii Powietrznej, której zadaniem było prowadzenie strategicznej ofensywy bombowej nad południowymi Niemcami, Austrią oraz przeciwko sojusznikom Niemiec, w tym Rumunii. W tym czasie rumuńskie lotnictwo mogło wystawić przeciwko Amerykanom wyposażoną w IAR-y 6 Grupę (eskadry 59, 61 i 62), 1 Grupę (43 eskadra na Bf 109G, eskadry 63 i 64 na IAR-81) oraz 7 Grupę (53, 57 i 58 eskadry) wyposażoną w Bf 109 i IAR-81. Łącznie było to około 100 samolotów, w tym 30 Bf 109. Rumuni mogli liczyć na wsparcie na wsparcie niemieckiego dywizjonu III/JG 77 wraz z przyporządkowaną mu eskadrą 10./JG 301 oraz dywizjonu II/JG 51.
15. USAAF rozpoczęła swoją półroczną kampanię przeciwko Rumunii 4 kwietnia 1944 roku. Wtedy to 96 B-17 i 220 B-24 pod eskortą 119 P-38 poleciało nad Bukareszt z zadaniem zbombardowania tamtejszych stacji rozrządowych. Przeciwko nim 1 Grupa wysłała 24 IAR-81C, których piloci odnotowali osiem zestrzeleń pewnych i dwa prawdopodobne, przy stracie jednej maszyny zestrzelonej i dwóch, które lądowały awaryjnie, przy czym trzech pilotów zostało rannych, ale jeden z nich wrócił na lotnisko. 6 Grupa wysłała na przechwycenie 24 IAR-80C, których piloci odnotowali cztery zestrzelenia pewne i cztery prawdopodobne, ale trzy samoloty z tej jednostki lądowały przymusowo. 7 Grupa poderwała 11 IAR-81C i 7 Bf 109G. Piloci tej jednostki zgłosili jedno strącenie pewne i cztery niepotwierdzone, jednak uszkodzone zostały dwa samoloty, z czego jeden lądował awaryjnie. Dodatkowo Niemcy z III/JG 77 zgłosili 11 zestrzeleń, a jeszcze jedno zgłosił pilot z podporządkowanej tej jednostce eskadry 10./JG 301, przy stracie jednej maszyny z tej ostatniej jednostki. W rzeczywistości Amerykanie stracili 10 B-24, w tym siedem z odizolowanej formacji 499. BG. Piloci Lightningów z 95. FS zgłosili cztery zwycięstwa powietrzne.
Następnego dnia Amerykanie wysłali nad stację kolejową w Ploeszti 136 B-24 i 94 B-17 w asyście 132 P-38 i 48 P-47. 1 Grupa wysłała na przechwycenie 23 myśliwce IAR, ale tylko część z nich odnalazła bombowce meldując o zestrzeleniu trzech B-24. Sierż. Raghiga Dumitrescu stoczył walkę z czterema P-38, uszkadzając jeden z nich, jednak później sam został zestrzelony. Dwa inne samoloty lądowały na brzuchach. 5 Grupa poderwała 8 IAR-80 i 4 Bf 109E z 51 eskadry oraz 7 Bf 109E z 52 eskadry. Ich piloci odnotowali pięć zestrzeleń pewnych i jedno prawdopodobne. Kpt. Iliescu lądował awaryjnie uszkodzonym samolotem. 6 Grupa wykonała 49 lotów na IAR odnotowując pięć zwycięstw, w tym trzy potwierdzone, bez strat własnych. 7 Grupa wysłała 15 IAR-81C i 13 Bf 109G, meldując o trzech zwycięstwach przy stracie jednego samolotu. Piloci niemieckiego III/JG 77 meldowali o 16 zestrzelonych B-24 ze stratą 7 Bf 109G. O strąceniu 4 B-24 i 1 B-17 meldowali piloci z 10./JG 301. Sześć kolejnych Liberatorów mieli zestrzelić piloci II/JG 51, jednego B-17 lotnicy 12./NJG 6, a jednego P-51 pilot 1./JG 302. Prawdziwe straty Amerykanów wyniosły 10 B-24 (po pięć z 450. i 451. BG), trzy B-17 oraz jeden P-38 z 14. FG. Myśliwce eskorty nie odnotowały ani jednego zestrzelenia.
15 kwietnia 15. USAAF wysłała 257 B-24 w eskorcie 149 P-38 i 38 P-47 z rozkazem zbombardowania stacji kolejowej w Bukareszcie. Około 60 bombowców nie wykonało bombardowania, pozostałe zrzuciły bomby bez widoczności celu używając radarów PFF, ale bomby zamiast na stację kolejową spadły na miasto. Ponadto 137 B-17 bez eskorty zbombardowało Ploeszti. 1 Grupa wysłała na przechwycenie 24 IAR-80C, ale przeciwnika znalazła tylko jedna para, która odnotowała zestrzelenie Liberatora za cenę jednego samolotu uszkodzonego. Piloci Bf 109G z 7 Grupy zgłosili dwa zestrzelenia. Niemieccy lotnicy meldowali strącenie 10 B-24, 2 B-17 i 4 P-38. Rzeczywiste straty 15. USAAF wyniosły trzy B-17 i trzy B-24 z 460. BG, jeden B-24 z 451. BG rozbił się w Turcji. Podczas bombardowań celów w Jugosławii stracono trzy B-24 z 459. BG. Piloci amerykańskich myśliwców meldowali o ośmiu zwycięstwach, ale 14. FG straciła cztery P-38.
16 kwietnia 126 B-24 zbombardowało zakłady lotnicze w Braszowie. 1 Grupa wysłała na przechwycenie 25 IAR-ów, ale nie zdołano nawiązać kontaktu z nieprzyjacielem. Niemieccy piloci zgłosili cztery zestrzelenia. Amerykanie stracili pięć Liberatorów. 19 kwietnia 7 Grupa została przeniesiona do Mołdawii.
21 kwietnia 91 B-24 zbombardowało stację kolejową w Bukareszcie. Przeciwko nim 1 Grupa wysłała 26 IAR-ów. Piloci odnotowali dwa zestrzelenia pewne i jedno prawdopodobne za cenę sześciu maszyn zestrzelonych i czterech uszkodzonych. Zginęło pięciu pilotów, a dwóch było rannych. Jeden z kluczy został zaskoczony przez Mustangi eskorty i w całości zestrzelony. Pierwszy raz przeciwko Amerykanom zostali wysłani piloci 2 Grupy, która poderwała 34 samoloty. Kontakt z wrogiem nawiązała tylko jedna eskadra, której lotnicy zgłosili zestrzelenie czterech bombowców kosztem pięciu maszyn strąconych i jednej uszkodzonej. Zginęło dwóch pilotów, a czterech było rannych. 6 Grupa poderwała do akcji 30 IAR-ów tracąc cztery maszyny uszkodzone i czterech zabitych pilotów. Niemiecka III/JG 77 odnotowała strącenie 7 B-24, 5 P-51 i 1 P-38 kosztem siedmiu Bf 109, dwóch pilotów zabitych i trzech rannych. Inne jednostki meldowały o zestrzeleniu 2 B-24 i 1 P-38. Rzeczywiste straty Amerykanów wyniosły cztery B-24 z 455. BG i po dwa z 454. BG i 456. BG. Piloci P-38 z 14. FG zgłosili 10 zestrzeleń kosztem jednego samolotu, a piloci P-51 z 31. FG kolejne 15 zestrzeleń (rozpoznali oni IAR-y jako Fiaty G.50) kosztem trzech Mustangów, z czego dwóch w walce powietrznej i jednego w wyniku urwania skrzydeł podczas nurkowania.
24 kwietnia 207 B-24 zbombardowało stację kolejową w Bukareszcie, a 154 B-17 i 99 B-24 bombardowało stację kolejową w Ploeszti. 1 Grupa wysłała w powietrze 16 pilotów. Spośród nich wyróżnił się sierż. Constantin Popescu, który zgłosił zestrzelenie trzech B-24. 2 Grupa poderwała 27 IAR-81C. Piloci tej jednostki odnotowali zestrzelenie sześciu B-24 na pewno i jednego prawdopodobnie kosztem czterech uszkodzonych myśliwców. 6 Grupa wysłała w powietrze 29 pilotów. Zgłosili oni sześć zwycięstw, z czego trzy potwierdzone. Niemcy z III/JG 77 zgłosili zestrzelenie 2 B-24 i 4 B-17. Jeszcze jednego B-17 miał zestrzelić pilot z 6./JG 51. Faktyczne straty Amerykanów wynosiły 5 B-24, 3 B-17 i 1 P-51 strącony omyłkowo przez inną maszynę tego typu. Piloci myśliwców z 31. FG zgłosili trzy zestrzelenia, w tym dwóch bombowców.
5 maja 15. USAAF przeprowadziła nalot na Ploeszti angażując 319 B-24 i 166 B-17. 1 Grupa wysłała 19 IAR-ów. Piloci tej jednostki zgłosili strącenie ośmiu B-24 na pewno i jednego prawdopodobnie, bez strat własnych. Lotnicy z 2 Grupy zgłosili sześć zestrzeleń B-24 pewnych i trzy prawdopodobne przy stracie jednego samolotu strąconego i dwóch uszkodzonych. 6 Grupa poderwała 27 samolotów, a jej piloci zgłosili jedno zwycięstwo. Jeden IAR lądował przymusowo. Piloci z niemieckiej III/JG 77 zgłosili strącenie 10 B-24, wybicie dwóch z formacji i dobicie jeszcze jednego. Dodatkowo meldowali o strąceniu dwóch P-47. Piloci z II/JG 51 zgłosili zestrzelenie dwóch P-38, a pilot z 10./JG 301 jednego B-24. Faktyczne straty Amerykanów wyniosły 12 B-24, 4 B-17, 2 P-38 i 1 P-47. Myśliwce eskorty odnotowały 13 zwycięstw powietrznych.
6 maja, pełniący funkcję instruktora w szkole pilotażu w Braszowie ppor. Constantin Balta, pilotujący samolot IAR-81C, odnotował strącenie dwóch B-24. Pierwszemu z nich odstrzelił statecznik, a drugiemu zapalił silnik, w wyniku czego odpadło całe skrzydło samolotu. Podczas ataku na ten drugi bombowiec samolot Rumuna został trafiony w kabinę, a Balta ranny. Piloci Luftwaffe meldowali zestrzelenie 11 B-24, wybicie czterech i dobicie jednego, a dodatkowo strącenie dwóch P-38 i dwóch P-47. W rzeczywistości 459. BG straciła pięć, a 344. BG jednego B-24. Nie wróciło też kilka B-17 2. BG oraz parę P-38 z 14. FG.
7 maja 272 B-24 i 157 B-17 zaatakowało cele w Rumunii. 1 Grupa odnotowała zestrzelenie jednego B-24 kosztem uszkodzenia trzech samolotów i zranienia jednego pilota. 2 Grupa wysłała w powietrze 22 IAR-81C. Piloci tych maszyn uzyskali dwa zwycięstwa pewne i jedno prawdopodobne przeciwko B-24 za cenę czterech uszkodzonych samolotów. 6 Grupa poderwała 29 samoloty, których piloci odnotowali dwa zestrzelenia pewne i jedno prawdopodobne, tym razem jednak bez strat własnych. Niemcy z III/JG 77 meldowali o zestrzeleniu trzech P-38, a pilot z II/JG 51 o strąceniu jednego B-24. W rzeczywistości Amerykanie stracili dwa B-24 z 454. BG i jednego z 98. BG, wodował również jeden B-17 z 97. BG. Myśliwce eskorty uzyskały dziewięć zestrzeleń tracąc jednego P-38 z 14. FG.
18 maja około 700 bobmbowców 15. USAAF miało zbombardować rafinerię w Ploeszti, lecz z powodu zachmurzenia tylko 206 z nich było w stanie wykonać zadanie. Piloci z 1 Grupy meldowali o zestrzeleniu dwóch B-17. Por. Ioan Micu stoczył walkę z tuzinem P-38 i zameldował o zestrzeleniu jednego z nich. W walce zginął ppor. Gheorghe Cristea, który w chwili śmierci miał na koncie trzy indywidualne i jedno grupowe zwycięstwa nad bombowcami. 2 Grupa wysłała w powietrze 15 IAR-ów, których piloci odnotowali strącenie dwóch bombowców na pewno i jednego prawdopodobnie. W walce zginął jednak dowódca 66 eskadry, kpt. Gheorghe Stanica, który miał na swoim koncie trzy zestrzelenia pewne i dwa prawdopodobne bombowców czterosilnikowych. Lotnicy z 5 Grupy odnotowali uszkodzenie kilku bombowców i zestrzelenie dwóch P-38. 6 Grupa poderwała do lotu 26 IAR-ów. Ich pilotom przyznano zestrzelenie ośmiu bombowców, lecz zginął por. Gheorghe Lupescu. Niemcy z III/JG 77 meldowali o zestrzeleniu siedmiu B-17 i trzech P-38 przy stracie czterech Bf 109 i jednego pilota. Pozostali niemieccy piloci meldowali o strąceniu trzech B-17 i czterech B-24 oraz wybicie z formacji jeden z samolotów tego pierwszego typu i jedną maszynę tego drugiego typu oraz dobicie jednego Liberatora. Rzeczywiste straty Amerykanów wyniosły 8 B-24, 8 B-17 i 1 P-38. Piloci eskorty meldowali o 14 zwycięstwach, czego o 11 meldowali piloci P-38 z 1. FG.
Po tej walce 2 Grupa została przeniesiona do Mołdawii, gdzie miała operować nad frontem wschodnim. Jej miejsce zastąpiła 7 Grupa. Przeciwko Amerykanom 2 Grupa uzyskała 35 zestrzeleń pewnych i 9 prawdopodobnych przy stracie czterech pilotów.
31 maja 427 B-24 i 47 B-17 bombardowało zagłębie Ploeszti. Piloci 1 Grupy meldowali o zestrzeleniu dwóch bombowców kosztem dwóch maszyn i ich pilotów: por. Ioana Barladeanu (cztery zestrzelone B-24 na koncie) oraz ppor. Petre Scurtu (dwa B-24 na koncie). 6 Grupa wysłała 32 samoloty odnotowując pięć zestrzeleń pewnych i jedno prawdopodobne. W walce poległ jednak jeden z czołowych pilotów IAR, sierż. Florian Budu, który miał na swoim koncie siedem samolotów zestrzelonych i dwa zniszczone na ziemi. Piloci Luftwaffe meldowali o zestrzeleniu dwunastu i wybiciu z formacji kolejnych czterech B-24, a także strącenie 3 P-38 i 1 P-51. Rzeczywiste straty Amerykanów wyniosły 15 B-24, 2 P-51 z 52. FG (jeden w wyniku zderzenia z IAR) i 2 P-38 z 1. FG. Myśliwce eskorty odnotowały zestrzelenie 21 samolotów, z czego 15 przypadło 52. FG.
6 czerwca zagłębie naftowe Ploeszti zostało zbombardowane przez 280 B-24, podczas gdy 101 kolejnych bombardowało stację kolejową w Braszowie. 108 B-17 startujących z baz w ZSRR zaatakowało lotnisko w Galaţi, a 28 B-17 z Włoch zaporę wodną na Dunaju. Piloci z 1 Grupy odnotowali zestrzelenie jednego B-24 na pewno i jednego B-17 prawdopodobnie kosztem dwóch uszkodzonych maszyn. Lotnicy z 6 Grupy uzyskali jedno zestrzelenie, tym samym powiększając swój dotychczasowy wynik w walkach z USAAF do 60 zestrzeleń pewnych i 10 prawdopodobnych, które uzyskano za cenę siedmiu poległych pilotów. Piloci z 9 Grupy, latający na Bf 109, odnotowali pewne zestrzelenie P-51, którego strącił kpt. Serbanescu. Inny pilot uzyskał zestrzelenie prawdopodobne, ale jeden z Messerschmittów został zestrzelony. Piloci Luftwaffe zgłosili zestrzelenie 10 B-24 i wybicie dwóch kolejnych z szyku. W rzeczywistości Amerykanie stracili 15 B-24, w tym 7 z 464. BG i 4 z 465. BG oraz 2 P-51 z 325. FG. Piloci eskorty zgłosili 9 zestrzelonych samolotów. Jednym z nich był IAR-81C nr 372 ppor. Constantina Balty, który stał się trzecim z ogółem czternastu zestrzeleń 1./Lt. Roberta C. Curtissa z 52. FG, który swoją ofiarę, tak jak w zwyczaju mieli amerykańscy piloci, wziął za Fw 190. Rumun zdołał jednak powrócić na swoim postrzelanym samolocie.
10 czerwca dowództwo 15. USAAF postanowiło wykorzystać myśliwce P-38 jako samoloty myśliwsko-bombowe. Celem ich ataku była rafineria Romano-Americano położona w pewnej odległości od pozostałych rafinerii. W misji miały wziąć udział dwie jednostki latające na P-38: 82. FG jako grupa uderzeniowa oraz 1. FG jako eskorta tej grupy. 82. FG wystawiła do lotu 46 maszyn, z którycj każda została wyposażona w 454 kg bombę i jeden podwieszany zbiornik paliwa. 1. FG wystawiła do lotu 48 samolotów mających stanowić osłonę dla grupy uderzeniowej. Przed osiągnięciem Rumunii z przyczyn technicznych musiało zawrócić 21 samolotów przez co siły USAAF zmniejszyły się do 36 P-38 z 82. FG i 39 P-38 z 1. FG. W celu uniknięcia wykrycia przez posterunki radiolokacyjne Amerykanie lecieli nisko nad ziemią, jednak i tak zostali wykryci jeszcze nad Jugosławią, dzięki czemu ich przeciwnicy mogli poderwać wszystkie dostępne myśliwce. Kiedy amerykańscy lotnicy przelatywali w pobliżu Popesti, nad lotniskiem zauważono niemieckie myśliwce nocne Bf 110 z IV./NJG 6. Trzy klucze z 71. FS odłączyły się od formacji, a ich piloci zameldowali o zestrzeleniu wszystkich sześciu samolotów. W rzeczywistości Niemcy stracili dwa Bf 110G-4 i dwa Bf 110F-4, a kolejny był uszkodzony. O strąceniu po jednym P-38 zameldowali maj. Herbert Lütje oraz jego strzelec pokładowy. Jednak walcząc z niemieckimi samolotami, Amerykanie nie zauważyli 23 IAR-81C z 6 Grupy, które zaatakowały ich formację z przewagą wysokości. Już w pierwszym podejściu Rumuni zestrzelili cztery P-38, a podczas manewrów na minimalnej wysokości kolejne dwa zahaczyły skrzydłami o ziemię i rozbiły się. Łącznie Amerykanie stracili w walce osiem P-38. Lotnicy z USAAF nie pozostali dłużni meldując o zestrzeleniu kolejnych sześciu samolotów. Najskuteczniejsi byli 2./Lt. Herbert Hatch i Lt. Carl Hoenshell, którzy mieli zestrzelić po trzy samoloty. Po wystrzeleniu całej amunicji udało im się oderwać od wroga, ale w drodze powrotnej Hoenshell zginął zestrzelony nad Bułgarią przez ltn. Taubenbergera z 6./JG 51. Po powrocie do bazy piloci IAR-ów z 6 Grupy zameldowali o 23 zwycięstwach, z czego siedmiu pilotów miało zestrzelić po dwie maszyny (kpt. Dan Vizanty, por. Micrea Dumitrescu, ppor. Eugen Ianculescu, st. sierż. Dumitru Ilie, sierż. Ioan Dimache, sierż. Gheorghe Cocebas oraz sierż. Gheorghe Tutuianu). Straty Rumunów wyniosły cztery IAR-81, z czego dwa, które zderzyły się ze sobą. Uszkodzenia odniosło kolejnych siedem maszyn tej jednostki. Zginęło trzech pilotów, a jeszcze jeden był ciężko ranny. Z dziewięciu straconych Amerykańskich pilotów z 71. FS siedmiu zginęło a dwóch dostało się do niewoli. W tym czasie grupa uderzeniowa eskortowana przez 27. FS leciała ku właściwemu celowi. Po zrzuceniu bomb na rafinerię, Amerykanie zostali przechwyceni przez liczne Bf 109. Piloci 7 Grupy meldowali o pięciu zestrzeleniach, kosztem jednego Bf 109G. Niemiecka III/JG 77 odnotowała jedenaście zwycięstw bez strat własnych, a I/JG 53 kolejnych sześć, chociaż zginął jeden pilot tej jednostki, a drugi lądował awaryjnie na uszkodzonym samolocie. Dodatkowo artyleria przeciwlotnicza zgłosiła pięć zestrzeleń. W rzeczywistości Amerykanie stracili 13 P-38. 27. FS straciła pięć samolotów, z czego jeden, którego pilot zaczepił skrzydłem o ziemię. Zginęło trzech lotników, jeden dostał się do niewoli a jeden został uratowany przez partyzantów w Jugosławii. 82. FG straciła osiem samolotów, zginęło trzech pilotów, czterech dostało się do niewoli, a jeden został uratowany przez partyzantów. W tym czasie samoloty z 94. FS, trzeciego dywizjonu 1. FG, zajęły się atakami na wrogie lotniska i inne obiekty naziemne odnotowując przy tym pięć zwycięstw powietrznych. Łącznie w misji Amerykanie stracili 22 P-38. Rumuni oprócz myśliwców stracili również dziesięć innych samolotów zaskoczonych przez myśliwce USAAF w locie lub zniszczonych na ziemi.
11 czerwca 392 B-24 i 121 B-17 atakowało cele w Rumunii. 1 Grupa odnotowała strącenie jednego B-17, a 7 Grupa zestrzelenie trzech bombowców. Piloci Luftwaffe zgłosili zestrzelenie 10 B-24, 2 B-17 i 2 P-38. Rzeczywiste straty Amerykanów wyniosły 8 B-24, a kolejny został internowany w Turcji, 1 B-17, 2 P-38 i 2 P-51. Myśliwce eskorty zgłosiły 20 zestrzeleń.
23 czerwca cele w Rumunii atakowało 231 B-24 i 139 B-17. 1 Grupa wysłała w powietrze 19 IAR-ów, a ich piloci odnotowali zestrzelenie dwóch B-17, ale w walce zginął dowódca jednostki, kpt. Ioan Sandu oraz jeszcze jeden pilot, a trzech innych lądowało przymusowo. 6 Grupa poderwała 18 IAR-ów meldując o strąceniu czterech B-17, ale Mustangi zestrzeliły cztery rumuńskie samoloty. Zginęli kpt. Constantin Dimache (4 zwycięstwa indywidualne i 3 zespołowe) i st. sierż. Victor Petric, ranni natomiast zostali st. sierż. Dumitru Ilie i sierż. Gheorghe Cocebas. 7 Grupa poderwała 11 samolotów tracąc w walce swojego dowódcę kpt. Trandafirescu, który odnotował jedyne zestrzelenie. Piloci Luftwaffe meldowali o zestrzeleniu trzech B-17 i sześciu P-51. Rzeczywiste straty Amerykanów wyniosły 3 B-24, 6 B-17 i 7 P-51. Piloci eskorty odnotowali 22 zwycięstwa.
28 czerwca nad Rumunią pojawiło się 225 B-24. 1 Grupa poderwała 17 IAR-ów, a ich piloci odnotowali zestrzelenie 3 Liberatorów. Sierż. Zisu Sava jako jedyny pilot myśliwca tego typu w walkach przeciwko USAAF zgłosił zestrzelenie P-51, choć tylko prawdopodobnie. Zginął jednak kpt. Stefanescu, a inny pilot został ranny. Piloci 6 Grupy nie byli w stanie zaatakować nieprzyjaciela. Niemieccy lotnicy meldowali o strąceniu 10 B-24 oraz wybicie z formacji kolejnych pięciu takich maszyn, a także zestrzelenie dwóch P-51. Amerykanie utracili jednak tylko trzy B-24 z 485. BG.
Po 28 czerwca część maszyn 1 Grupy przydzielono do 6 Grupy ponieważ jednostka zaczęła być przezbrajana w Bf 109G. 3 lipca 20 IAR-ów z 6 Grupy próbowało przechwycić samoloty USAAF, lecz po spotkaniu amerykańskich myśliwców, które uszkodziły jedną z rumuńskich maszyn zawrócono do bazy. Potem operacje przeciwko Amerykanom z udziałem IAR-ów odwołano całkowicie. Do tego czasu lotnicy z 6 Grupy odnotowali 87 zwycięstw pewnych i 10 prawdopodobnych za cenę 13 pilotów straconych. W sumie w walkach przeciwko USAAF stracono 32 pilotów IAR-ów. Walki z Amerykanami trwały do 19 sierpnia, ale już bez udziału myśliwsców IAR.
Walki przeciwko Luftwaffe.
Wieczorem 23 sierpnia 1944 roku Rumunia wstrzymała działanie wojenne przeciwko aliantom, a dwa dni później wypowiedziała wojnę swoim niedawnym sojusznikom, Niemcom. Tego dnia sierż. Gheorghe Grecu z 4 Grupy, pilotujący IAR-81C, zestrzelił dwa niemieckie samoloty transportowe: Messerschmitta Me 323 oraz Junkersa Ju 52/3m. IAR-81C z 2 Grupy zaatakowały niemiecki punkt oporu w Țăndărei, zabijając większość z 80 żołnierzy go broniących. 3 września podczas nalotu na lotnisko Ghimbav zostały zniszczone trzy IAR-80.
Wojskom walczącym w Siedmiogrodzie, po wycofaniu się Niemców z terenu Rumunii, wsparcia powietrznego miały udzielić między innymi wyposażone w IAR-80/IAR-81 2 Grupa (eskadry 65, 66 i 67), 6 Grupa (eskadry 59, 61 i 62) oraz 44 eskadra posiadająca mieszany skład złożony z 9 IAR-80 i 6 Bf 109G. Łącznie na front wysłano 66 samolotów IAR-80 i IAR-81.
Pierwszą jednostką, która zaczęła wykonywać zadania bojowe była 44 eskadra. 7 września eskadra zrealizowała 20 lotów, tracąc wieczorem rannego sierż. Nicolae Zaharia, który został postrzelony w swoim IAR-80 nr 292 przez pilotującego Fw 190 Stabs-Fw. Ily z 4./SG 2. Dwa dni później swoje pierwsze misje bojowe zaczęły wykonywać samoloty z 2 i 6 Grupy, które w tym dniu wykonały 36 lotów bojowych, a do 18 września 132 kolejne. 14 września lotnicy 2 Grupy zniszczyli na ziemi szybowiec transportowy Gotha. 16 września sierż. Iosif Chiuhulescu z 2 Grupy, pilotujący IAR-81C nr 413, został zestrzelony przez Uffz. Heinricha Tammena z 6./JG 52. Następnego dnia Ltn. Peter Düttmann z tej samej niemieckiej jednostki zgłosił zestrzelenie jednego IAR-a i jednego Heinkela. W rzeczywistości IAR został jedynie uszkodzony, lecz powierzony opiece 2 Grupy Heinkel został faktycznie strącony przez Niemca. 18 września 2 Grupa wykonała 63 loty bojowe i straciła od niemieckiej obrony przeciwlotniczej dwa IAR-81, w których zginęli ppor. Nicolae Smeianu i sierż. Dumitru Marinescu. 20 września 44 eskadra powróciła do Rumunii.
23 września piloci 6 Grupy w trakcie eskorty rumuńskich Hs 129 odnotowali w walce z Fw 190 dwa zwycięstwa pewne i dwa prawdopodobne, ale zginął ppor. Petre Mihailescu, którego samolot eksplodował. Później stracono dwa IAR-y i jednego Bf 109. Przeciwnikami Rumunów w tej walce byli lotnicy z II/JG 52. IAR-y zestrzelili Uffz. Wilhelm Maaßen i Ltn. Ludwig, a Bf 109 na swoje konto zaliczył Uffz. Heinrich Tammen. Po stronie rumuńskiej zestrzelenie Bf 109 odnotował por. Dumitru Bacu z 6 Grupy i st. sierż. Stavar Androne z 2 Grupy, a sierż. Dumitru Chera z 6 Grupy zgłosił zestrzelenie Fw 190. Nie uznano dwóch zgłoszeń przeciwko Bf 109 autorstwa Chara i Braciu. W rzeczywistości Niemcy stracili jednego uszkodzonego Fw 190 z I/SG 2.
25 września doszło do czterech walk z Niemcami, w wyniku których zostało zestrzelonych sześć IAR-ów, z czego cztery z 2 Grupy. Zginęło trzech pilotów: por. Ioan Ivanciovici, sierż. Franz Secicar i st. sierż. Stavar Androne. Ponadto jeden z Hs 129 z 8 Grupy Szturmowej musiał lądować przymusowo po trafieniu przez Bf 109. Rumuni po raz kolejny starli się z lotnikami z II/JG 52, którzy odnotowali tego dnia strącenie ośmiu IAR-ów. Po godzinie 9:30 Ltn. Peter Düttman meldował o strąceniu trzech IAR-ów, a dwie godziny później zestrzelił Ła-7. Około 10:20 Uffz. Wilhelm Maaßen zgłosił zestrzelenie dwóch IAR-ów, a Uffz. Tammen Hs 129. Około 13:30 dwa kolejne zestrzelenia IAR-ów zameldował Uffz. Tammen, a trzeciego tego dnia również Uffz. Maaßen. O tej samej porze Hptm. Heinrich Sturm zestrzelił Hs 129.
29 września 2 Grupa utraciła jednego IAR-a razem z pilotem. Po serii strat zdecydowano się skierować te maszyny wyłącznie do atakowania celów naziemnych. 8 października 6 Grupa została wyłączona z działań bojowych i skierowana do przezbrojenia w Bf 109. Część pilotów 6 Grupy już wcześniej dołączyła do latającej na tych maszynach 1 Grupy. Podczas miesięcznej kampanii piloci 2 Grupy wykonali 77 zadań (314 wylotów), a piloci 6 Grupy również 77 zadań, lecz 327 wylotów.
2 Grupa została zredukowana do dwóch eskadr (65 i 66) w sile 26 IAR-ów. Jednostka została przebazowana na lotnisko Someseni na Węgrzech i rozpoczęła loty bojowe 17 listopada. Atakowała cele naziemne i podczas zadań trzy samoloty zostały trafione i dwa z nich lądowały awaryjnie po swojej stronie frontu.
24 grudnia w trakcie misji rozpoznawczej trzy IAR-80A zostały zaatakowane przez węgierskie Bf 109. Zginął sierż. Dumitru Niculescu, a sierż. Nicolae Pelin lądował przymusowo na własnym terenie.
W lutym 1945 roku 2 Grupa otrzymała uzupełnienie w postaci 15 IAR-81C. 9 lutego sierż. Alexandru Grecu prowadzący parę IAR-ów zestrzelił Hs 129 z 8 Grupy, którym na stronę niemiecką chciał zdezerterować sierż. Dumitru Marinescu. Marinescu razem z dwoma pasażerami zostali ranni.
W kwietniu prowadzono intensywne akcje wspierające rumuńskie wojska walczące na Słowacji. 2 kwietnia zaatakowano dwa pociągi, a 7 kwietnia zniszczono dużo pojazdów. 21 kwietnia wykonano 31 lotów na atakowanie pozycji piechoty i artylerii. Zaatakowano również kolumnę zmechanizowaną, niszcząc 11 samochodów i dwa wozy konne przy stracie zestrzelonego por. Gheorghe Mociornita. 26 kwietnia wykonano 68 lotów niszcząc 5 pojazdów, 16 wozów i dwa działa tracąc przy tym poległego sierż. Constantina Prisacaru. 8 maja wykonano 24 loty bojowe przy stracie poległego ppor. Remusa Vasilescu pilotującego samolot nr 399. Walki toczyły się jeszcze przez kilka dni po oficjalnym ustaniu działań wojennych, a ostatnie cztery loty wykonano 11 maja przeciwko armii Własowa.
Po wojnie.
W czasie wojny utracono 274 myśliwce IAR, z czego 158 w wypadkach, 74 w walkach powietrznych (36 z USAAF, 24 z WWS i 14 z Luftwaffe), 14 od ognia z ziemi i 28 zniszczonych na ziemi. Pozostałe samoloty IAR-80 i IAR-81 pozostały w służbie rumuńskich sił powietrznych jeszcze kilka lat po wojnie. Ostatnie z nich wycofano ze służby i złomowano w latach 1956–1957. Żaden z nich nie został zachowany do celów muzealnych.
Opis konstrukcji.
Samolot IAR-80/IAR-81 był jednomiejscowym jednosilnikowym wolnonośnym dolnopłatem o półskorupowej, całkowicie metalowej konstrucji, zbudowanym w klasycznym układzie.
Maszyna była napędzana 14-cylindrowym silnikiem IAR-14K (licencyjna wersja Gnome Rhône 14K "Mistral Major") zbudowany w układzie podwójnej gwiazdy. Pojemność silnika wynosiła 38,67 l, moc maksymalna przy 2300 obr./min. na wysokości 3200 m – około 1000 KM (w zależności od wersji – 930/960/1025 KM), moc trwała – 960 KM, moc nominalna na wysokości 0 m – 880 KM. Silnik poruszał trójpłatowe śmigło metalowe VDM, z piastą osłoniętą kołpakiem, obracające się przeciwnie do kierunku obrotu wskazówek zegara. Pod osłoną silnika znajdował się chwyt powietrza do sprężarki, od egzemplarza nr 241 z zamontowanym filtrem powietrza. W przykadłubowej części natarcia prawego skrzydła znajdował się chwyt powietrza do chłodnicy oleju. Od samolotu nr 251 montowano dwie chłodnice oleju z chwytami w obu skrzydłach.
Przekrój kadłuba był w przedniej części okrągły, z tyłu przechodzący w owalny. Za silnikiem w górnej części kadłuba znajdował się zbiornik oleju o pojemności 48 litrów. Między silnikiem i zbiornikami oleju, a zbiornikami paliwa znajdowała się przegroda przeciwpożarowa. Instalacja paliwowa składała się z dwóch zbiorników paliwa: górnego o pojemności 163 l i dolnego o pojemności 292 l. Od egzemplarza nr 251 wprowadzono okładzinę samouszczelniającą się. Za zbiornikami paliwa, przed tablicą przyrządów, znajdowały się butle ze sprężonym powietrzem.
Kabina pilota osłonięta była owiewką odsuwaną do tyłu za pomocą trzech prowadnic. Pierwsze 20 samolotów otrzymało prosty celownik pierścieniowy, pozostałe zostały wyposażone w celownik refleksyjny Goerz GM2/Tereflex. Radiostacja nadawczo-odbiorcza była typu FuGVIIa.
Płat był o obrysie trapezowym z zaokrąglonymi końcówkami, oparty konstrukcyjnie o dwa dźwigary. Skrzydła były wyposażone w napędzane hydraulicznie, kryte płótnem klapy typu Handley-Page. W samolotach IAR-81, po wypuszczeniu na kąt 60° lub od egzemplarza nr 231 na kąt 75°, mogły służyć jako hamulce aerodynamiczne do bombardowania z lotu nurkowego. Lotki miały kryte płótnem lotki wywarzające, poruszające się w zakresie od +26° do -24°. Od samolotu nr 76 lotki były zsynchronizowane z klapami – w momencie ich wypuszczenia poruszające się w zakresie od +4° do – 46°.
Podwozie chowane było w kierunku osi kadłuba za pomocą instalacji pneumatycznej. Opony miały rozmiar 635x190 mm.
Ustrzenie było konstrukcji klasycznej, ze sterami wysokości krytymi płótnem i sterem kierunku krytym blachą duralową o grubości 0,6 mm. Od samolotu nr 260 i we wszystkich IAR-81 stateczniki poziome były wsparte zastrzałami. Pod tylną częścią kadłuba znajdowała się płoza kadłubowa.
Uzbrojenie strzeleckie: IAR-80: cztery karabiny maszynowe Browning FN kal. 7,92 mm z zapasem amunicji 600 nabojów na lufę; IAR-80A oraz IAR-81: sześć karabinów maszynowych Browning FN kal. 7,92 mm z zapasem amunicji 400 nabojów na lufę; IAR-81B: cztery karabiny maszynowe Browning FN kal. 7,92 mm z zapasem amunicji 400 nabojów na lufę i dwa wielkokalibrowe karabiny maszynowe Browning FN kal. 13,2 mm z zapasem amunicji 150, lub od samolotu nr 212, 175 nabojów na lufę; IAR-80C: cztery karabiny maszynowe Browning FN kal. 7,92 mm z zapasem amunicji 400 nabojów na lufę i dwa działka Ikaria MG-FF kal. 20 mm z zapasem amunicji 60 nabojów na lufę; IAR-81C oraz ponad 30 samolotów przebudowanych z IAR-80A i IAR-81: dwa karabiny maszynowe Browning FN kal. 7,92 mm z zapasem amunicji 700 nabojów na lufę i dwa działka MG 151/20 kal. 20 mm z zapasem amunicji 175 nabojów na lufę.
Uzbrojenie podwieszane: pierwsze 150 samolotów bez możliwości stosowania zewnętrznych podwieszeń; IAR-80B (nr 201-230): pod skrzydłami dwie bomby o masie 50 kg lub dwa dodatkowe zbiorniki paliwa o pojemności 100 l napełniane do połowy; IAR-80B (nr 291-300) oraz IAR-80C: pod skrzydłami dwie bomby o masie 100 kg lub dwa dodatkowe zbiorniki paliwa o pojemności 100 l; IAR-81: pod kadłubem bomba o masie 250 kg, pod skrzydłami dwie bomby o masie 50 kg, lub (od samolotu nr 231) dwa dodatkowe zbiorniki o pojemności 100 l napełniane do połowy; IAR-81C: pod kadłubem bomba o masie 250 kg, pod skrzydłami dwie bomby o masie 100 kg lub dwa dodatkowe zbiorniki paliwa o pojemności 100 l.

</doc>
<doc id="713429" url="https://pl.wikipedia.org/wiki?curid=713429" title="Barbara Kaczorowska">
Barbara Kaczorowska

Barbara Kaczorowska (z domu Szumiło, ur. 21 października 1960 w Połczynie-Zdroju) – polska szachistka, mistrzyni międzynarodowa od 1989 roku.
Kariera szachowa.
Od połowy lat 80. do połowy 90. należała do ścisłej czołówki polskich szachistek. W latach 1978 i 1979 dwukrotnie zdobyła tytuły mistrzyni Polski juniorek do 20 lat. Po raz pierwszy w finale mistrzostw Polski kobiet zagrała w roku 1975 we Wrocławiu. Do roku 1996 w finałach wystąpiła 14 razy, zdobywając trzy medale: złoty (Lublin 1993), srebrny (Poznań 1989) oraz brązowy (Sandomierz 1985). Wicemistrzyni Polski w szachach szybkich (Łuków 1995) oraz brązowa medalistka mistrzostw Polski w szachach błyskawicznych (Kalisz 1993). Trzykrotna drużynowa mistrzyni Polski w drużynie Stilon Gorzów Wielkopolski (Mikołajki 1991, Lubniewice 1993, Lubniewice 1995). W 1989 r. reprezentowała Polskę na turnieju strefowym (eliminacji mistrzostw świata) w Brnie.
Najwyższy ranking w karierze osiągnęła 1 stycznia 1994 r., z wynikiem 2235 punktów dzieliła wówczas 5-6. miejsce (wspólnie z Małgorzatą Bednarską) wśród polskich szachistek.
Życie prywatne.
Mąż Piotr Kaczorowski również szachista.
Córka Małgorzata Kaczorowska - szachistka, mistrzyni Polski w go w parze z Michałem Ramsem
Ojciec Witold Szumiło - szachista, kandydat na mistrza, trener szachowy. Pani Kaczorowska prowadzi wraz z mężem zajęcia dydaktyczne z szachów w wielu warszawskich szkołach.

</doc>
<doc id="713430" url="https://pl.wikipedia.org/wiki?curid=713430" title="IAR-81">
IAR-81



</doc>
<doc id="713431" url="https://pl.wikipedia.org/wiki?curid=713431" title="Skokie">
Skokie

Skokie – wieś w Stanach Zjednoczonych, w stanie Illinois, w aglomeracji Chicago.
Liczba mieszkańców, według Illinois Department of Commerce and Economic Opportunity, wynosiła 66 659 w 2009 roku.
Położenie.
Skokie należy do północnych przedmieść Chicago, tzw. North Shore, w odległości 16 mil (ok. 26 km) na północny zachód od Downtown (centrum miasta). Od O'Hare International Airport oddalone jest 12 mil (19 km) w kierunku wschodnim. Od granic miejscowości do jeziora Michigan, położonego na wschodzi, dzieli Skokie około 2,5 mili.
Od wschodu graniczy z Evanston (Illinois) (a granicę stanowi North Shore Channel), od północy z Glenview i Wilmette, od zachodu z Morton Grove i Niles, a południa z Chicago i Lincolnwood.
Warunki geograficzne.
Przed osiedleniem się europejskich imigrantów teren obecnego Skokie znajdował się na granicy lasów porastających wzdłuż północnej odnogi rzeki Chicago i prerii. W samym środku zaś znajdowało się duże bagno.
Obecnie całość terenu jest zurbanizowana. W granicach miasta znajduje się kilka parków i 2 kluby golfowe. Północno-zachodnie obrzeża miejscowości graniczą z Harms Woods, które są rezerwatem leśnym, wchodzącym w skład kompleksu chronionych lasów wzdłuż rzeki Chicago.
Historia i ewolucja nazwy.
Ziemie, które obecnie nazywane są North Shore należały do Indian Potawatomi.
Pierwszym osadnikiem w tym rejonie był angielski imigrant Joseph Curtis. Postawił on swój dom w 1831 roku. W kolejnych latach napływali kolejni, co doprowadziło do powstania gminy Niles Township, która otrzymała prawa w 1850 roku.
Wyodrębnienie się Skokie jako samodzielnego miasta zawdzięcza się Henry'emu Harmsowi, imigrantowi z Prus. Osiedlił się on na terenie obecnego Skokie w 1854 roku (pierwszym osadnikiem na terenie obecnego Skokie był O'Brien w 1839). Był przedsiębiorcą i działał na rzecz społeczności lokalnej. Uważany jest za ojca założyciela wsi. Jego działania doprowadziły do nadania praw wsi pod nazwą "Niles Centre" w 1888 roku. W oficjalnych dokumentach miejscowość nadal jest wsią.
Nazwa odnosiła się do lokalizacji wsi w centrum Niles Township. Miała niemieckojęzyczne brzmienie. W 1891 roku w oficjalnych dokumentach nazwę zmieniono na "Niles Center", które wymowa była angielskojęzyczna. Jedna z ulic biegnących przez środek Skokie nazwana została "Niles Center Road", upamiętniającą poprzednią nazwę miejscowości.
W 1910 roku wybuchł wielki pożar, który zniszczył większą część zabudowy. Dało to impuls do unowocześnienia infrastruktury.
W roku 1938 pod wpływem nowych mieszkańców, rozpisano konkurs na nową nazwę miejscowości. Konkurs nie przyniósł rozstrzygnięcia. Dało to jednak impuls do dalszych poszukiwań. Wybrano nazwę "Skokie", co w języku Indian Potawatomi znaczy "bagno". Już wcześniej nazwę tę miały rzeka i jej dolina znajdujące się w północnej części Niles Township. Nowa nazwa stała się oficjalna w czerwcu 1940 roku.
Edukacja.
Szkolnictwo publiczne.
Na terenie Skokie zlokalizowane są:
Są to szkoły publiczne.
Skokie podzielone jest na 6 dystryktów edukacyjnych (dzieci w nich zamieszkałe chodzą do określonych szkół). Młodzież uczęszcza do 3 szkół średnich (jedna jest zlokalizowana w Evanston):
Szkolnictwo wyższe.
Na terenie Skokie swoje siedziby mają dwie szkoły wyższe:
Muzea.
W Skokie mieści się Stanowe Muzeum i Centrum Edukacyjne Holokaustu (en. Illinois Holocaust Museum &amp; Education Center).

</doc>
<doc id="713433" url="https://pl.wikipedia.org/wiki?curid=713433" title="PP-Mi-Šr">
PP-Mi-Šr

PP-Mi-ŠR (Protipìchotní mina šrapnelová) – czechosłowacka wyskakująca, odłamkowa mina przeciwpiechotna.
Mina PP-Mi-ŠR ma kształt walca. W jego górną pokrywę wkręcony jest zapalnik RO-1 (o działaniu naciskowym, działający z opóźnieniem trzech sekund) lub RO-8 (o działaniu naciągowym, natychmiastowego działania). Po uruchomieniu zapalnika ładunek miotający wyrzuca korpus miny w powietrze. Kiedy osiągnie on wysokość jednego metra, stalowy drut łączący korpus z pozostającą na ziemi podstawą powoduje uruchomienie detonatora i eksplozję min. Produkcja miny PP-Mi-ŠR została zakończona na przełomie lat 70. i 80.

</doc>
<doc id="713434" url="https://pl.wikipedia.org/wiki?curid=713434" title="Karczewko">
Karczewko



</doc>
<doc id="713439" url="https://pl.wikipedia.org/wiki?curid=713439" title="Janowo (powiat kartuski)">
Janowo (powiat kartuski)

Janowo – wieś w Polsce, położona w województwie pomorskim, w powiecie kartuskim, w gminie Sierakowice.
Wchodzi w skład sołectwa Sierakowska Huta.
W latach 1975–1998 Janowo administracyjnie należało do województwa gdańskiego.
Przed 2023 r. miejscowość była częścią wsi Sierakowska Huta.

</doc>
<doc id="713443" url="https://pl.wikipedia.org/wiki?curid=713443" title="Borowik brzozowy">
Borowik brzozowy



</doc>
<doc id="713450" url="https://pl.wikipedia.org/wiki?curid=713450" title="Pokój w Villafranca">
Pokój w Villafranca



</doc>
<doc id="713451" url="https://pl.wikipedia.org/wiki?curid=713451" title="PP-Mi-Sr">
PP-Mi-Sr



</doc>
<doc id="713454" url="https://pl.wikipedia.org/wiki?curid=713454" title="Województwo nowogródzkie (I Rzeczpospolita)">
Województwo nowogródzkie (I Rzeczpospolita)

Województwo nowogródzkie – województwo Wielkiego Księstwa Litewskiego, utworzone w 1507 r. z części województwa trockiego, wchodziło w skład Rzeczypospolitej Obojga Narodów od 1569.
Dzieliło się na trzy powiaty:
Senatorów miało województwo nowogródzkie dwóch: wojewodę i kasztelana. Sejmiki powiatowe wybierały po dwóch posłów na Sejm i dwóch deputatów do Trybunału Głównego Wielkiego Księstwa Litewskiego. Posiadało 3 starostwa grodowe: w Nowogródku (należało do wojewody), Słonimie i Wołkowysku. Ekonomie nowogródzka i słonimska należały do dóbr stołowych wielkiego księcia litewskiego. Mundurem wojewódzkim był kontusz szkarłatny z czarnym żupanem.

</doc>
<doc id="713456" url="https://pl.wikipedia.org/wiki?curid=713456" title="Metaloplastyka">
Metaloplastyka

Metaloplastyka – dziedzina twórczości obejmująca wyrób artystycznych przedmiotów z metalu, jak również przedmioty wykonane tą techniką. Dziełem metaloplastyki mogą być przedmioty użytkowe (lampy, świeczniki, szyldy, kraty itp.) lub dekoracyjne (rzeźby, płaskorzeźby, kompozycje abstrakcyjne). Termin stosowany w sztuce współczesnej, zastosowany po raz pierwszy w latach 20. XX wieku. 
Niektóre definicje ograniczają metaloplastykę do technik kształtowania metalu na zimno (ślusarstwo artystyczne). W pojęciu szerokim metaloplastyka obejmuje również kowalstwo artystyczne, złotnictwo oraz wszystkie inne techniki obróbki metali znane od starożytności.
Historia.
Pomimo że termin "metaloplastyka" stosowany jest przede wszystkim w sztuce współczesnej, techniki w niej stosowane są rozwijane od czasów prehistorycznych, a za najstarsze jej przykłady uznać można uznać artystyczne ozdoby z brązu (bransolety, klamry, szpile i inne) zdobione motywami giętymi (koła, spirale), a także przedmioty codziennego użytku takie jak noże czy naczynia sakralne. Ważnym etapem w rozwoju metaloplastyki było wynalezienie sposobu wytopu żelaza i jego obróbki. Przedmioty wykonywane z żelaza ozdabiane były motywami geometrycznymi lub figuralnymi, rytymi, wytłaczanymi lub pełnoplastycznymi (na przykład zakończenia trzonków noży). Popularną w starożytności techniką wyrobu przedmiotów z metalu było kucie na zimno, znane były również techniki odlewnicze. W starożytnym Egipcie przedmioty artystyczne wyrabiano nie tylko z brązu, ale również miedzi, złota, srebra. Wyroby z miedzi obrabianej młotkami są szczególnie charakterystyczne dla sztuki etruskiej. W starożytnej Grecji znane były już techniki spawania, grawerowania i łączenia materiałów (np. brązu z marmurem). Wśród metalowych przedmiotów wytwarzanych w starożytnym Rzymie na szczególną uwagę zasługują polerowane lustra, okazałe puchary czy elementy stroju (naramienniki, pasy). W okresie średniowiecza coraz bardziej popularne stawały się techniki przybyłe do Europy z Azji, takie jak inkrustowanie złotem czy srebrem. Do najwspanialszych dzieł metaloplastyki średniowiecznej zaliczyć można drzwi katedr zdobione scenami z życia Chrystusa czy świętych (katedra w Gnieźnie, katedra w Benewencie, katedra w Monreale i inne). Wielki rozwój następuje również w dziedzinie kowalstwa architektonicznego (kraty, okucia drzwi, balkony, schody, balustrady, obudowy studni i inne). Wszystkie techniki wyrobu artystycznych i użytkowych przedmiotów z metalu były kontynuowane i rozwijane w czasach nowożytnych i w sztuce nowoczesnej.
Techniki.
W skład technik metaloplastycznych wchodzą:
Metaloplastyka użytkowa.
Dzisiaj metaloplastyka w dużej mierze zajmuje użytkową funkcje w domach i ogrodach. Od dekoracji ściennych, przez kwietniki, lustra, aż po świeczniki. Metaloplastyka użytkowa odbiega od formy artystycznej sposobem produkcji, gdzie ma on nacechowanie uproszczone i kierowane do masowej publiczności. W związku z tym samo formowanie elementów jest wykonywane bardziej odtwórczo, unikając kamieni ozdobnych, czy też dodatkowych elementów, które sprawiałyby problem przy większej skali. Metaloplastyka to również różnego rodzaju ozdoby dachowe takie jak szpice, wiatrowskazy, rzygacze czy drykarstwo (np. kule i półkule).

</doc>
<doc id="713459" url="https://pl.wikipedia.org/wiki?curid=713459" title="Filaria Bancrofta">
Filaria Bancrofta

Filaria Bancrofta, nitkowiec ludzki ("Wuchereria bancrofti" syn. "Filaria sanguinis") – nicień występujący w krajach o gorącym klimacie w Ameryce Południowej, w Azji i w Afryce. Pasożyt wywołujący chorobę zwaną słoniowacizną (elefantioza, filarioza).
Ciało obłe, długości 4 cm (samiec), 8-10 cm (samica).
Żywicielem pośrednim są komary, żywicielem ostatecznym jest człowiek i małpy. Pasożytują w naczyniach limfatycznych człowieka, powodując zamykanie i rozrastanie się ścianek naczyń. Przy tym tworzą się guzy (do kilkudziesięciocentymetrowej średnicy). Wywołuje to potężne zniekształcenia, zwłaszcza kończyn (np. zniekształcona noga przypomina nogę słonia).
Cykl rozwojowy.
Zakażony larwami komar podczas odżywiania się krwią wprowadza do ustroju człowieka larwy. Larwy czynnie migrują do naczyń krwionośnych i limfatycznych. Osiadają w węzłach chłonnych, gdzie dojrzewają i wzrastają. Zapłodniona samica wydala larwy. Nocą larwy przedostają się z układu chłonnego do krwi obwodowej, skąd są pobierane przez komary odżywiające się krwią. W przewodzie pokarmowym komara są krótko, migrują do jamy ciała, gdzie dojrzewają i wzrastają, po czym aktywnie przechodzą do ślinianek owada, a stąd po dwóch tygodniach od przejścia na owada znów trafiają do żywiciela ostatecznego.
Pasożyty powodują niedrożność węzłów i naczyń limfatycznych, ponadto pobudzają do wzrostu tkankę łączną właściwą. Skutkiem tego są zastoje limfy, wystąpienie obrzęków i narastanie tkanki łącznej wokół pasożyta. Chorzy mają gorączkę, dreszcze, eozynofilię. Charakterystyczne dla choroby jest wyjątkowe powiększanie się części ciała, w których egzystuje pasożyt. Najczęściej przebywa on w okolicach narządów płciowych, wokół gruczołów sutkowych, w pachwinach i w kończynach co często jest trudne w leczeniu, a w niektórych przypadkach usuwane chirurgicznie. Objawy typu olbrzymich zdeformowanych części ciała noszą nazwę słoniowacizny (słoniowatość). Mikrofilarie w ciągu dnia zlokalizowane są w naczyniach (zatokach) i grudkach chłonnych narządów wewnętrznych (serce, płuca, wątroba, trzustka, śledziona, nerki). Mogą wówczas upośledzać ukrwienie tych organów oraz wywoływać stany zapalne. Okolice pasożytowania nitkowca najczęściej ulegają zakażeniu paciorkowcami i gronkowcami, co przejawia się zropieniem i martwicą tkanek.
Rozpoznanie choroby opiera się na podstawie występujących objawów oraz badaniu krwi pobranej z naczyń podskórnych w godzinach nocnych. We krwi stwierdza się wówczas mikrofilarie. 
Profilaktyką jest zwalczanie komarów, stosowanie środków odstraszających komary oraz chroniących przed komarami.

</doc>
<doc id="713461" url="https://pl.wikipedia.org/wiki?curid=713461" title="Slănic Moldova">
Slănic Moldova

 
Slănic Moldova – miasto we wschodniej Rumunii, w Karpatach Zachodnich (okręg Bacău).
Liczba mieszkańców w 2003 roku wynosiła ok. 5 tys. Miasto jest uzdrowiskiem ze źródłami mineralnymi.

</doc>
<doc id="713470" url="https://pl.wikipedia.org/wiki?curid=713470" title="Bolwerk">
Bolwerk

Bolwerk (dodatkowa nazwa w j. kaszub. Bùlwark) – część wsi Kamienica Szlachecka w Polsce, położona w województwie pomorskim, w powiecie kartuskim, w gminie Stężyca. Wchodzi w skład sołectwa Kamienica Szlachecka.
W latach 1975–1998 Bolwerk administracyjnie należał do województwa gdańskiego.
Bolwerk 31 grudnia 2011 r. miał 58 stałych mieszkańców.

</doc>
<doc id="713475" url="https://pl.wikipedia.org/wiki?curid=713475" title="Słancy">
Słancy

Słancy (ros Сланцы) – rosyjskie miasto w obwodzie leningradzkim, nad Plussą, siedziba administracyjna rejonu słancewskiego. 
Ośrodek wydobycia i przeróbki łupków bitumicznych, a także przemysłu materiałów budowlanych (cementownia) i spożywczego.
W latach 1926-27 na terenach między Narwą a Plussą odkryte zostały złoża łupków bitumicznych. W związku z budową zakładów wydobywczych i przetwórczych w latach 30. utworzono osiedle robotnicze Słancy (dosł z ros. "łupki"). W 1949 roku otrzymało prawa miejskie.

</doc>
<doc id="713478" url="https://pl.wikipedia.org/wiki?curid=713478" title="Sportivo Dock Sud">
Sportivo Dock Sud

Club Sportivo Dock Sud jest argentyńskim klubem piłkarskim z siedzibą w mieście Avellaneda będącym częścią zespołu miejskiego Buenos Aires.
Historia.
Klub nazwany "Club Atlético Dock Sud" założono w roku 1914, lecz wkrótce zakończył swą działalność. Dnia 1 września 1916 ci sami ludzie utworzyli klub o nazwie "Sportivo Dock Sud", który wkrótce stał się jednym z najsilniejszych klubów Argentyny w czasach futbolu amatorskiego. Klub grał w pierwszej lidze w latach 1922-26 oraz w 1933 i 1934 roku. W roku 1924 zajął 3 miejsce. Największym osiągnięciem było wygranie ligi amatorskiej w roku 1933, co oznaczało wtedy mistrzostwo Argentyny. Od momentu wprowadzenia ligi zawodowej Sportivo Dock Sud przestał być liczącym się klubem. Obecnie gra w czwartej lidze argentyńskiej Primera C Metropolitana.

</doc>
<doc id="713479" url="https://pl.wikipedia.org/wiki?curid=713479" title="Ben Kowalewicz">
Ben Kowalewicz

Ben Kowalewicz (ur. 16 grudnia 1975 w Montrealu) – kanadyjski wokalista, członek zespołu Billy Talent.
Ma polskie korzenie – jego dziadek od strony ojca urodził się niedaleko Poznania. Początkowo grał na perkusji (gra też na gitarze) w zespole o nazwie "To Each His Own", w którym grał także inny członek BT, Jon Gallant. Gdy do zespołu dołączył Aaron Solowoniuk, Benjamin zajął się śpiewaniem. Wszyscy znali się ze szkoły, a gdy podczas konkursu talentów zagrali razem na scenie ich zespoły zaczęły się przyjaźnić (Ian grał w zespole o nazwie "Dragon Flower"). Gdy ich kapele porozpadały się około 1993 r. postanowili zmontować coś razem. Na początku nazywali się "The Other One", potem przemianowali się na "Pezz". Lecz gdy koło 1999 r. okazało się, że jest już punkowa grupa o tej nazwie, musieli wymyślić coś nowego. Ben wpadł na pomysł by nazwać się "Billy Talent". Od tej pory zespół wydał już 5 albumów studyjnych (3 z nich otrzymały status platynowej płyty) oraz dwie kompilacje koncertowe.

</doc>
<doc id="713481" url="https://pl.wikipedia.org/wiki?curid=713481" title="George Ramsay">
George Ramsay



</doc>
<doc id="713482" url="https://pl.wikipedia.org/wiki?curid=713482" title="Somerset (wyspa)">
Somerset (wyspa)

Wyspa Somerset () – kanadyjska wyspa na Oceanie Arktycznym, należąca do Archipelagu Arktycznego, administracyjnie należy do terytorium Nunavut. Jej powierzchnia wynosi 24 786 km², co czyni ją 12. kanadyjską wyspą pod względem wielkości i 10. w Archipelagu Arktycznym. Wyspa jest niezamieszkana.
Osadnictwo w przeszłości.
Około 1000 roku n.e. północna część wybrzeża wyspy Somerset zamieszkana była przez przodków Inuitów, tzw. lud Thule. Thule zostawili po sobie ślady bytności w postaci kości wielorybów, tuneli i kamiennych ruin.
Pod koniec 1848 roku wyprawa składająca się z dwóch statków pod dowództwem Jamesa Clarka Rossa przezimowała na północnym wybrzeżu wyspy. W kwietniu następnego roku James Clark Ross wysłał ekspedycję saneczkową w celu jej przebadania.
W 1937 roku na południowo-wschodnim wybrzeżu wyspy Kompania Zatoki Hudsona założyła placówkę handlową Fort Ross (72°0′0″N, 94°13′59″W). Jednakże 11 lat później, ze względu na ciężkie warunki i trudny dostęp do placówki, Fort Ross okazał się nieekonomiczny i został zamknięty. Pozostałe, istniejące do dzisiaj zabudowania, są często wykorzystywane jako schronienie przez inuickich łowców reniferów z Taloyoak.
Ze względu na ruiny, dziką naturę oraz łatwy dostęp z Resolute, północne wybrzeże wyspy stało się popularnym celem turystycznym.

</doc>
<doc id="713483" url="https://pl.wikipedia.org/wiki?curid=713483" title="Club Sportivo Dock Sud">
Club Sportivo Dock Sud



</doc>
<doc id="713485" url="https://pl.wikipedia.org/wiki?curid=713485" title="Wojska Powietrznodesantowe (ZSRR)">
Wojska Powietrznodesantowe (ZSRR)

Wojska powietrznodesantowe (, "Wozduszno-diesantnyje wojska", ВДВ) – radzieckie jednostki powietrznodesantowe będące częścią armii radzieckiej; elitarna formacja spadochroniarzy, intensywnie rozwijana w tym kraju w okresie przed i po II wojnie światowej.
Historia.
Utworzenie i początki WDW.
Chociaż formowanie pierwszych jednostek powietrznodesantowych rozpoczęto w ZSRR w latach 30 XX w., ich idea narodziła się w tym kraju dużo wcześniej. Brała się ona z technologicznych aspiracji sowieckiej Rosji, która we wszelkiego rodzaju „nowinkach” pola walki poszukiwała alternatywy dla odrzucanego, tradycyjnego modelu armii zachodnich i przedwojennej armii carskiej.
Niewielkie grupy czerwonoarmistów przerzucano samolotami na pole walki już w latach 20 XX w. w Azji Środkowej podczas walk z basmaczami. 2 sierpnia 1930 dokonano pod Woroneżem pierwszego w historii ZSRR desantu spadochronowego. Z zakupionego we Francji dwupłatowego bombowca Farman Goliath desantowano 12 skoczków-ochotników, którym trzy Polikarpowy R-1 zrzuciły następnie sześć zasobników z bronią.
Idea użycia w walce piechoty zrzucanej na spadochronach z samolotów na tyłach wroga, pochodziła od teoretyków-wizjonerów ze środowisk oficerów lotnictwa i wojsk lądowych. Ich najwybitniejszym przedstawicielem był marsz. Michaił Tuchaczewski i to właśnie jego uważa się dzisiaj za twórcę radzieckich wojsk powietrznodesantowych. Pierwszą jednostkę powietrznodesantową utworzono w marcu 1931 na terenie podległego mu Leningradzkiego Okręgu Wojskowego. Eksperymentalna i nieetatowa jednostka nosiła nazwę Oddział Spadochronowo-Desantowy (Paraszutno-diesantnyj otriad – PDO), liczyła 164 żołnierzy, była w pełni zmotoryzowana i posiadała własne wsparcie 2 tankietek (T-27), 3 samochodów pancernych oraz artylerii w postaci moździerzy. Do wyłącznej dyspozycji oddziału znajdowało się 12 samolotów TB-1 i 10 maszyn R-5. Wkrótce jednostka otrzymała nazwę 3 Zmotoryzowany Oddział Powietrznodesantowy.
Radzieckie podejście do operacji powietrznodesantowych od samego ich zarania różniło się od tego, jakie przyjęto w Europie Zachodniej. Tuchaczewski postawił na samodzielne jednostki kombinowane z własnym transportem i wsparciem, dysponującymi stosunkowo dużą siłą ognia. Tymczasem w Niemczech, Wielkiej Brytanii i USA siły powietrznodesantowe składały się z jednostek o niewielkiej sile ognia i skromnych (albo żadnych) środkach transportowych.
W 1932 Rewolucyjna Rada Wojskowa podjęła decyzję o utworzeniu przy okręgach wojskowych lotniczo-desantowych jednostek, podporządkowanych dowództwu sił lotniczych. W tym samym roku ukazała się pierwsza oficjalna charakterystyka radzieckich jednostek powietrznodesantowych. Miały to być mobilne, taktyczne siły, zdolne do szybkich uderzeń na cele o żywotnym znaczeniu dla nieprzyjaciela typu mosty, lotniska, składy, linie zaopatrzenia. Tuchaczewski wątpił by lekko uzbrojona piechota, operująca z daleka od swoich baz, była w stanie przez dłuższy czas operować na tyłach wroga. Uważał, że skoczkowie powinni być zrzucani nad lotniskami i innymi dogodnymi do lądowania miejscami, opanowywać je i przygotowywać do lądowania głównych sił z ciężkim sprzętem i zaopatrzeniem. W 1933 podjęto kolejny krok w kierunku rozbudowy radzieckich sił powietrznodesantowych. Leningradzki 3 Oddział został powiększony do stanu brygady (3 Lotnicza Brygada Specjalnego przeznaczenia – 3 ABON). Plany z tego samego roku zakładały utworzenie 29 batalionów powietrznodesantowych, przydzielonych do korpusów piechoty stacjonujących w całym ZSRR. W sumie miały one liczyć ok. 8 000 ludzi. Mniej więcej w tym okresie zaczęto też oficjalnie używać nazwy WDW.
Ukoronowaniem burzliwego rozwoju wojsk powietrznodesantowych w ZSRR w I połowie lat 30. były wielkie manewry pod Kijowem w 1935 roku. Na lotnisko Browary z 50 bombowców TB-1 i TB-3 osłanianych przez myśliwce w dwóch rzutach zrzucono 1188 spadochroniarzy, którzy opanowali lotnisko i prowadzącą do niego drogę. Następnie na lotnisku wylądowały kolejne TB-3, które wysadziły 1765 żołnierzy regularnej piechoty, 1 czołg T-37, 10 dział i 6 ciężarówek. W ciągu niespełna 2 godzin lotnisko opanowało 3000 żołnierzy, którzy następnie odparli „pozorowany atak nieprzyjaciela”. Cała operacja wywarła olbrzymie wrażenie na zagranicznych obserwatorach wojskowych z Francji, Wielkiej Brytanii, Włoch i Niemiec. Wielu z nich było zdumionych skalą ćwiczeń. Zastępca francuskiego szefa sztabu gen. Loiseau zauważył: „Europa Zachodnia pozostała daleko w tyle!”. Francuzi dopiero dwa lata później zaczęli tworzyć pierwsze jednostki powietrznodesantowe w sile kompanii, Włosi ich śladem poszli w 1938, Anglicy pierwsze znaczące siły powietrznodesantowe stworzyli w 1940 roku. Obserwatorem ćwiczeń ze strony niemieckiej był płk Kurt Student, który rok później stworzył w Niemczech hitlerowskich pierwszą jednostkę Fallschirmjäger.
Rozwój jednostek powietrznodesantowych w ZSRR przerwała wielka czystka rozpoczęta przez Stalina w roku 1937. W tym samym roku ich twórca i gorący orędownik – Michaił Tuchaczewski – został z rozkazu Stalina oskarżony o spisek i rozstrzelany. Wielu dowódców WDW, w przeddzień II wojny światowej, rozstrzelano albo uwięziono. Szybki i ambitny proces rozbudowy sił powietrznodesantowych został zahamowany, jednak nie zatrzymano go całkowicie. W 1938 roku istniejące już trzy pułki spadochronowe zwiększono do stanu brygad i utworzono trzy dodatkowe jednostki w Moskiewskim OW w sile pułku. Zahamowano jednak całkowicie proces szkolenia w dużych operacjach desantowych i wstrzymano wszelkie prace projektowe w dziedzinie sprzętu.
Pierwsze użycie bojowe.
Chrzest bojowy WDW nastąpił w 1939 roku w Mongolii podczas konfliktu granicznego z Japonią. Trzy brygady – 201., 204., i 212. działały tam z powodu braku wystarczającej ilości samolotów, jako jednostki lekkiej piechoty. Jedna z nich, znajdująca się w odwodzie gen. Żukowa 212 brygada płk. Zatiewachina wzięła udział w bitwie nad rzeką Chałchin-Goł, szturmując z sukcesem wzgórze Fui. W czerwcu 1940 roku 214. brygada WDW, współdziałając z jednostkami 11 Armii i XVI Korpusu Specjalnego, miała być użyta podczas aneksji Litwy z zadaniem opanowania mostów na rzekach Niemen i Neris, jednak jej desant w rejonie Gaiżun ostatecznie odwołano na skutek nikłego oporu oddziałów litewskich. Również jako lekką piechotę użyto spadochroniarzy w wojnie z Finlandią w 1939–1940. Armia Czerwona przeprowadziła wówczas niewielkie desanty spadochronowe – zrzucano m.in. skoczków przebranych w fińskie mundury, jednak w sile nie większej niż pluton. Ogólnie, spadochroniarze w wojnie fińskiej, podobnie jak i inne jednostki radzieckie, wykazali szokujący brak przygotowania bojowego. Po raz trzeci spadochroniarze WDW weszli do akcji w czerwcu 1940 w rumuńskiej Besarabii. W maju 1940 Niemcy przeprowadzili na Zachodzie kilka udanych operacji powietrznodesantowych wspierających atak wojsk lądowych (m.in. zdobyli w Belgii fort Eben-Emael). Stalin chciał „popisać się” przed Hitlerem czymś podobnym – szybka operacja w stylu „blitzkriegu” oparta na uderzeniu sił zmotoryzowanych z towarzyszeniem desantów powietrznych miała również zatrzeć złe wrażenie po nieudolnie prowadzonej wojnie w Finlandii. 29 czerwca na północ od Białogrodu zrzucono 204 brygadę WDW z zadaniem opanowania miasta. Bez wcześniejszego rozpoznania rejonu zrzutu, z użyciem 97 samolotów TB-3, zrzucono 1372 spadochroniarzy, którzy ulegli znacznemu rozproszeniu. Jednak pod wieczór dwa bataliony brygady po 12 km. marszu wykonały zadanie. Kolejne dwa bataliony brygady, przy wsparciu czołgów 36 Brygady Pancernej i 25 Dywizji Piechoty zajęły Reni (30 czerwca) i Kaguł (1 lipca). 30 czerwca na Izmaił desantowano 201 brygadę (część żołnierzy wylądowała na TB-3 na miejscowym lotnisku, a część zrzucono na spadochronach bezpośrednio na miasto), która zajęła je bez walki. W operacji w Mołdawii użyta została również 214 brygada, która jednak nie wzięła udziału w walkach pozostając w odwodzie dowództwa sił lotniczych. Operacje powietrznodesantowe w Besarabii nie były prawdziwym testem bojowym, gdyż wojska radzieckie nie napotkały oporu. Pomimo wykonania postawionych zadań, sposób ich przeprowadzenia spotkał się z krytyką ze strony Zarządu Wyszkolenia Wojskowego Armii Czerwonej. Jednak ich sukces zachęcił naczelne dowództwo radzieckie do zwiększenia ich stanu i dalszego rozwoju. W kwietniu 1941 istniejące pięć brygad przekształcono w korpusy powietrznodesantowe, po trzy brygady każdy. Każdy z korpusów wyposażony był we własny batalion czołgów, eskadrę lotniczą i artylerię. Ich dowódcy podlegali bezpośrednio ministrowi obrony, a wiec WDW uzyskały samodzielność. Na papierze, miały stanowić potężną siłę, liczącą ok. 100 000 żołnierzy.
Wojna z III Rzeszą.
Niemiecki atak sparaliżował radzieckie wojska powietrznodesantowe. Wielkie bombowce TB-3 – podstawowy ich środek transportu – były łatwym celem dla Luftwaffe. Korpusy powietrznodesantowe zmuszone zostały do walki jako zwykła piechota. Pierwszym z nich, który wszedł do boju był V KPDS gen. Biezułego z Bałtyckiego OW. 28 czerwca uczestniczył on w składzie 27 Armii w próbie zlikwidowania niemieckiego przyczółka za Dźwiną w rejonie Dyneburga. Został rozbity przez czołgi 4 Grupy pancernej atakującej Leningrad. Również 28 czerwca do walki wszedł IV KPDS gen. Żadowa, który bezskutecznie usiłował zatrzymać natarcie 3. Dywizji Pancernej Wermachtu nad Berezyną. Korpus został rozbity, a jego niedobitki wycofały się pod Moskwę. Najcięższe walki WDW toczyły na Ukrainie. I, II i III KPDS uczestniczyły tam w próbie obrony Kijowa. Tylko jeden z nich – III – uniknął zagłady w kotle kijowskim. Został wycofany z miasta z zadaniem obrony Konotopu i przekształcony w 87. Dywizję Piechoty. W ciągu kilku pierwszych tygodni 1941 radzieckie wojska powietrznodesantowe w praktyce przestały istnieć. W październiku resztki V korpusu (uzupełnione 10 i 201 brygadą) zostały przerzucone drogą lotniczą do Orła, gdzie włączyły się do obrony miasta.
Stawka już w sierpniu 1941 przystąpiła do odbudowy WDW. Do grudnia odtworzono od podstaw rozbite pięć korpusów, a ocalałe z czerwcowego pogromu niedobitki przekształcono w sześć samodzielnych brygad. We wrześniu utworzono również niezależne od lotnictwa dowództwo WDW podporządkowane bezpośrednio ministrowi (ludowemu komisarzowi) obrony. Wskutek szczupłości posiadanych lotniczych środków transportu, zmieniono jednak ich zadania. Zawężono je do współpracy z wojskami lądowymi w lokalnych operacjach, rajdów na tyły wroga celem niszczenia ich linii zaopatrzenia i różnych ważnych obiektów, wspomagania oddziałów partyzanckich i misji specjalnych. Z zadań tych WDW dość dobrze wywiązały się we wrześniu i grudniu 1941 w czasie walk o Odessę i Sewastopol jako wsparcie radzieckich desantów morskich. Ich sukces był powodem utworzenia przy Flocie Czarnomorskiej niedużych oddziałów powietrznodesantowych.
Pierwsza poważniejsza operacja WDW w czasie II wojny światowej miała miejsce w grudniu 1941 podczas bitwy o Moskwę. W nocy 14/15 grudnia pod Tierjajewą Słobodą na tyły wycofujących się przed naporem Frontu Kalinińskiego niemieckich wojsk zrzucono batalion radzieckich spadochroniarzy (415 ludzi). W ciągu 10-dniowego rajdu zniszczyli oni 29 mostów i wielokrotnie atakowali niemieckie pociągi i kolumny wojskowe. Ich sukces, w gruncie rzeczy mało istotny dla przebiegu całości walk, zachęcił dowództwo radzieckie do zwiększenia roli WDW w operacjach frontowych.
W styczniu 1942, podczas ambitnej ofensywy radzieckiej, mającej okrążyć niemiecką Grupę Armii „Środek”, przeprowadzono cztery operacje powietrznodesantowe. W ciągu dwóch nocy poprzedzających rozpoczęcie ofensywy (5 stycznia), planowano przerzucić w rejon ważnego węzła komunikacyjnego Miedyń 1850 ludzi z zadaniem przerywania niemieckich linii komunikacyjnych i dróg zaopatrzenia. Główne siły desantu miały lądować na lotnisku Fatjanowo, które wcześniej mieli zając spadochroniarze. Operacja ta nie osiągnęła swoich celów – na skutek silnego ognia niemieckiej artylerii p.lot. duża część spadochroniarzy uległa rozproszeniu podczas zrzutu, a niektóre samoloty zmuszone były zawrócić do bazy ze spadochroniarzami na pokładzie. Lotnisko, które miało posłużyć do wysadzenia głównych sił nie zostało zdobyte. Pomimo tego niepowodzenia, podobną operację przeprowadzono w połowie stycznia w rejonie Wiaźmy i pobliskiego lotniska Znamienka. 18 stycznia, 452 spadochroniarzy zrucono pod Znamienką. Na skutek złej pogody i niedoświadczonych pilotów zrzut uległ dużemu rozproszeniu. Nie udało się zdobyć dobrze bronionego lotniska. Główne siły desantu wylądowały więc na prowizorycznie przygotowanym lądowisku koło Plesniewa. Pomiędzy 20 i 22 stycznia wylądowało tu 1100 żołnierzy regularnej piechoty. Byli to jednak w większości rekruci, nie potrafiono odnaleźć zasobników, niemiecka obrona była dobrze zorganizowana, a sami Rosjanie dysponowali słabym rozpoznaniem sił przeciwnika. W dwóch kolejnych próbach nie udało się zając lotniska w Znamience, nie wysadzono ważnego mostu na Ugrze. Kilka rozbitych, niedużych garnizonów i placówek niemieckich, okupionych stosunkowo dużymi stratami było jedynym efektem tej operacji. Pod koniec stycznia 1942, na osobisty rozkaz Stalina przeprowadzono największą podczas tej wojny radziecką operację powietrznodesantową. Na zachód od Wiaźmy postanowiono zrzucić IV KPDS, pozostający od czasu czerwcowego pogromu w rezerwie. Miał on za zadanie utworzenia połączenia pomiędzy 33 A atakującą od północy i I KKGw nacierającym od południa i tym samym odcięcie Niemcom drogi na Zachód. Za główny cel zrzutu i bazę desantu wybrano Kaługę. Operacja rozpoczęta 27 stycznia i prowadzona w kilku rzutach do 1 lutego zakończyła się niepowodzeniem z powodu złego rozpoznania, braku odpowiedniej ilości środków transportowych, rozproszenia skoczków i zasobników ze sprzętem (większości nie odnaleziono). Rosjanom nie udało się zdobyć Wiaźmy, a próby zamknięcia Niemców w kotle zakończył udany kontratak niemieckiej 11 dyw. panc. i 106 dyw. piech. w dniu 11 lutego. 16 lutego w rejonie Wiaźmy przeprowadzono kolejny desant siłami jednego batalionu z 204 brygady. Spadochroniarze wylądowali w kotle rżewskim z zadaniem wsparcia odciętych żołnierzy 29 armii. W rejonie walk zrzucono tylko 312 spadochroniarzy (reszta samolotów nie odnalazła wyznaczonych miejsc zrzutu) z czego udało się zebrać tylko 166. Garstka ta nie mogła mieć wpływu na bieg walk i 22 lutego wyszła wraz z niedobitkami radzieckimi z kotła. Pomiędzy 17 a 23 lutego 1942, w rejonie Żełania (30 km na południe od Wiaźmy) przeprowadzono kolejną operację powietrznodesantową. Miała ona wesprzeć ofensywę 49 A i 50 A na Juchnow. W ciągu tygodnia zrzucono 7300 spadochroniarzy z IV KPDS, z czego zebrano ok. 5000 żołnierzy. Pomimo dostarczanego drogą lotniczą zaopatrzenia, wykrwawili się oni w ciągu kilkutygodniowych walk o kontrolę nad szosą warszawską i w początkach kwietnia, zdolność bojową zachowało jedynie 500 spadochroniarzy. Zostali oni ostatecznie rozbici podczas niemieckiej operacji „Hanower” w czerwcu 1942. We wszystkich czterech operacjach powietrznodesantowych w rejonie Wiaźmy, przeprowadzonych w pierwszych miesiącach 1942 roku Rosjanie użyli 14 000 żołnierzy zrzuconych na spadochronach lub przerzuconych samolotami. Ocalało z nich mniej niż 2000, w głównej mierze trafiając do niemieckiej niewoli lub przyłączając się do oddziałów partyzanckich.
Jednocześnie z walkami pod Wiaźmą, bardziej na północ, Rosjanie przeprowadzili kolejną ofensywę, która zakończyła się zamknięciem w kotle pod Demiańskiem szesnastu dywizji niemieckiej 16 A. Również i w tej operacji użyto spadochroniarzy WDW. Odtworzony od podstaw I KPDS miał niepostrzeżenie, poruszając się na nartach przekroczyć linie niemieckie i wziąć do niewoli dowódcę sił niemieckich – gen. von Brockdorff-Ahlefeldta oraz zająć lądowiska koło Demiańska. W ciągu dziesięciu kolejnych nocy (w małych grupach, aby pozostać niezauważonymi) pomiędzy 6 a 16 czerwca do kotła przeniknęły trzy brygady korpusu. Niemcy, po nieustannych zrzutach zaopatrzeniowych radzieckich samolotów w końcu zorientowali się, że mają nieproszonych gości i nie dali się zaskoczyć. Dwa radzieckie ataki na życiodajne dla Niemców lądowiska w rejonie Demiańska zostały odparte z dużymi stratami dla spadochroniarzy. Tak dużej ilości żołnierzy, tak daleko od własnych linii, Rosjanie nie byli w stanie skutecznie zaopatrywać. Wykrwawieni spadochroniarze podjęli dwie próby przebicia się do własnych linii – 28 i 29 marca. Obydwie były nieudane i okupione dużymi stratami. Rozbici ostatecznie 29 marca przez oddziały dywizji SS „Totenkopf”, małymi grupami przedzierali się na wschód. Z 7500 spadochroniarzy użytych w tej akcji ocalało 900, tj. straty wyniosły blisko 90%. Była to największa i najbardziej krwawa operacja WDW w czasie tej wojny. Niepowodzenie operacji demiańskiej spowodowało, że dowództwo radzieckie przez blisko rok nie przeprowadzało żadnych większych operacji powietrznodesantowych. Istniejące formacje WDW skierowano na front, wykorzystując je jako zwykłą piechotę (zmieniono nawet ich nazwy z korpusu powietrznodesantowego na dywizja piechoty). Kilka samodzielnych brygad, w niewielkich grupach żołnierzy, wykorzystywane było głównie jako wsparcie oddziałów partyzanckich na Ukrainie i Białorusi.
We wrześniu 1943 dowództwo radzieckie zdecydowało się na przeprowadzenie kolejnej dużej operacji powietrznodesantowej, ostatniej, radzieckiej w II wojnie światowej. W nocy 24/25 września zrzucono pod Bukrinem za Dnieprem trzy brygady WDW (w sumie 4 575 spadochroniarzy) z zadaniem uchwycenia przyczółków na lewym brzegu. Wskutek mylnego rozpoznania (cześć oddziałów zrzucono na pozycje doborowych jednostek niemieckich, ponad 200 spadochroniarzy omyłkowo zrzucono na brzegu opanowanym przez Armię Czerwoną) i rozproszenia zrzutu desant zakończył się niepowodzeniem już w pierwszej fazie – podczas lądowania Niemcy zabili lub wzięli do niewoli 900 spadochroniarzy. W ciągu następnych kilku dni blisko połowa skoczków zginęła lub dostała się do niewoli (2200). Reszta w listopadzie wzięła udział w poszerzaniu przyczółka pod Czerkasami. Do końca wojny żołnierzy WDW używano jako zwykłej piechoty. Na małą skalę żołnierzy WDW użyto także w czasie wojny z Japonią podczas operacji kwantuńskiej. Pomiędzy 16 a 27 sierpnia 1945 w ponad dwudziestu niedużych desantach użyto 17 tys. spadochroniarzy przerzucanych na lub za linię frontu głównie za pomocą lądujących na lotniskach samolotów Li-2.
Po II wojnie światowej.
Pomimo porażek w okresie wojennym, sukcesy sił powietrznodesantowych na zachodnim teatrze działań wojennych powstrzymały dowództwo radzieckie od ich likwidacji w ZSRR. Jednak od 1946 roku aż do śmierci Stalina w 1953 pozostawały one w odwodzie strategicznym naczelnego dowództwa i funkcjonowały w ramach wojsk lądowych. W czasie odwilży 1956 podporządkowano je Sztabowi Generalnemu, a w 1964 ministrowi obrony. Po raz pierwszy po II wojnie światowej radzieckie WDW zostały użyte w czasie tłumienia rewolucji na Węgrzech w 1956. W operacji „Wicher” (interwencja radziecka na Węgrzech) wzięły udział dwa pułki (114 i 381) ze 31 gwardyjskiej dyw. powietrznodesantowej, które w dniach 30 października – 4 listopada opanowały lotnisko i garnizon w Veszpremie. Dwa kolejne pułki (80 i 108) z 7 gw. dywizji powietrznodesantowej brały udział w zdobyciu Budapesztu (4–10 listopada). W sumie straty WDW podczas operacji węgierskiej zamknęły się liczbą 97 zabitych i zaginionych i 265 rannych. Radzieckie dowództwo wysoko oceniło udział spadochroniarzy w tej operacji (zupełnie nie dostrzegając, że użyło doborowych jednostek przeciwko głównie grupom uzbrojonych cywili). Ocena ta, oraz rozwój lotniczych środków transportowych i różnego rodzaju ogniowych środków wsparcia piechoty, spowodowały, że w ZSRR zaczęto ponownie przypisywać im ważną rolę w przyszłych konfliktach. We wrześniu 1967 radziecki sztab generalny zorganizował olbrzymie ćwiczenia wojsk WDW, połączone z największymi w powojennej historii ZSRR manewrami „Dniepr”. W ich trakcie, w ciągu zaledwie 22 min. zrzucono na spadochronach całą 76 gw. dywizję powietrznodesantową – 8 tys. spadochroniarzy wraz z działami samobieżnymi ASU-57. Był to największy desant spadochronowy od czasów operacji „Varsity” z 24 marca 1945, czyli przekroczenia przez Aliantów Renu na północ od Zagłębia Ruhry. W sierpniu 1968 radzieckie WDW zostały kolejny raz użyte do przywracania „porządku” w obozie socjalistycznym – wzięły udział w pacyfikacji Czechosłowacji. W operacji o kryptonimie „Dunaj” użyto 7 dyw. powietrznodesantowej, która 21 sierpnia opanowała Pragę, lądując na podmiejskim lotnisku Ruzyně. Oddziały nie napotkały żadnego oporu ze strony armii czechosłowackiej, a ich straty wyniosły jedynie 11 zabitych i 87 rannych. W czasie wojny Jom Kipur w 1973 w stan podwyższonej gotowości postawiono trzy dywizje WDW, które miały posłużyć jako siły interwencyjne. Nie jest jasne, czy Kreml poważnie rozważał wysłanie spadochroniarzy na Bliski Wschód, jednak mobilizację przeprowadzono ostentacyjnie – tak by nie uszła uwadze amerykańskiego wywiadu. Radzieccy „doradcy” z WDW brali nieoficjalny udział w konflikcie somalijsko-etiopskim (1977-1978), nadzorując udany desant sił kubańskich na tyły Somalijczyków pod Dżidżigą w marcu 1978 roku. Straty radzieckie w tej operacji wyniosły 14 zabitych. W latach 1979–1989 żołnierze radzieckich WDW brali udział w interwencji radzieckiej w Afganistanie od dosłownie pierwszych do ostatnich jej godzin. Pierwsi żołnierze tej formacji znaleźli się w Bagramie już 7 lipca 1979 działając w ramach tzw. „batalionu muzułmańskiego” – specjalnej, nieetatowej formacji stworzonej z żołnierzy narodowości tadżyckiej i uzbeckiej znających także języki paszto, dari (co dodatkowo ważne aparycją bliscy Afgańczykom), pełniących służbę w 15 Wydzielonej Brygadzie Specjalnego Przeznaczenia. 27 grudnia 1979 żołnierze tego batalionu wzięli udział w szturmie pałacu prezydenta H.Amina. 15 lutego 1989 kompania WDW była ostatnią jednostką która przechodząc przez most na granicznej Amu-darii opuściła Afganistan. W okresie pomiędzy tymi datami żołnierze WDW brali udział w bardzo wielu operacjach wojsk radzieckich w Afganistanie, m.in. wieloletnich walkach w dolinie Panczsziru, operacjach: „Magistrala” i „Tajfun”. Najsłynniejszą jednostką WDW walczącą w Afganistanie był 345 Gwardyjski Wydzielony Pułk Spadochronowy. Największa operacja powietrznodesantowa radzieckich WDW w Afganistanie miała miejsce w maju 1982 roku w czasie ofensywy „Panczszir-82”, kiedy na tyły mudżahedinów zrzucono na spadochronach lub przerzucono śmigłowcami 4 000 żołnierzy. Była to najbardziej udana operacja radziecka w Panczszirze (w sumie przeprowadzono ich aż 13), która doprowadziła do krótkotrwałego wyparcia oddziałów Massuda z całej doliny. W latach 1988–1992 oddziały WDW brały udział w konflikcie etnicznym o Górski Karabach. W kwietniu 1989 na rozkaz Gorbaczowa tłumiły w Tbilisi rozruchy Gruzinów, a w styczniu 1991 w manifestacje niepodległościowe w Wilnie. Kilka miesięcy później odegrały istotną rolę w puczu Janajewa w sierpniu 1991. Były to ostatnie „akcje” radzieckich WDW. Dwaj czołowi politycy „jelcynowskiej Rosji” – Paweł Graczow i Aleksander Lebiedź wywodzili się z jednostek WDW.
Rosyjskie WDW.
W chwili upadku ZSRR (1991) radzieckie WDW liczyły siedem dywizji (7, 76, 98, 103, 104 i 106 gwardii oraz 242 szkolna) oraz jedenaście samodzielnych brygad (11, 13, 21, 23, 36, 37, 38, 40, 56, i 83 powietrznodesantowe oraz 35 desantowo-szturmowa) rozlokowanych na terenie całego ZSRR. Było to blisko 77 000 żołnierzy – dwukrotnie więcej niż wszystkie pozostałe jednostki powietrznodesantowe na świecie razem wzięte. Po rozpadzie ZSRR (1991) i porażce stworzenia wspólnych sił zbrojnych w ramach WNP (1993), siły WDW uległy poważnemu uszczupleniu. Część jednostek znalazła się w ramach nowo powstałych sił zbrojnych Ukrainy, Białorusi, Uzbekistanu i Kazachstanu.
Sprzęt.
O ile na świecie spadochron w latach 20. XX w. był już dość rozpowszechnionym wynalazkiem, w ZSRR wciąż pozostawał praktycznie nieznany. Po raz pierwszy Rosjanie użyli go w czasie I wojny światowej dopiero w lipcu 1917 roku, a do roku 1925 w Armii Czerwonej wykonano jedynie 65 skoków spadochronowych z balonu na uwięzi. W 1927 rząd radziecki zakupił w USA kilkaset spadochronów marki „Irvin”, a w 1930 rozpoczęto rodzimą produkcję ich kopii PD-1 firmowanych nazwiskiem Michaiła Sawickiego. Kolejne jej wersje rozwojowe, zastąpiono w 1934 w pełni radziecką konstrukcją PŁ-3 projektu Nikołaja Łobanowa z kwadratową czaszą. Od 1929 projektowaniem sprzętu specjalnie dla wojsk powietrznodesantowych zajmowało się biuro konstrukcyjne Pawła Grochowskiego przy Naukowo-Badawczym Instytucie Sił Lotniczych. To właśnie w tym biurze narodził się, wykorzystywany do dzisiaj, pomysł desantowania skoczków przy pomocy statycznej liny desantowej do automatycznego otwierania spadochronów. Również zespół Grochowskiego podjął pierwsze udane próby desantowania sprzętu ciężkiego (podwieszanego pod kadłubem) takiego jak tankietki, haubice itp. Prace zespołu przerwała jego likwidacja w okresie wielkiej czystki lat 1937–1939. W 1946 roku utworzono w Moskwie Spadochronowy Instytut Inżynieryjno-Badawczy. Pierwszym powojennym spadochronem radzieckim był, również kwadratowy, PD-47 wprowadzony w 1948. W 1955 zastąpił go okrągłoczaszowy T-4, w 1959 wprowadzono D-1, a w 1969 D-5. Jego następcą był D-6, którego czwarta z kolei modyfikacja używana jest w WDW do dziś. Od 2006 roku zastępowany jest on spadochronem D-10. Pierwszym powojennym radzieckim spadochronem towarowym był PG-125-47, który zastąpił wojenny PG-8. Pod koniec lat 40. rozpoczęto w ZSRR pierwsze poważniejsze próby zrzucania za pomocą spadochronów cięższych ładunków umieszczonych na platformach, takich jak artyleria i pojazdy. Pod koniec lat 60. do użycia w wojskach powietrznodesantowych wprowadzono wieloczaszowy spadochron towarowy (MKS-350-9), który umożliwiał zrzucanie pojazdów bojowych (system „Kientawr”). Został on w 1976 roku zastąpiony systemem PRSM-915 „Rieaktawr”, na który składał się jeden duży spadochron i rakietowy silnik hamujący, spowalniający siłą odrzutu prędkość opadania tuż nad ziemią.
Samolotami jakich początkowo używały jednostki radzieckie do desantowania skoczków były bombowce Tupolew TB-1 i Tupolew TB-3 oraz Polikarpow R-5. Były to jednak samoloty nieprzystosowane do zrzucania spadochroniarzy (skoczkowie z braku odpowiednio dużych drzwi czy luku, w pierwszej fazie desantu wychodzili na skrzydło, a następnie ześlizgiwali się z niego nad miejscem zrzutu) i zbyt cenne dla armii jako bombowce. W 1939 roku rozpoczęto w ZSRR produkcję licencyjnego Douglasa DC-3, którego wojskowa wersja w ZSRR otrzymała nazwę Li-2. Przez całą II wojnę światową, aż do końca lat 40. był to podstawowy samolot transportowy nie tylko oddziałów WDW, ale również całej Armii Czerwonej. Wykorzystywano również oryginalne „Dakoty” (w wersji wojskowej C-47), dostarczane w ramach „Lend Lease”. W latach 40. i 50. do uzbrojenia WDW trafiły transportowe konstrukcje Iliuszyna – Ił-12 (od 1946) i Ił-14 (od 1953). Od 1947 uzupełniono je również kopiami amerykańskich „Superfortec” – Tu-4, które przystosowano do zrzucania aluminiowych kontenerów z ciężkim sprzętem (P-90). Od 1947 na wyposażeniu WDW znajduje anachroniczny An-2 wykorzystywany po dziś dzień jako maszyna szkoleniowa. Był to pierwszy samolot z serii konstrukcji Antonowa wykorzystywany przez radzieckich spadochroniarzy. Kolejne: An-8 i An-12, które weszły do eksploatacji w 1959 roku, dzięki tylnej rampie umożliwiały desantowanie ciężkich ładunków. W 1952 roku radzieckie WDW miały do swojej dyspozycji ok. 1000 samolotów. Flota ta w razie potrzeby (tj. wojny) mogła być wzmocniona maszynami „Aerofłotu”. Pod koniec lat 60. WDW zaczęły używać jeden z najlepszych swoich samolotów – An-22. Zaprojektowany na zamówienie WDW wszedł do służby w 1967 roku i był jedną z największych maszyn transportowych na świecie (ustępując jedynie amerykańskiemu C-5 „Galaxy”), zdolną do przenoszenia czołgów i innego ciężkiego sprzętu. Ukoronowaniem marzeń radzieckich spadochroniarzy o pełnym zmechanizowaniu wojsk WDW był Ił-76 – pierwszy radziecki odrzutowiec transportowy. Wprowadzony w 1974 stał się podstawowym samolotem WDW i jest nią do dzisiaj. Jest w stanie na odległość 5 000 km. przenieść 225 spadochroniarzy wraz ze sprzętem ciężkim.
W 1932 armia radziecka, jako pierwsza na świecie zaczęła wykorzystywać szybowce desantowe. G-63 (17 żołnierzy i 500 kg. sprzętu) i G-64 (50 żołnierzy) biura konstrukcyjnego Pawła Grochowskiego były jednak konstrukcjami mało udanymi. Od września 1941 rozpoczęto produkcję seryjną pierwszych szybowców desantowych, były to RF-8 (Antonowa) i G-11 (Gribowskiego). W lecie 1942 rozpoczęto produkcję największego radzieckiego szybowca desantowego – KC-20. Kiepska jakość wykonania tych maszyn i priorytety dla produkcji samolotów, spowodowały, że maszyn tych wyprodukowano niewiele i były użyte w ograniczonym stopniu. Najbardziej udaną konstrukcją radziecką w tej dziedzinie był Jak-14, którego produkcję rozpoczęto w 1948 i który był ostatnim na świecie produkowanym seryjnie szybowcem bojowym. Ostatecznie z szybowców desantowych zrezygnowano w ZSRR na skutek złych doświadczeń anglo-amerykańskich z ich użycia podczas II wojny światowej.
Od połowy lat 50. radzieckie WDW zaczęły wykorzystywać pierwsze śmigłowce. Były to: największy produkowany wówczas na świecie Jak-24, mogący zabrać do 30 żołnierzy z wyposażeniem i wyposażony w tylną rampę załadunkową oraz o wiele bardziej udany Mi-4. Od 1964 radzieccy spadochroniarze zaczęli używać olbrzymiego Mi-6, pierwszego na świecie śmigłowca z napędem turbinowym, który wreszcie zapewnił im odpowiedni udźwig (60 żołnierzy i dwa działa ASU-57). W 1966 rozpoczęto w ZSRR seryjną produkcję Mi-8, który do dziś jest podstawowym śmigłowcem WDW (oraz całej armii rosyjskiej). Śmigłowce wykorzystywane przez WDW zapewniały tym oddziałom nie tylko mobilność, ale i wzmacniały ich siłę ognia. Ich użycie wprowadziło w ZSRR pojęcie oddziałów desantowo-szturmowych – jednostek desantowych przerzucanych za linię wroga przy pomocy śmigłowców.
W 1940 radzieckie wojska spadochronowe zostały etatowo wyposażone w lekkie czołgi T-37 i T-40, działa p.panc. 45 mm, armaty 76 mm, moździerze 82 mm i wkmy 12,7 mm. Sprzęt ten miał być przerzucany na pole walki przy pomocy samolotów i szybowców lądujących na wcześniej opanowanych lotniskach. Aż do lat 50. broń znajdująca się na wyposażeniu WDW nie różniła się niczym od uzbrojenia zwykłych oddziałów piechoty radzieckiej. W 1951 rozpoczęto seryjną produkcję pierwszego pojazdu pancernego zaprojektowanego specjalnie dla WDW – ASU-57 było modyfikacją słynnego działa samobieżnego SU-76, ważyło zaledwie 3 t posiadało pancerz chroniący tylko przed ogniem broni ręcznej i działo kalibru 57 mm. Od 1961 zastępowano je 15-tonowymi ASU-85 z działem kal. 85 mm, mogącym zagrozić niemal każdemu czołgowi średniemu na świecie, o ile słabo opancerzony pojazd działał z zasadzki. Uzupełniał je pierwszy produkowany seryjnie radziecki przeciwpancerny pocisk kierowany 3M6 Trzmiel, montowany na ciężarówkach GAZ-69 i BRDM-1 oraz późniejszy 9M14 Malutka zainstalowany na BRDM-1 i BRDM-2. Od końca lat 50. siła ognia spadochroniarzy radzieckich została dodatkowo wzmocniona poprzez wprowadzenie na ich uzbrojenie wyrzutni granatów RPG-1, RPG-2 i RPG-7 oraz dział bezodrzutowych B-10 i B-11. Z czasem środki te uzupełniono wyrzutniami kierowanych pocisków przeciwpancernych Fagot, Konkurs, Kornet i Metys oraz PPZR Strieła-2. Na ich wyposażeniu znajdowały się konwencjonalne środki wsparcia artyleryjskiego, takie jak haubica 122-milimetrowa D-30 i działko plot. ZU-23-2. Pod koniec lat 60. rozpoczęto prace nad nowym pojazdem bojowym dla wojsk powietrznodesantowych. Był nim BMD-1 (Bojewaja Maszyna Diesantnaja) wzorowany na podstawowym pojeździe konwencjonalnej piechoty – BMP. Pojazd oznaczony jako BMP-1 wszedł na uzbrojenie w 1969 roku, ważył 7 ton, miał podobnie jak jego lądowy odpowiednik armatę gładkolufowa kal. 76 mm, wyrzutnię pocisków 9M14 Malutka i zabierał 8 ludzi. Jego wprowadzenie na uzbrojenie WDW było przełomem, ponieważ przekształcił on lekką piechotę w zmechanizowane oddziały szturmowe. Zapoczątkował całą rodzinę pojazdów BMD, której czwarty z kolei model (BMP-4M) jest od końca 2016 roku wprowadzany do uzbrojenia rosyjskich WDW. Od 1974 uzupełnia je pojazd BTR-D, który jest zmodyfikowaną wersją BMP-1. Mieści aż 13 żołnierzy i wraz z kilkoma specjalistycznymi odmianami umożliwił realne zmechanizowanie radzieckich spadochroniarzy. Jego najnowszą wersją, opartą na kadłubie BMP-4M, jest BTR-MDM „Rakuszka”. W 2020 roku park ten ma zostać uzupełniony o zupełnie nowy rodzaj pojazdu w rosyjskich WDW – produkowany specjalnie z przeznaczeniem do zrzutu ze spadochronem kołowy „modułowy pojazd specjalny” K-4386 „Taifun-WDW”. Zaledwie 11-tonowy i szybki (ponad 100 km\h) pojazd ma być dostępny w dwóch wersjach: rozpoznawczej i pomocy technicznej oraz mobilnej wyrzutni pocisków p.lot. krótkiego zasięgu, a w przyszłości prawdopodobnie również medycznej i dowodzenia. Sposobem na zwiększenia siły ognia radzieckich pojazdów powietrznodesantowych był haubico-moździerz 2S9 Nona-S kal. 120 mm wprowadzony do uzbrojenia WDW w 1981 roku. Ten stosunkowo niewielki pojazd, jak na wojska powietrznodesantowe dysponował potężną siłą ognia (jego armata mogła strzelać ogniem na wprost i razić cele z odległości 8–12 km.) i rozwijał dużą prędkość (60km./h). Od 2006 roku rosyjskie WDW używają pływającego niszczyciela czołgów 2S25 Sprut-SD, wyposażonego w armatę kalibru 125 mm i mogącego rozwinąć prędkość do 70 km/h. Radzieckie pojazdy bojowe przeznaczone dla wojsk powietrznodesantowych były jedynymi na świecie konstrukcjami zaprojektowanymi specjalnie dla wojsk powietrznodesantowych (nawet jeśli bazowały na istniejących już projektach). Inne armie, używały jedynie pojazdów zmodyfikowanych lub po prostu przystosowanych, takich jak np. amerykański M22 Locust i M551 Sheridan lub brytyjski Tetrarch. Desantowanie tych pojazdów drogą powietrzną przekraczało jednak możliwości lotnictwa armii zachodnich (żaden z nich nie mógł być zrzucany na spadochronie). W 1973 przeprowadzono w ZSRR pierwszą udaną próbę desantu spadochronowego ciężkiego sprzętu z załogą wewnątrz pojazdu.
W połowie lat 70. XX w. radzieckie wojska powietrznodesantowe, były w pełni zmechanizowanymi oddziałami piechoty, dysponującymi stosunkowo dużą siłą ognia i wydajnym transportem lotniczym. Stały się elementem radzieckiej, globalnej doktryny wojennej, zakładającej prowadzenie działań zbrojnych poza tradycyjnymi teatrami wojny, podobnie jak czyniły to Stany Zjednoczone za pomocą swojego korpusu piechoty morskiej.
Do lat 50. uzbrojenie strzeleckie WDW nie różniło się od uzbrojenia zwykłej piechoty. Pozostaje tak do dzisiaj, jednak wraz z wprowadzeniem na uzbrojenie armii radzieckiej karabinu AK w 1949, pomyślano również o jego wersji ze składaną, metalową kolbą – AKS, przeznaczoną specjalnie dla wojsk powietrznodesantowych. Wraz z zastępowaniem podstawowej wersji AK-47 nową konstrukcją AK-74, wprowadzono również jego powietrznodesantowy odpowiednik – AKS-74. Obecnie, wielokrotnie modyfikowany i produkowany w kilku wersjach, wciąż pozostaje on podstawową bronią ręczną rosyjskich WDW. Podobnie rzecz się miała w wypadku najbardziej rozpowszechnionego na świecie środka zwalczania pojazdów pancernych – radzieckiego RPG-7. W 1961 roku na uzbrojenie WDW wprowadzono specjalnie zmodyfikowaną (rozkładana na dwie części wyrzutnia ułatwiająca transport, oparta na rozkładanym dwójnogu, umożliwiającym precyzyjne celowanie w pozycji leżącej) dla potrzeb tego rodzaju wojsk wersję RPG 7-D. Również podstawowy karabin wyborowy armii radzieckiej SWD doczekał się swojej powietrznodesantowej wersji. W połowie lat 90. na uzbrojenie jednostek WDW wprowadzono SWD-S – karabin ze skróconą lufą i odejmowaną kolbą. Od końca lat 80. uzupełnieniem broni snajperskiej WDW jest karabin Wintoriez – specjalistyczna broń przeznaczona głównie dla jednostek specnazu oraz jego rozwojowa wersja (wprowadzana od roku 2005), karabin Wychłop.
Umundurowanie rosyjskich spadochroniarzy, jak każdej elitarnej formacji na świecie, różni się od umundurowania pozostałych jednostek armii ich kraju. Jest ono jednak pod wieloma względami nietypowe. Jego cechą charakterystyczną jest marynarski podkoszulek w biało-niebieskie pasy, będący wynikiem istniejącego w tradycji sił zbrojnych ZSRR kultu spieszonych oddziałów marynarzy Floty Bałtyckiej biorących udział w obronie Piotrogrodu w czasie wojny domowej i Leningradu podczas II wojny światowej. W WDW „zaszczepił” je gen. Margiełow, który w czasie wojny dowodził takimi oddziałami podczas obrony Leningradu i bardzo wysoko je oceniał. Pomysł wyposażenia radzieckich spadochroniarzy w berety, nakrycie głowy typowe dla niemal wszystkich formacji spadochronowych na świecie, wyszedł w 1967 roku od rosyjskiego artysty wojskowego Aleksandra Żuka. Podobnie jak oddziały spadochronowe w USA i Wielkiej Brytanii miały kolor szkarłatny i po raz pierwszy publicznie zostały zaprezentowane w czasie defilady z okazji 50. rocznicy „Wielkiej Rewolucji Październikowej”. Zniknęły rok później, najprawdopodobniej dlatego, że zbyt przypominały „styl natowski”. Zastąpiono je w 1968 beretami w kolorze chabrowym i odtąd są one najpopularniejszym elementem umundurowania radzieckich spadochroniarzy, zwanych potocznie „niebieskimi beretami”. Podobnie jak i inne jednostki spadochronowe na świecie, żołnierze WDW najczęściej używają mundurów maskujących i występują w nich nawet na oficjalnych uroczystościach. W odróżnieniu jednak od ich kolegów z Zachodu, bluzy noszą wpuszczone w spodnie, a nie na wierzchu.
Dowódcy.
Za najwybitniejszego dowódcę w historii WDW uważny jest gen. armii Wasilij Margiełow. Dowodził on WDW przez blisko 25 lat i przyczynił się do ich burzliwego rozwoju. Okres kiedy pełnił swoją funkcję (1954-1979) w literaturze przedmiotu uważny jest za „złote lata radzieckich WDW”, a on sam często określany jest jako rzeczywisty twórca WDW w nowoczesnym ich kształcie.
Szkolenie.
Kuźnią kadr najpierw radzieckich a później rosyjskich WDW jest Wyższa Szkoła Dowódcza Wojsk Powietrznodesantowych w Riazaniu. Założona w 1964 roku, w czasach ZSRR imienia Leninowskiego Komsomołu, od 1996 nosi imię gen. W.F. Margiełowa. Jej słuchacze to głównie absolwenci kilku szkół kadetów im. Suworowa. Od 1972 roku podoficerów WDW kształci Szkoła Chorążych Nr 332 w Moskwie. Podstawowe, specjalistyczne szkolenie żołnierze WDW przechodzą w Centrum Szkoleniowym Nr 242 w Omsku.
Specjalistów dla WDW na specjalnych powietrznodesantowych fakultetach kształcą również niektóre rosyjskie szkoły oficerskie. Istnieją bądź istniały one przy: Riazańskiej Wyższej Szkole Samochodowo-Inżynieryjnej, Riazańskiej Wyższej Szkole Dowódczej Wojsk Łączności, Noworosyjskiej Wyższej Szkole Wojskowo-Politycznej, Kołymskiej Wyższej Szkole Dowódczej Artylerii, Leningradzkiej Wyższej Szkole Dowódczej Obrony Przeciwlotniczej. Większość tych fakultetów rozwiązano wraz z likwidacją tych uczelni w związku z reformą armii rosyjskiej na początku XXI w.

</doc>
<doc id="713486" url="https://pl.wikipedia.org/wiki?curid=713486" title="Sławiańsk nad Kubaniem">
Sławiańsk nad Kubaniem

Sławiańsk nad Kubaniem () – miasto w Rosji, w Kraju Krasnodarskim, nad Protoką (odnoga Kubania).

</doc>
<doc id="713489" url="https://pl.wikipedia.org/wiki?curid=713489" title="ResMAN">
ResMAN

ResMAN – bezprzewodowa sieć szerokopasmowa działająca w Rzeszowie. Przed rozszerzeniem granic sieć pokrywała zasięgiem około 60% powierzchni miasta.
W listopadzie 2004 projekt otrzymał środki z ZPORR-u w wysokości ok. 6,6 mln zł, przy kosztach całkowitych ok. 8,8 mln zł (co stanowi 75%).

</doc>
<doc id="713495" url="https://pl.wikipedia.org/wiki?curid=713495" title="Internazionale Torino">
Internazionale Torino

International Football Club Torino – nieistniejący już obecnie włoski klub piłkarski, założony w Turynie w 1891, jako pierwszy klub piłkarski we Włoszech.
Historia.
Klub Internazionale Torino został założony w 1891 roku w Turynie, w wyniku połączenia dwóch najstarszych miejscowych klubów Football &amp; Cricket Club Torino (założonego w 1887) i Nobili Torino (założonego w 1889 roku). Prezesem nowego klubu został książę Abruzzi. Na początku barwy klubu były granatowymi, zainspirowane kolorem bordowym Sheffield F.C., który jest uważany za najstarszy klub piłkarski na świecie. Granat wkrótce został zmieniony na rzecz czarno-białych pasów.
Jednym z pierwszych zarejestrowanych meczów towarzyskich włoskiego futbolu jest rozegrane 6 stycznia 1898 roku na genueńskim Campo di Ponte Carrega spotkanie pomiędzy reprezentację Turynu przedstawionych przez zawodników Internazionale Torino oraz FC Torinese a Genoa Athletic Club. Dzięki bramce markiza Johna Savage przedstawiciel Piemontu wygrał 1:0 ten mecz w obecności 212 widzów, z którego wpływy netto wynosiły w wysokości 284 funtów i 50 centów.
8 maja 1898 roku zespół startował w pierwszych mistrzostwach Włoch. Najpierw w półfinale zwyciężył 1:0 FC Torinese (był to pierwszy mecz mistrzostw Włoch), ale potem w finale dopiero w dogrywce doznał porażki 1:2 z Genoa AC. Wszystkie mecze zostały rozegrane 8 maja 1898 na Stadio Motovelodromo Umberto I w Turynie od godz. 9 do 17.
W II mistrzostwach Włoch zespół zaczął od drugiej rundy wygrywając 2:0 z Ginnastica Torino, ale w finale ponownie przegrał, tym razem z wynikiem 1:3 z Genoa AC. Mecz został zagrany 16 kwietnia 1899 na Stadio di Ponte Carrega w Genui.
W 1900 klub połączył się z FC Torinese, pozostając przy nazwie FC Torinese.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2014).
Stadion.
Klub rozgrywał swoje mecze domowe na stadionie Campo di Piazza d'Armi w Turynie.

</doc>
<doc id="713499" url="https://pl.wikipedia.org/wiki?curid=713499" title="Aaron Solowoniuk">
Aaron Solowoniuk

Aaron Solowoniuk (ur. 21 listopada 1975) – kanadyjski perkusista, członek zespołu Billy Talent.
Podobnie jak jego kolega z zespołu, Benjamin Kowalewicz, Aaron ma polskich przodków i wychowywał się w Streetsville w Kanadzie. Naukę gry na perkusji rozpoczął już w dzieciństwie, tuż przed tym, jak założył wraz ze znajomymi ze szkoły zespół "To Each His Own". W 2006 Solowoniuk napisał list do swoich fanów, w którym napisał, że stwierdzono u niego stwardnienie rozsiane. W piosence "This Is How It Goes" opisał cierpienia związane ze swoją chorobą. Mimo niej pomaga dzieciom chorym na stwardnienie rozsiane fundując im stypendia. Razem z kolegami z zespołu grają charytatywne koncerty i organizują turnieje golfa, dzięki którym udaje się zebrać wiele tysięcy dolarów.
Aaron jest mężem Janet, ma córkę Willow i psa Roxy’ego.

</doc>
<doc id="713502" url="https://pl.wikipedia.org/wiki?curid=713502" title="Kamienicka Huta">
Kamienicka Huta

Kamienicka Huta (dodatkowa nazwa w j. kaszub. Kamienickô Hëta) – wieś w Polsce, położona w województwie pomorskim, w powiecie kartuskim, w gminie Sierakowice
Wieś leży na Pojezierzu Kaszubskim. Wchodzi w skład sołectwa Leszczynki.
W latach 1975–1998 Kamienicka Huta administracyjnie należała do województwa gdańskiego.
Przed 2023 r. miejscowość była częścią wsi Leszczynki.

</doc>
<doc id="713506" url="https://pl.wikipedia.org/wiki?curid=713506" title="Słowiańsk">
Słowiańsk

Słowiańsk (, "Słowjanśk"; , "Sławiansk") – miasto na Ukrainie, w obwodzie donieckim, w Donieckim Zagłębiu Węglowym, położone nad rzeką Kazennyj Toreć, siedziba administracyjna rejonu słowiańskiego nie wchodząca jednak w jego skład. Ośrodek wydobycia soli kamiennej, przemysłu chemicznego, maszynowego, materiałów budowlanych i spożywczego.
Historia.
W 1645 roku Kozacy zbudowali w pobliżu słonego jeziora Ropne warownię Tor. Wokół twierdzy wyrosła osada, której mieszkańcy trudnili się warzeniem soli i handlem. Za datę powstania miasta uważa się rok 1676. W 1784 roku Tor zmienił nazwę na Słowiańsk.
Słowiańsk pojawił się w mediach światowych w trakcie rozruchów wywołanych przez rosyjskich separatystów w kwietniu 2014 roku. Ukraińska armia próbowała szturmować miasto 24 kwietnia, ale poza likwidacją kilku posterunków prorosyjskich bojowników nic nie osiągnęła. Kolejny, tym razem zwycięski szturm został podjęty 2 maja 2014. Ostatecznie miasto zostało wyzwolone spod wpływów separatystów w pierwszych dniach lipca 2014 r.
Demografia.
Skład narodowościowy miasta w 1939 roku na podstawie radzieckiego spisu powszechnego:
Skład narodowościowy miasta w 2001 roku na podstawie ukraińskiego spisu powszechnego:
Liczba mieszkańców w latach:

</doc>
<doc id="713507" url="https://pl.wikipedia.org/wiki?curid=713507" title="Województwo inowrocławskie">
Województwo inowrocławskie

Województwo inowrocławskie (początkowo gniewkowskie) – jednostka terytorialna Korony Królestwa Polskiego, później Rzeczypospolitej Obojga Narodów istniejące od XIV wieku do 1772, tworząca prowincję wielkopolską. Obejmowała powierzchnię i miała 2 powiaty. Siedzibą wojewody był Inowrocław, a sejmiki ziemskie odbywały się razem z woj. brzeskokujawskim w Radziejowie.
Herb był taki sam jak województwa brzeskokujawskiego, to jest pół orła czarnego i pół lwa czerwonego, grzbietami do siebie obróconych i zwieńczonych jedną koroną na polu złotym.
Historia.
Województwo inowrocławskie utworzono w XIV w. początkowo zwane było "gniewkowskim".
Terytorium.
Było to jedno z najmniejszych województw I Rzeczypospolitej – 
W skład województwa inowrocławskiego wchodziła m.in. Bydgoszcz, będąc w 1. poł. XVII w. jego największym miastem (niecałe 5 tys. mieszk.), która jednak nie odgrywała roli administracyjnej.
Urzędy.
Województwo posiadało dwóch senatorów większych, którymi byli: wojewoda i kasztelan inowrocławscy; oraz jednego senatora mniejszego – kasztelana bydgoskiego. Sejmiki ziemskie odbywały się wspólnie dla województw inowrocławskiego i brzeskokujawskiego w Radziejowie.
Wojewodowie Inowrocławscy:
Ziemia dobrzyńska.
Ziemię dobrzyńską wcielono ostatecznie do Korony w 1466 r. Powierzchnia wynosiła ok. 54 mil². Dzieliła się na 3 powiaty: dobrzyński, rypiński i lipnowski (ustanowiony w miejsce dawnego słońskiego). Sejmiki odbywały się w Lipnie, gdzie obierano dwóch posłów na sejm, deputata na trybunał i komisarza na komisję radomską. Senatorów mniejszych było 3, tj. kasztelanowie: dobrzyński, rypiński i słoński. Starostwo grodowe bobrownickie, niegrodowe: dobrzyńskie, lipnowskie, rypińskie i inne. Herb jej wyobraża głowę sędziwego człowieka z dwiema koronami, jedną na głowie z rogami bawolimi, a drugą na szyi.

</doc>
<doc id="713512" url="https://pl.wikipedia.org/wiki?curid=713512" title="Zanieczyszczenia wody">
Zanieczyszczenia wody

Zanieczyszczenie wód – niekorzystne zmiany właściwości fizycznych, chemicznych i bakteriologicznych wody, spowodowane wprowadzaniem w nadmiarze substancji nieorganicznych (stałych, płynnych, gazowych), organicznych, radioaktywnych czy ciepła, które ograniczają lub uniemożliwiają wykorzystywanie wody do picia i celów gospodarczych.
Skład zanieczyszczonych wód.
Zanieczyszczenie wód jest spowodowane głównie substancjami chemicznymi, bakteriami i innymi mikroorganizmami, obecnymi w wodach naturalnych w zwiększonej ilości. Substancje chemiczne, organiczne i nieorganiczne (mineralne) występują w postaci roztworów, roztworów koloidalnych i zawiesin. Skład chemiczny zanieczyszczeń jest kształtowany czynnikami naturalnymi, np. rozkładaniem substancji z gleb i skał, rozwojem i obumieraniem organizmów wodnych oraz czynnikami antropogenicznymi. Do najczęściej występujących antropogenicznych zanieczyszczeń wód powierzchniowych należą pestycydy, substancje powierzchniowo czynne, węglowodory ropopochodne, fenole, chlorowe pochodne bifenylu oraz metale ciężkie: ołów (Pb), miedź (Cu), chrom (Cr), kadm (Cd), rtęć (Hg) i cynk (Zn), a także wody podgrzane (zanieczyszczenie termiczne), które są szczególnie niebezpieczne dla wód powierzchniowych o małym przepływie lub wód stojących. Większość antropogenicznych zanieczyszczeń wód działa toksycznie na organizmy wodne. Zanieczyszczenia bardzo trwałe w środowisku wodnym i bardzo trudno ulegające chemicznym i biochemicznym procesom nazywa się substancjami refrakcyjnymi.
Najwięcej zanieczyszczeń trafia do wód razem ze ściekami. Innymi źródłami zanieczyszczeń wód są transport wodny i lądowy, stosowanie pestycydów i nawozów sztucznych oraz odpady komunalne i przemysłowe. Wody ulegają zanieczyszczeniu także w wyniku eutrofizacji. Obieg wody w przyrodzie został zakłócony przez człowieka – wycinanie lasów, monokulturę rolnictwa, niewłaściwe i nadmierne zabiegi rolnicze, urbanizację.
Ocena stopnia zanieczyszczeń.
Stopień zanieczyszczenia wód określa się za pomocą tzw. wskaźników zanieczyszczenia, który mówi o stężeniu danej substancji w miligramach na 1 dm³ wody. Jednym z najważniejszych wskaźników zanieczyszczenia wód powierzchniowych jest stężenie rozpuszczonego tlenu, które może przyjmować maksymalną wartość 8,9 mg/dm³ – mniejsze stężenie tlenu świadczy o zanieczyszczeniu wód związkami organicznymi, rozkładalnymi biochemicznie; spadek stężenia tlenu poniżej 4 mg/dm³ powoduje obumieranie wielu organizmów wodnych. Innymi wskaźnikami zanieczyszczenia wód naturalnych są: biochemiczne zapotrzebowanie tlenu, będące miarą zawartości rozkładalnych biochemicznie związków organicznych; chemiczne zapotrzebowanie tlenu – miara zawartości wszystkich związków organicznych; obecność zawiesin mineralnych i organicznych, a także nieorganicznych i organicznych związków azotu, fosforu.
Prócz sposobów oceny zanieczyszczenia wód opartych na wskaźnikach fizycznych i chemicznych stosuje się metody badania stanu biologicznego wody. Najczęściej jest stosowany tzw. system saprobowy, wykorzystujący wyniki analizy hydrobiologicznych wód.
W zależności od składu organizmów wodnych, wody dzieli się na:
Ocena jakości jezior w Polsce w 2002 roku:
Unia Europejska stawia sobie za cel ochronę krajowych wód powierzchniowych, przepływowych, przybrzeżnych i gruntowych. Kraje członkowskie zostały zobowiązane do zapobiegania pogorszenia stanu wód oraz do odnowy wszelkich zasobów wód powierzchniowych.
Oczyszczanie ścieków.
Oczyszczanie ścieków – jest to usuwanie ze ścieków zawartych w nich zanieczyszczeń w celu zminimalizowania ich szkodliwego oddziaływania na wody powierzchniowe lub grunty. Do oczyszczania ścieków wykorzystuje się:
Zespół urządzeń i obiektów służących oczyszczaniu ścieków nosi nazwę oczyszczalni ścieków. W dużych oczyszczalniach ścieków, obsługujących centralne systemy kanalizacyjne, najczęściej stosowane są rozwiązania, w których poszczególne procesy oczyszczania prowadzone są w wydzielonych urządzeniach. W lokalnych systemach unieszkodliwiania ścieków zalecane są metody oczyszczania, umożliwiające jednoczesny przebieg procesów oczyszczania ścieków w jednym urządzeniu, co znacznie zmniejsza nakłady inwestycyjne i koszty eksploatacji. Do urządzeń takich należą:
W małych oczyszczalniach ścieków mogą być także wykorzystywane kultury mikroorganizmów w postaci tzw. osadu czynnego, wymieszanych ze ściekami bądź w postaci błony bakteryjnej, zaszczepionej na powierzchni złoża biologicznego.
Najbardziej powszechnym urządzeniem do oczyszczania ścieków w lokalnych systemach są osadniki gnilne nazywane inaczej dołami gnilnymi lub szambami. Objętość takiego osadnika musi być dostosowana do jego funkcji oczyszczania ścieków i przeróbki osadów, które wraz z kożuchem powinny być okresowo usuwane.
Ze względu na rodzaj i ilość oczyszczanych ścieków rozróżnia się oczyszczalnie: miejskie, grupowe, osiedlowe, domowe oraz przemysłowe
Stopień oczyszczania ścieków przemysłowych i komunalnych w 2003 roku:
Na 2,2 km³/rok ścieków wymagających oczyszczenia oczyszczone zostały 2 km³ ścieki oczyszczone, z czego:

</doc>
<doc id="713520" url="https://pl.wikipedia.org/wiki?curid=713520" title="Zawór kurkowy">
Zawór kurkowy



</doc>
<doc id="713529" url="https://pl.wikipedia.org/wiki?curid=713529" title="Sosnowa Góra (województwo pomorskie)">
Sosnowa Góra (województwo pomorskie)

Sosnowa Góra (dodatkowa nazwa w j. kaszub. Sosnowô Góra) – wieś w Polsce, położona w województwie pomorskim, w powiecie kartuskim, w gminie Sierakowice. 
W latach 1975–1998 Sosnowa Góra administracyjnie należała do województwa gdańskiego.
Przed 2023 r. miejscowość była częścią wsi Sierakowice.

</doc>
<doc id="713533" url="https://pl.wikipedia.org/wiki?curid=713533" title="Warmia Olsztyn (piłka ręczna)">
Warmia Olsztyn (piłka ręczna)

OKPR Warmia Energa – polski klub piłki ręcznej z siedzibą w Olsztynie, założony w 1998 roku po odłączeniu sekcji piłki ręcznej z Kolejowego Klubu Sportowego Warmia Olsztyn). W sezonach 2005/2006 - 2011/2012 występował w najwyższej klasie rozgrywkowej. Od sezonu 2012/2013 występuje w rozgrywkach I ligi gr. A. W sezonie 2020/2021 wygrał rozgrywki I ligi gr. A i awansował do Ligi Centralnej.

</doc>
<doc id="713538" url="https://pl.wikipedia.org/wiki?curid=713538" title="Piekiełko (powiat kartuski)">
Piekiełko (powiat kartuski)

Piekiełko (dodatkowa nazwa w j. kaszub. Pieczełkò) – wieś w Polsce, położona w województwie pomorskim, w powiecie kartuskim, w gminie Sierakowice.
W latach 1975–1998 Piekiełko administracyjnie należało do województwa gdańskiego.
Przed 2023 r. miejscowość była częścią wsi Sierakowice.

</doc>
<doc id="713549" url="https://pl.wikipedia.org/wiki?curid=713549" title="Aktualni ambasadorzy RP">
Aktualni ambasadorzy RP



</doc>
<doc id="713552" url="https://pl.wikipedia.org/wiki?curid=713552" title="Jan Švankmajer">
Jan Švankmajer

Jan Švankmajer (ur. 4 września 1934 w Pradze) – czeski rzeźbiarz, poeta, eseista, reżyser filmowy, jeden z najbardziej uznanych twórców animacji poklatkowych. Do inspiracji dziełami Jana Švankmajera chętnie przyznawali się tacy artyści jak Tim Burton, Terry Gilliam czy bracia Quay.
W 2006 roku film Švankmajera "Szaleni" ("Šílení"), czerpiący z legendy markiza de Sade’a i atmosfery opowiadań Edgara Allana Poego, został zaprezentowany na XXII Warszawskim Międzynarodowym Festiwalu Filmowym.
Jego żoną była Eva Švankmajerová, słynna malarka i pisarka; zajmowała się również ceramiką. Współpracowała z mężem przy wielu jego filmach, m.in. "Fauście" i "Alicji".
Życiorys.
Jan Švankmajer urodził się w Pradze jako syn krawcowej i wykonawcy witryn sklepowych. W latach 1950–1954 studiował na wydziale Sztuki Stosowanej w Pradze, gdzie po raz pierwszy zetknął się z surrealizmem. Kontynuował naukę w Wyższej Szkole Rzemiosł Artystycznych, gdzie studiował scenografię teatralną, potem przerzucił się na wydział lalkarstwa w Akademii Sztuk Dramatycznych (DAMU). W pierwszych latach po studiach pracował w teatrach lalkowych. Zaczynał od prowincjonalnego Liberca, ale już na początku lat 60. założył legendarny dziś zespół Teatr Masek w ramach praskiego Teatru Semafor. Po konflikcie z dyrekcją Švankmajer i jego współpracownicy związali się z Teatrem Laterna Magika.
W 1967 roku poświęcił Rudolfowi II, który był znawcą i pasjonatem alchemii i okultyzmu, a stolicę Czech zmienił w XVI wieku w europejskie centrum nauk tajemnych, film „Historia naturae”. W wielu innych animacjach dawał wyraz fascynacji twórczością nadwornego malarza cesarza-alchemika, Giuseppe Arcimbolda. Czasem, jak w słynnych „Możliwościach dialogu”, składał otwarcie hołd włoskiemu malarzowi. W innych filmach te odwołania nie były aż tak bezpośrednie.
Pod koniec lat 60. Švankmajer zaczął coraz głębiej wchodzić w surrealizm. W Pradze od lat 30. XX wieku działała silna grupa surrealistyczna zasilana przez kolejne pokolenia artystów. Należała do niej również jego żona Eva, ceniona malarka, a przy okazji współpracownica męża. Sam artysta dołączył oficjalnie do Czeskiej Grupy Surrealistycznej po rozmowie z jej głównym teoretykiem Vratislavem Effenbergerem na początku lat 70., choć animacje w surrealistycznym duchu robił już kilka lat wcześniej.
Po 1968 w Czechach nastał jednak zły czas dla fantastów. Krótkometrażówki Švankmajera coraz częściej trafiły na półki, a w pierwszej połowie lat 70. praktycznie stracił możliwość kręcenia autorskich filmów. Przez niemal dekadę dorabiał, realizując animowane czołówki do obrazów innych reżyserów (m.in. do kultowego „Wampira z Ferratu”). Za czasów komunizmu tworzył również książki, ręcznie robione w kilku egzemplarzach, bo żadne czeskie wydawnictwo nie ośmieliło się ich wówczas opublikować.
Švankmajerowi pozwolono wrócić do kina pod koniec lat 70., ale pod warunkiem, że będzie się ograniczać do ekranizowania klasyki literatury. Animator nie miał z tym problemu, robił filmy na podstawie swoich ulubieńców. Nakręcił adaptacje „Zagładę domu Usherów” oraz „Studnię i wahadło” Edgara Allana Poego, na podstawie powieści Horacego Walpole’a zrobił „Zamek w Otranto”. Do Lewisa Carrolla po raz pierwszy sięgnął już w 1971 roku w filmie „Jabberwocky”, powrócił do niego w 1985 roku kręcąc „Něco z Alenky”, swoją autorską interpretację „Alicji w Krainie Czarów”.
W roku 1972 ożywione ryciny malarza przeplatały się z kadrami z życia codziennego Czechów w „Leonardův deník”, co doprowadziło do zakazu kręcenia przez niego filmów przez 7 lat. Kilka lat później rozpoczął serię eksperymentów dotykowych, które miały wpływ zarówno na jego późniejszą twórczość, jak i całą filozofię artystyczną.
W 1975 wydrukował esej „Przyszłość należy do maszyn masturbacyjnych” we francuskiej antologii Vincenta Bounoure’a „La civilisation surréaliste”, a pomysły zamieszczone w artykule zostały rozwinięte w filmie „Spiklenci slasti” nakręconym dwadzieścia lat później.
Wraz z żoną pod pseudonimem J.E i E.J. Kostelec tworzyli serie ceramik oraz kolaży dotykowych, obrazów i portretów kolegów z grupy. Kupili także nieopodal granicy niemieckiej zamek w Horní Staňkov i zmienili go w surrealistyczną „komorę sztuki”.
„Možnosti dialogu” to krótkometrażowy film, za który Švankmajer otrzymał kilka międzynarodowych nagród. W Czechosłowacji natomiast znalazł się na czarnej liście i był pokazywany na posiedzeniach komisji ideologicznej Centralnego Komitetu Czechosłowackiej Partii Komunistycznej, jako przykład filmu, jakiego nie należy dopuszczać do realizacji.
Pierwszym jego filmem długometrażowym dystrybuowanym za granicą był „Něco z Alenky”, który miał premierę na berlińskim festiwalu filmowym i pokazywany był w Stanach Zjednoczonych.
Na zlecenie MTV nakręcił teledysk „Jiný druh lásky” („Another Kind of Love”) do piosenki Hugh Cornwella, byłego wokalisty zespołu Stranglers. Rok później, w 1989 roku nakręcił także dla MTV „Zamilované maso” oraz „Tma-Světlo-Tma”, dzięki którym zdobył międzynarodowe nagrody.
W 1990 roku powstał „Konec stalinismu v Čechách”, jedyny jego jawnie polityczny film. W tym samym roku „Možnoski dialogu” zdobył nagrodę na festiwalu Annency Film Festival i został uznany za najlepszy film w dziejach tego festiwalu.
Trzy lata później nakręcił „Lekce Faust” na podstawie „Tragicznych dziejów doktora Fausta” Christophera Marlone’a oraz „Fausta” Goethego. Przedłużający się plan zdjęciowy obfitował w wiele tajemniczych wydarzeń, m.in. dwie próby samobójcze.
W 1997 roku Švankmajer otrzymał nagrodę „Persisten of Vision” („Trwałość Wizji”) na festiwalu filmowym w San Francisco.
Švankmajer twórca.
W pracy artysty dopatrywano się podobieństw do Borowczyka. „Podobieństwa między nami są powierzchowne” – odparł. „Borowczyk jest egzystencjalistą, ja jestem surrealistą”.
Krytycy zarzucają mu, jak na ortodoksyjnego surrealistę, zbytnią skłonność do makabry. Reżyser twierdzi, że jest surrealistą wojującym, a dzisiejsze czasy zmuszają do przyjęcia postawy agresywnej. Humor i mistyfikacja stanowią lepszą broń przeciw panującym, także w postkomunistycznym świecie, ideom siły – twierdzi.

</doc>
<doc id="713562" url="https://pl.wikipedia.org/wiki?curid=713562" title="PP-Mi-Sb">
PP-Mi-Sb

PP-Mi-Sb ("Protipìchotní mina stepinová betonová") – czechosłowacka stacjonarna, odłamkowa mina przeciwpiechotna.
Mina PP-Mi-Sb jest wzorowana na pochodzącej z okresu II wojny światowej niemieckiej minie Stockmine 43. PP-Mi-Sb ma korpus cylindryczny, wykonany z betonu, z zatopionymi odłamkami metalowymi. W dolnej części miny znajduje się drewniany kołek, w górnej otwór w który wkręcano zapalnik o działaniu naciągowym RO-8.

</doc>
<doc id="713564" url="https://pl.wikipedia.org/wiki?curid=713564" title="Puzdrowski Młyn">
Puzdrowski Młyn

Puzdrowski Młyn (kaszb. "Pùzdrowsczi Młin") – część wsi Puzdrowo w Polsce, położona w województwie pomorskim, w powiecie kartuskim, w gminie Sierakowice, na Pojezierzu Kaszubskim. Wchodzi w skład sołectwa Puzdrowo.
W latach 1975–1998 Puzdrowski Młyn administracyjnie należał do województwa gdańskiego.

</doc>
<doc id="713567" url="https://pl.wikipedia.org/wiki?curid=713567" title="Jan Svankmajer">
Jan Svankmajer



</doc>
<doc id="713575" url="https://pl.wikipedia.org/wiki?curid=713575" title="LP 944-020">
LP 944-020

LP 944-020 – jeden z najbliższych Układowi Słonecznemu brązowych karłów, chłodnych obiektów gwiazdopodobnych (początkowo sądzono, że jest to czerwony karzeł). Znajduje się on w gwiazdozbiorze Pieca, w odległości ok. 21 lat świetlnych od Słońca. Jego jasność wizualna to ledwie 18,7. Jest to zatem bardzo słaby obiekt i można go dostrzec dopiero po uzbrojeniu oka w teleskop.
Właściwości fizyczne.
LP 944-020 należy do typu widmowego M9,5 V (zob. diagram Hertzsprunga-Russella). Temperatura powierzchni tego karła sięga ok. 2500 K. Jego masa wynosi poniżej 0,06 masy Słońca, promień ok. 0,1 promienia Słońca, a jasność tylko 0,000145 jasności Słońca.

</doc>
<doc id="713580" url="https://pl.wikipedia.org/wiki?curid=713580" title="Sobral">
Sobral

Sobral – miasto w północno-wschodniej Brazylii, w stanie Ceará, nad rzeką Acaraú.
Liczba mieszkańców w 2009 roku wynosiła 182 431 osób, w 2010 – 197 663.

</doc>
<doc id="713584" url="https://pl.wikipedia.org/wiki?curid=713584" title="Óli Johannesen">
Óli Johannesen

Óli Johannesen (ur. 6 maja 1972 w Tvøroyri na wyspie Suðuroy) – piłkarz pochodzący z Wysp Owczych, grający na pozycji obrońcy.
Kariera klubowa.
Johannesen pochodzi z wyspy Suðuroy, wysuniętej najbardziej na południe z całego archipelagu Wysp Owczych. Piłkarską karierę Óli zaczynał klubie TB Tvøroyri, w którym zadebiutował w lidze w wieku 19 lat. Przez lata był czołowym obrońcą w swojej drużynie, jednak nie należała ona do potentatów ligi i rok po roku broniła się przed spadkiem, przeważnie zajmując miejsca w środku tabeli. Pierwszy okres kariery w TB Johannesen zakończyłw 1996 roku, gdy drużyna ta zajęła ostatnie miejsce w lidze i spadła do 1. deild (2. liga). Skorzystał wówczas z oferty mającego ambicje mistrzowskie B36 Tórshavn i na rok 1997 przeniósł się do stolicy Wysp Owczych. Drużyna ta po 35 latach przerwy ponownie wywalczyła tytuł mistrza Wysp Owczych. Jednak przygoda z mistrzowskim zespołem nie trwała zbyt długo i w 1998 roku Óli powrócił do swojego pierwotnego klubu TB, które powróciło do ekstraklasy. Jednak kolejny sezon tego klubu był nieudany i po roku ponownie został zdegradowany o klasę niżej. Johannesen uznawany już wtedy za symbol TB postanowił pozostać i pograć w 1. deild. Nie pomógł jednak w awansie do ekstraklasy, a zimą 1999 wyjechał do Danii i podpisał kontrakt z Aarhus GF. Nie udało mu się wywalczyć miejsca w podstawowym składzie i przez 2 sezony zagrał tylko w 16 pierwszoligowych meczach. Następne lata to 2,5-letni okres gry w drugoligowym klubie Hvidovre IF z Kopenhagi. Był tam podstawowym obrońcą ale nie osiągnął z tym klubem znaczących sukcesów, jak choćby awans do 1. ligi. W 2004 roku powrócił do zespołu TB, z którym awansował do ekstraklasy. Jednak w 2005 roku przeżył swoją trzecią degradację o klasę niżej w swojej karierze i rok 2006 zakończył grą na zapleczu wyspiarskiej ekstraklasy.
Kariera reprezentacyjna.
W reprezentacji Wysp Owczych Óli Johannesen zadebiutował 5 sierpnia 1992 roku w zremisowanym 1:1 meczu z reprezentacją Izraela. Od tego czasu jest podstawowym obrońcą reprezentacji i symbolem kadry. Od kilku lat śrubuje rekord występów w reprezentacji, a mecz rozegrany 2 września 2006, przegrany 0:6 meczu z reprezentacją Szkocji był jego 79. w kadrze. Swoją pierwszą i jak dotąd jedyną bramkę dla Wyspiarzy zdobył 24 lutego 1996 roku w zremisowanym 2:2 meczu z Estonią w swoim występie w kadrze numer 19. W sumie w reprezentacji rozegrał 83 mecze. W 2007 r. zakończył karierę reprezentacyjną.

</doc>
<doc id="713588" url="https://pl.wikipedia.org/wiki?curid=713588" title="Oli Johannesen">
Oli Johannesen



</doc>
<doc id="713595" url="https://pl.wikipedia.org/wiki?curid=713595" title="Ułus">
Ułus

Ułus (ros.: "улус"; j. jakucki: "улуус") – pierwotnie z tur. "plemię, lud" – ogół ludności u koczowników tureckich i mongolskich podporządkowanej jednemu władcy (kagan, chan), następnie jednostka organizacyjna, społeczna i terytorialna koczowników plemion w środkowej Azji i Syberii. 
Ułus w Imperium Czyngis-Chana.
Określenie "ułus" w imperium Czyngis-chana było określeniem nadziałów terytorialnych wydzielonych synom tego władcy: Ugedejowi, Czagatajowi, Tołujowi, Dżocziemu (ułus tego ostatniego przejął jego syn - Batu-chan). Poszczególne ułusy uznawały zwierzchność wielkiego chana, zachowując znaczną niezależność, prowadząc własne podboje. Po rozpadzie imperium mongolskiego część ułusów przekształciła się w samodzielne państwa.

</doc>
<doc id="713600" url="https://pl.wikipedia.org/wiki?curid=713600" title="Gliese 674">
Gliese 674

Gliese 674 – jedna z najbliższych Układowi Słonecznemu gwiazd, klasyfikowana jako czerwony karzeł. Znajduje się ona w gwiazdozbiorze Ołtarza, w odległości ok. 15 lat świetlnych od Słońca. Jej jasność wizualna to 9,38m, jest ona zatem niewidoczna gołym okiem, mimo niewielkiej odległości.
Właściwości fizyczne.
Gl 674 należy do typu widmowego M3,0V. Temperatura powierzchni tej gwiazdy to 3600 (±100) K. Posiada on masę ok. 0,36 masy Słońca i promień równy 0,41-0,43 promienia Słońca. Jego jasność to zaledwie 0,0032 jasności Słońca.
Wokół Gliese 674 po ciasnej orbicie krąży planeta Gliese 674 b, 12 razy masywniejsza od Ziemi (0,037 masy Jowisza).

</doc>
<doc id="713614" url="https://pl.wikipedia.org/wiki?curid=713614" title="Solwyczegodsk">
Solwyczegodsk

Solwyczegodsk () – miasto w północnej Rosji, w obwodzie archangielskim, w rejonie kotłaskim, na prawym brzegu rzeki Wyczegdy.
Miejscowość została pierwszy raz wspomniana w 1492 roku, prawa miejskie od 1796 roku, 1 stycznia 2013 w mieście zamieszkiwało 2350 osób.
Na terenie miasta istnieje zabytkowy zespół sakralno-muzealny obejmujący:
Atrakcją turystyczną miasta jest również Muzeum „Dom-pamiatnik politiczeskich ssylnych” umiejscowione w domu, w którym w latach 1908–1910 przebywał na zesłaniu Józef Stalin. Ośrodek upamiętnia dzieje Solwyczegodska w latach 1867–1917, gdy do miasta trafiło około 1500 zesłańców z całej Rosji.
W 1908 roku w Solwyczegodsku urodził się Stefan Du Chateau.

</doc>
<doc id="713619" url="https://pl.wikipedia.org/wiki?curid=713619" title="Budzyń (powiat biłgorajski)">
Budzyń (powiat biłgorajski)

Budzyń – wieś w Polsce położona w województwie lubelskim, w powiecie biłgorajskim, w gminie Księżpol.
W latach 1975–1998 miejscowość administracyjnie należała do województwa zamojskiego.

</doc>
<doc id="713623" url="https://pl.wikipedia.org/wiki?curid=713623" title="Strefa polarna">
Strefa polarna



</doc>
<doc id="713628" url="https://pl.wikipedia.org/wiki?curid=713628" title="Kamionka (powiat biłgorajski)">
Kamionka (powiat biłgorajski)

Kamionka – wieś w Polsce położona w województwie lubelskim, w powiecie biłgorajskim, w gminie Księżpol.
W latach 1975–1998 miejscowość administracyjnie należała do województwa zamojskiego.
Spis powszechny z roku 1921 wymienia Księżpolską Kamionkę – folwark, miejscowość posiadała 2 domy i 42 mieszkańców.

</doc>
<doc id="713629" url="https://pl.wikipedia.org/wiki?curid=713629" title="Tomek Bork">
Tomek Bork



</doc>
<doc id="713633" url="https://pl.wikipedia.org/wiki?curid=713633" title="Somerville (Massachusetts)">
Somerville (Massachusetts)

Somerville – miasto w Stanach Zjednoczonych, w stanie Massachusetts, w aglomeracji Bostonu. Miasto ma gęstość zaludnienia 7,619.77/km², co czyni miasto najgęściej zaludnionym w Nowej Anglii i 16. najgęściej zaludnionym w kraju. Somerville zostało założone w 1842 roku, kiedy zostało oddzielone od Charlestown. W 2006 roku miasto zostało uznane za najlepiej zarządzane miasto w Massachusetts przez "The Boston Globe".

</doc>
<doc id="713634" url="https://pl.wikipedia.org/wiki?curid=713634" title="Zbigniew Kieżun">
Zbigniew Kieżun

Zbigniew Kieżun (ur. 25 grudnia 1950) – polski trener piłki nożnej. 
Życiorys.
Absolwent Akademii Wychowania Fizycznego w Gdańsku, trener pierwszej klasy. Członek Wydziału Szkolenia OZPN. Trener drużyny występującej w Lidze Okręgowej MKS Olimpie Olsztynek.

</doc>
<doc id="713636" url="https://pl.wikipedia.org/wiki?curid=713636" title="Dyspersja (biologia)">
Dyspersja (biologia)

Dyspersja (z łac. "dispersio", czyli rozproszenie), rozprzestrzenianie się – proces przemieszczania się organizmów w stosunku do obszaru zajętego przez populację lub poza organizm macierzysty. 
Dyspersja kierunkowa to migracja (zwierząt lub roślin). Bezkierunkowe przemieszczanie się młodych ptaków po uzyskaniu samodzielności poza miejsce rozrodu nazywane jest dyspersją polęgową.
Ze względu na tempo i sposób rozprzestrzeniania się organizmów można wydzielić kilka jego typów. Według systemu Evelyn Christine Pielou są to:
U roślin głównym sposobem dyspersji jest rozsiewanie propagul. Za formę adaptacji umożliwiającą dyspersję w czasie uważana jest diapauza. 
Do czynników ograniczających możliwości dyspersji osobników należą czynniki geograficzne (na przykład izolacja na wyspach środowiskowych) oraz bariery topograficzne, naturalne (rzeki, pasma górskie) i pochodzenia antropogenicznego (autostrady). 
W ramach ochrony przyrody tworzone są korytarze ekologiczne, umożliwiające dyspersję zwierząt i roślin oraz zachowanie łączności pomiędzy zdefragmentowanymi siedliskami.

</doc>
<doc id="713641" url="https://pl.wikipedia.org/wiki?curid=713641" title="PT-Mi-Ba">
PT-Mi-Ba

PT-Mi-Ba (Protitanková mina bakelitová) – czechosłowacka przeciwgąsienicowa mina przeciwpancerna. Z uwagi na minimalną zawartość części metalowych trudna do wykrycia przy pomocy wykrywaczy saperskich.
PT-Mi-Ba ma korpus wykonany z bakelitu zawierający 6 kg trotylu. E środkowej części korpusu znajduje się otwór wewnątrz którego umieszczany jest zapalnik o działaniu naciskowym RO-7-II i ładunek trotylu o masie 0,208 kg przenoszący detonację pomiędzy zapalnikiem a ładunkiem głównym. Detonacja następuje pod wpływem nacisku 200-400 kg na płytę zapalnika.

</doc>
<doc id="713642" url="https://pl.wikipedia.org/wiki?curid=713642" title="Séphora">
Séphora



</doc>
<doc id="713646" url="https://pl.wikipedia.org/wiki?curid=713646" title="Philipp von Fellenberg">
Philipp von Fellenberg

Philipp Emanuel von Fellenberg (ur. 27 czerwca 1771 w Bernie, zm. 21 listopada 1844 w Hofwil k. Berna) – szwajcarski pedagog i agronom.
W swoim majątku Hofwil zorganizował gospodarstwo rolne, przy którym działał zakład wychowawczy dla dzieci wiejskich, szkoła rolnicza i średnia oraz zakład kształcenia nauczycieli. Uważał, że naukę i wychowanie dzieci należy łączyć z ich pracą w gospodarstwie rolnym.

</doc>
<doc id="713648" url="https://pl.wikipedia.org/wiki?curid=713648" title="Sonneberg">
Sonneberg

Sonneberg – miasto powiatowe w Niemczech, w kraju związkowym Turyngia, siedziba powiatu Sonneberg. Leży u podnóża Lasu Turyńskiego, liczy 23 796 mieszkańców (2013).
Począwszy od XVIII wieku miasto znane głównie jako ośrodek produkcji zabawek. Siedziba przedsiębiorstwa Piko, specjalizującego się w modelarstwie kolejowym.
W mieście znajduje się stacja kolejowa z dworcem Sonneberg Hauptbahnhof.
31 grudnia 2013 do miasta przyłączono gminę Oberland am Rennsteig, która stała się automatycznie jego dzielnicą.
Współpraca.
Miejscowości partnerskie:

</doc>
<doc id="713652" url="https://pl.wikipedia.org/wiki?curid=713652" title="Krowieniec">
Krowieniec

Krowieniec – nawóz naturalny uzyskiwany przez fermentację kału bydlęcego wymieszanego z wodą. Krowieńcem określany bywa też obornik bydlęcy. Krowieniec, sam lub wymieszany z gliną, był również używany do ogacania (ocieplania i uszczelniania) kószek oraz barci.

</doc>
<doc id="713655" url="https://pl.wikipedia.org/wiki?curid=713655" title="Soroki">
Soroki

Soroki (, rum.-cyrylica "Сорока") – miasto w północno-wschodniej części Mołdawii, przystań nad Dniestrem, 28 362 mieszkańców (2006); przemysł elektrotechniczny, spożywczy oraz odzieżowy. Stolica rejonu Soroca. Jedno z najstarszych miast Mołdawii. Miasto powszechnie uważane za stolicę mołdawskich Cyganów.
Historia.
W XIII wieku na jego terenie istniała kolonia Genueńczyków o nazwie "Olihonia (Alciona)". W XIV wieku wchodziły w skład Hospodarstwa Mołdawskiego, które od 1387 było lennem Królestwa Polskiego. Od XVI wieku pod kontrolą Turcji. W latach 1692-1699 Soroki były zajęte przez wojska polskie. W 1812 roku na podstawie Traktatu z Bukaresztu Turcja zgodziła się oddać Soroki Rosji.
W 1897 roku w Sorokach na 15 351 mieszkańców mieszkało 302 Polaków. W latach 1918-1940 w składzie Rumunii, a następnie w składzie ZSRR i jej Mołdawskiej SRR, która w 1991 ogłosiła niepodległość.
W Sorokach urodził się:

</doc>
<doc id="713659" url="https://pl.wikipedia.org/wiki?curid=713659" title="Ernest Sym">
Ernest Sym

Ernest Aleksander Sym (ur. 14 czerwca 1893 w Niepołomicach k. Krakowa, zm. 25 sierpnia 1950 w Warszawie) – polski biochemik, enzymolog. Badał mechanizm katalizy enzymatycznej zachodzącej przy udziale lipaz.
Życiorys.
Do szkoły powszechnej uczęszczał w Innsbrucku. Jego braćmi byli: młodszy o 3 lata Julian, późniejszy gwiazdor filmowy (znany jako Igo Sym) i Alfred Aleksander (1894–1973) – podporucznik kapelmistrz Wojska Polskiego, który po wojnie osiedlił się w Austrii i tam zrobił karierę jako kompozytor muzyki poważnej.
Spędził młodość we Lwowie, ucząc się w tamtejszym gimnazjum realnym (matura w 1912). W latach 1912–1914 odbył służbę w austriackiej marynarce wojennej, po czym walczył w wojnie światowej. W roku akademickim 1917/1918 rozpoczął studia na Wydziale Chemicznym Politechniki Lwowskiej. Jednocześnie do 1920 pracował jako chemik we lwowskiej Fabryce Wód Mineralnych i Mydła. Następnie służył w Wojsku Polskim w stopniu starszego kanoniera. W 1922 został przyjęty na pierwszy rok studiów w Lwowskiej Akademii Weterynaryjnej.
W 1925 przeniósł się do Warszawy, gdzie kontynuował studia weterynaryjne i chemiczne na UW, a w 1927 zaczął studia na Wydziale Matematyczno-Przyrodniczym tej uczelni. W 1927 – na dwa lata przed uzyskaniem dyplomu lekarza weterynarii – u prof. Stanisława Przyłęckiego (kierownika Zakładu Chemii Fizjologicznej Wydziału Weterynaryjnego) rozpoczął owocne badania nad enzymami grupy esteraz.
W 1930 wyjechał na staże zagraniczne (jako stypendysta Funduszu Kultury Narodowej):
W 1932 otrzymał stopień doktora filozofii w dziedzinie chemii na Wydziale Matematyczno-Przyrodniczym UW, w październiku 1933 odbyło się jego kolokwium habilitacyjne, a w 1934 otrzymał zatwierdzenie habilitacji. W tymże roku zaczął samodzielnie kierować Zakładem Chemii Ogólnej i Fizjologicznej Wydziału Weterynarii UW. W 1937 otrzymał nominację na profesora nadzwyczajnego.
Na kilka lat przed II wojną światową przestawił się na badania w dziedzinie metabolizmu prątków gruźlicy, pracując w Miejskim Sanatorium w Otwocku. Kontynuował je w latach wojny w fabryce farmaceutycznej Nasierowskiego (1940–1941) oraz kierując działem chemii Państwowego Zakładu Higieny w Warszawie, gdzie prowadził głęboko zakonspirowaną pracę badawczą i dydaktyczną. W czasie okupacji prowadził też nielegalną produkcję materiałów wybuchowych, zapalających, paliw, a także toksyn bakteryjnych dla AK.
W marcu i kwietniu 1945 zaczął tworzyć w Łodzi Zakład Chemii Lekarskiej, który wszedł w skład utworzonego później Uniwersytetu Łódzkiego jako Katedra Chemii Ogólnej i Fizjologicznej Wydziału Lekarskiego. Jednocześnie kierował działem chemii Państwowego Zakładu Higieny, przeniesionego tymczasowo do Łodzi.
W październiku 1946 przeniósł się do Gdańska, gdzie do 1950 był profesorem chemii na dwóch uczelniach: Politechnice Gdańskiej (przejął kierownictwo Zakładu Chemii Spożywczej, stworzonego przez Wacława Szybalskiego) oraz na Wydziale Farmaceutycznym Akademii Lekarskiej). Był też kierownikiem działu naukowego Instytutu Medycyny Morskiej i Tropikalnej, stworzonego przez prof. Jerzego Morzyckiego. W 1950 przeniósł się do Warszawy, by objąć utworzoną dla niego 5 maja 1950 Katedrę Chemii Ogólnej w Akademii Medycznej.
Zginął w wypadku samochodowym na przedmieściach Warszawy.
Dokonania naukowe.
W latach 1928–1950 opublikował ponad 50 publikacji naukowych. Badał kinetykę reakcji enzymatycznych, wykazując, m.in., że esterazy i lipazy są to zasadniczo te same enzymy.
Pracował nad aktywnością hydrolityczną, a szczególnie syntetyczną lipaz. Badając czynniki przyspieszające działanie esteraz, stwierdził, że zwiększają one rozpuszczalność kwasów tłuszczowych w wodzie. To skłoniło go do badania wpływu rozpuszczalników organicznych na reakcje esteraz i doprowadziło do jego największego odkrycia, że enzymy są aktywne nawet w prawie czystych rozpuszczalnikach organicznych. W tytułach swoich prac w latach 1936–1937 wyraźnie podkreślał wpływ rozpuszczalników organicznych na syntezę estrów przez esterazy.
Zajmował się m.in.
Był członkiem Towarzystwa Naukowego Warszawskiego i PAU.

</doc>
<doc id="713665" url="https://pl.wikipedia.org/wiki?curid=713665" title="Kolonia Wola Zaradzyńska">
Kolonia Wola Zaradzyńska

Kolonia Wola Zaradzyńska – część wsi Ksawerów w Polsce, położona w województwie łódzkim, w powiecie pabianickim, w gminie Ksawerów. 
Jest o charakterze rolniczo-letniskowym położona na obrzeżach Lasu Miejskiego miasta Pabianice. Na terenie wsi kopalnie odkrywkowe żwiru – część żwirowni jest nadal eksploatowana.
Historia.
Dawniej samodzielna miejscowość. Od 1867 w gminie Widzew w powiecie łaskim. W okresie międzywojennym należały do w woj. łódzkim. 2 października 1933 utworzono gromadę Kolonia Wola Zaradzyńska w granicach gminy Widzew, składającą się ze wsi Kolonia Wola Zaradzyńska i osady Żdżary. Podczas II wojny światowej włączona do III Rzeszy.
Po wojnie Kolonia Wola Zaradzyńska powróciła do powiatu łaskiego w woj. łódzkim, jako jedna z 9 gromad gminy Widzew. 21 września 1953 gminę Widzew przemianowano na "Ksawerów". W związku z reorganizacją administracji wiejskiej jesienią 1954, Kolonia Wola Zaradzyńska weszła w skład nowej gromady Ksawerów. 1 stycznia 1959 gromadę Ksawerów włączono do powiatu łódzkiego w tymże województwie. W 1971 roku liczba mieszkańców Woli Zaradzyńskiej Kolonii wynosiła 1705.
Od 1 stycznia 1973 w reaktywowanej gminie Ksawerów, tym razem w powiecie łódzkim. 2 lipca 1976 gminę Ksawerów zniesiono, a Kolonię Wolę Zaradzyńską włączono do gminy Pabianice. W latach 1975–1987 miejscowość należała administracyjnie do województwa łódzkiego. W latach 1975–1998 miejscowość należała administracyjnie do województwa łódzkiego. 1 stycznia 1997 (już jako część Ksawerowa) ponownie w reaktywowanej gminie Ksawerów.

</doc>
<doc id="713667" url="https://pl.wikipedia.org/wiki?curid=713667" title="Verena Rehm">
Verena Rehm

Verena Rehm (ur. w 1984 r. w Neuburg an der Donau) – była wokalistka zespołu Groove Coverage. Przez rok zastępowała Melanie Münch, gdy ta była w ciąży.
W obecnej chwili jest autorką tekstów piosenek i muzyki w Groove Coverage oraz zajmuje się chórkiem. Rehm gra też w zespołach Spring Break i Age Pee z Axelem Konradem.

</doc>
<doc id="713670" url="https://pl.wikipedia.org/wiki?curid=713670" title="Twierdzenie Carathéodory’ego (teoria miary)">
Twierdzenie Carathéodory’ego (teoria miary)

Twierdzenie Carathéodory’ego – twierdzenie teorii miary umożliwiające konstrukcję miary w oparciu o daną miarę zewnętrzną; bywa ono stosowane do konstrukcji miary Lebesgue’a z miary zewnętrznej Lebesgue’a. Twierdzenie to zostało udowodnione przez Constantina Carathéodory’ego w 1914 roku.
Twierdzenie.
Niech formula_1 będzie niepustym zbiorem oraz
będzie funkcją, dla której
gdzie formula_4 oznacza zbiór potęgowy zbioru formula_5
Mówi się, że zbiór formula_6 spełnia "warunek Carathéodory’ego" (względem formula_7), gdy dla każdego zbioru formula_8 zachodzi równość
Wówczas rodzina formula_10 podzbiorów formula_11 które spełniają warunek Carathéodory’ego względem formula_12 jest algebrą zbiorów, a formula_13 będąca zawężeniem formula_7 do formula_10 jest miarą skończenie addytywną (tzn. jest addytywna). Co więcej, jeśli formula_7 jest miarą zewnętrzną (tzn. jest również monotoniczna i przeliczalnie podaddytywna), to formula_10 jest σ-algebrą oraz formula_7 zawężona do rodziny formula_10 jest miarą (tzn. jest przeliczalnie addytywna), która jest zupełna.
Dowód.
Dowód składa się z pięciu części. Wykorzystuje on standardowe techniki, szeroko stosowane w teorii miary. Pierwsze dwa kroki mają na celu wykazanie, iż formula_10 jest algebrą, zaś formula_13 jest addytywna; trzeci i czwarty gwarantują – przy założeniu, iż formula_7 jest miarą zewnętrzną – że rodzina formula_10 jest zamknięta ze względu na sumy przeliczalnie wielu zbiorów, a formula_7 jest σ-addytywna, tzn. formula_10 jest σ-algebrą, a formula_13 określoną na niej miarą. W ostatnim kroku dowodzi się zupełności miary formula_27
Addytywność zawężenia.
Dla danych zbiorów rozłącznych formula_32 i formula_35 należących do formula_10 zachodzi równość
Pokazuje to, że zawężenie formula_7 do rodziny formula_10 jest addytywną funkcją zbiorów.
σ-algebra.
Niech formula_55 będzie przeliczalną rodziną zbiorów należących do formula_10 oraz niech formula_30 będzie dowolnym podzbiorem zbioru formula_5 Utwórzmy przeliczalne rodziny formula_59 formula_60 następująco:
oraz wprowadźmy oznaczenie
Zbiory formula_64 są parami rozłączne i zachodzi oczywista równość
Dla każdego formula_66 zachodzi inkluzja formula_67 skąd formula_68 Korzystając z monotoniczności formula_12 otrzymujemy oszacowanie
Z faktu, że każdy zbiór formula_64 spełnia warunek Carathéodory’ego, wnioskujemy, że dla formula_72 prawdziwa jest tożsamość
Na mocy zasady indukcji matematycznej, równość
zachodzi dla wszystkich formula_75 Ostatecznie,
Wykonując przejście graniczne, otrzymujemy oszacowanie
Z przeliczalnej podaddytywności formula_7 wynika nierówność
Łącząc otrzymane związki i korzystając ponownie z przeliczalnej podaddytywności formula_12 uzyskujemy zależność
Miara.
Niech formula_83 będzie przeliczalną rodziną parami rozłącznych zbiorów należących do formula_47 Niech ponadto formula_35 będzie sumą wszystkich zbiorów formula_86 Z addytywności i monotoniczności formula_7 wynika, że dla dowolnego formula_66 zachodzi równość
Wykonując przejście graniczne, otrzymujemy oszacowanie
Przeliczalna podaddytywność formula_7 daje nierówność w drugą stronę.
Zupełność.
Należy wykazać, że każdy podzbiór formula_32 zbioru formula_1 spełniający warunek formula_95 należy do formula_47 Niech formula_30 będzie dowolnym podzbiorem zbioru formula_5 Wówczas
Niech formula_100 będzie podzbiorem zbioru formula_1 spełniającym warunek formula_102 oraz niech formula_32 będzie dowolnym podzbiorem zbioru formula_104 Z monotoniczności formula_7 wynika, że formula_106 a więc formula_107 Ostatecznie, formula_32 należy do rodziny formula_47

</doc>
<doc id="713673" url="https://pl.wikipedia.org/wiki?curid=713673" title="Ruch opóźniony">
Ruch opóźniony

Ruch opóźniony – ruch, w którym prędkość maleje. Przyspieszenie w takim ruchu ma zwrot przeciwny do zwrotu prędkości i nosi nazwę opóźnienia. Szczególnym przypadkiem jest ruch jednostajnie opóźniony, w którym prędkość maleje jednostajnie, czyli przyspieszenie jest stałe.
Ruch opóźniony może być traktowany jako ruch przyspieszony z ujemnym przyspieszeniem. Wielkością charakteryzującą ruch opóźniony jest przyspieszenie. By uniknąć minusów we wzorach wprowadza się wielkość zwaną opóźnieniem mającą wartość przeciwną do przyspieszenia.
Ruch jednostajnie opóźniony.
W ruchu jednostajnie opóźnionym
gdzie:
W sytuacjach, w których nie prowadzi to do niejasności, nie rozróżnia się przyspieszenia od opóźnienia.
W poniższych wzorach formula_5 oznacza opóźnienie.
Z definicji przyspieszenia oraz stałej wartości przyspieszenia wynika wzór na zależność prędkości od czasu w tym ruchu:
Wzór na drogę w tym ruchu:
gdzie:

</doc>
<doc id="713678" url="https://pl.wikipedia.org/wiki?curid=713678" title="Twierdzenie o rozszerzaniu miary">
Twierdzenie o rozszerzaniu miary



</doc>
<doc id="713682" url="https://pl.wikipedia.org/wiki?curid=713682" title="Twierdzenie o uzupełnianiu miary">
Twierdzenie o uzupełnianiu miary



</doc>
<doc id="713688" url="https://pl.wikipedia.org/wiki?curid=713688" title="InnoDB">
InnoDB

InnoDB – mechanizm (silnik, ang. "engine") składowania danych, zaprojektowany przez fińską firmę Innobase Oy, która została przejęta w 2006 przez koncern Oracle Corporation.
Dystrybuowany jest głównie na licencji GNU General Public License. Jest obecny standardowo we wszystkich nowych wersjach MySQL, a od wersji 5.5 jest dla MySQL mechanizmem domyślnym.
Zastosowanie InnoDB umożliwia korzystanie z takich funkcji bazodanowych jak transakcje i klucze obce. Jest też zgodny ze standardem ACID. W silniku tym dostępne są dwa sposoby magazynowania danych: plik lub grupa plików wspólne dla wszystkich baz i tabel, lub też po jednym pliku z danymi dla każdej tabeli z osobna. Inne ważne cechy InnoDB to: blokady na poziomie wierszy, możliwość kompresji danych, oraz MVCC.
Nowość w rozwojowej wersji MySQL 5.6.4 to wsparcie wyszukiwania pełnotekstowego w InnoDB. Funkcja ta działa także szybciej niż w MyISAM. Tym samym został wyeliminowany główny powód, dla którego niektóre aplikacje były zmuszone wciąż korzystać z tabel MyISAM.

</doc>
<doc id="713690" url="https://pl.wikipedia.org/wiki?curid=713690" title="Układ o Przyjaźni, Współpracy i Pomocy Wzajemnej">
Układ o Przyjaźni, Współpracy i Pomocy Wzajemnej



</doc>
<doc id="713700" url="https://pl.wikipedia.org/wiki?curid=713700" title="Chromosom autosomalny">
Chromosom autosomalny



</doc>
<doc id="713703" url="https://pl.wikipedia.org/wiki?curid=713703" title="Tonghua">
Tonghua

Tonghua (chiń.: 通化; pinyin: "Tōnghuà") – miasto o statusie prefektury miejskiej w północno-wschodnich Chinach, w prowincji Jilin, nad rzeką Hun Jiang, w pobliżu granicy z Koreą Północną. W 2010 roku liczba mieszkańców miasta wynosiła 414 683. Prefektura miejska w 1999 roku liczyła 2 278 422 mieszkańców. Ośrodek wydobycia węgla kamiennego, rud żelaza i miedzi oraz przemysłu metalurgicznego, maszynowego; w mieście produkowane są wina.
W Tonghua urodzili się chińscy skoczkowie narciarscy Ma Tong, Li Yang, Wang Jianxun, Yang Guang oraz Tian Zhandong.
Podział administracyjny.
Prefektura Tonghua podzielona jest na:

</doc>
<doc id="713706" url="https://pl.wikipedia.org/wiki?curid=713706" title="Chromosom płci">
Chromosom płci



</doc>
<doc id="713712" url="https://pl.wikipedia.org/wiki?curid=713712" title="Komitet Bezpieczeństwa Państwowego ZSRR">
Komitet Bezpieczeństwa Państwowego ZSRR



</doc>
<doc id="713716" url="https://pl.wikipedia.org/wiki?curid=713716" title="Komitiet Gosudarstwiennoj Biezopastnosti SSSR">
Komitiet Gosudarstwiennoj Biezopastnosti SSSR



</doc>
<doc id="713717" url="https://pl.wikipedia.org/wiki?curid=713717" title="Eo">
Eo



</doc>
<doc id="713718" url="https://pl.wikipedia.org/wiki?curid=713718" title="Komitiet Gosudarstwiennoj Biezopastnosti">
Komitiet Gosudarstwiennoj Biezopastnosti



</doc>
<doc id="713719" url="https://pl.wikipedia.org/wiki?curid=713719" title="Komitet Bezpieczeństwa Państwowego">
Komitet Bezpieczeństwa Państwowego



</doc>
<doc id="713720" url="https://pl.wikipedia.org/wiki?curid=713720" title="KGB ZSRR">
KGB ZSRR



</doc>
<doc id="713722" url="https://pl.wikipedia.org/wiki?curid=713722" title="PT-Mi-K">
PT-Mi-K

PT-Mi-K ("Protitanková mina kovová") – czechosłowacka przeciwgasienicowa mina przeciwpancerna.
Mina PT-Mi-K ma korpus wykonany z blachy stalowej. Wewnątrz korpusu umieszczone jest 5 kg materiału wybuchowego. Zapalnik znajduje się w centralnej części miny. Zamiast klasycznej płyty naciskowej zapalnika zastosowano okrągłą kratę wykonaną z płaskowników co w dużym stopniu chroni minę przed falą uderzeniową wybuchów ładunków wydłużonych, czy ładunków jądrowych. Wybuch powoduje nacisk 330-450 kg. Mina PT-Mi-K jest miną nieusuwalną. Ustawioną można rozbroić przez wykręcenie zapalnika, ale próba jej usunięcia z miejsca w którym została postawiona powoduje detonację.

</doc>
<doc id="713725" url="https://pl.wikipedia.org/wiki?curid=713725" title="Dur powrotny">
Dur powrotny

Dur powrotny () – choroba zakaźna.
Etiologia.
Choroba jest wywoływana przez krętki z rodzaju "Borrelia", najczęściej "Borrelia recurrentis", a także takie jak "Borrelia duttonii", "Borrelia hermsii", "Borrelia turicatae" i "Borrelia parkeri".
Patogeneza i objawy.
Bakterie przenoszone są przez wszy odzieżowe i kleszcze. Dur przenoszony przez kleszcze to dur endemiczny, a dur przenoszony przez wszy – to dur epidemiczny. Okres wylęgania 2-12 dni. Objawy: wysoka gorączka, dreszcze, ból mięśni, ból głowy, nudności, powiększenie wątroby i śledziony, oddech i tętno przyspieszone, krwawienia z nosa, kaszel, wybroczyny podskórne i podśluzowe. Gorączka jest nawrotowa.
Leczenie.
Stosuje się tetracykliny, erytromycynę lub inne makrolidy, chloramfenikol (detreomycynę).
Rokowanie.
U nieleczonych chorych z durem epidemicznym śmiertelność wynosi ok. 40%, natomiast leczonych 4%. Chorzy na dur endemiczny mają lepsze rokowanie – chorych nieleczonych umiera od 4 do 10%, a leczonych mniej niż 2%.

</doc>
<doc id="713726" url="https://pl.wikipedia.org/wiki?curid=713726" title="Osan">
Osan

Osan (Osan-si, hangul: 오산시, hancha: 烏山市) – miasto w prowincji Gyeonggi w Korei Południowej, 56,9 km na południe od Seulu i 15,4 km od Suwon. Populacja wynosi około 120 000 osób. Miasto zajmuje powierzchnię 42,752 km².
Miejscowa ekonomia wspierana jest przez przedsiębiorstwa rolnicze i przemysłowe.
8 km na południe od miasta znajduje się baza lotnicza Sił Powietrznych Stanów Zjednoczonych, której nazwa wywodzi się od nazwy miasta Osan AB.

</doc>
<doc id="713730" url="https://pl.wikipedia.org/wiki?curid=713730" title="Liczba Froude’a">
Liczba Froude’a

Liczba Frouda (właśc. liczba Froude’a) – liczba podobieństwa, opisująca wpływ siły ciężkości – lub szerzej siły wyporu – na zjawiska przepływu płynów. Jej nazwa pochodzi od Williama Froude’a.
Intuicyjnie, liczba Frouda określa stosunek energii kinetycznej cieczy do energii potencjalnej potrzebnej do odchylenia (wymuszenia) przepływu płynów (cieczy lub gazu).
gdzie:
Ze względu na fakt, iż w wielu zastosowaniach istotne jest jedynie, czy liczba Froude’a jest mniejsza lub większa od jedności, bywa ona podawana jako pierwiastek wyrażenia podanego wcześniej, tj.
Liczba Froude’a jest istotnym parametrem podobieństwa np. w hydrodynamice (konstrukcja modeli statków) lub inżynierii lądowej (konstrukcja progów wodnych, upustów zapór itp.).

</doc>
<doc id="713732" url="https://pl.wikipedia.org/wiki?curid=713732" title="Elżbieta Jabłońska">
Elżbieta Jabłońska

Elżbieta Jabłońska (ur. 1970 w Olsztynie) – artystka zajmująca się malarstwem, rysunkiem, grafiką, fotografią, działaniem performance i sztuką instalacji. 
Mieszka i tworzy w Kozielcu. 
Ma syna Antoniego (1997). Jest wdową po Jacku Majewskim.
Edukacja.
Studiowała na Wydziale Sztuk Pięknych Uniwersytetu Mikołaja Kopernika w Toruniu, w którym naukę zakończyła w 1995 broniąc dyplom z grafiki warsztatowej w pracowni prof. Lecha Kiljańskiego. 
Od 1996 roku pracuje jako asystentka w Zakładzie Rysunku UMK w Toruniu. Obecnie jest profesorem .
Twórczość.
Jako animatorka kultury związana była z bydgoskim klubem Mózg, współpracowała z toruńską Galerią Rusz. 
Zajmuje się głównie instalacją i performance, a jej twórczość jest przede wszystkim ironicznym komentarzem do sytuacji i statusu kobiet w Polsce oraz refleksją dotyczącą wykluczenia społecznego. Realizacje Jabłońskiej, zabarwione humorem i dystansem, dalekie są od publicystyki i demagogii właściwej często tzw. „sztuce zaangażowanej”. Artystka po prostu pomaga dostrzec to, co zazwyczaj niewidoczne, skrywane, trudne do zaakceptowania w społeczeństwie. 
Najbardziej znaną realizacją jest autoportret artystki siedzącej w kuchni, w stroju Supermana, we właściwej dla religijnych przedstawień pozie Maryi z dzieciątkiem – tu z synem Antkiem na kolanach. Praca ta jako Gry domowe w 2002 roku była prezentowana w ramach Galerii Zewnętrznej AMS na 400 bilboardach w największych miastach Polski. Plakat ten z jednej strony jest ironicznym komentarzem do sytuacji kobiet w Polsce – wskazaniem na ich przypisanie do sfery prywatnej, domowej, wynikającego z ich fizjologii macierzyństwa, a z drugiej – dowartościowaniem, tego co zmarginalizowane. Artystka wskazuje tu także, na mitologizację kobiecych cnót, niemożność sprostania im w rzeczywistości. Jako Superman Kobieta staje się bohaterką dnia codziennego, ma szansę zbliżenia się do ideału łączącego cechy tzw. męskie, te bardziej poważane w społeczeństwie, z tzw. kobiecymi, których wartość jest umniejszana. Równolegle do plakatu powstał także projekt Supermatka (2002) – cykl trzech autoportretów: w kostiumach Batmana, Spidermana i Supermana, ulubionych fikcyjnych postaci Antka, usytuowanych kolejno w kuchni, przedpokoju i pokoju mieszkania artystki. Praca ta pokazywana była jako instalacja złożona z ustawionych przestrzennie wielkoformatowych wydruków połączonych z rodzajem placu zabaw-świetlicy dla dzieci. 
Drugą bardzo znaną realizacją Jabłońskiej jest performance Przez żołądek do serca, czyli publiczne gotowanie dla zgromadzonych. Po raz pierwszy akcja została wykonana w 1999 roku w łódzkim klubie Forum Fabrikum, i od tamtej pory kilkakrotnie powtórzono ją, zmieniając nieco scenariusz zależnie od okoliczności. Artystka dużą wagę przywiązuje do możliwości spotkania, wspólnego spędzenia czasu, a nie produkcji kolejnych obiektów – otaczanych kultem dzieł. Do najciekawszych realizacji należą na pewno spotkanie z bezdomnymi i wspólne wykonanie z nimi kwiatów z papieru (za co panowie otrzymali stosowne honoraria), które potem rozdawane były 8 marca na ulicach Krakowa (w ramach „Święta Kobiet”, 2004), czy zorganizowanie dla samotnych matek i ich dzieci specjalnego oprowadzania po kolekcji sztuki współczesnej Muzeum Narodowego w Krakowie (2006). Mieszka i pracuje w Bydgoszczy. 

</doc>
<doc id="713736" url="https://pl.wikipedia.org/wiki?curid=713736" title="Freudental (powiat Ludwigsburg)">
Freudental (powiat Ludwigsburg)

Freudental – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, wchodzi w skład związku gmin Besigheim. Leży ok. 18 km na północny zachód od Ludwigsburga, na terenie Parku Natury Stromberg-Heuchelberg.
Współpraca.
Miejscowość partnerska:

</doc>
<doc id="713738" url="https://pl.wikipedia.org/wiki?curid=713738" title="Józef Korzeniowski (1797–1863)">
Józef Korzeniowski (1797–1863)

Józef Korzeniowski (ur. 19 marca 1797 w Brodach, zm. 17 września 1863 w Dreźnie) – polski poeta, powieściopisarz, nowelista i dramaturg. Uważany za czołowego twórcę dramatu romantycznego, najwybitniejszego przedstawiciela powieści biedermeierowskiej oraz mistrza narracji; prekursor realizmu społecznego oraz powieści psychologicznej, ojciec pozytywistycznej nowelistyki, a także inicjator balzakowskiej panoramy społecznej na gruncie literatury polskiej; część jego drobnych utworów nosi znamiona czarnego romantyzmu, gdzie elementy grozy i niesamowitości podporządkowane zostały jednak nauce moralnej w duchu katolickim. Stawiany obok Aleksandra Fredry jako najznakomitszy komediopisarz epoki romantyzmu. Przyczynił się do powstania tzw. „komedii charakterów”. Od XX wieku niemalże zapomniany i – jak poświadcza Jerzy Stempowski – czytany jedynie przez wąskie grono badaczy.
Był absolwentem, a później pedagogiem i profesorem literatury polskiej w Liceum w Krzemieńcu. Naukowo zajmowała go sztuka wymowy oraz poetyka, czego owocem była rozprawa teoretyczno-literacka – "Kurs poezji". Po zamknięciu szkoły krzemienieckiej wykładał filologię klasyczną na uniwersytecie w Kijowie. Jako myśliciel i wychowawca głosił, że jedynie wiara i wartości chrześcijańskie są w stanie zapewnić szczęście.
Początkowo jego twórczość ogniskowała się wokół problematyki krzywdy i zemsty, ironii losu oraz romantycznego buntu; w oparciu o takie ideały powstał schillerowski dramat "Karpaccy górale", jedno z najgłośniejszych wydarzeń teatralnych epoki. Tendencjom tym towarzyszyła troska o wierne odmalowanie wizerunków psychologicznych postaci oraz propagowanie odpowiednich wzorców etycznych. Później Korzeniowski skupił się na realistycznej obserwacji problemów moralnych i społecznych dziewiętnastowiecznej szlachty. Sam autor określał ją jako „żywioł teraźniejszości” i tym terminem dał podwaliny pod dojrzałą prozę polską okresu pozytywizmu. Choć jego powieści oceniane są dziś jako najbardziej wartościowa część jego dorobku, zwrot pisarza w stronę prozy spotkał się z ostrą krytyką niektórych ówczesnych kręgów intelektualnych, zarzucających Korzeniowskiemu porzucenie, potrzebnego narodowi, idealizmu na rzecz badania zwykłej codzienności, konserwatyzm oraz hołdowanie patriarchalnemu modelowi rodziny. Mimo iż Korzeniowski objawił się jako obserwator życia społecznego oraz realista ukazujący wyzysk i niesprawiedliwość, ogromną rolę przypisywał działaniu Boga w świecie, wiarę zaś pojmował jako niezbędną cnotę.
Życiorys.
Był uczniem infimy w Zbarażu, do drugiej klasy chodził w Czerniowcach. W latach 1808–1823 był uczniem Liceum Krzemienieckiego. Szczególny wpływ miał na niego nauczyciel wymowy i poezji Alojzy Osiński. Do 1820 roku był guwernerem Zygmunta Krasińskiego. Po kilkuletnim pobycie w Warszawie, w 1823 wrócił do Krzemieńca, gdzie został profesorem liceum. Od 1829 był członkiem Towarzystwa Przyjaciół Nauk. W latach 1833–1838 był wykładowcą filologii klasycznej na uniwersytecie kijowskim, w latach 1838–1846 – dyrektorem gimnazjum w Charkowie.
Od 1846 zamieszkał w Warszawie. Od 1848 był wizytatorem oraz członkiem Rady Wychowania. Był jednym z założycieli Szkoły Głównej, a także autorem haseł do 28 tomowej Encyklopedii Powszechnej Orgelbranda z lat 1859–1868. Jego nazwisko wymienione jest w I tomie z 1859 roku na liście twórców zawartości tej encyklopedii. W 1863 roku wyjechał do Drezna. Pochowano go na cmentarzu Powązkowskim (kwatera 26-1-13).
Okres charkowski twórczości (1825–1845).
Korzeniowski zaczął pisać wcześnie, jeszcze w latach szkolnych. Powstawały wówczas nie tylko liczne projekty – niezrealizowanych jeszcze – sztuk scenicznych, ale również klasycystyczne ody. Niemniej, w początkowym okresie swojej dojrzałej twórczości zajął się wyłącznie dramatami, z którymi wiązał swoje największe młodzieńcze nadzieje. W tym początkowym okresie swej działalności literackiej pisarz przejawiał cechy twórcy romantycznego. Zauważając sporo braków w teatrze oświeceniowym, a przede wszystkim jego brak spontaniczności i pogłębionego psychologizmu, stanął po stronie młodej formacji literackiej, inspirując się głównie niemieckim okresem burzy i naporu. Przetłumaczył również "Króla Jana" Williama Shakespeare’a.
Stosunek do romantyzmu.
Podczas młodzieńczego pobytu w Warszawie, Korzeniowski zapoznał się z nowymi nurtami w literaturze, zwłaszcza z niemieckim Sturm und Drang oraz romantycznością. Jednocześnie, znalazłszy się w ogniu starć pomiędzy klasykami a romantykami, sam nie podjął zdecydowanej linii rozwoju w obranym kierunku. W 1821 napisał co prawda szereg ballad i dumek, ale miały one charakter bardziej sentymentalny niż romantyczny, nawet jeżeli korzystały z orientalnego kolorytu czy elementów niesamowitości. Już jednak w dwa lata później, czyli w czasie opublikowania "Wiersza do Morawskiego", widoczne stają się u Korzeniowskiego ślady inspiracji głośnej rozprawy Kazimierza Brodzińskiego, "O klasyczności i romantyczności".
Pod wpływem romantyków Korzeniowski na pewien tylko czas porzucił prymat warsztatu i żmudnego polerowania formy, właściwy dla szkoły oświeceniowej. Postulat spontaniczności tworzenia nie był najwidoczniej w jego wykonaniu czymś głębokim, skoro swoje dojrzałe utwory starannie przepisywał nawet kilka razy. Od romantyków przejął Korzeniowski bez wątpienia pogardę dla kopiowania europejskich wzorów i aprobatę wzorców narodowych, którą wyraził wprost w wierszu "Chwała poety". Jakkolwiek pisarz czerpał z inspiracji, jakie niósł nowy nurt w literaturze, nigdy nie stanął po stronie „czucia i wiary” w walce Adama Mickiewicza z Janem Śniadeckim, a w późniejszym czasie nie krył swojej niechęci względem większości ideałów romantycznych.
"Dymitr i Maria".
Tragedia romantyczna "Dymitr i Maria" (tytuł lwowski to: "Wróżba i zemsta") powstała bezpośrednio po ukończeniu "Pelopidów". Choć wystawienie sztuki poprzedziła deklaracja autorska, w której pada wyznanie o utrudzeniu ciągłym pisaniem utworów scenicznych w duchu neoklasycystycznym, jej styl i kompozycja w gruncie rzeczy nie wniosła wielu innowacji. Współcześni badacze często wykazują niekonsekwencję, z jaką Korzeniowski podjął się pracy nad swoim najnowszym dziełem. Okazało się bowiem, że tragedia ta zasługuje na miano romantycznej jedynie w sferze zewnętrznej, ściślej: w dekoracjach oraz nastroju. Co do kompozycji, trzymała się ona jeszcze normy i konwencji panującej w kulturze wysokiej epoki Księstwa Warszawskiego, a znanej z takich dzieł jak choćby "Barbara Radziwiłłówna" Alojzego Felińskiego. W istocie pisarzowi udało się świadomie przezwyciężyć tę klasycystyczną manierę dopiero w następnej sztuce, "Piękna kobieta" (tytuł lwowski: "Piękność zgubą"). Krytycy często zarzucali tragedii Korzeniowskiego brak dramatycznego starcia nierozwiązywalnych racji, walki namiętności, a zamiast tego – częste popadanie w morał, którego przesłanie mówiło o możliwości skruchy i pojednania, nawet w najmroczniejszych sytuacjach życiowych. Stąd też niektórzy badacze twierdzą, że "Dymitr i Maria" jest utworem raczej z pogranicza tragedii, niż tragedią sensu stricto. Nie przeszkodziło to jednak dziełu w zdobyciu uznania i sławy.
Temat "Dymitra i Marii" był ówczesnym widzom dobrze znany, zdobył zaś literacką popularność zwłaszcza dzięki powieści poetyckiej Antoniego Malczewskiego, "Maria". Maria kocha ze wzajemnością Dymitra, jednak nad głowami obojga od początku zawisa cień zagłady: ona ostatecznie zostaje utopiona w stawie przez osoby przeciwne temu związkowi. Autor nadaje całej intrydze głębi psychologicznej. Wojewoda, główny sprawca zabójstwa, jest bardziej narzędziem fatum niż zbrodniarzem na mocy samej woli; nie należy on ponadto do postaci demonicznych, w jakich lubował się czarny romantyzm. W końcu i on ponosi ciężką karę za swój nie do końca zawiniony czyn: jego ukochany syn popełnia samobójstwo. Sytuacja komplikuje się jeszcze bardziej kiedy poznajemy motywy działania Wojewody. Było nimi bowiem przekonanie o możliwości lepszego ożenku jego pierworodnego. Wszystko to sprawia, że "Dymitr i Maria" stanowi pierwszą tragedię krzywdy w twórczości Korzeniowskiego. Przy tym wszystkim pojawiają się elementy tajemniczości i grozy: wróżba, złe przeczucia, obawa zemsty. Na scenie gości rywal Dymitra o rękę Marii, Stefan, przypominający „czarny charakter” z powieści gotyckich, a także Cyganka mszcząca się za swoją krzywdę i zawsze wróżąca jedynie niedolę. Piętno wyraźnej stylizacji nosił również wystrój sceny. W scenie 1 aktu V można przeczytać opis: „Miejsce nad brzegiem Bugu. Noc. Grzmi i błyska”.
"Karpaccy górale".
Już za życia Korzeniowskiego opublikowanie dramatu o Hucułach, "Karpaccy górale", uważano za punkt kulminacyjny w twórczości tego pisarza. Dzieło – osadzone na konkretnym podłożu etnograficznym i społecznym – powstało na linii romantycznych fascynacji ludowymi herosami, mieszkańcami gór i lasów wymierzającymi sprawiedliwość, buntującymi się przeciwko ludzkiej krzywdzie, ideału zrealizowanego w takich dziełach jak: "Rob Roy" Waltera Scotta, a przede wszystkim "Zbójcy" Fryderyka Schillera. Główny bohater, góral Antoś zostaje za sprawą zawistnego Prokopa, bezprawnie wcielony do wojska. Kiedy zniewagi i krzywda spadają na jego owdowiałą matkę, hucuł dezerteruje i dopuszcza się zabójstwa na swoim prześladowcy. Nie mając innego wyjścia przystaje do bandy zbójników, porzucając swoją narzeczoną, która z nieszczęścia traci zmysły. Dzieło jest więc dramatem namiętności i wielkich idei, mocno moralizatorskim, choć swego czasu posądzanym przez niektórych o niemoralność. Szczególnie silne emocje wywołała scena końcowa utworu, w której wierny i dobrotliwy Maksym, z litości do oszalałej z powodu utraty ukochanego Praksedy, topi ją w stawie. W czasie pierwszych premier pojawiały się głosy oburzenia z powodu tak drastycznego zakończenia.
"Karpaccy górale" okazali się pierwszym tak dojrzałym i samodzielnym dramatem Korzeniowskiego. Zrywając ścisłe związki z klasycystycznymi konwencjami, autor postawił na autentyczność, „tchnienie prawdy”, stając tym samym po stronie obozu romantyków. Pierwsza inscenizacja "Karpackich górali" początkowo stała się jednym z największych wydarzeń kulturalnych epoki; do łez wzruszenia przyznawał się Zygmunt Krasiński, zachwyceni byli także aktorzy, jak Antoni Benza oraz krytycy literaccy tej rangi, co Edward Dembowski czy Kazimierz Władysław Wóycicki. „Dramat Korzeniowskiego w pierwszym, bezpośrednim zetknięciu z czytelnikiem czynił wrażenie wstrząsające i wzruszał głęboko”. Choć zdarzały się głosy krytyczne, zwłaszcza w odniesieniu do mankamentów konstrukcyjnych, w powszechnej opinii utwór urósł do rangi arcydzieła i od razu trafił do podręczników historii literatury polskiej. Współczesna krytyka zauważa, że jest on najgłębszym ideowo, najwznioślejszym i najdoskonalszym warsztatowo dramatem Korzeniowskiego.
Z dramatu "Karpaccy górale" pochodzą zwrotki znanej po dziś dzień pieśń "„Czerwony pas”" (bez refrenu).
Charkowskiemu okresowi życia pisarza Marian Karol Dubiecki poświęcił kilka stron ostatniego rozdziału swojej książki Na kresach i za kresami.
Okres warszawski twórczości (1846–1863).
W tym okresie Korzeniowski, silniej niż dotąd, uwydatnił swoją wiarę w ład moralny. Krytycy zarzucali mu jednocześnie nadmierną aprobatę dla patriarchalnego modelu rodziny. Pisarz bowiem, zwłaszcza w dwóch pierwszych powieściach, za protagonistę obrał sobie postać młodej dziewczyny w sytuacji, w której musiała podporządkować się decyzji rodziców (co ważne: wątpliwej pod względem etycznym). W "Spekulancie" posłuszeństwo takie uchroniło Klarę od nieszczęścia, w "Kollokacji" zaś nieposłuszeństwo Kamili, przejawiające się w krytyce złego postępowania ojca, musiało przejść przez ekspiację, aby bohaterka mogła zaznać szczęścia przy boku ukochanego.
"Spekulant" i "Kollokacja".
Pierwsza powieść Korzeniowskiego, "Spekulant" (1845), znaczyła najważniejszą cezurę w twórczości pisarza, którą było porzucenie teatru na rzecz prozy realistycznej. Wielu spośród jego dotychczasowych wielbicieli z żalem wypominało mu tę konwersję. Do dziś dzieli ona opinie historyków literatury. Sam autor tłumaczył ją co prawda spadającym poziomem produkcji teatralnych w Polsce oraz nieprzychylnością dyrektorów scen względem jego najnowszych sztuk, w istocie chodziło jednak o to, iż Korzeniowski – coraz bardziej zaangażowany w problemy współczesności – odnalazł w powieści nowy potencjał dla swoich pouczeń moralnych i psychologicznych obserwacji. Aby być jak najbliżej realiów, przyglądał się wyłącznie czasom jemu współczesnym (teoria „żywiołu teraźniejszości”) oraz porzucił powszechny dotychczas paradygmat sentymentalny, tworząc raczej w duchu balzakowskim i dickensowskim.
"Spekulant" nie zapowiadał jeszcze epickiego rozmachu "Krewnych"; autor skupił się tutaj na jednej rodzinie, a nie na całej panoramie społecznej. Toteż tematem powieści jest życie i upadek Augusta Molickiego, spekulanta matrymonialnego i łowcy posagów, którego dzieje stały się dla Korzeniowskiego podstawą do nauki o władającej światem harmonii etycznej. Szczególny nacisk padł na przeżycia zakochanej w spekulancie Klarze, która łudzi się co do jego niewinności. Wyeksponowane zostały również postacie ekscentryków: poety Piotra i cynicznego filozofa Kaspra. „Wybieram zawsze takie przedmioty, które by mi dały powód odkryć jaką interesującą stronę serca lub umysłu”, pisał autor. Powieść okazała się wielkim sukcesem.
W rok później powstała następna powieść obyczajowa Korzeniowskiego, "Kollokacja" (wyd. 1847), w której autor rozszerzył obszar swoich zainteresowań. Obok wątku miłosnego i rodzinnego (starannie dopracowane sylwetki psychologiczne), tematem utworu stały się narodziny polskiego kapitalizmu, niszczącego odwieczne wartości, opierającego się na wyzysku i niesprawiedliwości. Spoiwem dzieła jest romans Kamili i Józefa, którzy nie mogą się pojednać z uwagi na konflikt obu rodzin. Podłożem są zaś interesy handlowe i ekonomiczne, stawiane we współczesnym świecie wyżej od uczucia. Cała historia przesiąknięta jest jednak optymizmem, kończy się bowiem obrazem szczęścia rodzinnego jako nagrody za cnotę cierpliwości. W dwóch pierwszych powieściach Korzeniowskiego ujawniają się zupełnie nowe tendencje: obszar zainteresowań pisarza przeniósł się do miasta. Jednocześnie, choć autor "Spekulanta" porzucił dramat na rzecz pisania prozy realistycznej, jego powieści odznaczają się dramatyzmem scenicznym, zarówno jeśli chodzi o budowanie akcji, jak o sferę kompozycji. Bywało iż Korzeniowski w późniejszym czasie wprost nazywał swoje narracje „dramatem opowiedzianym”.
"Garbaty".
Konwersja Korzeniowskiego związana ze zmianą gatunku literackiego uznawana była przez wielu za marnowanie talentu. Powieść uważano wówczas za pole działalności literackiej niższego rzędu, dramat zaś – za najbardziej szlachetny przejaw geniuszu. Wymagało to zatem włączenia się samego Korzeniowskiego w dyskusję nad miejscem i znaczeniem powieści.
W 1853 na półki księgarń trafiła kolejna powieść Korzeniowskiego, "Garbaty". Jej znaczenie dla prozy realistycznej było podwójne: jednocześnie wysuwała ona ściśle określony i dojrzały już program realizmu psychologicznego (vide: reakcja na głosy krytyczne), a zarazem skupiła się na problemie uprzedzeń społecznych i nieszczęśliwej miłości artysty. Bohaterem utworu jest ułomny malarz przeżywający męki z powodu nieodwzajemnionego uczucia do kobiety. Odtrącony z powodu odrażającego wyglądu, ponosi klęskę osobistą, ale i związaną ze zbyt ciężkim brzemieniem, jakie nałożył na niego geniusz twórczy.
Rozdział dwunasty powieści zawiera manifest „programu organiczowskiego”. Korzeniowski postuluje w nim realistyczne ujęcie społeczeństwa polskiego, zarówno jego blasków, jak i cieni, bez idealizacji czy psychologicznych uproszczeń.
Nowele, opowiadania i szkice.
Józef Korzeniowski najbardziej znany jest jako autor powieści oraz dramatów jednak pewną część jego twórczości zajmują również małe formy pisarskie: powiastki, szkice, opowiadania oraz nowele. Wydano ich w sumie 24. oraz dwie pozostały w rękopisie. Autor lubił ten rodzaj twórczości, która ze względu na skromny rozmiar wymagała dyscypliny i zwięzłości. W 1858 roku w liście do Karola Estreichera napisał: „Lubię ten rodzaj kompozycji. Jest on trudny, choć szczupłe ma granice, i dlatego może dla mnie ponętny, że nie mam współzawodników”.
"Krewni".
Czterotomowa powieść "Krewni" uchodzi za najdoskonalsze dzieło Korzeniowskiego oraz szczyt jego możliwości w dziedzinie prozy. Stanowi ona równocześnie najrozleglejszą panoramę społeczną w dorobku pisarza, a także – w opinii przeważającej większości historyków literatury – najwybitniejszy przykład powieści obyczajowej polskiego romantyzmu. Zdaniem Kazimierza Wyki jej warstwa ideowa i estetyczna, wyprzedzając swoje czasy, należała już do „arsenału przyszłej myśli pozytywistycznej”.
Głównym przesłaniem dzieła, osadzonego podobnie jak "Kollokacja" w rzeczywistości kapitalistycznej, była wyższość praktycznego działania nad zrywami narodowowyzwoleńczymi, rozsądku nad marzeniem. Jego osią są losy dwóch braci, z których pierwszy podejmuje pracę rzemieślniczą. Autor nadaje tej decyzji nie tylko znaczenie praktyczne, ale i moralne (odejście od kapitalistycznego wyzysku, autonomiczne decydowanie o własnym losie oraz etos uczciwej pracy). Nauka Korzeniowskiego ujawniła się przy tym
„w całym szeregu bezpośrednio czynionych odautorskich uwag, ostrzeżeń, pouczeń lub skarceń”. W obrazie wszystkich warstw społecznych XIX-wiecznej Warszawy na pierwszy plan rzuca się środowisko rzemieślnicze, wraz z jego przywiązaniem do swojszczyzny i obyczaju narodowego.
W trakcie całej swojej działalności prozatorskiej Korzeniowski stale poszerzał pole obserwacji i krąg swoich zainteresowań. Tendencja ta zmierzała w stronę stworzenia powieści-syntezy. Toteż "Krewni" stanowili ukoronowanie tych właśnie dążeń pisarza. W zamierzeniu swoją przygodę z prozą Korzeniowski miał zakończyć właśnie wraz z opublikowaniem tej powieści. Odczuwał jednak pewien niedostatek, skoro w siedem lat po druku, a na kilka miesięcy przed śmiercią, planował nową powieść, która „miała objąć rozmaite klasy naszego społeczeństwa w ich najbardziej życiowych obawach”. "Krewnymi" zachwycała się swego czasu Eliza Orzeszkowa, nadając Korzeniowskiemu pozycję mistrza realizmu. Dzieło okazało się prekursorskie względem wczesno-pozytywistycznej powieści tendencyjnej.
Upamiętnienie.
W rodzinnych Brodach imieniem Józefa Korzeniowskiego nazwano ulicę, przy której w 1898 obok parku Rojekówka odsłonięto jego pomnik dłuta rzeźbiarza Antoniego Popiela, natomiast w stulecie urodzin pisarza 21 lipca 1897 odsłonięto tablicę jemu poświęconą w Starych Brodach. Po odzyskaniu przez Polskę niepodległości władze II Rzeczypospolitej 31 grudnia 1920 zatwierdziły imię Józefa Korzeniowskiego dla Państwowego Gimnazjum w Brodach.

</doc>
<doc id="713741" url="https://pl.wikipedia.org/wiki?curid=713741" title="Włodzimierz Mazur">
Włodzimierz Mazur

Włodzimierz Mazur (ur. 18 kwietnia 1954 w Opatowie, zm. 1 grudnia 1988 w Sosnowcu) – piłkarz grający na pozycji napastnika, były reprezentant Polski, uczestnik MŚ 1978.
W barwach Zagłębia rozegrał 289 spotkań, dwukrotnie zdobył Puchar Polski (1977 i 1978), w 1977 został królem strzelców (17 bramek). Po zakończeniu kariery piłkarskiej był trenerem.
Kariera reprezentacyjna.
W Reprezentacji Polski debiutował 31 października 1976 w wygranym meczu z Cyprem (5:0). Na Mistrzostwach Świata w Argentynie zagrał w jednym meczu 25 minut. Łącznie w reprezentacji rozegrał 23 mecze i zdobył 3 bramki.

</doc>
<doc id="713742" url="https://pl.wikipedia.org/wiki?curid=713742" title="Gemmrigheim">
Gemmrigheim

Gemmrigheim – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, wchodzi w skład związku gmin Besigheim. Leży nad Neckarem, ok. 15 km na północ od Ludwigsburga, przy drodze krajowej B27.

</doc>
<doc id="713745" url="https://pl.wikipedia.org/wiki?curid=713745" title="Bielańskie Skałki">
Bielańskie Skałki



</doc>
<doc id="713746" url="https://pl.wikipedia.org/wiki?curid=713746" title="PT-Mi-D">
PT-Mi-D

PT-Mi-D ("Protitanková mina dřevìná") - czechosłowacka przeciwgąsienicowa mina przeciwpancerna.
Kadłubem miny jest prostokątna drewniana skrzynka. Mina zawiera 6,2 kg trotylu. Zapalnik RO-1 powoduje wybuch pod naciskiem 200-450 kg. Zapalnik powoduje eksplozje ładunku pośredniego o masie 400 g TNT którego eksplozja powoduje wybuch ładunku głównego. Mina PT-Mi-D jest konstrukcją przestarzałą i prawdopodobnie nie jest już stosowana.

</doc>
<doc id="713747" url="https://pl.wikipedia.org/wiki?curid=713747" title="Chad Gray">
Chad Gray

Chad Gray pseudonim Kud lub Chüd (ur. 16 października 1971 roku w Peorii w stanie Illinois w USA) – amerykański wokalista metalowy. Gray znany jest z występów w amerykańskiej grupie muzycznej Mudvayne, której był współzałożycielem, oraz pobocznego projektu Hellyeah w którym występuje razem z Gregiem Tribbettem również z grupy Mudvayne. Ponadto jest założycielem wytwórni muzycznej Bullygoat Records.

</doc>
<doc id="713752" url="https://pl.wikipedia.org/wiki?curid=713752" title="Panieńskie Skały">
Panieńskie Skały



</doc>
<doc id="713753" url="https://pl.wikipedia.org/wiki?curid=713753" title="Skałki Przegorzalskie">
Skałki Przegorzalskie



</doc>
<doc id="713755" url="https://pl.wikipedia.org/wiki?curid=713755" title="Hessigheim">
Hessigheim

Hessigheim – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, wchodzi w skład związku gmin Besigheim. Leży nad Neckarem, ok. 10 km na północ od Ludwigsburga.

</doc>
<doc id="713758" url="https://pl.wikipedia.org/wiki?curid=713758" title="Andrzej z Bnina (zm. 1367)">
Andrzej z Bnina (zm. 1367)

Andrzej z Bnina (zm. w marcu 1367) – kasztelan kaliski.
Życiorys.
Był synem Mira z Bnina i bratankiem Mikołaja Przedpełkowica. 
Został kasztelanem kaliskim po 30 maja 1348, a przed 6 lutego 1353.
Po raz ostatni jako kasztelan kaliski występował 29 września 1365. W dniu 8 grudnia tego samego roku jako kasztelan kaliski występuje już Jan z Bierzykowa i Jankowa.
Andrzej z Bnina został pochowany w dominikańskim kościele św. Wojciecha we Wrocławiu.
Był żonaty z nieznanego imienia wdową po Borku z Grodziska. Miał dwóch synów: Andrzeja z Bnina (zm. po 1391), od którego wywodzi się ród Bnińskich herbu Łodzia oraz Miroszka (zm. po 1385), kanonika poznańskiego.
W literaturze historycznej bywał mylony z Andrzejem z Koszanowa, kasztelanem kaliskim około 1339 roku.

</doc>
<doc id="713760" url="https://pl.wikipedia.org/wiki?curid=713760" title="Jacek Flis">
Jacek Flis

Jacek Flis (ur. 26 września 1960 w Częstochowie) – polski szachista, mistrz FIDE od 1988 roku.
Kariera szachowa.
W latach 1979–1986 czterokrotnie wystąpił w finałach mistrzostw Polski mężczyzn. Największy sukces odniósł w 1983 r. w Piotrkowie Trybunalskim, zdobywając tytuł wicemistrza kraju. W tym samym roku wystąpił w memoriale Akiby Rubinsteina w Polanicy-Zdroju. W 1984 r. zajął II miejsce w Katowicach, natomiast w 1985 r. podzielił III miejsce w otwartym turnieju w Warszawie.
Reprezentował Polskę w rozgrywkach drużynowych, m.in.: , zdobywając wspólnie z drużyną złoty medalk.
Najwyższy ranking w karierze osiągnął 1 lipca 1983 r., z wynikiem 2410 punktów dzielił wówczas 7-8. miejsce wśród polskich szachistów.

</doc>
<doc id="713763" url="https://pl.wikipedia.org/wiki?curid=713763" title="Löchgau">
Löchgau

Löchgau – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, wchodzi w skład związku gmin Besigheim. Leży ok. 15 km na północ od Ludwigsburga.

</doc>
<doc id="713764" url="https://pl.wikipedia.org/wiki?curid=713764" title="Wyspy Rosji">
Wyspy Rosji

Poniższa tabela przedstawia największe wyspy Rosji według powierzchni. Dane pochodzą z listy Programu Środowiskowego Organizacji Narodów Zjednoczonych:

</doc>
<doc id="713766" url="https://pl.wikipedia.org/wiki?curid=713766" title="Oin">
Oin



</doc>
<doc id="713770" url="https://pl.wikipedia.org/wiki?curid=713770" title="Lochgau">
Lochgau



</doc>
<doc id="713771" url="https://pl.wikipedia.org/wiki?curid=713771" title="Loechgau">
Loechgau



</doc>
<doc id="713773" url="https://pl.wikipedia.org/wiki?curid=713773" title="Marila Pribram">
Marila Pribram



</doc>
<doc id="713776" url="https://pl.wikipedia.org/wiki?curid=713776" title="Hans Moravec">
Hans Moravec

Hans Peter Moravec (ur. 30 października 1948 w Kautzen, Austria) – kanadyjski futurolog i transhumanista; profesor badawczy w Instytucie Robotyki przy Uniwersytecie Carnegie Mellon w Pittsburghu. 
Życiorys.
Dzieciństwo i młodość spędził w Kanadzie, następnie studiował w latach 1969–1971 na Uniwersytecie Zachodniego Ontario oraz w 1971–1980 na Uniwersytecie Stanforda, gdzie otrzymał tytuł doktora (1980) za pracę nad skonstruowaniem pierwszego autonomicznego robota (tzw. "Stanford Cart"), zdalnie sterowanego przez komputer z użyciem zaawansowanego systemu nawigacji obrazowej. Obecnie posiada obywatelstwo kanadyjskie.
Hans Moravec jest autorem wielu prac z zakresu technologii, a także futurologii (w szczególności transhumanizmu) – Moravec przewiduje m.in. że do roku 2040 dzięki stale wzrastającej mocy obliczeniowej komputerów, roboty będą w stanie odczuwać i wyrażać emocje, a także że ewolucja maszyn zostanie znacznie przyspieszona. Według Moraveca, superkomputery około 2030-2040 roku mają osiągnąć wydajność mózgu człowieka.
W szeregu prac dotyczących robotyki skonstruował modele dotyczące tzw. widzenia maszynowego (ang. MV, "Machine Vision") za pomocą których mobilne autonomiczne roboty określały by tzw. region zainteresowania (ang. ROI, "Region Of Interest") – rozpoznawany przez maszynę z użyciem przetworników CCD oraz czujników podczerwieni i ultradźwiękowych. Specjalne oprogramowanie wykorzystując obróbkę statystyczną dostarczanych przez czujniki danych tworzy trójwymiarową mapę otoczenia dzięki któremu robot może się poruszać samodzielnie na zadanym obszarze.
Prace nad modelem zostały zintensyfikowane, gdy w 1998 Hans Moravec otrzymał grant od amerykańskiej Agencji Rozwoju Zaawansowanych Obronnych Projektów Badawczych (ang. DARPA, "Defense Advanced Research Projects Agency"). Fundusze w wysokości 1 miliona dolarów umożliwiły opracowanie w 3,5 roku odpowiedniego oprogramowania i zaimplementowanie go do modelu robota autonomicznego.
Praktyczne zastosowanie modelu widzenia maszynowego nastąpiło w 2003, kiedy to Moravec wraz ze Scottem Friedmanem, przedsiębiorcą i fizykiem z Uniwersytetu w Pittsburgu założył zajmującą się robotyką firmę Seegrid Corporation. Firma skoncentrowala się na budowie widzących robotów przemysłowych, a w szczególności autonomicznych robotów magazynowych, potrafiących rozpoznawać otoczenie i uczących się samodzielnego poruszania w halach magazynowych (w odróżnieniu od dotychczasowych konstrukcji tego typu, roboty magazynowe z Seegrid Corporation nie wymagają wcześniejszego zaprogramowania robota w celu funkcjonowania na wcześniej przygotowanym i kontrolowanym terenie).

</doc>
<doc id="713778" url="https://pl.wikipedia.org/wiki?curid=713778" title="Pociąg (film 1959)">
Pociąg (film 1959)

Pociąg – polski czarno-biały film fabularny w reżyserii Jerzego Kawalerowicza z roku 1959. Film przedstawia losy pasażerów nocnego pociągu jadącego z Warszawy na Hel, skupiając się na dwóch osobach: meteorolożce Marcie (Lucyna Winnicka) oraz chirurgu Jerzym (Leon Niemczyk), którzy zrządzeniem losu znajdują się w jednym przedziale wagonu kolejowego. W tym samym czasie milicja poszukuje zbiegłego mordercy, który zarezerwował bilet w tym samym przedziale.
Scenariusz "Pociągu", napisany przez Kawalerowicza wraz z Jerzym Lutowskim, oparty był na zdarzeniu z życia reżysera. Za produkcję filmu odpowiedzialny był Zespół Filmowy „Kadr”, któremu udało się zrealizować sceny pociągowe w łódzkim atelier. Choć film spotkał się z mieszanymi recenzjami polskich krytyków, zyskał sławę za granicą; za sprawną realizację zdobył nagrodę techniczną imienia Georges’a Mélièsa na Festiwalu Filmowym w Wenecji. Na tym samym festiwalu doceniona została również rola Winnickiej. W późniejszych analizach zwracano uwagę na powinowactwa filmu Kawalerowicza i Lutowskiego z modernizmem filmowym, szczególnie zaś kinem Michelangela Antonioniego.
Streszczenie fabuły.
Akcja "Pociągu" rozgrywa się w realiach współczesnych dacie powstania filmu. Dwoje doświadczonych życiowo ludzi, meteorolożka Marta oraz chirurg Jerzy, przypadkowo spotykają się w przedziale sypialnym pociągu z Warszawy do Helu. Marta kupiła okazyjnie bilet od nieznanego jej mężczyzny na dworcu, nie spodziewając się, że otrzyma miejsce w przedziale męskim. Z kolei Jerzy, zapomniawszy miejscówki do wagonu sypialnego z powodu stresu związanego ze śmiercią jego pacjentki na stole operacyjnym, próbuje udowodnić konduktorce, że miejsce w przedziale mu się należy. Marta wbrew groźbom konduktorki zostaje w przedziale, a Jerzy ostatecznie decyduje się współdzielić przedział z krnąbrną współpasażerką. Akcja filmu koncentruje się również na postaciach pobocznych: Staszku, byłym chłopaku Marty, który nie zaniechał jej adorowania; cierpiącym na bezsenność pasażerze z przeszłością spędzoną w obozie koncentracyjnym w Buchenwaldzie; wikarym rozmawiającym o istocie grzechu; kokieteryjnej żonie adwokata; wreszcie na nici sympatii łączącej konduktora i konduktorkę.
Monotonię jazdy pociągiem przerywa wtargnięcie milicjantów. Okazuje się, że Jerzy przez przypadek zajął miejsce w przedziale wykupione dla zbiegłego mordercy, który odsprzedał bilet Marcie. Chirurg, podejrzany o morderstwo, zostaje aresztowany i zaprowadzony do przedziału służbowego, jednak z zarzutów oczyszcza go Marta, która uświadamia milicjantom pomyłkę – lekarz zajął miejsce, które było przeznaczone dla niej i należało przedtem do faktycznego mordercy. Milicjanci zarazem odkrywają, że poszukiwany przez nich przestępca opuścił przedział. Przedzierają się przez kolejne wagony, poszukując go, a on w tym czasie pociąga za hamulec bezpieczeństwa i wyskakuje z zatrzymanego pociągu. W pościg za nim udają się pasażerowie, obrzucając go kamieniami. Osaczony, dobiegłszy na okoliczny cmentarz, łapie za gałąź i opędza się od próbujących zatrzymać go mężczyzn. Staszek powala go na ziemię, a morderca zostaje nieomal zlinczowany przez tłum. Gdy na miejsce przybywają milicjanci, aresztują podejrzanego. Pasażerowie wracają do pociągu. Gdy pociąg kończy bieg, następuje rozstanie obojga pasażerów. Jerzy podchodzi do żony czekającej na peronie, tymczasem Marta wyrusza w stronę morza.
Obsada.
"Źródło: Filmpolski.pl"
Produkcja.
Na pomysł zrealizowania "Pociągu" Jerzy Kawalerowicz wpadł pod wpływem doświadczeń z podróży koleją z Warszawy do Szczecina, gdzie w połowie lat pięćdziesiątych w teatrze występowała przyszła małżonka reżysera, Lucyna Winnicka. Podczas jednej z takich podróży, z powodu braku miejscówek, reżyser został umieszczony w przedziale, który wydawał się pusty. Właścicielka biletu zarezerwowanego na miejsce, w którym przebywał Kawalerowicz, opowiadała mu kilka godzin o swoich przeżyciach. Na podstawie tej anegdoty Kawalerowicz napisał razem z dramaturgiem Jerzym Lutowskim scenariusz filmowy. Zgodnie ze słowami reżysera „film mówi o głodzie, o tęsknocie uczuć, niekoniecznie miłosnych”. Kawalerowicz chciał przedstawić „głód uczuć, marzenia człowieka o przygodzie, jego niezadowolenie z uczuć, których doznaje, jakimi obdarowuje, ponieważ zawsze zdaje mu się, że istnieją inne – lepsze”.
Rolę Marty reżyser zaproponował samej Winnickiej. Aktorka, nie otrzymawszy jasnych wytycznych co do portretu psychologicznego jej postaci, postanowiła wykreować „roztrzęsioną, zdenerwowaną” kobietę, dla której spotkanie z lekarzem byłoby okazją do „rozładowania” swych przeżyć emocjonalnych. Kawalerowicz zamierzał obsadzić w roli Jerzego aktora, który nadałby dwuznaczny charakter tejże postaci. Do tej roli reżyser wybrał Leona Niemczyka, któremu postawił zadanie porzucenia teatralnego stylu gry na rzecz nowoczesnego, filmowego. Aktor był zmuszany do improwizacji, gdyż Kawalerowicz już na planie modyfikował tekst dialogów.
Do największych wyzwań ekipy filmowej należało pokazanie akcji rozgrywającej się w jadącym pociągu. Ponieważ względy techniczne uniemożliwiały nagrywanie akcji filmu w autentycznym wnętrzu pociągu, w jednej z hal zdjęciowych łódzkiej Wytwórni Filmów Fabularnych powstały dwa wagony sypialne, których ściany łatwo można było zdemontować na potrzeby odpowiedniego ustawienia kamery. Wagony zostały ustawione na sprężynach, co umożliwiało symulowanie drgań jadącego pociągu. Scenograf Ryszard Potocki skonstruował natomiast ruchome lustra, których sposób ustawienia pozwalał symulować tło za oknami. Operator Jan Laskowski, aby zrealizować ujęcie osoby idącej zatłoczonym korytarzem w wagonie, ustawił kamerę na specjalnym wózku, który był przepuszczany przez osoby stojące na tymże korytarzu. Reszta zdjęć była kręcona w naturalnych plenerach: na dworcu Łódź Kaliska, w Katarzynowie koło Koluszek oraz na Półwyspie Helskim (Chałupy i Kuźnica).
Muzykę do "Pociągu" opracował Andrzej Trzaskowski na motywach piosenki „Moon Rays” skomponowanej przez Artie Shaw. Wokalizę do tejże muzyki wykonała Wanda Warska, żona jednego z wykonawców muzyki, Andrzeja Kurylewicza. Warska śpiewała spontanicznie, nucąc kompozycję Shaw do muzyki granej w rytm filmowego pociągu. Pod wrażeniem był sam Kawalerowicz, który, jak wspominała Warska, „złapał jeszcze moje dźwięki, cofnął się i zaczął krzyczeć: «Wanda, nie zapomnij tego!»”. Gotowy film miał premierę 9 czerwca 1959 roku.
Wydania.
W 1997 roku spółka Polart opublikowała wersję "Pociągu" przeznaczoną na kasety VHS. W 2007 roku dystrybutor Best Film wydał dzieło Kawalerowicza w wersji na płyty DVD, w pakiecie zawierającym wybrane filmy ze Zbigniewem Cybulskim. Trzy lata później, w ramach serii wydawniczej "Arcydzieła polskiej kinematografii", dystrybutor Pro-Motion opublikował odrestaurowaną edycję filmu na płytach blu-ray, w formacie panoramicznym 1,33:1 oraz z pięciokanałowym dźwiękiem.
Odbiór.
"Pociąg", gdy wszedł na polskie ekrany, spotkał się z mieszanymi recenzjami krytyków. J. K. Zawistowski na łamach „Kierunków” pisał, że widz "Pociągu" jest uczestnikiem „posępnej mszy, pełnej widm i ponurego nastroju, odprawianej przed ołtarzem pretensjonalności”. Krzysztof Teodor Toeplitz wskazywał na niekonsekwencje przy portretowaniu Marty, która jego zdaniem „jednocześnie jest dziewczyną młodą i naiwną, i kobietą dojrzałą związaną ze światem konieczności życiowych”. Dla odmiany Jerzy Płażewski twierdził, że "Pociąg" „nie wiezie wprawdzie doskonałości, ale wypełniony jest tak cennymi pasażerami, jak wola poszukiwania i subtelność niedopowiedzeń”. Zdaniem Stanisława Janickiego „cała ta świetna płaszczyzna wizualna [filmu] wydaje się tylko dekoracją, za którą kryje się świat doznań osobistych”. Zygmunt Kałużyński zwrócił uwagę na scenę o wymiarze socjologicznym – pogoń za zbrodniarzem – w której upatrywał ironiczne „echo niejednej nagonki w poprzednim czasie”. Pomimo zróżnicowania recenzji w chwiii premiery Bolesław Michałek i Frank Turaj twierdzili po latach, że "Pociąg" w Polsce był odbierany głównie jako film „banalny, pusty i pretensjonalny”.
Natomiast w krajach Zachodu zachwyt nad "Pociągiem" był powszechny. Włoski krytyk Guido Fink z „Cinema nuovo” stwierdził, że żaden inny film nie potrafił tak sugestywnie wyrazić uczucia pustki. Georges Sadoul opisał "Pociąg" jako „typowy dreszczowiec z elementami komedii”, jednak docenił film jako wnikliwe „studium psychologiczne” z uważnie scharakteryzowanymi postaciami. Charles Ford i Robert Hammond uznali "Pociąg" za dzieło „pełne suspensu”, a samą fabułę – za „dobrze zawiązaną”. Jak stwierdził Michałek, "Pociąg" stał się jednym z najbardziej rozpoznawalnych filmów lat pięćdziesiątych XX wieku.
Film doczekał się szeregu analiz. W swym studium twórczości Kawalerowicza Jan Rek sugerował, że swoją współczesną tematyką "Pociąg" odcina się od martyrologicznego dorobku szkoły polskiej. Maria Kornatowska zwróciła uwagę na to, że dzieło Kawalerowicza cechuje dystans do portretowanych wydarzeń, a „żywioł uczuć” – uosabiany przez Staszka, a także tłum próbujący zlinczować Jerzego – zostaje moralnie potępiony przez reżysera. Małgorzata Hendrykowska podkreślała, że "Pociąg" w sposób „niezwykle atrakcyjny” łączy różnorodne gatunki filmowe: film psychologiczny, melodramat i dreszczowca. Adam Garbicz i Jacek Klinowski stwierdzali, że reżyser "Pociągu" „stworzył parabolę powszechnego stanu ducha i wprowadził ton zaniepokojenia agresywnością postaw zbiorowych”. András Bálint Kovács doszukał się w filmie Kawalerowicza początków polskiego modernizmu filmowego, dostrzegając w nim wyraźne inspiracje kinem Michelangela Antonioniego. Miłosz Stelmach podtrzymał pogląd Kovácsa, odnajdując w "Pociągu" zapowiedź filmu "Przygoda" (1960) Antonioniego. Jak twierdził Stelmach, w filmie Kawalerowicza
rodzące się uczucie nie doprowadza do uzasadnionego z punktu widzenia dramaturgii oraz odbiorczej satysfakcji spodziewanego finału. Zamiast połączenia pary bohaterów otwarte zakończenie wzmaga odczuwaną przez postaci i widza niepewność, sprawiając, że wątek miłosny wciąż pozostaje zaledwie potencjalny, jak obraz pozostawiony na etapie kreślonego subtelną linią szkicu.
W 1959 roku "Pociąg" został uhonorowany na Międzynarodowym Festiwalu Filmowym w Wenecji nagrodą techniczną imienia Georges’a Mélièsa. Jurorzy festiwalu wyróżnili również aktorstwo Lucyny Winnickiej. W Polsce czytelnicy czasopisma „Film” przyznali dziełu Kawalerowicza Złotą Kaczkę dla najlepszego filmu roku. Amerykański reżyser Martin Scorsese uznał "Pociąg" za jedno z arcydzieł polskiej kinematografii i w 2014 roku wytypował go do prezentacji w Stanach Zjednoczonych oraz Kanadzie w ramach festiwalu polskich filmów .

</doc>
<doc id="713782" url="https://pl.wikipedia.org/wiki?curid=713782" title="Dassault MD 454 Mystère IV">
Dassault MD 454 Mystère IV

Dassault MD 454 Mystère IV (z fr. "tajemnica") – francuski myśliwsko-bombowy samolot odrzutowy zbudowany przez firmę Dassault Aviation w latach 50. jako następca samolotu Dassault MD 452 Mystère II.
Historia.
Mystère IV został zbudowany od podstaw jako następca niezbyt udanego Mystère II i nie był jego modyfikacją. Pierwszy prototyp napędzany takim samym jak Mystère IIA silnikiem Rolls-Royce Tay 250 oblatano 28 września 1952 roku.
Uzbrojenie maszyny stanowiły dwa działka rewolwerowe DEFA kalibru 30 mm tak jak w Mystère II, ale konstrukcja kadłuba była dużo wytrzymalsza i miała owalny przekrój. Skrzydła nowego samolotu były cieńsze i posiadały większy skos, zmieniono również całe usterzenie ogonowe. Całość bardzo przypominała Mystère II, ale była lepiej dopracowana, także pod względem aerodynamiki podobnie jak najbardziej charakterystyczny samolot myśliwski tamtych czasów North American F-86 Sabre.
Pierwszy kontrakt na 225 samolotów Mystère IVA podpisano po przetestowaniu tylko jednego prototypu. Maszyny te zostały zakupione dla francuskich "Armée de l'Air" przez Stany Zjednoczone w ramach programu pomocy militarnej dla krajów NATO, a kolejne 100 maszyn Francja zakupiła z własnych środków.
Pierwszy produkcyjny Mystère IVA został oblatany w maju 1954 roku i wprowadzony do służby rok później jako myśliwiec przechwytujący, chociaż wykorzystywano go również w misjach szturmowych do ataków na cele naziemne. Pierwsze 50 maszyn serii produkcyjnej wyposażono w silniki Tay 250, a wszystkie następne w ulepszoną ich wersję produkowaną na licencji przez Hispano-Suiza Verdon 350 o ciągu 34,4 kN.
Mystère IVA posiadał cztery węzły podskrzydłowe, po dwa po każdej stronie służące do podwieszenia uzbrojenia. Prawdopodobnie jednak do mocowania bomb i wyrzutni niekierowanych pocisków rakietowych służyły tylko dwa z nich, a na pozostałych instalowano odrzucane zbiorniki paliwa, bez których zasięg maszyny był bardzo mały, co było dość powszechną przypadłością wczesnych konstrukcji samolotów odrzutowych.
Mystère IVA był wykorzystywany przez francuskie siły powietrzne do wczesnych lat 60., gdy został zastąpiony samolotem Mirage IIIC. Jako samolot szturmowy z kolei, był wykorzystywany do 1975, gdy wprowadzono maszyny SEPECAT Jaguar. Trochę dłużej, bo do 1980 wykorzystywano Mystère IVA jako samolot treningowy, którego rolę przejął z kolei Dassault/Dornier Alpha Jet. Przez pewien czas maszyna była wykorzystywana także jako samolot grupy akrobacyjnej Patrouille de France.
Pozostałe wersje.
Mystère IVA.
W celu wykorzystania zalet nowych silników odrzutowych wyposażonych w dopalacz zbudowano kolejną wersję samolotu oznaczoną jako Mystère IVB. Była to praktycznie od nowa zaprojektowana maszyna z nowym kadłubem i zmienionym usterzeniem ogonowym. Zastosowano w niej również celownik radarowy zainstalowany na górnej krawędzi wlotu powietrza do silnika, podobnie jak w amerykańskim F-86 Sabre. 
Mystère IVB napędzany wyposażonym w dopalacz turboodrzutowym silnikiem Rolls-Royce Avon RA.7R o ciągu maksymalnym 42,5 kN został oblatany w grudniu 1953 roku. Kolejny prototyp napędzany tym samym silnikiem wzniósł się w powietrze w czerwcu 1954, a trzeci z inną jednostką napędową Atar 101F w marcu 1955.
Zbudowano siedem maszyn serii informacyjnej Mystère IVB, z których dwie pierwsze zaopatrzono w dodatkowe silniki rakietowe zwiększające ciąg, a dwa ostatnie w nowy silnik Atar 101G-2 o ciągu 44,1 kN z dopalaniem. Chociaż Mystère IVB wydawał się bardzo obiecującą maszyną, ale nie zdecydowano się wprowadzić jej do produkcji gdyż w tym samym czasie prowadzono projekt znacznie nowocześniejszego samolotu Dassault Super Mystère.
Mystère IVN.
Kolejną wersją Mystère IV był dwumiejscowy nocny myśliwiec Mystère IVN ("N" od "de Nuit" — "nocny"), który oblatano w 1954 roku. Napęd tej maszyny stanowił silnik Avon RA.7R, a kadłub został wydłużony o 140 cm w celu pomieszczenia drugiej kabiny i dodatkowego zbiornika paliwa. Wyposażenie elektroniczne stanowił amerykański radar AN/APG-33 zainstalowany w osłonie w przedniej części kadłuba nad wlotem powietrza tak jak w wersji przechwytującej F-86D Sabre Dog.
Mystère IVN posiadał uzbrojenie strzeleckie w postaci dwóch działek DEFA kalibru 30 mm, oraz wciąganą do kadłuba wyrzutnię 55 niekierowanych pocisków rakietowych Matra kalibru 68 mm. Projekt nie został dobrze oceniony ze względu na małą niezawodność maszyny i problemy z radarem, dlatego zdecydowano się zamknąć projekt Mystère IVN na korzyść rokującego większe nadzieje myśliwca nocnego Sud-Ouest Vautour IIN.
Użycie bojowe samolotów Mystère IVA.
24 kwietnia 1956 sprzedano 60 samolotów Mystère IVA Izraelowi i już w październiku pierwsze 24 z nich wprowadzono do walki w ramach "Operacji Muszkieter" podczas kryzysu sueskiego. Pilotowane przez doświadczonych pilotów izraelskich stanowiły równoważne uzbrojenie z egipskimi MiGami-15. W walkach w Egipcie wzięły udział również francuskie Mystère IVA startujące z izraelskich baz w ramach izraelskich eskadr. Niektóre należące do Izraela samolotów były pilotowane przez francuskich pilotów. Pozostałe 36 z zamówionych maszyn dotarły do Izraela już po wojnie o Kanał Sueski. Podczas kolejnej wojny, wojny sześciodniowej izraelskie siły powietrzne posiadały na wyposażeniu jeszcze dwie eskadry samolotów Mystère IVA, które wzięły udział w walkach.
Siły powietrzne Indii zakupiły 110 samolotów Mystère IVA napędzanych silnikiem Verdon, z których pierwszy trafił do odbiorcy w 1957 roku. Maszyny te wzięły udział w drugiej wojnie kaszmirskiej, która wybuchła pomiędzy Indiami i Pakistanem w 1965 roku. Mystère IVA były wykorzystywane głównie do ataków na cele naziemne w roli samolotów bliskiego wsparcia.

</doc>
<doc id="713787" url="https://pl.wikipedia.org/wiki?curid=713787" title="Mundelsheim">
Mundelsheim

Mundelsheim – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, wchodzi w skład związku gmin Besigheim. Leży nad Neckarem, ok. 12 km na północ od Ludwigsburga, przy autostradzie A81. W XV wieku Mundelsheim był miastem.

</doc>
<doc id="713795" url="https://pl.wikipedia.org/wiki?curid=713795" title="Antonio Allegri">
Antonio Allegri



</doc>
<doc id="713797" url="https://pl.wikipedia.org/wiki?curid=713797" title="Montblanc (Hiszpania)">
Montblanc (Hiszpania)

Montblanc – miasto w prowincji Tarragona, w Katalonii, w Hiszpanii, stolica comarki Conca de Barberà. Liczy 6 596 mieszkańców. Na terenie miasta znajdują się obiekty, które są częścią pozycji Sztuka naskalna basenu Morza Śródziemnego na Półwyspie Iberyjskim z Listy światowego dziedzictwa UNESCO.

</doc>
<doc id="713798" url="https://pl.wikipedia.org/wiki?curid=713798" title="Walheim (Badenia-Wirtembergia)">
Walheim (Badenia-Wirtembergia)

Walheim – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, wchodzi w skład związku gmin Besigheim. Leży nad Neckarem, ok. 15 km na północ od Ludwigsburga, przy drodze krajowej B27.

</doc>
<doc id="713800" url="https://pl.wikipedia.org/wiki?curid=713800" title="CA Argentino (Merlo)">
CA Argentino (Merlo)

Club Atlético Argentino jest argentyńskim klubem piłkarskim z siedzibą w mieście Merlo, wchodzącym w skład zespołu miejskiego Buenos Aires.
Historia.
Klub założony został 30 sierpnia 1906 roku przez grupę pracowników kolejowych ze stacji "Estacion Merlo". Obecnie Argentino de Merlo gra w czwartej lidze argentyńskiej Primera C Metropolitana.

</doc>
<doc id="713803" url="https://pl.wikipedia.org/wiki?curid=713803" title="Club Atlético Argentino de Merlo">
Club Atlético Argentino de Merlo



</doc>
<doc id="713804" url="https://pl.wikipedia.org/wiki?curid=713804" title="KS AZS Wrocław (piłka nożna kobiet)">
KS AZS Wrocław (piłka nożna kobiet)

WKS Śląsk Wrocław Sekcja Piłki Nożnej Kobiet – polski kobiecy klub piłkarski założony we Wrocławiu w roku 1976 jako AZS-AWF Wrocław. 
Stadion.
Piłkarki WKS Śląsk korzystają z boiska znajdującego się na terenie kompleksu hotelowo-rekreacyjnego „GEM” przy ul. Józefa Mianowskiego 2B. Obiekt posiada trybunę z 500 miejscami siedzącymi.

</doc>
<doc id="713805" url="https://pl.wikipedia.org/wiki?curid=713805" title="Steknica">
Steknica

Steknica (kaszb. "Stéknëcô") – osada w Polsce położona w województwie pomorskim, w powiecie lęborskim, w gminie Wicko przy drodze wojewódzkiej nr i trasie linii kolejowej Lębork-Łeba. Wieś jest częścią składową sołectwa Łebieniec.
Do 1954 w granicach miasta Łeby. W latach 1975–1998 miejscowość administracyjnie należała do województwa słupskiego.

</doc>
<doc id="713809" url="https://pl.wikipedia.org/wiki?curid=713809" title="Wyspa Rewolucji Październikowej">
Wyspa Rewolucji Październikowej

Wyspa Rewolucji Październikowej (ros. "Остров Октябрьской Революции") – największa wyspa w rosyjskim archipelagu Ziemi Północnej. Współrzędne geograficzne: . Zajmuje powierzchnię 14 170 km². Najwyższy szczyt wznosi się na wysokość 965 m n.p.m.
Połowę wyspy pokrywają lodowce, natomiast pozostałą część porasta tundra lub jest ona pozbawiona roślinności.
Wyspa była po raz pierwszy badana i nazwana przez radzieckich podróżników G.A. Uszakowa i N.N. Urwancewa w latach 1930–1932.

</doc>
<doc id="713811" url="https://pl.wikipedia.org/wiki?curid=713811" title="De Wallen">
De Wallen

De Wallen – największa i najbardziej znana dzielnica czerwonych latarni Amsterdamu, położona w północno-wschodniej, najstarszej części miasta. Jest jednym z jego najpopularniejszych miejsc turystycznych. Słynie głównie ze swojego rozrywkowego charakteru: licznych domów publicznych (słynnych z prostytutek stojących w oknach), coffee shopów, pubów i restauracji.
W De Wallen znajduje się także gotycki kościół Oude Kerk – najstarszy kościół Amsterdamu.

</doc>
<doc id="713815" url="https://pl.wikipedia.org/wiki?curid=713815" title="Alsetex Mk 59">
Alsetex Mk 59

Alsetex Mk 59 – francuska mina przeciwpiechotna bezpośredniego działania. Mina zawiera minimalną liczbę części metalowych, co utrudnia wykrycie przy pomocy wykrywacza saperskiego (opcjonalnie może być wyposażona w metalowy pierścień ułatwiający wykrycie). Ustawianie min tego typu odbywa się ręcznie. Uzbrojenie poprzez zdjęcie pokrywy chroniącej zapalnik naciskowy.

</doc>
<doc id="713818" url="https://pl.wikipedia.org/wiki?curid=713818" title="Igrzyczno">
Igrzyczno

Igrzyczno (dodatkowa nazwa w j. kaszub. Jigrzëcznô; na mapach topograficznych spotykana także forma "Igrzyczna") – osada kaszubska w Polsce położona w województwie pomorskim, w powiecie wejherowskim, w gminie Linia na skraju Pojezierza Kaszubskiego i Kaszubskiego Parku Krajobrazowego. Wieś wchodzi w skład sołectwa Kobylasz. W kierunku południowym od Igrzecznej, w kompleksie Lasów Mirachowskich znajdują się rezerwaty przyrody "Jezioro Lubogoszcz", "Szczelina Lechicka" i "Żurawie Błota".
W latach 1975–1998 miejscowość administracyjnie należała do województwa gdańskiego.

</doc>
<doc id="713827" url="https://pl.wikipedia.org/wiki?curid=713827" title="M66">
M66



</doc>
<doc id="713829" url="https://pl.wikipedia.org/wiki?curid=713829" title="Maria Dalle Donne">
Maria Dalle Donne

Maria Dalle Donne (ur. w 1778, zm. w 1842) - włoska lekarka.
Niewiele informacji zachowało się o Marii Dalle Donne, a była jedną z pierwszych lekarek i pionierką kształcenia kobiet do pracy w służbie zdrowia. 
Pochodziła z niezamożnej rodziny, jednak dzięki wyjątkowym zdolnościom do nauki w 1804 ukończyła medycynę i filozofię na Uniwersytecie Bolońskim, następnie otrzymała stanowisko dyrektorki szkoły położnych w Bolonii. Pozostała na tym stanowisku przez ponad 40 lat (mimo wielu intryg w celu pozbawienia jej tej funkcji) i wykształciła wiele kobiet.
Napoleon powierzył jej nowo utworzoną katedrę położnictwa na Uniwersytecie Bolońskim.

</doc>
<doc id="713832" url="https://pl.wikipedia.org/wiki?curid=713832" title="Kazimierz Trampisz">
Kazimierz Trampisz

Kazimierz Jan Trampisz (ur. 10 stycznia 1929 w Stanisławowie, zm. 12 sierpnia 2014) – polski piłkarz, reprezentant Polski, olimpijczyk, inżynier.
Życiorys.
Wychowanek klubu Strzelec Górka Stanisławów. Karierę piłkarską rozpoczął w miejscowym Łokomotywie Stanisławów. Absolwent Politechniki Śląskiej w Gliwicach. 
Debiutował w reprezentacji Polski w wygranym meczu rozegranym w Sofii 30 października 1950 z reprezentacją Bułgarii (1:0). Na igrzyskach olimpijskich w Helsinkach zagrał w jednym meczu przeciwko Francji i strzelił jedną bramkę.
Pochowany na cmentarzu Mater Dolorosa w Bytomiu.
Literatura.
Dariusz Leśnikowski, "Kazimierz Trampisz", [Bytom 2010] ("Biblioteka 90-lecia Polonii Bytom", tom I). 

</doc>
<doc id="713833" url="https://pl.wikipedia.org/wiki?curid=713833" title="Nordost Autobahn">
Nordost Autobahn

Nordost Autobahn - autostrada nr A 6 w Austrii o długości 22 km. 
Stanowi łącznik autostrady A 4 z Wiednia do Bratysławy. Łączy autostradę A 4 (Ost Autobahn, Knoten Bruckneudorf) z przejściem granicznym Kittsee/Jarovce i dalej ze słowacką autostradą D4. Koszt budowy wyniósł około 154 mln euro. Autostrada została oficjalnie otwarta 19 listopada 2007 roku, natomiast dla powszechnego użytku została dopuszczona 20 listopada 2007 roku.

</doc>
<doc id="713834" url="https://pl.wikipedia.org/wiki?curid=713834" title="Gorzałka">
Gorzałka



</doc>
<doc id="713839" url="https://pl.wikipedia.org/wiki?curid=713839" title="Jerzy Lubczyński">
Jerzy Lubczyński

Jerzy Lubczyński (ur. 1935, zm. 9 września 2005) – polski artysta fotograf, członek założyciel (wspólnie z żoną Zofią) oraz do 2004 prezes Jastrzębskiego Klubu Fotograficznego „Niezależni”, członek ZPAF w Okręgu Świętokrzyskim, Honorowy Członek Krakowskiego Towarzystwa Fotograficznego i Lubuskiego Towarzystwa Fotograficznego.
Specjalizował się w diaporamach oraz fotografiach uzyskiwanych dzięki technikom specjalnym, m.in. poprzez tzw. pseudosolaryzację. Był członkiem honorowym Fotoklubu Rzeczypospolitej Polskiej. W 1980 roku został uhonorowany tytułem Artiste FIAP (AFIAP), nadanym przez Międzynarodową Federację Sztuku Fotograficznej FIAP oraz – w 1997 roku – tytułem Excellence FIAP for Services Rendered (ESFIAP). W 2000 został wyróżniony Nagrodą Honorową im. Fryderyka Kremsera.
Odznaczenia.
Źródło.

</doc>
<doc id="713841" url="https://pl.wikipedia.org/wiki?curid=713841" title="Julian Johnsson">
Julian Johnsson

Julian Schantz Johnsson (ur. 24 lutego 1974 w Thorshavn na wyspie Streymoy) – piłkarz pochodzący z Wysp Owczych, grający na pozycji środkowego pomocnika.
Kariera klubowa.
Johnsson pochodzi ze stolicy Wysp Owczych, Tórshavn. Karierę zaczynał w jednym z najbardziej utytułowanych klubów na Wyspach, HB Tórshavn. W jego barwach zadebiutował w Formuladeildin w wieku 19 lat. W zespole HB grał do roku 1995, jednak dwukrotnie temu klubowi nie udało się zdobyć mistrzostwa i w obu przypadkach przegrał tylko z GÍ Gøta, które w pierwszej połowie lat 90. 4 razy z rzędu zdobywało tytuł najlepszej drużyny Wysp Owczych. Pomimo tego, Johnsson był wybijającą się postacią HB i na część sezonu 1995/1996 przeniósł się do duńskiego Vejle BK. Jednak nie wywalczył miejsca w składzie tej drużyny i pobyt w Danii można uznać za bardzo nieudany. Julian wrócił więc na Wyspy do rodzinnego Tórshavn, tym razem trafiając do rywala HB, B36. Tam spędził 2 lata, w ciągu których wywalczył mistrzostwo kraju w 1997 i przyczynił się do tego między innymi 8 bramkami w lidze. Sezon ten spowodował, że Johnssonem zainteresowano się w Norwegii i po raz drugi zdecydował się on wyjechać z Wysp Owczych. Wywalczył miejsce w podstawowym składzie drużyny Kongsvinger IL, rozegrał 23 mecze w 1998 roku i przyczynił się do utrzymania drużyny w Tippeligaen, a wygrała ona po play-offach z Kjelsas. Rok 1999 Johnsson zaczął jeszcze jako gracz Kongsvinger, ale w drugiej połowie roku był już piłkarzem Sogndal IL, grającej w 2. lidze norweskiej. Zespołowi nie udało się jednak wywalczyć awansu do ekstraklasy i zajął dopiero 5. miejsce. Ta sztuka udała się rok później i po wygranych barażach z zespołem Vålerenga Fotball Songdal z dobrze grającym Johnssonem (5 goli) awansowało do pierwszej ligi. W 2001 roku zagrał w Songdal tylko 4 mecze i latem udał się do Anglii do klubu Hull City grającym w Third Division. Po sezonie wrócił na Wyspy Owcze do B36, by latem 2003 wyjechać do Islandii. Z drużyną Akraness, w której zazwyczaj grał w wyjściowej jedenastce, dwukrotnie wywalczył 3. miejsce w Landsbankadeild. Od 2005 roku jest piłkarzem B68 Toftir.
Kariera reprezentacyjna.
W reprezentacji Wysp Owczych Julian Johnsson zadebiutował 26 kwietnia 1995 roku w przegranym 0:4 meczu z Finlandią, rozegranym w ramach kwalifikacji do Euro 1996. W kadrze ma już rozegranych ponad 60 meczów i zbliża się do wyprzedzenia drugiego w tej klasyfikacji, Jensa Martina Knudsena. Swoją pierwszą bramkę w kadrze zdobył 6 września 2003 w przegranym 1:3 meczu ze Szkocją.

</doc>
<doc id="713843" url="https://pl.wikipedia.org/wiki?curid=713843" title="Psychoterapia implozywna">
Psychoterapia implozywna

Psychoterapia implozywna, psychoterapia implozyjna – rodzaj psychoterapii polegający na wystawieniu osoby przeżywającej lęk lub cierpiącej na fobię na działanie ekstremalnie silnego bodźca lękotwórczego. Może to być rzeczywisty kontakt z bodźcem lękotwórczym (np. włochatym pająkiem), lub (częściej) tylko wyobrażony kontakt (np. osoba cierpiąca na agorafobię wyobraża sobie, że jest ściśnięta w środku rozwrzeszczanego tłumu).
Terapia implozywna oparta jest na teorii warunkowania klasycznego. W tej teorii twierdzi się, że wygaszanie (tu wygaszanie reakcji lękowej) następuje, gdy dochodzi do kontaktu z bodźcem warunkowym i jednocześnie nie pojawia się bodziec bezwarunkowy. Po kilku takich zdarzeniach odruch warunkowy w odpowiedzi na bodziec warunkowy wygasa.
W terapii implozywnej namawia się pacjenta, aby unikał typowej dla fobii reakcji unikania bodźca lękotwórczego, bowiem wielokrotny kontakt z takim bodźcem osłabia reakcję lękową w odpowiedzi na pojawienie się takiego bodźca.
Tego typu leczenie stosuje się na przykład w wygaszaniu lęku przed burzą, pająkami, wężami itp., czyli takimi bodźcami, które budzą lęk, ale nie są groźne. Błędem jest natomiast tak zwane "rzucanie na głęboką wodę" - czyli eksponowanie bodźców, które rzeczywiście mogą być niebezpieczne (tak jak np. zamknięcie w klatce z naprawdę groźnym psem lub wrzucenie do basenu). Jeśli chodzi o bodźce naprawdę niebezpieczne, to stosuje się terapię implozywną w wyobraźni. Wyobrażony kontakt z lękotwórczym bodźcem osłabia reakcję lękową także w sytuacji realnego kontaktu z takim bodźcem. Podobnie jak wyobrażone ćwiczenie pewnych umiejętności poprawia rzeczywiste wykonywanie zadań z nimi związanych. 
Odkrycie to wykorzystuje się szeroko między innymi w programowaniu neurolingwistycznym, gdzie namawia się pacjenta odczuwającego, na przykład, strach przed psami, aby wyobrażał sobie kontakt z groźnym psem w różnych sytuacjach: gdy widzi tego psa w telewizji, gdy pies jest cały zielony, gdy zmienia się muzyka w całym zdarzeniu, oddala się ono lub przybliża, gdy obserwuje się je z góry lub z perspektywy żaby.
W wygaszaniu reakcji lękowych ważne jest, aby pacjent kierował wyobrażeniami, które tworzy, zmieniając drobne szczegóły tych wyobrażeń (kolory, muzykę, perspektywę itp.).

</doc>
<doc id="713846" url="https://pl.wikipedia.org/wiki?curid=713846" title="Gołębiew Stary">
Gołębiew Stary

Gołębiew Stary – wieś w Polsce położona w województwie łódzkim, w powiecie kutnowskim, w gminie Kutno.
W latach 1954–1968 wieś należała i była siedzibą władz gromady Gołębiew Stary, po jej zniesieniu w gromadzie Kutno-Wschód. W latach 1975–1998 miejscowość administracyjnie należała do województwa płockiego.
Zobacz też: Gołębiew Nowy

</doc>
<doc id="713849" url="https://pl.wikipedia.org/wiki?curid=713849" title="Antyrewizjonizm">
Antyrewizjonizm

W marksistowsko-leninowskim ruchu komunistycznym, antyrewizjonizm to nurt opowiadający się za rygorystycznym przestrzeganiem interpretacji ideologii, zgodnie z nauczaniem Marksa, Engelsa, Lenina, Stalina. Termin ten używany jest najczęściej w sensie pozytywnym, nie pejoratywnym przez osoby uważające się za "antyrewizjonistów". Jednakże nurt ten krytykowany jest przez wielu jako stalinizm. Dodatkowo, wśród samych antyrewizonistów pojawiają się kontrowersje co do tego, czy Mao należy uznawać za jednego z najważniejszych teoretyków marksizmu-leninizmu. Maoiści twierdzą, że tak, podczas gdy np. hodżyści z Albanii są odmiennego zdania.

</doc>
<doc id="713850" url="https://pl.wikipedia.org/wiki?curid=713850" title="Włodzimierz Kruszyński">
Włodzimierz Kruszyński

Włodzimierz Kruszyński (ur. 15 czerwca 1951 w Poznaniu) – polski szachista, mistrz międzynarodowy od 1982 roku.
Kariera szachowa.
W finale mistrzostw Polski mężczyzn zadebiutował w 1973 r. w Gdyni. Do 1981 r. w finałowych turniejach wystąpił dziewięciokrotnie. Największy sukces osiągnął w 1979 r. w Tarnowie, zajmując III miejsce w stawce 74 zawodników (turniej rozegrano systemem szwajcarskim) i zdobywając brązowy medal.
W 1978 r. podzielił III miejsce w turnieju w Bydgoszczy. W latach 1979 i 1983 dwukrotnie wystąpił w memoriałach Akiby Rubinsteina w Polanicy-Zdroju. Od połowy lat osiemdziesiątych wielokrotnie brał udział w międzynarodowych turniejach rozgrywanych w Niemczech oraz w Skandynawii. W 1995 r. zwyciężył w rozegranym w Kopenhadze turnieju "BSF" (grupa B). Od 2000 r. nie występuje w klasycznych turniejach szachowych, jedynie sporadycznie w turniejach błyskawicznych oraz szachów szybkich.
Najwyższy ranking w karierze osiągnął 1 lipca 1993 r., z wynikiem 2435 punktów zajmował wówczas 3. miejsce (za Janem Adamskim i Włodzimierzem Schmidtem) wśród polskich szachistów.
Od 1994 r. prowadzi agencję szachową "Gambit", zajmującą się sprzedażą (głównie wysyłkową) akcesoriów szachowych.

</doc>
<doc id="713851" url="https://pl.wikipedia.org/wiki?curid=713851" title="Leopold Godowski">
Leopold Godowski

Leopold Godowski (Leopold Godowsky; ur. 13 lutego 1870 w Żoślach, zm. 21 listopada 1938 w Nowym Jorku) – amerykański pianista, kompozytor i pedagog.
Debiutował w wieku 9 lat w Wilnie, następnie odbył tournée po Polsce, Rosji i Niemczech. W 1884 podjął studia u Ernsta Rudorffa w Berlinie oraz Saint-Saënsa w Paryżu (1887–1890). W 1890 wyjechał do Stanów Zjednoczonych, gdzie pracował jako pedagog w Filadelfii i Chicago. Po występie w Berlinie w grudniu 1900, gdzie odniósł olbrzymi sukces został obwołany jednym z największych współczesnych pianistów i następcą Liszta; otrzymał tam klasę fortepianu. W 1909 został powołany na kierownika klasy mistrzowskiej w Akademie der Tonkunst w Wiedniu. W marcu 1911 występował w Polsce, w 1914 opuścił Europę i ponownie zamieszkał w USA. Koncertował w Ameryce Południowej i Azji, a po wojnie w Europie. W 1926 wystąpił ponownie w Polsce.
25 kwietnia 1930 uległ paraliżowi, który uniemożliwił mu dalszą karierę pianistyczną. Zmarł 21 listopada 1938 w Nowym Jorku.
Godowski przeszedł do historii także jako autor wirtuozowskich transkrypcji i parafraz koncertowych. Najsłynniejsze z nich to "Studia na tle Etiud" Chopina, trzy "Metamorfozy symfoniczne na tematy Walców" Johanna Straussa oraz seria "Renaissance" oparta na utworach francuskich klawesynistów.

</doc>
<doc id="713853" url="https://pl.wikipedia.org/wiki?curid=713853" title="Cedilla">
Cedilla



</doc>
<doc id="713856" url="https://pl.wikipedia.org/wiki?curid=713856" title="Jeff Lindsay">
Jeff Lindsay

Jeff Lindsay, właśc. Jeffry P. Freundlich (ur. 14 lipca 1952 w Miami) – amerykański dramaturg i powieściopisarz, znany przede wszystkim z cyklu powieści kryminalnych o Dexterze Morganie, seryjnym mordercy.
W 1975 ukończył Middlebury College w Vermont. Obecnie mieszka w Cape Coral (południowa Floryda) wraz ze swoją żoną Hilary Hemingway, która jest córką Leicestera Hemingwaya, młodszego brata Ernesta Hemingwaya.
Na podstawie powieści "Demony dobrego Dextera" (2004) i "Dekalog dobrego Dextera" (2005) Freundlicha powstał serial telewizyjny "Dexter" (2006–2013).

</doc>
<doc id="713860" url="https://pl.wikipedia.org/wiki?curid=713860" title="Włodzimierz Wesołowski">
Włodzimierz Wesołowski

Włodzimierz Józef Wesołowski (ur. 25 listopada 1929 w Borysławicach, zm. 21 listopada 2020 w Warszawie) – polski socjolog.
Syn Eugeniusza i Zofii Olszewskiej. Pochowany na Cmentarzu w Wilanowie.
Przebieg kariery zawodowej.
Maturę uzyskał w III Państwowym Liceum im. Żeromskiego w Łodzi. Pierwszy stopień studiów w latach 1949–1952 ukończył w Uniwersytecie Łódzkim uczęszczając na wykłady i seminaria profesorów Józefa Chałasińskiego i Jana Szczepańskiego. Drugi stopień, magisterium, ukończył w latach 1952–1954 w Uniwersytecie Warszawskim studiując pod kierunkiem prof. Juliana Hochfelda. W tymże samym Uniwersytecie zdobył stopień doktora w 1962, a stopień doktora habilitowanego w 1964. W latach 1954–1964 pracował na stanowiskach asystenta i adiunkta w Katedrze Socjologii Polityki UW. W 1964 jako docent habilitowany objął Katedrę Socjologii Ogólnej w Uniwersytecie Łódzkim. W tym Uniwersytecie wraz z asystentami przeprowadził badanie struktury społeczno-zawodowej Łodzi. W 1968 wrócił do Uniwersytetu Warszawskiego, gdzie objął kierownictwo Katedry Socjologii Ogólnej. W 1972 wziął urlop do pracy naukowej w Instytucie Filozofii i Socjologii PAN, gdzie prowadził badania nad zróżnicowaniem społeczno-zawodowym, warstwowym i klasowym społeczeństwa polskiego. Kontynuował te badania, wraz z zespołem przez całe lata siedemdziesiąte. W latach 1974–1980 kontynuując prace dydaktyczne i badawcze równocześnie pełnił funkcje zastępcy dyrektora ds. badawczych nowo utworzonego Instytutu Podstawowych Problemów Marksizmu i Leninizmu przy KC PZPR. W latach 70. był członkiem Rady Redakcyjnej organu teoretycznego i politycznego KC PZPR "Nowe Drogi".
W 1980 skoncentrował swoją działalność na pracy badawczej i dydaktycznej w Instytucie Filozofii i Socjologii PAN. Po wprowadzeniu w Polsce stanu wojennego wystąpił z PZPR. Zrealizował serię badań nad parlamentarzystami polskimi w oparciu o granty KBN. Prowadzi seminaria doktoranckie z socjologii polityki w międzynarodowej Szkole Nauk Społecznych (Graduated School for Social Research) przy IFiS PAN. Po przejściu na emeryturę w roku 1999 nadal prowadzi badania nad elitą polityczną i ekonomiczną w IFiS PAN, a zajęcia dydaktyczne koncentruje w Collegium Civitas, gdzie jest zatrudniony na etacie. W latach 2005–2009 uczestniczył w międzynarodowym programie badawczym na temat elit parlamentarnych i gospodarczych w ramach Szóstego Ramowego Programu Badawczego Unii Europejskiej (Projekt INTUNE).
Wśród wypromowanych przez niego doktorów znaleźli się, m.in.: Bohdan Szklarski (1996) oraz Aneta Gawkowska (2001).

</doc>
<doc id="713864" url="https://pl.wikipedia.org/wiki?curid=713864" title="Daniel Lanois">
Daniel Lanois

Daniel Roland Lanois (ur. 19 września 1951 w Hull) – kanadyjski muzyk i producent muzyczny.
Lanois rzadko nagrywa projekty sygnowane własnym nazwiskiem, zajmując się na co dzień pracą przy albumach U2, współpracuje z grupą od 1984. Był współproducentem albumów: "The Unforgettable Fire", "The Joshua Tree", "Achtung Baby", "All That You Can’t Leave Behind", "How to Dismantle an Atomic Bomb" i "No Line on the Horizon". Udzielał się również wokalnie i instrumentalnie na tych albumach. Współpracował również przy tworzeniu ścieżki dźwiękowej filmu "The Million Dollar Hotel". Pracował również dla takich postaci jak Bob Dylan, Brian Eno, Peter Gabriel, Robbie Robertson.
12 września 2009 na Międzynarodowym Festiwalu Producentów Muzycznych Soundedit '09 odebrał nagrodę „Człowiek ze Złotym Uchem”. Po gali miała miejsce projekcja jego filmu, "Here Is What Is", oraz pierwszy w Polsce koncert artysty (wraz z zespołem w składzie: Trixie Whitley, Jim Wilson, Brian Blade).

</doc>
<doc id="713869" url="https://pl.wikipedia.org/wiki?curid=713869" title="Spacja niełamiąca">
Spacja niełamiąca

Spacja niełamiąca, spacja niełamliwa, spacja nierozdzielająca, spacja nierozdzielna, spacja niepodzielna – znak spacji wyglądający na ekranie tak samo jak spacja zwykła, ale niepozwalający w danym miejscu przełamywać się tekstowi.
Spacja niełamiąca różni się od spacji twardej tym, że jest tak samo elastyczna jak spacja zwykła. Oznacza to, że w tekście wyjustowanym (wyrównanym jednocześnie do obu marginesów) rozszerza się tak samo jak spacja zwykła, czyli ma szerokość poprawnie dopasowaną do składu w danym wierszu (spacja twarda zachowuje zawsze szerokość nominalną).
Spacja niełamiąca pojawiła się w informatyce później niż powstanie procesorów tekstu. Można ją uzyskać tylko w zaawansowanych programach DTP, czyli programach do składu tekstu. Można ją uzyskać jedną z dwóch metod: wprowadzając odpowiednie polecenie spacji niełamiącej lub nadając spacji zwykłej atrybut niedzielenia.
Spacja niełamiąca istnieje w programie QuarkXPress co najmniej od wersji 4.0. W programie Adobe InDesign atrybut niedzielenia (dla dowolnego znaku) wprowadzono od wersji 1.0, ale polecenie takiej spacji dopiero od wersji 5.0 (CS3). W Wordzie, poza wersją 2013 (i programach podobnych), spacja niełamiąca nie istnieje, zamiast niej można co najwyżej wprowadzać spację twardą.
Zachowanie się spacji zwykłej, tak jakby była spacją niełamiącą, można imitować, poprzez zastąpienie którejś z sąsiednich spacji znakiem wymuszenia łamania wiersza (tzw. miękki enter), co najczęściej jest czynnością znacznie mniej praktyczną (zaburza algorytmy korekty optycznej, utrudnia wprowadzanie poprawek w tekście).
Zastosowanie spacji niełamiącej.
Znak ten znajduje powszechne zastosowanie w profesjonalnym składzie tekstu do pozostawiania w jednym wierszu tak zwanych całostek znaczeniowych, jak również jest stosowany w celach estetycznych. Zakres przestrzegania tej zasady jest uzależniony w praktyce od szerokości składu rozumianej jako liczba znaków w wierszu. W składzie wąskim (np. gazetowym) zasady te są najbardziej poluzowane, w składzie szerokim (np. dziełowym) zasady są znacznie bardziej rygorystyczne.
Spacja niełamiąca jest wykorzystywana do unikania sierotek, czyli w utrzymywaniu w jednym wierszu następujących elementów tekstu:

</doc>
<doc id="713876" url="https://pl.wikipedia.org/wiki?curid=713876" title="Bolszewik (wyspa)">
Bolszewik (wyspa)

Bolszewik (ros. "о́стров Большеви́к") – wyspa w archipelagu Ziemi Północnej, najbardziej wysunięta na południe część tego archipelagu. Zajmuje powierzchnię 11,3 tys. km² - stanowi drugą pod względem powierzchni wyspę archipelagu po Wyspie Rewolucji Październikowej. 
Wyspa ma charakter górzysty z najwyższymi szczytami osiągającymi 935 m n.p.m. Około 30% powierzchni wyspy pokrywa lodowiec. Pozostałą część porasta uboga roślinność tundrowa, głównie mchy i porosty.
Na wyspie znajduje się rosyjska baza arktyczna "Prima".

</doc>
<doc id="713877" url="https://pl.wikipedia.org/wiki?curid=713877" title="Biskupstwo Ozylii">
Biskupstwo Ozylii

Biskupstwo Ozylii (est: "Saare-Lääne piiskopkond"; niem.: "Bistum Ösel-Wiek") – półautonomiczne księstwo obejmujące tereny dzisiejszych estońskich prowincji Sarema, Lääne, Parnawa (część zachodnia) i Hiuma.
Zostało założone w 1228 przez Wilhelma z Modeny, legata papieża Grzegorza IX, na skutek kompromisu pomiędzy Rzymem a zakonem kawalerów mieczowych. Stolicą biskupstwa było Hapsal, w którym znajdowała się Katedra św. Mikołaja i zamek biskupi. Drugim co do znaczenia miastem był Arensburg na Ozylii. Było jednym z pięciu państw-członków Konfederacji Inflanckiej.
Biskupstwo istniało do 1560 roku, kiedy to biskup Johannes V von Münchhausen sprzedał je Danii. Duński książę, Magnus Inflancki został wybrany na biskupa 13 maja 1560 roku. Następnie scedował Wiek (część lądowa domeny biskupiej) na rzecz unii polsko-litewskiej, w zamian otrzymując pozostałą część Ozylii, należącą do inflanckiej gałęzi zakonu krzyżackiego.

</doc>
<doc id="713879" url="https://pl.wikipedia.org/wiki?curid=713879" title="Józef Ciszewski (piłkarz)">
Józef Ciszewski (piłkarz)

Józef Ciszewski (ur. 12 stycznia 1904 w Krakowie, zm. 2 maja 1987 w Warszawie) – polski piłkarz występujący na pozycji napastnika, reprezentant Polski w latach 1925–1934.
Kariera.
W trakcie kariery występował w Cracovii, Legii Warszawa oraz Polonii Warszawa. Z Cracovią mistrz Polski w sezonie 1932. 
W reprezentacji Polski debiutował 30 sierpnia 1925 w meczu z Finlandią w Helsinkach (2:2). Ogółem w latach 1925–1934 rozegrał w drużynie narodowej 14 spotkań i zdobył 3 bramki. Miał na swoim koncie również nieoficjalną grę w barwach reprezentacji Jugosławii.
Życie prywatne.
Autor książki "Jak zdobyć mistrzostwo w piłce nożnej" wydanej przez wydawnictwo „Prasa Wojskowa” w 1948 roku w Warszawie. Książka ta opisuje dość dokładnie przebieg postępowania treningów i ćwiczeń piłkarskich. W czasie II wojny światowej i po wojnie wychowawca sportowej młodzieży, nauczyciel wychowania fizycznego. Został pochowany na cmentarzu ewangelicko-augsburskim w Warszawie.

</doc>
<doc id="713883" url="https://pl.wikipedia.org/wiki?curid=713883" title="Corneille de Lyon">
Corneille de Lyon

Corneille de Lyon, Corneille de la Haye (ur. na początku XVI wieku, zm. ok. 1574) – malarz francuski pochodzenia niderlandzkiego. Nadworny malarz króla Henryka II.

</doc>
<doc id="713888" url="https://pl.wikipedia.org/wiki?curid=713888" title="Herb Zakopanego">
Herb Zakopanego

Herb Zakopanego – jeden z symboli miasta Zakopane w postaci herbu.
Wygląd i symbolika.
Herb przedstawia w błękitnym polu herbowym ciemnoszare wzgórze, na nim srebrny krzyż (o sylwetce krzyża na Giewoncie). Za nim dwa skrzyżowane złote klucze „piotrowe”, które w dolnej części przyjmują formę spinki góralskiej.
Historia.
Najstarszy odcisk pieczęci pochodzi z 1803 roku, jednak nie ustalono co przedstawia. W latach 1875–1933 używano pieczęci z wizerunkiem sylwetki Giewontu. Od momentu nadania praw miejskich Zakopanemu (1933), miasto nie posiadało swojego herbu.
Od roku 1968 używano herbu autorstwa Marii Czajkowskiej-Banach, który wyłoniono w drodze konkursu. Składał się on z niebieskiego tła, białego trójkąta symbolizującego górę i zielonego godła wywodzącego się z odcisku pieczęci gminnej z 1813 r. Godło przedstawiało pień ściętego drzewa na poziomej podstawie, a za nim prawdopodobnie narzędzie służące do ściągania pni z lasów lub hutnicze szczypce. Herb nie został jednak oficjalnie przyjęty przez Radę Narodową.
Herb autorstwa Michała Gąsienicy Szostaka został przyjęty jednogłośnie Uchwałą Rady Miasta Zakopane Nr XXIV/319/97 z dnia 4 czerwca 1997 roku, z okazji wizyty papieża Jana Pawła II w Zakopanem.
Kontrowersje.
Detale herbu wzbudzają wśród niektórych heraldyków zastrzeżenia. Wskazuje się, że w polskiej heraldyce nie występuje góra w formie trójkąta, klucze powinny być przed krzyżem, a jeden z nich powinien być koloru srebrnego. Z tych powodów w roku 2007 burmistrz Zakopanego Janusz Majcher chciał dokonać korekt w herbie, jednak ostatecznie wycofał się z tego pomysłu z powodu sprzeciwów ze strony opozycji i opinii publicznej.

</doc>
<doc id="713889" url="https://pl.wikipedia.org/wiki?curid=713889" title="Frontenhausen">
Frontenhausen

Frontenhausen – gmina targowa w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Dingolfing-Landau. Leży około 10 km na południe od Dingolfing, nad rzeką Vils.
Polityka.
Wójtem jest Georg Retz z CSU. Rada gminy składa się z 16 osób.

</doc>
<doc id="713891" url="https://pl.wikipedia.org/wiki?curid=713891" title="Terence McKenna">
Terence McKenna

Terence Kemp McKenna (ur. 16 listopada 1946, zm. 3 kwietnia 2000) – pisarz, filozof i etnobotanik. Autor licznych pseudonaukowych teorii: teorii pochodzenia gatunków i teorii nowości (ang. "novelty theory"), która zakłada, że czas jest falą fraktalną o zwiększającym się tempie odkryć, które skumulują się gwałtownie w roku 2012. Jego koncepcja ściśle wiąże się z kombinacją: psychodelików, filozofii gajanizmu i szamanizmu.
Życiorys.
Terence McKenna urodził i wychował się w małym, mocno religijnym miasteczku Paonia w zachodnim Kolorado. Już od najmłodszych lat, z powodu słabego wzroku, zmuszony był nosić dwuogniskowe okulary korekcyjne. Wada wzroku oraz niesportowa natura spowodowały, że większość dzieciństwa spędził samotnie. Wuj zainteresował go geologią, a samotne poszukiwanie skamielin na dnie wyschniętego strumienia w pobliżu domu stało się jego hobby.
McKenna po raz pierwszy zetknął się ze środkami halucynogennymi w książkach Aldousa Huxleya. Jego pierwszym bezpośrednim kontaktem z psychodelikami było spożycie dostępnych w handlu nasion powoju (morning glory). Jak sam twierdzi to doświadczenie nadało inny kierunek jego życiu.
Po ukończeniu szkoły średniej McKenna rozpoczął studia na Uniwersytecie Kalifornijskim w Berkeley. Przeniósł się do San Francisco latem 1967 r. (ang. "The Summer Of Love") przed rozpoczęciem wykładów. To właśnie tam jego kolega z mieszkania naprzeciwko, Barry Melton, zapoznał go z marihuaną i LSD.
W 1969 r. Terence otrzymał dyplom licencjacki z Ekologii i Ochrony Przyrody z Tussman Experimental College, w ramach krótko trwającego projektu zrealizowanego na Uniwersytecie Berkeley. Lata po ukończeniu studiów licencjackich spędził na nauczaniu języka angielskiego w Japonii oraz podróżując przez Indie i północną Azję, gdzie jego głównymi zajęciami były przemyt haszyszu i zbieranie motyli dla firm komercyjnych.
Po śmierci matki w 1971 r. Terence, jego brat Dennis i trzech innych znajomych pojechali do Kolumbijskiej Amazonii w poszukiwaniu oo-koo-hé, wywaru roślinnego zawierającego DMT. W La Chorrera, po namowach brata, Terence wziął udział w psychodelicznym eksperymencie w trakcie którego, jak sam twierdzi, nawiązał kontakt z „Logosem” – informującym, objawionym głosem, który jak wierzy Terence był uniwersalnym głosem dla wizjonerskich doświadczeń religijnych. Objawiony głos nakazał mu zbadanie struktury wczesnej formy Yijing, co doprowadziło do stworzenia teorii nowości.
Przez większość lat 70. Terence mieszkał w skromnym podmiejskim domu, utrzymując się z realizacji przepisów pochodzących z książki „The Magic Mushroom Growers Guide”: hodowli i sprzedaży psylocybinowych grzybów. Jak sam mówił, obawiał się tego niebezpiecznego procederu z powodu możliwości poważnych konsekwencji prawnych spowodowanych walką rządu z narkotykami. Właśnie za handel narkotykami był kiedyś poszukiwany przez Interpol.
McKenna był znajomym Ralpha Abrahama, Ruperta ShelDrake’a, i Riane Eisler, uczestniczył z nimi we wspólnych warsztatach i sympozjach. Był przyjacielem Toma Robbinsa.
W późniejszych latach swojego życia stał się uosobieniem kontrkultury. Timothy Leary przedstawił go kiedyś jako „prawdziwego Tima Leary’ego”. Terence miał swój udział w powstaniu wielu psychodelicznych i goa trance albumów takich artystów jak The Shamen, Spacetime Continuum, Zuvuya i Shpongle, a fragmenty jego wykładów były i są wykorzystywane przez wielu innych twórców. W 1993 r. pojawił się jako mówca na Starwood Festival, co zostało udokumentowane w książce „Tripping” napisanej przez Charlesa Hayesa (jego wykład został wydany zarówno na kasecie, jak i płycie CD). Był bardzo utalentowanym mówcą podziwianym przez swoich fanów za elokwencję.
McKenna mówił o psychodelikach, wirtualnej rzeczywistości (w której upatrywał artystycznego sposobu przekazu psychodelicznych wizji), teorii ewolucji, pozaziemskich cywilizacjach, duchach przodków (lub tak jak to nazywał, kontaktujących się 'zmarłych’). Był zwolennikiem zażywania psychodelików we względnie ekstremalnie dużych dawkach (twierdząc że ci, którzy tylko próbowali psychodelików w małych dawkach nie zdołali dostrzec ich prawdziwego przesłania), szczególnie samotnie, w ciemności, bez muzyki i innych form stymulacji. Filozoficznie i religijnie podziwiał Marshalla McLuhana, Pierre’a Teilharda de Chardin, gnostyczne chrześcijaństwo i Jamesa Joyce’a (nazywając „Finnegans Wake” najlepszym literackim odwzorowaniem doświadczeń psychodelicznych). Sprzeciwiał się wszelkim formom zorganizowanych religii lub bazujących na guru formach duchowego przebudzenia. Wierzył, że DMT jest apoteozą psychodelicznych doświadczeń i mówił o 'mieniących się klejnotami, samodryblujących piłkach do koszykówki' lub 'samotransformujących się mechanicznych elfach', które spotykał w tym stanie świadomości. Chociaż unikał jakichkolwiek interpretacji (częściowe odrzucenie i monoteizmu, i monogamii), był otwarty na ideę psychodelików jako międzywymiarowej podróży, pozwalającej jednostce spotkać obce byty, duchy przodków i duchy Ziemi.
Razem z Kathleen Harrison (jego przyjaciółką i żoną od 17 lat) Terence był także współtwórcą Botanical Dimensions – niedochodowej, etnobotanicznej organizacji, której celem jest ochrona i utrzymanie przyrody na Hawajach, gdzie żył przez wiele lat przed śmiercią. Przed przeprowadzką na stałe na Hawaje McKenna mieszkał na Hawajach i w mieście Occidental w Redwood-studded Hills, Sonoma County w Kalifornii.
Terence zmarł w 2000 r. z powodu nowotworu mózgu. Miał 53 lata. Pozostawił po sobie dwójkę dzieci – syna Finna i córkę Kleę.
„Stoned Ape” - teoria ewolucji człowieka.
Być może najbardziej intrygującą z teorii i obserwacji Terence’a McKenny jest jego wytłumaczenie pochodzenia ludzkiego umysłu i kultury. McKenna teoretyzował, że w czasie kiedy północnoafrykańskie dżungle kurczyły się pod koniec ostatniej epoki lodowcowej, ustępując miejsca terenom trawiastym, zamieszkujące drzewa plemiona naszych prymitywnych przodków opuściły gałęzie i przeniosły swoje domostwa na otwarte przestrzenie.
Wśród nowych produktów stanowiących ich dietę wyróżnić można zawierające psylocybinę grzyby rosnące wśród odchodów pasących się tam zwierząt kopytnych. Psylocybina, która w małych dawkach prowadzi do zwiększenia aktywności wzrokowej, w trochę większych powoduje fizyczne pobudzenie seksualne, a w dużych dawkach halucynacje i glosolalię, dała ewolucyjną przewagę plemionom stosującym taką dietę. Zmian spowodowanych przez wprowadzenie tej substancji do diety naczelnych było wiele – McKenna teoretyzuje na przykład, że synestezja (rozmazywanie się granic pomiędzy zmysłami) powodowana przez psylocybinę doprowadziła do wykształcenia się języka mówionego: zdolności do formowania przez dźwięki wokalne obrazów w umysłach słuchaczy.
Około 12000 lat temu, dalsze zmiany klimatu powoli usunęły halucynogenne grzyby z diety naszych przodków, powodując szereg głębokich zmian w naszym gatunku, na przykład powrót do przed-grzybowej, brutalnej struktury społecznej, która wcześniej została zmodyfikowana i/lub powstrzymana przez częstą konsumpcję psylocybiny.
Nagrania na żywo z wykładów o teorii „Stoned Ape” można znaleźć na płycie 'Conversations on the Edge of Magic' (nagrane na żywo na festiwalu Starwood).

</doc>
<doc id="713892" url="https://pl.wikipedia.org/wiki?curid=713892" title="Baia">
Baia

Baia (dawniej "Târgul Moldovei", węg. "Moldvabánya") – wieś w Rumunii, dawne miasto, w okręgu Suczawa, w gminie Baia. W 2011 roku liczyła 5197 mieszkańców.
Baia była najstarszym ośrodkiem miejskim na terenie historycznej Mołdawii, założonym i początkowo zamieszkanym przez Niemców. W późnym średniowieczu była głównym ośrodkiem katolicyzmu w prawosławnej na ogół Mołdawii, tu w XV w. miało siedzibę katolickie biskupstwo.
Nazwa oznacza w języku rumuńskim kopalnię.

</doc>
<doc id="713895" url="https://pl.wikipedia.org/wiki?curid=713895" title="CA San Miguel">
CA San Miguel

Club Atlético San Miguel jest argentyńskim klubem piłkarskim z siedzibą w Buenos Aires.
Historia.
Klub założony został 7 sierpnia 1922 roku i gra obecnie w czwartej lidze argentyńskiej Primera C Metropolitana.

</doc>
<doc id="713900" url="https://pl.wikipedia.org/wiki?curid=713900" title="Târgul Moldovei">
Târgul Moldovei



</doc>
<doc id="713903" url="https://pl.wikipedia.org/wiki?curid=713903" title="Targul Moldovei">
Targul Moldovei



</doc>
<doc id="713906" url="https://pl.wikipedia.org/wiki?curid=713906" title="Π-układ">
Π-układ

π-układ – rodzina zbiorów zamknięta na branie skończonych przekrojów, mająca zastosowanie przede wszystkim w teorii mnogości, teorii miary i rachunku prawdopodobieństwa.
Definicja.
Rodzinę zbiorów formula_1 nazywamy π-układem wtedy i tylko wtedy, gdy

</doc>
<doc id="713908" url="https://pl.wikipedia.org/wiki?curid=713908" title="Komsomolec (wyspa)">
Komsomolec (wyspa)

Komsomolec (ros. остров Комсомолец) – wyspa w archipelagu Ziemi Północnej, najbardziej wysunięta na północ część tego archipelagu. Zajmuje powierzchnię 9005 km² - stanowi tym samym trzecią pod względem powierzchni wyspę archipelagu po Wyspie Rewolucji Październikowej i wyspie Bolszewik. Najbardziej wysunięty na północ fragment wyspy, Przylądek Arktyczny, był miejscem, z którego wyruszało wiele wypraw arktycznych.
Najwyższy punkt wyspy wznosi się na wysokość 780 m. Około 6 tys. km², czyli 2/3 powierzchni wyspy pokrywa lodowiec, Lodowiec Akademii Nauk, stanowiący największy pod względem powierzchni lodowiec Rosji. Pozostałą część wyspy pokrywa uboga roślinność tundrowa.
Wyspa była po raz pierwszy badana przez radzieckich podróżników G. A. Uszakowa i N. N. Urwancewa w latach 1930-32. Nadali jej nazwę na cześć komsomolców, członków komsomołu – komunistycznej organizacji młodzieżowej.

</doc>
<doc id="713910" url="https://pl.wikipedia.org/wiki?curid=713910" title="Komsomolec">
Komsomolec



</doc>
<doc id="713911" url="https://pl.wikipedia.org/wiki?curid=713911" title="Uporządkowanie dalekiego zasięgu">
Uporządkowanie dalekiego zasięgu

Uporządkowanie dalekiego zasięgu – regularne uporządkowanie cząsteczek, atomów lub jonów w materiałach, występujące w obszarze, którego rozmiar w najdłuższym kierunku jest wielokrotnie większy od rozmiarów porządkujących się cząsteczek. Zwykle przyjmuje się, że uporządkowanie jest dalekozasięgowe, gdy regularne struktury w materiale występują na odległościach nie mniejszych niż 100-200 nanometrów.
Tego rodzaju uporządkowanie jest obserwowane głównie w ciałach stałych, posiadających dającą się zidentyfikować (np. rentgenograficznie) strukturę krystaliczną. Występuje ono jednak także w kwazikryształach, kryształach condis, kryształach plastycznych, ciekłych kryształach, niektórych mieszaninach (np. tzw. nanożelach i roztworach koloidalnych), a także w wielu materiałach naturalnych, które nie mają ściśle krystalicznej struktury – takich jak np. drewno.
Z drugiej strony, nie każde ciało stałe wykazuje tego rodzaju uporządkowanie. Ciała stałe niemające uporządkowania dalekiego zasięgu nazywa się amorficznymi. Przykładem ciała amorficznego jest szkło. W szkle występują jedynie lokalne obszary zagęszczenia zwane domenami lub klastrami, gdzie aniony krzemotlenowe są w jakiś sposób wzajemnie zorientowane. Rozmiar tych obszarów nie przekracza jednak 20 Å, przez co nie stanowi siatki dyfrakcyjnej dla promieniowania rentgenowskiego. Uporządkowania dalekiego zasięgu nie wykazują też stałe materiały amorficzne.

</doc>
<doc id="713914" url="https://pl.wikipedia.org/wiki?curid=713914" title="Olszewko (Załakowo)">
Olszewko (Załakowo)

Olszewko (dodatkowa nazwa w j. kaszub. Òlszéwkò) – część wsi Załakowo w Polsce, położona w województwie pomorskim, w powiecie kartuskim, w gminie Sierakowice, na Pojezierzu Kaszubskim. Wchodzi w skład sołectwa Załakowo.
W latach 1975–1998 Olszewko administracyjnie należało do województwa gdańskiego.

</doc>
<doc id="713924" url="https://pl.wikipedia.org/wiki?curid=713924" title="Diagnostyka preimplantacyjna">
Diagnostyka preimplantacyjna

Diagnostyka preimplantacyjna (, PGD) − metoda pozwalającą na genetyczną analizę komórek jajowych przed lub po zapłodnieniu bądź też zarodków przed podaniem ich do macicy przyszłej matce. PGD pozostaje w ścisłym związku z technikami wspomaganego rozrodu (zapłodnieniem "in vitro").
Wskazania do wykonania PGD.
Na ogół diagnostykę preimplantacyjną przeprowadza się u dwóch grup pacjentów. Jednak, ze względu na próby podwyższenia skuteczności metody pozaustrojowego zapłodnienia, są postulaty rozszerzenia testów genetycznych na wszystkie kobiety poddające się zapłodnieniu "in vitro".
1. Pary, u których wykonuje się badania w kierunku wykrycia aneuploidii u zarodka, czyli nieprawidłowej liczby chromosomów. Badanie tego typu pozwala wyeliminować rozwój zarodka z zespołem Patau (trisomia chromosomu 13), Downa (trisomia 21), Edwardsa (trisomia 18), Klinefeltera (XXY) czy Turnera (monosomia chromosomu X). Wskazaniem do wykonania PGD w kierunku wykrycia aneuploidii jest najczęściej wiek pacjentki (pacjentów), bądź częste występowanie ww. zespołów w rodzinie (wywiad genetyczny).
2. Drugą grupę pacjentów stanowią osoby ze zdiagnozowanym nosicielstwem chorób genetycznych. Mogą to być choroby jednogenowe, związane z pojedynczymi mutacjami w obrębie konkretnego genu. Do diagnozowanych obecnie przy użyciu PGD chorób dziedziczonych autosomalnie recesywnie należą mukowiscydoza, beta-talasemia, anemia sierpowata, zespół Smith-Lemli-Opitz (SLOS) i rdzeniowy zanik mięśni (SMA). Do chorób dziedziczonych w sposób autosomalny dominujący zaliczyć należy m.in. chorobę Huntingtona i chorobę Charcot-Marie-Tooth. PGD umożliwia również diagnostykę chorób, których dziedziczenie sprzężone jest z chromosomem X – zespołu łamliwego chromosomu X, hemofilii A oraz dystrofii mięśniowej Duchenne’a.
Niektórzy pacjenci mogą być nosicielami translokacji fragmentów chromosomów. Zarówno występowanie translokacji zrównoważonych jak i robertsonowskich u rodziców niesie za sobą ryzyko występowania wad genetycznych u płodu, w związku z czym i w tym wypadku wskazane jest wykonanie diagnostyki preimplantacyjnej.
Dr Richard Scott, kierownik grupy badawczej Reproductive Medicine Associates z New Jersey w USA, jesienią 2010 r. po opublikowaniu wstępnych wyników nowej metody testowania zarodków, postulował upowszechnienie tej praktyki. Stwierdził, że ponieważ sześć na siedem poronień jest powodowanych dużymi wadami genetycznymi zarodka, udana selekcja może pomóc podnieść skuteczność metody. Podczas gdy embriony z syndromem Downa zwykle przeżywają do urodzenia, płody z innymi wadami, jak zespół Turnera czy Edwarda, częściej prowadzą do przedwczesnego rozwiązania. Dlatego:
Badany materiał.
Diagnostykę preimplantacyjną można przeprowadzić na komórkach jajowych bądź blastomerach. Badanie komórek jajowych polega na biopsji polocytów (komórek powstałych w procesie oogenezy, usuwanych w kolejnych etapach rozwoju) i ich dalszej analizie genetycznej. Uzyskany wynik (np. stwierdzenie obecności bądź braku mutacji) pozwala na dedukcję czy dane jajo może po zapłodnieniu rozwinąć się w zdrowy zarodek. W takim wypadku badany jest materiał pochodzący wyłącznie od matki. Biopsja blastomeru (komórki pobieranej z rozwijającego się zarodka) daje natomiast możliwość zbadania materiału pochodzącego od obojga rodziców. W związku z tym, że na wczesnym etapie rozwoju nie następuje jeszcze różnicowanie się komórek, sama biopsja komórki zarodka nie niesie za sobą ryzyka jego uszkodzenia.
Metodyka badania.
Pobieranie materiału genetycznego zarodka jest stale udoskonalane. Jesienią 2010 r. grupa badaczy z New Jersey "Reproductive Medicine Associates" opublikowała wyniki testów wykonywanych z próbki (biopsii) pobieranej z embriona pięć dni po jego utworzeniu.
Technikami analitycznymi pozwalającymi na zbadanie określonych mutacji w badanym materiale są reakcja łańcuchowa polimerazy (ang. polymerase chain reaction, PCR) i fluorescencyjna hybrydyzacja in situ (ang. fluorescence in situ hybrydization, FISH).
Reakcja PCR stosowana jest w badaniu chorób jednogenowych. W związku z tym, że w przypadku PGD badana jest jedna komórka, zastosowanie reakcji PCR niesie za sobą spore ryzyko kontaminacji analizowanego materiału obcym DNA. Ponadto badanie znikomej ilości DNA stwarza możliwość wystąpienia niepożądanych zjawisk charakterystycznych dla PCR, takich jak wypadanie alleli (ang. allelic drop out, ADO) bądź efekt stochastyczny (nierównomierna amplifikacja alleli heterozygoty). W związku z powyższym coraz częściej w laboratoriach na całym świecie stosuje się wstępną amplifikację całego genomu (ang. whole genome amplification, WGA), celem namnożenia matrycy DNA do dalszych szczegółowych badań.
Technika FISH stosowana jest do analizy przemieszczeń fragmentów bądź całych chromosomów (translokacji) oraz do wykrywania aneuploidii. FISH jest techniką cytogenetyczną, wykorzystującą fluorescencyjne sondy DNA do wykrywania w badanym materiale genetycznym określonej sekwencji DNA. Analiza obrazu odbywa się przy użyciu mikroskopii fluorescencyjnej.

</doc>
<doc id="713925" url="https://pl.wikipedia.org/wiki?curid=713925" title="Konfederacja Inflancka">
Konfederacja Inflancka

Konfederacja Inflancka (1228-1560) – luźny związek pięciu państewek na terenie historycznych Inflant, tzn. na terenie dzisiejszej Łotwy i Estonii. Jej członkami byli: zakon krzyżacki w Inflantach, biskupstwo Ozylii, archidiecezja ryska, biskupstwo Dorpatu i biskupstwo Kurlandii.
Zostało stworzone przez Wilhelma z Modeny jako kompromis pomiędzy kościołem a rosnącym w siłę zakonem kawalerów mieczowych, który stopniowo podbijał ziemie zamieszkiwane przez plemiona Bałtów (Łatgalów, Zemgalów, Zelów i Kurów) oraz ugrofińskie plemię Liwów. Konfederacja istniała do czasu wojen inflanckich.

</doc>
<doc id="713926" url="https://pl.wikipedia.org/wiki?curid=713926" title="Ireneusz Załóg">
Ireneusz Załóg

Ireneusz Załóg (ur. 2 listopada 1968 w Siemianowicach Śląskich) – polski lektor, aktor filmowy, telewizyjny, głosowy i dubbingowy, reżyser dubbingu, właściciel firmy IZ-Text, zajmującej się udźwiękowieniem filmów fabularnych i dokumentalnych, bajek dla dzieci oraz reklam. Współpracował z Teatrem Korez, gdzie jego debiutem był "Homlet", a później wystąpił w "Meczu" na podstawie sztuki "Bądź mi opoką" Barrie Keeffe’a.

</doc>
<doc id="713927" url="https://pl.wikipedia.org/wiki?curid=713927" title="Pokolenie (film)">
Pokolenie (film)

Pokolenie – polski film wojenny z 1954 w reżyserii Andrzeja Wajdy, zrealizowany według scenariusza Bohdana Czeszki na podstawie powieści tego autora. 
Film, którego akcja rozgrywa się podczas II wojny światowej, opisuje wydarzenia wojenne z perspektywy młodzieńca Stacha (Tadeusz Łomnicki). Dołącza on do lewicowego ruchu oporu przeciwko nazistowskim okupantom w Warszawie, zmagając się ze śmiercią lub dekonspiracją swoich najbliższych towarzyszy.
"Pokolenie" zostało zrealizowane zgodnie z konwencją filmowego socrealizmu, w wyniku czego wyolbrzymiało rolę Związku Walki Młodych oraz Armii Ludowej, a członków Armii Krajowej przedstawiało jako kolaborantów. Film Wajdy, przypadający na schyłek epoki stalinizmu w Polsce, mimo ingerencji dyrektora artystycznego Aleksandra Forda został jednak doceniony w kraju i za granicą za walory artystyczne. "Pokolenie" zapoczątkowało karierę Wajdy jako reżysera filmowego i zapowiedziało narodziny zjawiska określanego mianem polskiej szkoły filmowej, choć po 1989 film był poddawany krytyce za fałszowanie historii.
Fabuła.
Akcja filmu toczy się podczas II wojny światowej. Głównym bohaterem filmowego "Pokolenia" jest młodzieniec Stach Mazur, który wraz ze swoimi kolegami Kostkiem i Zyziem prowadzi beztroskie życie, mimo że akurat trwa wojna. Pewnego razu, gdy cała trójka kradnie węgiel z przejeżdżających przez Warszawę niemieckich transportów kolejowych, Zyzio zostaje zastrzelony przez niemieckiego wartownika, natomiast Kostek wyskakuje z pociągu i znika z oczu Stacha. 
Próbując odnaleźć Kostka, Stach natrafia pod mostem na pijaka, który prowadzi go do baru. Tam Stach zostaje zapoznany ze stolarzem Sekułą, który załatwia mu pracę w stolarni kolaborujących z Niemcami przemysłowców Waldemara i Ryszarda Bergów, gdzie działa komórka Armii Krajowej. Terminując w zakładzie, Stach zaprzyjaźnia się z innym młodzieńcem bez doświadczenia zawodowego, ukrywającym się Żydem Jasiem Kronem. Sekuła wtajemnicza Stacha w działalność komunistycznej Gwardii Ludowej, wyjaśnia mu istotę kapitalistycznego wyzysku i mobilizuje go do nauki. W trakcie potajemnej nauki Stach poznaje Dorotę, aktywistkę Związku Walki Młodych. Pod jej wpływem kradnie rewolwer z warsztatu, przygotowując się do przyszłej walki konspiracyjnej. Gdy dowiaduje się, że Dorota jest oficerem Gwardii Ludowej, oboje zbliżają się do siebie.
Złożywszy przysięgę, Stach przystępuje do służby w komunistycznej organizacji. Jego gniew przeciw Niemcom wzrasta po niesłusznym oskarżeniu o kradzież drewna i brutalnym pobiciu. Chłopak postanawia wraz z przyjaciółmi – Jasiem, Jackiem oraz Mundkiem – naruszyć zasady konspiracji i dokonać samosądu. Wyrok na niemieckim oficerze wykonuje Jasio, po czym grupa ulatnia się, by uniknąć niemieckiego odwetu. Dorota potępia lekkomyślne zachowanie grupy Stacha, a Sekuła zleca mu wsparcie powstańców w getcie warszawskim. Krone, mimo wątpliwości, dołącza do oddziału, mając w pamięci wstyd, który przeżył po odmowie ukrycia swego zbiegłego sąsiada Abrama. Próba zdobycia wozu bojowego przy murach i dotarcia do powstańców kończy się jednak niepowodzeniem. Jasio odłącza się od grupy i skrywa się w budynku, z którego nie ma ucieczki. Osaczony przez Niemców, Krone popełnia samobójstwo, zeskakując ze schodów na najwyższym piętrze.
Tymczasem Stach znajduje schronienie u Doroty, która wyjawia mu swoje prawdziwe imię – Ewa. Następnego dnia, kiedy Stach przychodzi ponownie się z nią spotkać, zostaje ostrzeżony przez dozorcę, że pod mieszkanie Doroty przyjechali agenci Gestapo. Dorota spostrzega Stacha z oddali, po czym wsiada wraz z gestapowcami do samochodu. Stach, załamany po utracie swojej miłości życia, decyduje się mimo wszystko kontynuować walkę z okupantem i przejąć dowództwo nad resztkami plutonu.
Obsada.
Źródło: Filmpolski.pl
Produkcja.
"Pokolenie" jest adaptacją powieści Bohdana Czeszki pod tym samym tytułem, która reprezentowała poetykę socrealizmu. Pierwotnie produkcja filmu na podstawie powieści miała być powierzona Aleksandrowi Fordowi, ten jednak nie zamierzał go realizować. Ford powierzył zadanie realizacji "Pokolenia" swojemu asystentowi Andrzejowi Wajdzie, dając mu pierwszą szansę realizacji własnego filmu pełnometrażowego. Wajda miał wówczas za sobą reżyserię dwóch nieudanych etiud: "Złego chłopca" oraz "Ceramiki iłżeckiej", a nakręcenie "Pokolenia" miało mu pomóc w zdobyciu dyplomu Państwowej Wyższej Szkoły Filmowej w Łodzi. Sam Ford miał nadzorować projekt jako szef artystyczny.
Pierwotna wersja scenariusza, przygotowana przez Czeszkę, nosiła tytuł "Staż kandydacki". Tytuł ten pisarz wybrał nieprzypadkowo, gdyż zamierzał zasugerować młodzieży – potencjalnej widowni filmowej – że „przystąpienie do partii komunistycznej jest sprawą bardzo poważną”. Janina Falkowska w biografii reżysera jednak zaznacza, że scenariusz Czeszki nie różniłby się od typowych filmów socrealistycznych, które w momencie produkcji reprezentowały jedyną obowiązującą poetykę. Wajda chciał uniknąć stosowania natrętnej propagandy charakterystycznej dla tego okresu, toteż dokonał pewnych zmian w scenariuszu. Przywróciwszy pierwotny tytuł powieści, wprowadził do filmu postać Żyda Jana Kronego, który w odróżnieniu od Stacha oraz Doroty jest bohaterem niejednoznacznym i wątpi w słuszność swych poczynań. Ponadto swojemu pierwszemu operatorowi, Jerzemu Lipmanowi, Wajda zasugerował, aby ten robił zdjęcia do filmu w trakcie niepogody. Celem reżysera była imitacja poetyki włoskiego neorealizmu, który sztywnemu propagandowo filmowi miał nadać waloru autentyczności. Marcin Maron, charakteryzując poetykę zdjęć wypracowaną w "Pokoleniu" przez Lipmana oraz drugiego operatora Stefana Matyjaszkiewicza, zwraca uwagę na „odpowiednio dobrany plener (na przykład robotniczych przedmieść, wykorzystywanie wnętrz naturalnych, dokładne odwzorowanie przestrzeni i wieloplanową, starannie zakomponowaną inscenizację [...], komponowanie ruchu wewnątrzkadrowego”. Częściowo na przyjętą poetykę nałożył się również brak doświadczenia filmowego: w trakcie kręcenia sceny postrzelenia Jasia przez Niemców asystent reżysera, Kazimierz Kutz, chałupniczo skonstruował urządzenie umożliwiające zastosowanie efektu wytryśnięcia krwi z ręki Tadeusza Janczara.
Poetyka neorealizmu miała znaleźć odzwierciedlenie również w obsadzie. Nie mając do dyspozycji aktorów niezawodowych (poza kolegą z łódzkiej szkoły filmowej, Romanem Polańskim), Wajda zaufał rówieśnikom ze szkół aktorskich. W głównych rolach męskich obsadzeni zostali Tadeusz Łomnicki oraz Tadeusz Janczar, w głównej żeńskiej – Urszula Modrzyńska, natomiast epizodyczną rolę odegrał Zbigniew Cybulski. Oryginalna jak na polskie warunki była również muzyka. Reżyser zlecił skomponowanie ścieżki dźwiękowej Andrzejowi Markowskiemu; jego muzyka miała być „ironiczna w stosunku do akcji filmu”, a stylem przypominać Igora Strawinskiego.
Skompletowana ekipa filmowa rozpoczęła zdjęcia do "Pokolenia" w marcu 1954 roku; dekoracje do filmu powstały na Ochocie, wśród biedoty miejskiej. Zakończywszy zdjęcia, Wajda musiał zmierzyć się z miażdżącą dla filmu kolaudacją. Biuro Polityczne KC PZPR opóźniało czas premiery filmu, a na polecenie samego Forda wyciętych zostało sporo scen o wątpliwej wymowie ideologicznej (między innymi scena bójki pomiędzy Stachem a Kostkiem). O ostatecznym wprowadzeniu "Pokolenia" na ekrany miała zadecydować dopiero osobista interwencja Wandy Wasilewskiej, która żywiła sympatię do Czeszki. Ostatecznie, pomimo licznych uwag ze strony decydentów, film wszedł na ekrany w styczniu 1955 roku.
Film był kręcony w Warszawie, Łodzi i Wrocławiu.
Odbiór.
Gdy "Pokolenie" zjawiło się na ekranach kin, w komunistycznej prasie polskiej spotkało się z bardzo pozytywnym odbiorem. Wilhelm Mach nazwał go „filmem skromnym, nawet wstydliwym w przedstawianiu gorzkich zwycięstw walczącego pokolenia”, który „o bohaterstwie mówi bez wzniosłości i pychy, [...] nie wykuwa bojownikom granitowych posągów” („Przegląd Kulturalny”, 3 lutego 1955). Zdaniem Stanisława Grzeleckiego „"Pokolenie" dowodzi rzetelnego talentu twórców. Posiada wybitne wartości artystyczne, świadczy tak o wrażliwo­ści, wyobraźni, przejęciu się sprawą jak i o wiedzy i opanowaniu rzemio­sła u scenarzysty, reżysera, operatora i kompozytora”.
Mimo pozytywnego odbioru wśród krytyków i komentatorów życia filmowego, widownia kinowa przyjęła "Pokolenie" z relatywnie niewielkim zainteresowaniem – film zobaczyło około dwóch milionów widzów (przy czym średnia widownia filmu polskiego z lat 1950-1955 to 2,6 miliona widzów). Mimo to główni twórcy filmu (Wajda, Lipman, Janczar i Łomnicki) zostali uhonorowani Nagrodą Państwową.
Gdy po przełomie październikowym 1956 roku film Wajdy został pokazany na festiwalu w Cannes, również za granicą zebrał pozytywne opinie recenzentów. Jerzy Płażewski na łamach „Cahiers du cinéma” pisał, iż Wajda „[z] konfliktów politycznych uczynił sprawę głęboko ludzką i zrozumiałą”. W ten sposób reżyser dowiódł zdaniem recenzenta, iż „nawet w ramach tematów dopuszczonych przez oficjalną dydaktykę można pokazać pewne procesy, stosunki i tendencje w pełni ich prawdy psychologicznej dotąd zaniedbywanej”. Ado Kyrou z lewicowego pisma „Positif” stwierdził, że „od kiedy obejrzałem jego [Wajdy] "Pokolenie", jesteśmy przyjaciółmi”. Podobnie entuzjastycznie wypowiadał się na łamach „Sight &amp; Sound” Lindsay Anderson, doszukując się w "Pokoleniu" hołdu dla życia i budzącej się świadomości społecznej.
Odosobniony, ale reprezentatywny dla części społeczeństwa polskiego był jednak głos pisarza przebywającego na emigracji, Marka Hłaski. Hłasko zarzucił Wajdzie fałszowanie historii na korzyść komunistów, którzy „w czasie wojny [...] nie za wiele zdziałali, co stało się ich piętą achillesową”. Po latach, kiedy możliwe stało się swobodne punktowanie ideologicznych uwikłań "Pokolenia", również Adam Michnik bardzo krytycznie odniósł się do filmu Wajdy, ironicznie zauważając, iż „Polak fabrykant współpracuje z AK i kolaboruje na potęgę z Niemcami. Armia Krajowa to jakieś paskudne typy, które wzbudzają odrazę [...]. Religia to opium dla mas, odwodzące od walki o wyzwolenie. Jedynymi sprawiedliwymi są naturalnie komuniści”. Zdaniem Michnika "Pokolenie" „nie różni się niczym od reszty produkcji artystycznej socrealizmu”.
Analizy i interpretacje.
Choć "Pokolenie" współcześnie jest utożsamiane z nurtem socrealistycznym i podatne na krytykę ideologiczną, nie były kwestionowane jego walory estetyczne. Barbara Mruklik, poświęcając twórczości Wajdy osobną książkę, dostrzegła w "Pokoleniu" zaczątek jego stylu autorskiego. Zdaniem Mruklik "Pokolenie" Wajdy wprowadziło do jego twórczości bohatera romantycznego (Jasia Krone), łączącego w sobie „tradycję romantyzmu XIX-wiecznego z egzystencjalizmem wieku XX”. Autorka zauważyła, iż specyfiką Wajdy jest budowanie kontrastów (na przykład poprzez zestawienie sceny pobicia Stacha przez Niemców z sekwencją jazdy końmi) oraz rozbudowanych metafor (zegar z „Murzynkiem”, którego wahadło coraz szybciej się rusza i intensyfikuje nastrój). Bronisława Stolarska porównała nawet przemianę duchową Jasia Krone (od bierności do czynnego oporu) z męczeństwem Chrystusowym.
Tadeusz Lubelski zwraca uwagę, iż każdy z twórców "Pokolenia" „zawarł w tym filmie jakiś fragment swojej wojennej biografii”. Przykładowo, losy Stacha – pracownika warsztatu stolarskiego – pokrywały się z doświadczeniem samego Wajdy, który w trakcie niemieckiej okupacji pracował w różnych zakładach rzemieślniczych. Lipman z kolei, inscenizując pirotechnikę, podejmował takie samo ryzyko jak podczas wojny, kiedy podróżował po Europie w mundurze niemieckiego oficera. Natomiast Polański, wrzeszcząc histerycznie w jednej ze scen, przywoływał uczucie strachu z czasów pobytu w krakowskim getcie.
W krytycznej analizie historycznej "Pokolenia" Piotr Witek zauważa, iż reżyser starannie buduje motywację (ekonomiczną, polityczną, ideologiczną oraz emocjonalną) rządzącą Stachem, a filmowi dzięki autentycznym plenerom i scenografiom „udaje się stworzyć spójną, realistyczną i przekonującą wizję rzeczywistości”. Jednakże "Pokolenie" – jak zauważa Witek – jest przyćmione przez komunistyczną nowomowę i przyznaje jedyną słuszną rację lewicowemu dyskursowi. Efektem jest „dość schematyczny film o dydaktycznym przesłaniu”, w którym żołnierze Armii Krajowej, w odróżnieniu od Gwardii Ludowej, są przedstawieni jako kolaboranci i antysemici.
Niektórzy krytycy filmowi uznają "Pokolenie" za film zapoczątkowujący polską szkołę filmową, na co wpływ prawdopodobnie miała recenzja filmu autorstwa Antoniego Bohdziewicza, w której pojawiło się to pojęcie; według innych utwór ten był jeszcze utrzymany w duchu socrealizmu, a za początek polskiej szkoły należy uznać dopiero pojawienie się innego filmu Wajdy, "Kanału".

</doc>
<doc id="713932" url="https://pl.wikipedia.org/wiki?curid=713932" title="Ruff i Reddy">
Ruff i Reddy

Ruff i Reddy (ang. "The Ruff &amp; Reddy Show") – amerykański serial animowany wyprodukowany w 1957 roku.
Jego autorami byli William Hanna i Joseph Barbera. Była to pierwsza kreskówka wyprodukowana przez Hanna-Barbera Studio. Głównymi bohaterami są kot Ruff i pies Reddy.

</doc>
<doc id="713940" url="https://pl.wikipedia.org/wiki?curid=713940" title="Λ-układ">
Λ-układ

λ-układ (układ Dynkina) – specjalna rodzina zbiorów mająca zastosowanie przede wszystkim w teorii mnogości, teorii miary i rachunku prawdopodobieństwa.
Definicja.
Niech formula_1 będzie niepustym zbiorem. Rodzinę zbiorów formula_2 nazywamy λ-układem wtedy i tylko wtedy, gdy

</doc>
<doc id="713941" url="https://pl.wikipedia.org/wiki?curid=713941" title="Bema pamięci żałobny rapsod">
Bema pamięci żałobny rapsod

Bema pamięci żałobny rapsod – wiersz Cypriana Kamila Norwida z 1851 poświęcony zmarłemu rok wcześniej generałowi Józefowi Bemowi.
Mottem utworu są słowa przysięgi wypowiedzianej przez kartagińskiego wodza Hannibala: "Iusiurandum patri datum usque ad hanc diem ita servavi" („przysięgi złożonej ojcu aż po dziś dzień tak dotrzymałem”).
Poeta dokonał w utworze stylizacji pogrzebu bohatera (według rytuału średniowieczno-rycerskiego, pogańskiego i wczesnosłowiańskiego) oraz mitologizacji postaci generała Bema. Utwór został napisany polskim piętnastozgłoskowym heksametrem, ma charakter rapsodu, utworu podniosłego, opiewającego doniosłe wydarzenie lub niezwykłego bohatera. Styl jest wzniosły, obrazy dynamiczne, metafory i personifikacje uwypuklają symboliczne znaczenie tekstu.
Interpretacje muzyczne.
Tekst wiersza został wykorzystany przez Czesława Niemena w pieśni o tym samym tytule z albumu "Enigmatic". Utwór wykonany został również przez zespół Homo Twist (płyta Moniti Revan) oraz przez Romana Kostrzewskiego.

</doc>
<doc id="713944" url="https://pl.wikipedia.org/wiki?curid=713944" title="Wyspy Szwecji">
Wyspy Szwecji

W 2013 do Szwecji należało, według definicji "Statistiska centralbyrån" (SCB), 267 570 wysp o łącznej powierzchni 12 112,43 km² (ok. 3% całkowitej powierzchni Szwecji) i linii brzegowej o długości 67 251 km. Wyspy i wysepki morskie (ponad 100 000) stanowiły ok. 38% ogólnej liczby. Pozostałe to wyspy na jeziorach lub rzekach. Najwięcej wysp i wysepek znajduje się w granicach trzech regionów administracyjnych ("län"): Norrbotten (34 607), Sztokholm (32 952 z czego ok. 93% to wyspy morskie) i Västra Götaland (31 172).
Liczba ludności na 984 zamieszkanych wyspach (ok. 0,4% wszystkich wysp Szwecji), według danych z 2013, wynosiła 1 602 930 mieszkańców (ok. 17% ludności Szwecji). Na 8093 wyspach istniały zabudowania. Łączna liczba budynków wynosiła 905 268. Jako mieszkania klasyfikowano 414 277 obiektów.
50 największych wysp Szwecji (2014).
Lista 50 największych wysp Szwecji według definicji "Statistiska centralbyrån" (SCB) z 2014:

</doc>
<doc id="713948" url="https://pl.wikipedia.org/wiki?curid=713948" title="Roman Szewczyk">
Roman Szewczyk

Roman Edward Szewczyk (ur. 18 marca 1965 w Bytomiu) – polski piłkarz, w latach 1989–1994 reprezentant kraju (w tym kilkukrotny kapitan drużyny narodowej), mistrz Austrii (1996/97), dwukrotny zdobywca Pucharu Polski (1990/91, 1992/93), triumfator Superpucharu Austrii (1997). Słynął z mocnego, celnego strzału z dystansu i rzutów wolnych. W czasie profesjonalnej kariery zawodniczej gracz kolejno: Szombierek Bytom, Śląska Wrocław, GKS-u Katowice, FC Sochaux oraz Austrii Salzburg, a po jej zakończeniu: trener i skaut piłkarski.
Kariera klubowa.
W polskiej ekstraklasie (wówczas pod oficjalną nazwą I liga) zadebiutował w sezonie 1982/83 w Szombierkach Bytom. W następnym sezonie zdobył swą pierwszą bramkę na najwyższym szczeblu rozgrywkowym w Polsce, jednak jego drużyna - zajmując ostatnie miejsce w końcowej tabeli - spadła do ówczesnej II ligi. Na tym poziomie występował przez trzy kolejne sezony. Dobra gra po powrocie do ekstraklasy w barwach rodzimego zespołu, skutkowała transferem - w przerwie zimowej 1988/89 – do Śląska Wrocław. Jako zawodnik tego klubu zadebiutował w seniorskiej reprezentacji Polski, jednak występował w nim zaledwie przez rok, bowiem w grudniu 1989 został kupiony przez GKS Katowice. Z "Gieksą" dwukrotnie wywalczył Puchar Polski (1991 i 1993), będąc jednym z kluczowych graczy drużyny. W meczach ligowych sezonu 1992/93 zdobył aż 10 goli, co było jego rekordowym osiągnięciem w karierze. Łącznie w ekstraklasie zagrał 185 meczów, zdobywając w nich 23 bramki. Nigdy nie udało mu się zdobyć mistrzostwa Polski (najlepszym osiągnięciem było 2. miejsce w sezonie 1991/92). W lipcu 1993 przeszedł do francuskiego FC Sochaux, w barwach którego dwa pierwsze sezony rozegrał w Première Division (58 meczów, 2 gole) i jeden sezon w Division 2 (27 meczów, 2 gole). Na skutek braku awansu do Première Division w sezonie 1995/96, 15 lipca 1996 odszedł - na zasadzie wolnego transferu – do Austrii Salzburg. Dla tego klubu grał przez osiem kolejnych sezonów, aż do zakończenia kariery na profesjonalnym poziomie (czerwiec 2004). W barwach drużyny z Salzburga jedyny raz wygrał ligę (mistrz Austrii 1996/97) oraz zdobył superpuchar kraju (1997). Po zakończeniu zawodowej kariery okazjonalnie grywał w drużynach, występujących w lokalnych ligach kraju związkowego Salzburg.
Kariera reprezentacyjna.
W seniorskiej reprezentacji Polski rozegrał 37 oficjalnych spotkań międzypaństwowych, strzelając w nich 3 bramki. Debiutował 12 kwietnia 1989 w wygranej 2:1, towarzyskiej potyczce z Rumunią w Warszawie, a pierwszego gola zdobył 4 lutego 1990 w zwycięskim (1:0), towarzyskim spotkaniu z Iranem w Teheranie. Szerszej publiczności dał się poznać 13 listopada 1991, bramką strzeloną Anglii (na 1:0), w zremisowanym 1:1 meczu eliminacyjnym do Mistrzostw Europy 1992 na stadionie Lecha w Poznaniu. Niechlubną kartę reprezentacyjną zapisał natomiast 22 września 1993 na Ullevaal Stadion, dostając czerwoną kartkę w ważnym spotkaniu eliminacyjnym przeciwko Norwegii (przegranym 0:1). Podczas eliminacji Mistrzostw Świata 1994 był kapitanem drużyny narodowej. Ostatni raz w kadrze wystąpił 4 września 1994 na Ramat Gan, w przegranym 1:2 spotkaniu eliminacyjnym do Mistrzostw Europy 1996. Nigdy nie udało mu się wziąć udziału w wielkiej imprezie międzynarodowej (turnieju finałowym mistrzostw świata lub Europy). Aż 28 ze swoich występów w reprezentacji zaliczył, jako piłkarz GKS Katowice, co do dzisiaj pozostaje rekordowym osiągnięciem w historii tego klubu.
Życie prywatne.
Ma żonę Barbarę oraz dwie córki: Monikę i Anetę. Od 1996 do dziś mieszka w Austrii, nieopodal Salzburga, gdzie po zakończeniu kariery zawodniczej zajmował się skautingiem dla Red Bullu Salzburg oraz pracował m.in. jako szkoleniowiec FC Bergheim II i asystent trenera w USV Elixhausen.

</doc>
<doc id="713955" url="https://pl.wikipedia.org/wiki?curid=713955" title="Jar Rzeki Raduni">
Jar Rzeki Raduni

Jar Rzeki Raduni – krajobrazowy rezerwat przyrody na Pojezierzu Kaszubskim w powiecie kartuskim, utworzony w 1972 roku. Zajmuje powierzchnię 84,24 ha (akt powołujący podawał 74,26 ha).
Znajduje się w całości w Obszarze Chronionego Krajobrazu Doliny Raduni, jest też włączony do sieci Natura 2000.
Charakterystyka.
Rezerwat obejmuje znaczny fragment przełomu Raduni, zwanego Przełomem Babidolskim, przez wzgórza morenowe (zjawisko erozji) z porośniętymi grądem i łęgiem stokami. Jest to jedno z najbogatszych na niżu stanowisk flory i roślinności o charakterze podgórskim. Jar Raduni był fragmentem turystycznego szlaku spływów kajakowych (decyzją Regionalnej Dyrekcji Ochrony Środowiska w Gdańsku, zgodnie z obowiązującym planem ochrony: „Ruch kajakowy rzeką Radunią na odcinku pokrywającym się z obszarem rezerwatu Jar Rzeki Raduni jest niedozwolony”). Najbliższe miejscowości to Babi Dół, Borowo i Borkowo. Znajduje się na turystycznym szlaku Kartuskim.
Natura 2000.
Rezerwat leży w granicach obszaru Natura 2000 Jar Rzeki Raduni PLH220011 .
Tak definiuje teren "Formularz danych Natura 2000":
„Obszar obejmuje przełomowy odcinek rzeki Raduni. Rzeka płynie dnem kamienistego jaru, tworząc meandry. Dolina i strome zbocza (do 45 st. nachylenia) o wysokości do 40 m, porośnięte są lasem liściastym (grądy, łęgi); miejscami na dnie wąwozu występują podmokłe łąki. Rośnie tu wiele roślin górskich i innych rzadkich gatunków. Ostoja ma specyficzny mikroklimat, o wysokiej wilgotności i niższych temperaturach w porównaniu z przyległymi terenami. Przełom rzeki rozcina rozległy kompleks leśny, w którym dominują siedliska grądowe.”

</doc>
<doc id="713961" url="https://pl.wikipedia.org/wiki?curid=713961" title="Zelowie">
Zelowie

Zelowie (, ) – plemię Bałtów zamieszkujące do końca XV wieku tereny dzisiejszej północno-wschodniej Litwy i południowo-wschodniej Łotwy. Posługiwali się językiem selońskim.

</doc>
<doc id="713963" url="https://pl.wikipedia.org/wiki?curid=713963" title="Euronaft Trzebinia">
Euronaft Trzebinia

Euronaft Trzebinia – polskie przedsiębiorstwo zajmujące się świadczeniem specjalistycznych usług budowlanych, remontowych i przewozowych dla przemysłu petrochemicznego. Spółka należy do holdingu PKN Orlen.
Firma powstała w 1997 roku na bazie Działu Głównego Mechanika Rafinerii Trzebinia jako Naftotransrem Sp. z o.o. W 2003 roku zmieniła nazwę na obecnie obowiązującą.
Euronaft Trzebinia świadczy usługi w zakresie wytwarzania zbiorników ciśnieniowych, zbiorników bezciśnieniowych i rurociągów dla przemysłu petrochemicznego. Wykonuje także prace antykorozyjne, ultradźwiękowe pomiary grubości oraz inne usługi związane z mechaniczną obsługą obiektów i urządzeń przemysłowych.
Obok działalności technicznej spółka posiada uprawnienia do prowadzenia przewozów kolejowych na terenie Polski. Pion transportu kolejowego firmy zajmuje się przewozami towarowymi, a także obsługą bocznic kolejowych, pracami remontowymi torów i naprawą taboru kolejowego. Do przedsiębiorstwa należą cztery lokomotywy spalinowe T448p i sześć lokomotyw 060DA.
1 czerwca 2017 spółka została przejęta przez spółkę Orlen KolTrans (również należącą do grupy Orlen).

</doc>
<doc id="713979" url="https://pl.wikipedia.org/wiki?curid=713979" title="Synagoga w Będzinie">
Synagoga w Będzinie

Synagoga w Będzinie – zniszczona w 1939 r. synagoga znajdująca się w Będzinie przy dawnej ulicy Bożniczej.
Synagoga została zbudowana w 1881 roku na miejscu starej drewnianej synagogi. Podczas II wojny światowej, w nocy z 8 na 9 września 1939 roku niemieckie wojsko spaliło synagogę, wraz z modlącymi się w niej Żydami. Pożar trwał 20 godzin, a żołnierze Wehrmachtu i SS uniemożliwili jego gaszenie. Po zakończeniu wojny budynku synagogi nie odbudowano.
Jedną z najcenniejszych ocalonych pamiątek po synagodze jest XIX-wieczny, wykonany z jagnięcej skóry zwój Tory. Najprawdopodobniej został on wyniesiony bezpośrednio z płonącej synagogi lub z jej zgliszcz o czym świadczą jego nadpalenia.
Tora przez wiele lat spoczywała z innymi kosztownościami w skrytce w jednej z kamienic. Osoba, która ją odnalazła, sprzedała ją za niewielkie pieniądze, nie zdając sobie sprawy z wartości zwoju. Tora została podarowana Adamowi Szydłowskiemu i przeniesiona do synagogi Mizrachi.
W kwietniu 2007 roku zwoje zostaną wypożyczone na pół roku na wystawę "Holocaust Memorial at Miami Beach 1933-1945". W międzyczasie zostanie ona poddana konserwacji i dokładnie zbadana przez naukowców z Muzeum Holocaustu w Miami Beach. Dzięki temu będzie się ją dało rozwinąć.
1 września 1993 roku na miejscu gdzie stała synagoga postawiono granitowy obelisk z napisami w języku polskim i hebrajskim, upamiętniający będzińskich Żydów oraz synagogę. Treść na obelisku brzmi:
""Pamięci Żydów obywateli Miasta Będzina i okolicy"
"zamordowanych przez hitlerowców w okresie"
"II wojny światowej Towarzystwo Przyjaciół Będzina"
"pomnik ten ufundował na miejscu synagogi spalonej"
"przez okupantów z nocy 8 na 9 września 1939 r."
"Niech będzie on symbolem o tych tragicznych"
"latach bezprawia, okrucieństwa i przemocy"
"niech stanie się też symbolem odrodzenia i pojednania"
"narodów wolnych żyjących w pokoju i braterstwie""

</doc>
<doc id="713980" url="https://pl.wikipedia.org/wiki?curid=713980" title="CA Excursionistas">
CA Excursionistas

Club Atlético Excursionistas jest argentyńskim klubem piłkarskim z siedzibą w Buenos Aires, w dzielnicy Belgrano.
Historia.
Klub założony został 1 lutego 1910 roku pod nazwą Club Union de Excursionistas, która została zmieniona w roku 1920 na do dziś obowiązującą nazwę Club Atlético Excursionistas.
W roku 2006 Diego Maradona ogłosił sensacyjną wiadomość, że zamierza wrócić do gry w piłkę w klubie Excursionistas, jednak w końcu zmienił decyzję i postanowił zostać prezenterem telewizyjnym.
Obecnie klub gra w czwartej lidze argentyńskiej Primera C Metropolitana.

</doc>
<doc id="713984" url="https://pl.wikipedia.org/wiki?curid=713984" title="Club Atlético Excursionistas">
Club Atlético Excursionistas



</doc>
<doc id="713985" url="https://pl.wikipedia.org/wiki?curid=713985" title="Psychoterapia implozyjna">
Psychoterapia implozyjna



</doc>
<doc id="713987" url="https://pl.wikipedia.org/wiki?curid=713987" title="Leyland Motors">
Leyland Motors

Leyland Motors Limited – brytyjski producent samochodów założony w 1920 roku. Po trzech latach produkcji samochodów osobowych z ośmiocylindrowymi silnikami skoncentrował się na produkcji ciężarówek i autobusów. W latach 60. przejął fabryki samochodów osobowych Standard-Triumph i Rover, a po połączeniu z Jaguarem i grupą BMC (Austin, Morris, Riley, Wolseley) utworzono koncern British Leyland Motor Corporation, znacjonalizowany w 1975 roku. Po reprywatyzacji produkcję samochodów osobowych uniezależniono od Leylanda w ramach Rover Group.
Z firmą Leyland Motors wiązały się, zakupione dla Polski, dwie licencje na silniki wysokoprężne z wtryskiem bezpośrednim. Jedna na silnik mniejszy SW-400 – który wraz z licznymi wersjami rozwojowymi był produkowany w Andorii, drugi – większy SW 680 również z wersjami rozwojowymi produkowany był w WSK Mielec. W latach 1947–1948 w mieleckich zakładach wytwarzano też autobus Leyland LOPS 3/1, z nadwoziem zaprojektowanym przez Stanisława Panczakiewicza.

</doc>
<doc id="713990" url="https://pl.wikipedia.org/wiki?curid=713990" title="Stara Synagoga w Będzinie">
Stara Synagoga w Będzinie

Stara Synagoga w Będzinie – drewniana synagoga znajdująca się w Będzinie przy dawnej ulicy Bożniczej, u podnóży zamku.
Synagoga została zbudowana w latach 1851-1856. Około 1880 roku legła zniszczeniu, poprzez co w 1881 roku na jej miejscu zbudowano okazałą, nową, murowaną synagogę.

</doc>
<doc id="713995" url="https://pl.wikipedia.org/wiki?curid=713995" title="Mekran">
Mekran



</doc>
<doc id="713996" url="https://pl.wikipedia.org/wiki?curid=713996" title="Makran">
Makran



</doc>
<doc id="713999" url="https://pl.wikipedia.org/wiki?curid=713999" title="Najstarsza Synagoga w Będzinie">
Najstarsza Synagoga w Będzinie

Najstarsza synagoga w Będzinie – pierwsza, drewniana synagoga (bóżnica), znajdująca się w Będzinie przy ulicy Targowej (ob. Berka Joselewicza), nieopodal Rynku Rybnego, przy murach miejskich.
Synagoga została zbudowana pomiędzy 1564 a 1583 rokiem, wraz z powstaniem będzińskiej gminy żydowskiej. Najprawdopodobniej synagoga spłonęła kilkadziesiąt lat później podczas któregoś z pożarów miasta.

</doc>
<doc id="714002" url="https://pl.wikipedia.org/wiki?curid=714002" title="Niemen (ujednoznacznienie)">
Niemen (ujednoznacznienie)



</doc>
<doc id="714004" url="https://pl.wikipedia.org/wiki?curid=714004" title="Karta wędkarska">
Karta wędkarska

Karta wędkarska – dokument zezwalający na uprawianie wędkarstwa, w Polsce wydawany przez starostę po zdaniu stosownego egzaminu.
Wymagania egzaminacyjne.
Aby uzyskać kartę wędkarską, należy: 
Podstawy prawne.
Podstawą prawną funkcjonowania dokumentu o nazwie "karta wędkarska" jest ustawa o rybactwie śródlądowym. Karta wędkarska jest uznanym przez prawo świadectwem posiadania wiedzy z zakresu ochrony i połowu ryb a wobec tego stanowi podstawę do ubiegania się o wydanie licencji na połów ryb w wodach należących do Skarbu Państwa. Taką licencją w przypadku wód użytkowanych przez Okręg jest legitymacja członkowska z aktualnymi w danym roku składkami (członkowską i okręgową). Niemal wszystkie wody użytkowane przez Okręg Mazowiecki Polskiego Związku Wędkarskiego są wodami należącymi do Skarbu Państwa. Okręg użytkuje je na podstawie pozwolenia wodno-prawnego. Wędkarze mazowieckiego Związku są praktycznie zobligowani do posiadania karty wędkarskiej, a organizacja ma za zadanie pomóc nowo wstępującym w jej zdobyciu. 
W przepisach ww. ustawy najistotniejszy jest art. 7, który stanowi co następuje: 
Polski Portal Wędkarski Rybobranie.pl na zlecenie Polskiego Związku Wędkarskiego przygotował serwis pozwalający na przeprowadzenie wstępnego egzaminu na kartę wędkarską przez internet.

</doc>
<doc id="714005" url="https://pl.wikipedia.org/wiki?curid=714005" title="Wojewodowie nowogródzcy">
Wojewodowie nowogródzcy

Wojewodowie województwa nowogródzkiego Wielkiego Księstwa Litewskiego i Rzeczypospolitej.

</doc>
<doc id="714012" url="https://pl.wikipedia.org/wiki?curid=714012" title="3rd Street Promenade">
3rd Street Promenade



</doc>
<doc id="714019" url="https://pl.wikipedia.org/wiki?curid=714019" title="Third Street Promenade">
Third Street Promenade

Third Street Promenade (ang.: "Promenada na Trzeciej ulicy") – deptak w Santa Monica w Kalifornii w USA. Popularne miejsce zakupów wśród mieszkańców zachodniego Los Angeles oraz całego hrabstwa Los Angeles. Z powodu atrakcyjnego położenia nad Oceanem Spokojnym i łagodnego klimatu, także ośrodek turystyczny.
Third Street była centrum biznesu od chwili powstania miasta pod koniec 1800, a początki promenady sięgają lat 60. XX wieku. Koniec lat 70. przyniósł upadek tamtejszego ulicznego handlu, lecz w wyniku migracji lepiej sytuowanej ludności na te tereny, w latach 80. nastąpiło ożywienie, a na początku lat 90. obszar uzyskał swój obecny charakter.
Powstał tam pierwszy "Starbucks Hear Music Coffeehouse" (aktualnie są dwie inne lokalizacje - w South Beach na Florydzie i San Antonio w Teksasie), znajdują się tam także teatry Manna, AMC i Loews oraz popularne targowisko płodów rolnych.
Swoje siedziby mają tu następujące firmy i marki: Anthropologie, Downtown Santa MonicaFrench Connection, Borders, Barnes &amp; Noble, Urban Outfitters, trójkondygnacyjny Gap, Armani Exchange, Apple i Pottery Barn.
Częstym widokiem w tym miejscu są uliczni wykonawcy i artyści.
Santa Monica Place (Frank Gehry, 1980) jest przylegającym do centrum handlowego budynkiem, zbudowanym zanim Santa Monica Mall zostało zamienione na promenadę.
Third Street jest również miejscem o najwyższej koncentracji ludzi bezdomnych w Santa Monica.

</doc>
<doc id="714028" url="https://pl.wikipedia.org/wiki?curid=714028" title="Dassault Mystère IV">
Dassault Mystère IV



</doc>
<doc id="714029" url="https://pl.wikipedia.org/wiki?curid=714029" title="EUjet">
EUjet

EUjet (kod linii IATA: VE / kod linii ICAO: EUJ) – nieistniejące irlandzkie tanie linie lotnicze. Firma oferowała połączenia ze swojej głównej bazy w Shannon i węzła w Manston, Kent.
Firma rozpoczęła działalność w maju 2003 roku, na początku oferując jedynie loty czarterowe. We wrześniu 2004 EUjet uruchomiła regularne rejsy. W styczniu 2005 roku linia została sprzedana brytyjskiej spółce PlaneStation za 10 milionów euro. W lipcu tego samego roku, PlaneStation, która była również właścicielem portu lotniczego Kent, zbankrutowała, co zmusiło EUjet do zawieszenia działalności.
Flotę EUjet tworzyło sześć samolotów Fokker F100. 

</doc>
<doc id="714031" url="https://pl.wikipedia.org/wiki?curid=714031" title="Kleptopasożytnictwo">
Kleptopasożytnictwo

Kleptopasożytnictwo (ang. "kleptoparasitism, cleptoparasitism") – forma zachowania niektórych gatunków zwierząt polegająca na wykradaniu lub wykorzystywaniu w innym celu pożywienia zdobytego lub spreparowanego przez inne osobniki tego samego albo obcego gatunku.
Kleptopasożytnictwo jest u drapieżników powszechne. Obowiązujący schemat mówi, że osobnik o większej biomasie odbiera pokarm osobnikowi mniejszemu. Są jednak wyjątki i one wzbudzają największe zainteresowanie ekologów. Skrajnym przykładem nietypowego kleptopasożytnictwa, gdy duży drapieżnik ucieka przed 100-krotnie mniejszym zostawiając mu swoją zdobycz, jest dobrze udokumentowany schemat zachowań pumy płowej oraz jagurundiego amerykańskiego, gdy do ich posiłku chce się dobrać skunksik smukły lub skunksik wąskoczelny. Zachowanie dużych kotów jest zrozumiałe. Małe skunksiki zjadają niewiele i do posiłku można po pewnym czasie powrócić, a dysponują wyjątkowo nieprzyjemną i kłopotliwą bronią. 
Przykładem kleptopasożytnictwa u ptaków jest odbieranie mewom lub rybitwom przez wydrzyki upolowanej zdobyczy. Kleptopasożytami określa się również pasożyty rozwijające się w gniazdach pszczół samotnych, które zwykle nie zabijają gospodarza bezpośrednio, ale żywią się zgromadzonym w gnieździe pokarmem.

</doc>
<doc id="714033" url="https://pl.wikipedia.org/wiki?curid=714033" title="Kleptopasożyt">
Kleptopasożyt



</doc>
<doc id="714036" url="https://pl.wikipedia.org/wiki?curid=714036" title="Mikrosporofil">
Mikrosporofil

Mikrosporofil – męski liść zarodnionośny u roślin naczyniowych. Na takim liściu umieszczone są mikrosporangia. U okrytonasiennych odpowiednikiem mikrosporofili są pręciki. Mikrosporofile często nie przypominają zielonych liści odżywczych – trofofili.

</doc>
<doc id="714038" url="https://pl.wikipedia.org/wiki?curid=714038" title="Park Narodowy Kings Canyon">
Park Narodowy Kings Canyon

Park Narodowy Kings Canyon (ang. "Kings Canyon National Park") – park narodowy położony we wschodniej części stanu Kalifornia w Stanach Zjednoczonych. Park został utworzony w 1940, na powierzchni 1869 km².
Park Narodowy Kings Canyon przylega do Parku Narodowego Sekwoi. Oba parki są zarządzane przez National Park Service jako jedna jednostka. Wchodzą także w skład rezerwatu biosfery.
Historia.
Dawniej obszar dzisiejszego parku narodowego zamieszkiwali Indianie z plemienia West Mono (lub Monache). Ludność pojawiła się na tym terenie już ok. 6-7 tys. lat temu. Zimą przebywali oni na terenach nizinnych i w dolinach, zimą wędrowali oni w wyższe partie gór w celu polowania i handlu z Pajutami. Sytuacja rdzennej ludności pogorszyła się wraz z początkiem gorączki złota w połowie XIX w. Przybyli wtedy w to miejsce licznie kolonizatorzy, a także prywatni przedsiębiorcy. Rozpoczęli oni masową eksterminację miejscowych. Zagrożone było również środowisko naturalne, którego sytuację pogarszały wycinki drzew i powszechność polowań.
W latach 70. XIX w. pojawiły się pierwsze głosy nawołujące do zaprzestania wywierania presji na środowisko. Czołowymi działaczami w tej sprawie byli John Muir oraz George Stewart. W rezultacie w 1890 r. podjęto decyzję o ustanowieniu dwóch parków narodowych na tym obszarze - Sequoia oraz Generała Granta. W 1940 r. drugi z nich został rozszerzony o kolejne obszary i przemianowany na Park Narodowy Kings Canyon.
Geologia.
Park Narodowy Kings Canyon zajmuje obszar, będący fragmentem łańcucha górskiego Sierra Nevada. W pobliżu znajduje się najwyższy szczyt kontynentalnej części Stanów Zjednoczonych - Mount Whitney o wysokości 4 421 m n.p.m., w związku z czym wiele szczytów, znajdujących się w obrębie parku osiąga powyżej 3 500 m n.p.m. Szczyty te urozmaicają głębokie doliny, najczęściej pochodzenia lodowcowego, z których najbardziej znaną jest Kings Canyon. Na terenie parku występują głównie skały magmowe jawnokrystaliczne, a wśród nich: granit, dioryt, czy monzonit. Część jest natomiast metamorficzna.
Fauna.
Na terenie Parku Narodowego Kings Canyon występuje bardzo wiele dzikich gatunków, wśród których można wymienić: baribala, pumę, kojota preriowego, mulaka, świstaka, rosomaka tundrowego, borsuka, bobra, kotofretkę, szczekuszkę amerykańską, susła. Spośród ptaków można wymienić sokoła wędrownego.
Flora.
Wśród roślin występujących w parku można wymienić jodłę wspaniałą, sosnę jasnokorą.
Turystyka.
Infrastruktura turystyczna w parku jest stosunkowo dobrze rozwinięta. Na terenie parku można uprawiać wiele dyscyplin sportu, wśród których można wymienić narciarstwo, snowboarding, wspinaczkę, kajakarstwo.

</doc>
<doc id="714040" url="https://pl.wikipedia.org/wiki?curid=714040" title="Synagoga Mizrachi w Będzinie">
Synagoga Mizrachi w Będzinie

Synagoga Mizrachi w Będzinie (z hebr. "Wschodni") – publiczny dom modlitwy z XIX wieku w Będzinie w podziemiach kamienicy przy ulicy Potockiego 3, którego dekoracja malarska została wpisana do rejestru zabytków ruchomych województwa śląskiego. 
Historia.
Synagoga została założona na pod koniec XIX wieku z inicjatywy i funduszy bogatego kupca Jakuba Chila Winera. Synagoga najprawdopodobniej jako jedyna w Będzinie przetrwała czasy II wojny światowej bez żadnych zniszczeń i uszkodzeń. Od czasów zakończenia wojny główna sala modlitewna została podzielona ścianką na dwa odrębne pomieszczenia, w których znajdował się skład węgla oraz rupieciarnia.
Przez wiele lat synagoga pozostawała zapomniana, a jej lokalizacja nie była znana. W 2003 r. podczas spotkania Adama Szydłowskiego, prezesa Zagłębiowskiego Centrum Kultury Żydowskiej, z Menachemem Liwerem, jego żoną i rodziną, dowiedziano się o istnieniu synagogi przy ulicy Potockiego 3. Istnienie domu modlitwy miało potwierdzać miejsce po mezuzie na framudze drzwi. W 2004 r. Szlomo Gołdowski podczas wizyty na dziedzińcu kamienicy gdzie znajduje się synagoga wspomniał, że będąc dzieckiem bawił się na podwórku kamienicy Winera, gdy jego ojciec modlił się za pewnymi drzwiami. Nie udało ich się jednak otworzyć, ze względu na nieobecność właścicielki.
Dopiero 6 lipca 2004 r. Adamowi Szydłowskiemu oraz pozostałym członkom Zagłębiowskiego Centrum Kultury Żydowskiej udało się wejść do synagogi. Natychmiast przystąpiono do jej porządkowanoa: usunięto węgiel, wyburzono ściankę dzielącą salę modlitewną, zabezpieczono malowidła oraz usunięto trzydziestocentymetrową warstwę ziemi, w której znaleziono pozostałości kafli kominka. Na ścianie wschodniej znajduje się zamurowana wnęka po drewnianym Aron ha-kodesz.
Wewnątrz głównej sali modlitewnej zachowały się malowidła i freski będzińskiego malarza Altka Winera. Przedstawiają one grób Absaloma, uliczkę Jaffe, grób Racheli, motywy roślinne oraz znajdujące się w medalionach: menora, chanukija, balsaminka oraz świeca hawdalowa.
Na stropie podzielonym na trzy kolebki, które przedstawiają po cztery z każdej strony, czyli Dwanaście Plemion Izraela. W centralnej części znajduje się gwiazda Dawida. Synagoga jest jedną z siedmiu w Polsce, w której zachował się pełny cykl znaków zodiaku. Polichromie są zgodne z ideą syjonizmu. Napisy w języku jidysz wykonali najprawdopodobniej dwaj nieznani malarze.
W 2006 r. dzięki funduszom władz miasta odnowiono bramę wejściową. W 2007 r. synagoga została zamknięta ponieważ z sufitu zaczęła odpadać polichromia. Dekoracja malarska w sali męskiej synagogi Mizrachi została wpisana do rejestru zabytków ruchomych województwa śląskiego 12 sierpnia 2008 roku (nr rej. B 129/08).
Po trwającym pięć lat remoncie konserwatorskim, który kosztował ponad 120 tys. zł, synagoga została otwarta z początkiem 2012 r. Odrestaurowano polichromie i zabezpieczono obiekt przed wilgocią.

</doc>
<doc id="714042" url="https://pl.wikipedia.org/wiki?curid=714042" title="Caprinae">
Caprinae



</doc>
<doc id="714045" url="https://pl.wikipedia.org/wiki?curid=714045" title="Club Atlético Fénix">
Club Atlético Fénix



</doc>
<doc id="714054" url="https://pl.wikipedia.org/wiki?curid=714054" title="Mikołaj Sapieha (1588-1638)">
Mikołaj Sapieha (1588-1638)



</doc>
<doc id="714055" url="https://pl.wikipedia.org/wiki?curid=714055" title="Georges Vacher de Lapouge">
Georges Vacher de Lapouge

Georges Vacher de Lapouge (ur. 12 grudnia 1854 w Neuville-de-Poitou, zm. 12 lutego 1936 w Poitiers) – francuski antropolog, teoretyk rasizmu.
Poglądy rasowe.
Dokonał podziału ludności europejskiej na trzy rasy podstawowe. Wyznacznikiem przynależności do danej rasy, miały być cechy fizyczne. Każda z trzech ras zdaniem Lapouge'a ma określone cechy psychiczne. Określił ich występowanie w poszczególnych krajach, a także określił najodpowiedniejsze dla nich wyznania. 
Podział ten wyszczególniał:
Najwartościowszą rasą byli aryjczycy, zaś najmniej wartościowa - rasa śródziemnomorska. Kontynuując myśli Arthura de Gobineau, największe zagrożenie dla kultury zachodniej upatrywał w mieszaniu się ras doskonalszych z pośledniejszymi (co wywoływały stopniowy upadek kulturalny i organizacyjnego społeczeństwa państwa i narodu). Uważał, iż proces ten postępuje we wszystkich warstwach społecznych. Twierdził ponadto że wszędzie, poza krajami anglosaskimi ludność czysta rasowo, jest w mniejszości. Także wśród klas wyższych, zdaniem Lapouge'a przypisanych rasie aryjskiej. Opracował także teorię selekcji socjalnej, której efektem ma być upadek ras doskonalszych. Wynikał z niej sprzeciw Lapouge'a wobec kapitalizmu i demokracji, jako czynnikom mającym szkodzić rasie aryjskiej. Według de Lapouge'a rasa aryjska jest zagrożona w swym istnieniu wskutek selekcji społecznych, którym ulegają głównie aryjczycy. Według niego, spadek liczby aryjczyków równał się z zagładą cywilizacji. Selekcję wyszczególniał w kilku aspektach:
Poglądy społeczne.
Vacher de Lapouge był z przekonań socjalistą, członkiem marksistowskiej "Parti Ouvrier Français". Popierał eugenikę i ruch feministyczny.

</doc>
<doc id="714056" url="https://pl.wikipedia.org/wiki?curid=714056" title="Veer-Zaara">
Veer-Zaara

Veer-Zaara (hindi वीर-ज़ारा, urdu ویر زارا niem. tytuł "Die Legende einer Liebe", ang. "A Love Legend") – indyjski film z 2004 roku w reżyserii Yasha Chopry, autora takich filmów jak: "Deewaar", "Lamhe", "Darr" i "Dil To Pagal Hai", a producenta "Fanaa", "Kabul Express", "Dhoom 2". W rolach głównych występują aktorzy: Shah Rukh Khan, Preity Zinta, Rani Mukerji i Amitabh Bachchan. Tematem filmu jest rozrywana granicami i więzieniem miłość Pakistanki i Indusa. Symbolicznie pokazano tu tęsknotę Indii za połączeniem się z oddzielonym od 1947 roku narodem Pakistanu. Jednocześnie przedstawiono tu walkę kobiet o równouprawnienie i problem związku muzułmanki z wyznawcą hinduizmu. Przede wszystkim jednak jest to ponadczasowa historia o miłości, która zwycięża podziały, której nie niszczy czas.
Fabuła.
Zaara (Preity Zinta), pakistańska dziewczyna z bogatej muzułmańskiej rodziny tuż przed swoimi zaaranżowanymi przez ojca zaręczynami z Razą (Manoj Bajpai) wymyka się z domu i rusza w podróż do Indii. Chce spełnić ostatnie życzenie umierającej indyjskiej piastunki. Jedzie wrzucić jej prochy do świętej rzeki, aby mogła ona zgodnie z wiarą hindusów dostąpić zbawienia. Autobus, którym jedzie spada ze zbocza i Zaarę ratuje indyjski lotnik Veer Pratap Singh (Shah Rukh Khan). Trudno mu zostawić w podróży młodą Pakistankę samą, więc pomaga jej osiągnąć cel drogi. Czas spędzony razem zbliża młodych. Zakochują się w sobie. Veer nie śmie wyjawić swej miłości, a gdy ją wyznaje to dopiero wstrząśnięty faktem, że Zaara jest zaręczona. Zrozpaczony pozwala jej odjechać do Pakistanu. To koniec ich wspólnej podróży, ale nie miłości. Zakochana Zaara nie chce wyjść za mąż za Razę. Wzywa Veera, aby przyjechał po nią do Pakistanu. Między nimi dwa wrogie sobie kraje, dwie różne religie, tradycja aranżowania małżeństw i posłuszeństwa rodzicom, a także uraza dwóch rodzin.
Muzyka i piosenki.
Twórcami muzyki są Sanjeev Kohli i Madan Mohan. W filmie wykorzystano nieopublikowane utwory Madana Mohana zmarłego w 1975 roku. Szczególną popularnością w Indiach cieszą się piosenki z tego filmu. W filmie śpiewa je przede wszystkim najsławniejsza wokalistka Indii swoją twórczością związana z kompozytorem muzyki do filmu Madanem Mohanem Lata Mangeshkar, ale także Udit Narayan, Sonu Nigam i inni.

</doc>
<doc id="714057" url="https://pl.wikipedia.org/wiki?curid=714057" title="Cierzpice">
Cierzpice

Cierzpice – osada wsi Kursztyn w Polsce, położona w województwie pomorskim, w powiecie tczewskim, w gminie Gniew, przy drodze wojewódzkiej nr 230. Wchodzą w skład sołectwa Kursztyn.
W latach 1975–1998 Cierzpice administracyjnie należały do województwa gdańskiego.
Zabytki.
Według rejestru zabytków NID na listę zabytków wpisane są:

</doc>
<doc id="714066" url="https://pl.wikipedia.org/wiki?curid=714066" title="Kopalnia Węgla Kamiennego Paryż">
Kopalnia Węgla Kamiennego Paryż

Kopalnia Węgla Kamiennego Paryż (niem. "Paris Grube", od 1945 do 1989 roku Generał Zawadzki) – zlikwidowana kopalnia węgla kamiennego w Dąbrowie Górniczej, która istniała w latach 1876–1996.
Historia.
Kopalnia powstała w wyniku połączenia kopalni Łabęcki, założonej w 1865 oraz kopalni Nowa, założonej w 1867. Kopalnie zostały zakupione w 1876 razem z Kompanią Koszelew przez oficerów rosyjskich Plemiannikowa i Riesenkampfa, a następnie wydzierżawione Towarzystwu Francusko-Włoskiemu Dąbrowskich Kopalń Węgla. Dawne kopalnie były początkowo eksploatowane odkrywkowo: „Łabęcki” do 1880, a „Nowa” do 1914. Od 1876 pod nazwą „Nowa-Łabęcki”. Do nowego zakładu przyłączono również kopalnię Koszelew. W 1884 wybudowano szyb Paryż. W 1942 kopalnię przejął koncern Preussag. W 1922 wystąpiono z propozycją utworzenia rezerwatu geologicznego wychodni węgla pokładu „Reden”, o miąższości ok. 20 m. Jest to jedna z najwcześniejszych prób ochrony wychodni węgla.
Po wojnie znacjonalizowana, włączona do Dąbrowskiego Zjednoczenia Przemysłu Węglowego. Od 1945 nosiła nazwę KWK „Generał Zawadzki” (od Aleksandra Zawadzkiego, międzywojennego pracownika kopalni). W czerwcu 1945 do zakładu wcielono: kopalnie „Mars”, „Flora”, „Reden” i kopalnię odkrywkową „Brzozowica”. W lipcu 1969 doszło do katastrofy – do wyrobisk przedostało się 90 tys. m³ wody i mułu z osadnika „Jadwiga II”. Uwięzionych zostało od 89 do 119 górników. By podtrzymać ich organizmy w lepszej kondycji użyto kanału podchodnikowego, którym w piłeczkach ping pongowych przetaczano witaminy. Akcja ratunkowa powiodła się, zginęła jedna osoba, reszta została uwolniona.
Zobacz: "Katastrofa w kopalni „Generał Zawadzki”".
Minister przemysłu i handlu 19 sierpnia 1993 roku wydał rozporządzenie, w którym zapowiedział zamknięcie kopalni. Wydobycie zakończono 30 czerwca 1995. Zlikwidowana 31 grudnia 1996. Po 1989 powrót do nazwy KWK „Paryż”.
W wyniku restrukturyzacji KWK „Paryż” w 1994 roku powstał Zakład Przeróbki Mechanicznej Węgla „Dąbrowa” sp. z o.o. (ZPMW) z własną bocznicą kolejową, z którego w 2008 roku wydzielona została spółka Carbo-Proces Recykling sp. z o.o.

</doc>
<doc id="714067" url="https://pl.wikipedia.org/wiki?curid=714067" title="MTV Polska">
MTV Polska

MTV Polska – muzyczno-rozrywkowa stacja telewizyjna powstała 1 lipca 2000 roku z połączenia filii MTV na Europę oraz polskiej telewizji muzycznej Atomic TV w 1997 roku.
Historia.
Powstanie polskiego oddziału wiązało się ze strategią jaką MTV obrało pod koniec lat 90. Wtedy to istniejące wcześniej angielskojęzyczne MTV Europe (powstałe w 1987 roku w Warszawie) odeszło od zasady „jeden świat, jeden język, jedno MTV” i zaczęło wprowadzać wersje w językach lokalnych. W tym samym czasie co MTV Polska powstały więc oddziały w innych krajach, na przykład Niemczech i Skandynawii.
Telewizja nadaje swój program przez dwadzieścia cztery godziny na dobę, docierając do ponad czterech milionów domostw w całej Polsce za pośrednictwem sieci kablowych oraz platform Cyfrowy Polsat, nc+ i Orange TV. W Polsce działała także telewizja VH1, w której emitowane są starsze teledyski z lat 80. i 90, chociaż usłyszeć można też utwory artystów z nowego tysiąclecia.
Ramówka polskiej MTV obejmuje nie tylko muzykę, ale przede wszystkim: programy rozrywkowe, filmowe, dokumentalne oraz seriale.
17 lipca 2012 stacja zmieniła format nadawania na 16:9.
22 marca 2017 kanał rozpoczął nadawanie w wysokiej rozdzielczości (HD). Dwa miesiące później, 22 maja, wersja SD została wyłączona z satelity Eutelsat Hot Bird 13E. Od tego momentu z tej pozycji nadawany jest wyłącznie przekaz MTV Polska HD.
4 września 2018 r. MTV ujednolicił swoją ramówkę z wersją paneuropejską, pozostawiając polskie okno w godzinach 22:00-2:00. 17 lutego 2021 roku nastąpiła zmiana i MTV Polska nie korzysta już z ramówki MTV Europe. Kanał stał się swojego rodzaju hybrydą i dostępny jest od tego czasu chociażby na Węgrzech, gdzie dzieli swój czas z lokalnym pasmem MTV Węgry, a przerwy reklamowe są podmieniane na lokalne potrzeby.
Programy MTV Polska.
Dawne.
Muzyczne:
Seriale:
Seriale animowane
Programy rozrywkowe:
Oglądalność.
Wszyscy 4+:

</doc>
<doc id="714070" url="https://pl.wikipedia.org/wiki?curid=714070" title="Muzeum Józefa Ignacego Kraszewskiego w Romanowie">
Muzeum Józefa Ignacego Kraszewskiego w Romanowie

Muzeum Józefa Ignacego Kraszewskiego w Romanowie – Romanów, miejscowość znana głównie z muzeum Józefa Ignacego Kraszewskiego. Mimo że pisarz urodził się w Warszawie, to tu spędził wiele lat dzieciństwa. Romanów leży koło miejscowości Wisznice między miastami Białą Podlaską a Włodawą.
W XVI w. Romanów i okoliczne dobra należały do Sanguszków. Około 1640 roku książę Roman Sanguszko, hetman polny litewski zbudował tu swoją posiadłość – mały zameczek myśliwski, jako że okolica obfitowała w lasy. Przez małżeństwo jego wnuczki Anny Radzimińskiej z wojewodą bełskim Rafałem Leszczyńskim w 1620 roku, włości te stały się własnością Leszczyńskich, a później Sapiehów, do których Romanów należał przez cały XVIII wiek. Teofila Sapieha i jej syn Aleksander, późniejszy szambelan i adiutant Napoleona, sprzedali w roku 1801 dobra romanowskie o powierzchni 2500 ha Błażejowi i Annie Malskim. W starym, siedemnastowiecznym parku, na miejscu drewnianego domu myśliwskiego wznieśli w latach 1806-1811 klasycystyczny, murowany parterowy dwór z gankiem od frontu. Ich córka Zofia poślubiła Jana Kraszewskiego i 1846 roku zostali właścicielami majątku Romanów. Owocem tego związku był Józef Ignacy Kraszewski, urodzony w Warszawie w 1812 roku.
Dzieciństwo spędził w Romanowie w domu dziadków, a później jako uczeń szkoły bialskiej często przyjeżdżał tu na wakacje. W 1846 dobra romanowskie przeszły w ręce rodziców pisarza, a po śmierci Jana Kraszewskiego w 1864 r. odziedziczył je jego najmłodszy syn, brat Józefa Ignacego, Kajetan Kraszewski, malarz, rzeźbiarz, literat, muzyk i astronom oraz kolekcjoner antyków. Zgromadził on w tutejszym dworze bogaty księgozbiór, liczący około 10 tys. tomów, w tym liczne starodruki i rękopisy, bardzo ciekawą kolekcję historycznych portretów polskich z XVI-XVIII w., zbiór broni i innych pamiątek historycznych. W zbiorach romanowskich znajdował się niemal komplet wszystkich ówczesnych wydań dzieł J.I. Kraszewskiego oraz kilkanaście namalowanych przez niego obrazów. A oto jak sam pisarz opisuje rezydencję swojego brata: „"Na rozległej płaszczyźnie ciągnącej się ponad Bugiem, w Podlasiu dawnym, jest majętność zwana Romanowem. Piękne to miejsce o tyle, ile bez biegnącej wody i gór może być kraj jaki pięknym. Zdobią okolice i osadę samą lasy starych bardzo drzew, jedna z najcenniejszych ozdób, bo jej za żadne pieniądze dostać nie można (...). Na małym wzgórku wznosi się nowy, murowany dom mieszkalny, poważny, milczący, przed któren zajeżdża się okrążając dziedziniec otoczony zewsząd drzewy, zamknięty z jednej strony długimi, drewnianymi oficynami z drugiej strony odpowiadającymi im stajniami. Dookoła tych zabudowań i obszernego, cienistego ogrodu ciągną się kanały, otoczone olszami starymi, a każda prawie z nich nosi na sobie gniazdo bocianie. Od ganku wychodzącego na ogród, wzdłuż przezeń idzie ulica z ogromnych starych jodeł posępnie zawsze szumiących. Po bokach ciągną się szpalery z lip i grabów, a przestrzenie między nimi znajdują się rozrzucone tam i sam grusze, wieczne odwieczne kasztany i lipy."”
Kajetan Kraszewski był człowiekiem z bardzo szerokimi zainteresowaniami. Zorganizował on w romanowskim dworze obserwatorium astronomiczne z wyposażeniem sprowadzonym z Monachium, Berlina, Wiednia i Paryża, a w samym majątku wprowadził nowoczesną gospodarkę rolną, zakupił maszyny rolnicze, założył ogrody, ananasarnię i oranżerię. Po jego śmierci Romanów stał się własnością syna, Bogusława Kraszewskiego, który kontynuował kolekcjonerską działalność ojca. Kolejny właściciel, Krzysztof Kraszewski nie doczekał się męskiego potomka i w 1913 roku podarował księgozbiór Bibliotece im. H. Łopacińskiego w Lublinie, rękopisy – Bibliotece Jagiellońskiej, a wszystkie przyrządy astronomiczne zapisał w testamencie Towarzystwu Naukowemu Warszawskiemu. Zmarł w 1914 r., a majątek stał się własnością jego córek, Marii i Pauliny, pozostając w ich rękach do 1945 roku. Paulina wraz z mężem Janem Rościszewskim byli ostatnimi właścicielami dóbr. Sprzedawszy majątek, wyjechali oni z Romanowa w czerwcu 1939 roku. Wystawiony także na sprzedaż dwór opustoszał. W 1943 roku grupa partyzantów złożona ze zbiegłych z niewoli niemieckiej jeńców radzieckich podpaliła dwór, by nie dopuścić do osadzenie tu posterunku żandarmerii.
Losy niszczejącego przez lata zabytku odmieniła uchwała Wojewódzkiej Rady Narodowej w Lublinie z dnia 23 grudnia 1958 roku, powołująca Muzeum Józefa Ignacego Kraszewskiego w Romanowie. Odbudowując dwór po pożarze w 1858 r. Kraszewscy powiększyli go przez dodanie piętra. Dawny ganek zastąpiono portykiem czterema kolumnami toskańskimi wspierającymi balkon z kamienną balustradą. Na frontowym szczycie umieszczono kartusz z herbem Kraszewskich – Jastrzębcem. Dwór palił się jeszcze dwukrotne w 1914 i 1943 r. Po ostatniej wojnie odrestaurowano go w latach 1959-1962 i z inicjatywy nieżyjącego już włodawskiego nauczyciela Wacława Czecha zorganizowano w nim muzeum biograficzne Józefa Ignacego Kraszewskiego. Dwór odbudowano w kształcie, jaki nadał mu Kajetan i 28 lipca 1962 roku, w sto pięćdziesiątą rocznicę urodzin autora "Starej baśni" muzeum otwarto.
Dwór romanowski zbudowany przez Malskich na początku XIX wieku, postawiono na piwnicach starszego budynku, być może dworu Sapiehów. Była to początkowo budowla parterowa, murowana, z okazałym gankiem. Mieszczące muzeum wnętrza mają układ symetryczny, z dużą kwadratową sienią od strony podjazdu i prostokątnym salonem od strony ogrodu, gdzie znajduje się również taras. Dwór otacza XVIII-wieczny park o charakterze regularnego ogrodu włoskiego. Ma on kształt prostokąta i niegdyś obwiedziony był kanałem, dziś wyschniętym. Zachowała się aleja świerkowa i szpalery grabowe oraz przerzedzony drzewostan z ponad stuletnimi wiązami, robiniami akacjowymi, jesionami i lipami. Do parku wiedzie neogotycka brama z połowy XIX w., z półkolistą basztą o wąskich okienkach po jednej stronie i zwieńczonym krenelażem słupem, na którym zawieszono kratę bramną. Przy bramie leżą dwa duże kamienie. Godnym uwagi obiektem jest znajdująca się na obrzeżu parku klasycystyczna kaplica św. Anny z początku XIX w., ufundowana przez Konstancję z Grochowskich Nowowiejską (matkę Anny, żony Błażeja Malskiego, czyli prababkę sławnego pisarza). W późniejszym okresie kaplicę zamieniono na mauzoleum rodziny Kraszewskich. Jest to budowla na rzucie koła, z apsydą, dwoma ryzalitami, portykiem kolumnowym oraz dachem w kształcie kopuły. W ściany kaplicy wmurowano sześć ozdobionych herbami epitafiów dziedziców Romanowa i członków ich rodzin: Wojciecha Nowowiejskiego (męża fundatorki), Jana Kraszewskiego, jego żony Zofii z Malskich, Kajetana Kraszewskiego, jego żony Marii z Rulikowskich oraz Krzysztofa Kraszewskiego.

</doc>
<doc id="714071" url="https://pl.wikipedia.org/wiki?curid=714071" title="Olszewko">
Olszewko



</doc>
<doc id="714076" url="https://pl.wikipedia.org/wiki?curid=714076" title="Warstwa bazaltowa">
Warstwa bazaltowa

Warstwa bazaltowa (gabrowa) – w dawnym, uproszczonym podziale skorupy ziemskiej miała być to dolna warstwa kompleksu krystalicznego skorupy, tworząca kontynenty i dno oceaniczne. Dawniej warstwę tą określano mianem sima (nazwa ta jest przestarzała).
Dokładniejsze badania sejsmiczne wykazały, że budowa skorupy kontynentalnej jest przeważnie trójdzielna, a bywa dużo bardziej skomplikowana. „Warstwa bazaltowa” odpowiada środkowej i dolnej skorupie kontynentalnej, tworzą je m.in. dioryty i anortozyty. Kompleks krystaliczny skorupy oceanicznej dzieli się na dwie warstwy: górną tworzą bazalty toleitowe w postaci law poduszkowych i głębiej dajek, a głębszą warstwę tworzą gabra.
Warstwę bazaltową od wyższej warstwy granitowej oddzielać miała nieciągłość Conrada, która jest wykrywalna jako skok prędkości fal sejsmicznych; nie występuje ona jednak globalnie, a pod dnem oceanów wcale.
Głębiej, pod nieciągłością Moho stanowiącą dolną granicę skorupy, znajdują się skały budujące płaszcz ziemski. W górnej części tworzą one warstwę perydotytową.

</doc>
<doc id="714085" url="https://pl.wikipedia.org/wiki?curid=714085" title="Los Angeles (hrabstwo)">
Los Angeles (hrabstwo)



</doc>
<doc id="714087" url="https://pl.wikipedia.org/wiki?curid=714087" title="Hrabstwo Los Angeles">
Hrabstwo Los Angeles

Hrabstwo Los Angeles (ang. "Los Angeles County") – hrabstwo w stanie Kalifornia w Stanach Zjednoczonych. Jest najbardziej zaludnionym hrabstwem w tym kraju. Według danych United States Census Bureau z roku 2009 populacja wynosiła 9 848 011 mieszkańców, podczas gdy cały stan Kalifornia miał 36 961 664 ludności. Hrabstwo powstało w 1850, a jego siedzibą administracyjną jest miasto Los Angeles.
Prawo, polityka.
Hrabstwem zarządza Rada Nadzorcza Hrabstwa Los Angeles (Los Angeles County Board of Supervisors), w skład której wchodzi 5 członków. Rada Nadzorcza posiada władzę ustawodawczą, wykonawczą i sądowniczą.
Władzę wykonawczą sprawują też departamenty, które również podlegają Radzie. Bardziej znane departamenty hrabstwa Los Angeles to:
Transport.
Lotniska i porty.
Głównym lotniskiem w hrabstwie jest Port lotniczy Los Angeles. Innymi, ważnymi lotniskami są Port lotniczy Long Beach, Port Lotniczy Bob Hope oraz Lokalny port lotniczy LA/Palmdale.
Pozostałe, mniejsze lotniska znajdują się w Van Nuys, Santa Monica, Compton, Torrance, El Monte, Pacoima, Lancaster i Hawthorne.
Głównymi portami hrabstwa są Port of Los Angeles oraz Port of Long Beach. W sumie obsługują one jedną czwartą towarowego transportu morskiego w USA. Port of Los Angeles jest ponadto największym portem pasażerskim na Zachodnim Wybrzeżu, przewożącym blisko 1 mln pasażerów rocznie.
Kolej.
Do połączeń kolejowych hrabstwa należą:
Drogi.
W hrabstwie znajduje się bardzo duża i złożona sieć dróg, które są utrzymywane przez lokalne rządy miejskie. Autostrady są utrzymywane przez California Department of Transportation i patrolowane przez California Highway Patrol. Pomimo dużej złożoności, drogi i autostrady w hrabstwie plasują się w pierwszej dziesiątce najbardziej zakorkowanych w USA.
Demografia.
Według spisu z roku 2000, hrabstwo zamieszkuje 9 519 338 osób, które tworzą 3 133 774 gospodarstwa domowe oraz 2 137 233 rodzin. Gęstość zaludnienia wynosi 905 osób/km². Na terenie hrabstwa znajduje się 3 270 909 budynków mieszkalnych tj. 311 budynków/km². 48,71% ludności hrabstwa to ludzie biali, 9,78% to czarni, 0,81% rdzenni Amerykanie, 11,95% Azjaci, 0,28% mieszkańcy z wysp Pacyfiku, 23,53% ludność innych ras, 4,94% ludność wywodząca się z dwóch lub większej liczby ras, 44,56% to osoby hiszpańskojęzyczne lub Latynosi. 45,87% populacji jako podstawowym posługuje się językiem angielskim, 37,89% hiszpańskim, 2,22% językiem tagalog, 1,98% chińskim, 1,87% koreańskim a 1,57% ormiańskim.
W hrabstwie znajduje się 3 133 774 gospodarstw domowych, z czego w 36,80% z nich znajdują się dzieci poniżej 18 roku życia. 47,6% gospodarstw domowych tworzą małżeństwa. 14,7% stanowią niezamężne kobiety, a 31,8% to nie rodziny. 24,6% wszystkich gospodarstw to gospodarstwa jednoosobowe. W 7,1% znajdują się samotne osoby powyżej 65 roku życia. Średnia wielkość gospodarstwa domowego wynosi 2,98 osoby, a średnia wielkość rodziny to 3,61 osoby.
Wśród mieszkańców hrabstwa 28,0% stanowią osoby poniżej 18 lat, 10,3% osoby z przedziału wiekowego 18-24 lat, 32,6% osoby w wieku od 25 do 44 lat, 19.4% w wieku 45-64 lat i 9.7% osoby, które mają 65 lub więcej lat. Średni wiek wynosi 32 lata. Na każde 100 kobiet przypada 97,7 mężczyzn, a na każde 100 kobiet mających lat 18 lub więcej przypada 95,5 mężczyzn.
Średni roczny dochód w hrabstwie dla gospodarstwa domowego wynosi 42 189 $ a średni roczny dochód dla rodziny to 46 452 $. Średni dochód mężczyzny to 36 299 $, kobiety 30 981 $. Średni roczny dochód na osobę wynosi 20 683 $. 14,4% rodzin i 17,9% mieszkańców hrabstwa żyje poniżej minimum socjalnego, z czego 24,2% to osoby poniżej 18 lat a 10,5% to osoby powyżej 65 roku życia.
Gospodarka.
Hrabstwo Los Angeles jest mocno związane z przemysłem rozrywkowym; wszystkie sześć głównych studiów filmowych - Paramount Pictures, 20th Century Fox, Sony, Warner Bros, Universal Pictures i Walt Disney Pictures – mieszczą się na terenie hrabstwa. Poza produkcją filmów, programów telewizyjnych innymi głównymi branżami Hrabstwa Los Angeles są handel międzynarodowy obsługiwany przez porty morskie w Los Angeles i w Long Beach, nagrywanie utworów muzycznych, produkcja i przemysł lotniczy oraz profesjonalne usługi w zakresie prawa i medycyny.
Następujące firmy mają siedziby w Hrabstwie Los Angeles

</doc>
<doc id="714094" url="https://pl.wikipedia.org/wiki?curid=714094" title="Heinz Mack">
Heinz Mack

Heinz Mack (ur. 8 marca 1931 w Lollar, w Hesji) –
niemiecki artysta zajmujący się malarstwem, rzeźbą, fotografią i rysunkiem. W 1953 roku ukończył studia malarskie na Akademii Sztuki w Düsseldorfie. W 1956 ukończył filozofię na uniwersytecie w Kolonii. W 1957, wraz z Otto Piene, założył grupę artystyczną ZERO.
W Polsce "Stela" Heinza Macka została odsłonięta 23 listopada 2006 przy Alejach Marcinkowskiego w Poznaniu. Rzeźba została zakupiona przez Wielkopolskie Towarzystwo Zachęty Sztuk Pięknych w ramach projektu "Poznań Miasto Sztuki".

</doc>
<doc id="714096" url="https://pl.wikipedia.org/wiki?curid=714096" title="Leon Świeżawski">
Leon Świeżawski

Leon Świeżawski (ur. 19 lutego 1870, zm. 19 stycznia 1936 w Krakowie) – polski lekarz, działacz społeczny, literat.
Objawienie.
Przyszły bojownik ateizmu ochrzczony został w Baryszu, dobrach jego dziadka. Wcześnie stracił ojca, matka ponownie wyszła za mąż. Wychowywany przez matkę w atmosferze klerykalizmu, w dzieciństwie przeżył osobliwe widzenie, które opisał potem w „Bogu Rozsądku” (rozdział „Cud”). Ukazała mu się Matka Boża z dzieciątkiem, które uniosło rączkę i rzekło: „Żyj szukając prawdy. Cokolwiek po długim namyśle uznasz za prawdę – prawdą będzie”. Miał 22 lata, gdy wyrzekł się chrześcijaństwa. Pisał potem: „Wyższego procentu dobrych między chrześcijanami nie znalazłem. Chrześcijanizm złych ulepszyć nie umiał. Nie ulepsza!... Już w młodości słowo i czyn uważałem za nierozerwalna jedność, więc pełen pogardy dla obłudy – wyrzekłem się chrześcijanizmu... (...) Rozwijaj ducha, dąż ku wyżynom rozsądku, ulepszysz się! Myśl niezawiśle, stare gorsze prawdy zastępuj nowymi, lepszymi!”.
Nauka.
Edukację autora "Otchłani polskiej" rozpoczął nauczyciel domowy, w szkołach gimnazjalnych kształcił się najpierw w Stanisławowie, a następnie w Przemyślu, gdzie przeprowadziła się matka wraz z rodziną. Tu także zdał maturę. Pod naciskiem rodziny nie podjął studiów na kierunku filozofii i obrał w Krakowie medycynę, z której się doktoryzował. Odbywał służbę wojskową początkowo w szpitalu ulokowanym na Wawelu, później przeniesiony został do Salzburga. Pracował jako asystent prof. Kady’ego przy katedrze anatomii Uniwersytetu Jana Kazimierza.
Działalność.
We wrześniu 1900 wziął ślub cywilny i przeniósł się, opuszczając asystenturę, jako lekarz do Jodłowej, przy wsparciu działacza ludowego Jana Stapińskiego. Świeżawski, z przekonań żarliwy ludowiec, podejmował oprócz opieki medycznej również działalność oświatową i agitacyjną wśród chłopów, co napotykało na przeciwdziałania dworu i kleru. W 1901 zmuszony był przenieść się z żoną i jej matką do Gładyszowa na Łemkowszczyźnie, gdzie otrzymał posadę lekarza okręgowego. Podjął w nowym miejscu pracę zawodową i społeczną. Zajmował się także naukami przyrodniczymi i twórczością artystyczną.
Twórczość artystyczna.
Już od czasów uczniowskich malował i pisał. W okresie studiów powstały utwory „Kwiaty”, „Ćmy nocne” (na deskach teatru lwowskiego 1887-1888), „Gwiazdy”, „Samotnik”. Kilka obrazów Świeżawskiego przyjęto na wystawę w Pałacu Sztuki w Krakowie. Napisał powieść "Otchłań polska" oraz sztuki sceniczne: "Polska komedia" i "Kusiciele ludu".
Społecznik.
Wraz z żoną Lidią postanowił służyć zniewolonej Polsce i sprawie ludowej poprzez szeroko zakrojoną działalność społeczną. Wydawał broszury i artykuły propagujące nowoczesne metody gospodarowania i idee socjalistyczne. We wsi Wiewiórka koło Zasowa założył stację rolniczą ku pouczeniu okolicznej ludności, pomyślaną jako wzorcowy przykład placówki, wykorzystującej zdobycze nowoczesnej agrotechniki. Planowanemu przeobrażeniu gospodarki wiejskiej towarzyszyła działalność polityczna Świeżawskiego na wiecach chłopskich. Doświadczenia gospodarcze tego czasu posłużyły mu do napisania w 1914 r. „Powiedz narodzie”. Po wojnie w niepodległej Polsce wydał „Fachową reformę rolną”.
Ateista.
W 1918 przeniósł się do Skawiny, gdzie pracował jako lekarz Ubezpieczalni Społecznej.
W 1929 wyszedł w druku "Bóg Rozsądek. Zasady religji wiarygodności, godnej rozsądnego człowieka", wykład myśli ateistycznej, nad którym Świeżawski pracował przez całe życie. Druga tego typu publikacja polska po "Idei" Edwarda Żukowskiego z 1856 r., powitana przez „Wolnomyśliciela Polskiego” entuzjastyczną recenzją, jako książka, „w której mieści się cały traktat teorji ogólnej myśli wolnej, etycznej, filozoficznej, społecznej, i to – śmiało rzec można – w skończenie doskonałej postaci”. Zmarł w 66 roku życia po krótkiej a ciężkiej chorobie (ogniskowe zapalenie płuc). Pogrzeb odbył się bez udziału kleru. Zwłoki złożono do grobowca rodzinnego na cmentarzu Rakowickim.

</doc>
<doc id="714103" url="https://pl.wikipedia.org/wiki?curid=714103" title="Instytut Informatyki Uniwersytetu Wrocławskiego">
Instytut Informatyki Uniwersytetu Wrocławskiego

Instytut Informatyki Uniwersytetu Wrocławskiego (II UWr) – jednostka dydaktyczno-naukowa należąca do struktur Wydziału Matematyki i Informatyki Uniwersytetu Wrocławskiego. Dzieli się na 6 zakładów i dwie pracownie. Posiada uprawnienia do nadawania stopni naukowych doktora i doktora habilitowanego oraz wnioskowania o nadanie tytułu naukowego profesora. Prowadzi działalność dydaktyczną i badawczą związaną z metodami numerycznymi teorii aproksymacji, algebrą, równaniami różniczkowymi zwyczajnymi i cząstkowymi badaniami operacyjnymi i ich zastosowaniom, statystyką obliczeniową, inteligentną analizą danych, teorią grafów, złożonością obliczeniową i efektywnością algorytmów, konstrukcją oprogramowania narzędziowego i użytkowego, logiką informatyki, analizą kombinatoryczną, analizą programów oraz dydaktyką informatyki. Instytut oferuje studia na kierunku informatyka oraz studia podyplomowe.
Aktualnie w instytucie kształci się 678 studentów, w tym 675 w trybie dziennym i 3 w zaocznym. Instytut wydaje własne czasopisma elektroniczne. Siedzibą instytutu jest budynek wzniesiony od podstaw w latach 2004–2005 przy ulicy Fryderyka Joliot-Curie 15 we Wrocławiu na terenie kampusu Uniwersytetu Wrocławskiego na placu Grunwaldzkim.
Instytut powstał w lutym 1975 roku. Pracownicy naukowi instytutu zajmowali też często najważniejsze stanowiska w hierarchii uniwersyteckiej – rektorów: Leszek Pacholski (2005–2008), wielokrotnie obejmowali też funkcję dziekanów na swoich wydziałach. Instytut początkowo afiliowany był przy Wydziale Matematyki, Fizyki i Chemii, od 1995 roku przy Wydziale Matematyki i Fizyki, a od reorganizacji struktur uniwersyteckich w 1996 roku przy Wydziale Matematyki i Informatyki.
Adres.
Instytut Informatyki
Uniwersytetu Wrocławskiego
ul. F. Joliot-Curie 15 
50-383 Wrocław
Historia.
Początki studiów informatycznych na Uniwersytecie Wrocławskim są związane z działalnością dyrektora Instytutu Matematyki UWr prof. Edwarda Marczewskiego, który utworzył w 1962 roku Katedrę Metod Numerycznych, która zajmowała się specjalnością informatyczną na kierunku matematyka. W 1970 roku w miejsce katedry utworzono Zakład Metod Numerycznych i Maszyn Matematycznych oraz Centrum Obliczeniowe, które w 1975 roku zostały połączone w jeden Instytut Informatyki, którego pierwszym dyrektorem został prof. Stefan Paszkowski.
Kierunki kształcenia.
Instytut kształci studentów na kierunku informatyka na studiach pierwszego stopnia trwających od 3 do 3,5 lat podczas których studenci mogą uzyskać tytuł zawodowy licencjata lub inżyniera. Po ich ukończeniu mogą oni kontynuować naukę na studiach drugiego stopnia – magisterskich uzupełniających trwających od 1,5 do 2 lat i dających ich absolwentom tytuł magistra.
Poza tym instytut oferuje studia doktoranckie. Studia podyplomowe prowadzone przez instytut zostały zawieszone.

</doc>
<doc id="714105" url="https://pl.wikipedia.org/wiki?curid=714105" title="Grant Hackett">
Grant Hackett

Grant Hackett (ur. 9 maja 1980 w Southport) – australijski pływak, trzykrotny mistrz olimpijski, dziesięciokrotny mistrz świata, siedmiokrotny mistrz świata (basen 25 m).
Specjalizował się w pływaniu stylem dowolnym. Przed igrzyskami olimpijskimi w Pekinie 2008 był zdobywcą 3 złotych i 2 srebrnych medali olimpijskich. W 2000 roku na igrzyskach olimpijskich w Sydney triumfował na swoim koronnym dystansie 1500 m stylem dowolnym. Cztery lata później w Atenach jego dorobek powiększył się o jeden złoty (znów indywidualnie na 1500 m st. dowolnym) oraz dwa srebrne (400 m kraulem i sztafeta 4 × 200 m) medale. W 2008 roku w Pekinie zdobył dwa medale - srebrny na 1500 m i brązowy w sztafecie 4 × 200 m. 
Dziewiętnaście razy stawał na podium mistrzostw świata na basenie 50 m, dziesięciokrotnie zwyciężając w finale, w tym aż cztery razy w wyścigu na 1500 m. Zdobył osiem medali mistrzostw świata na krótkim basenie, w tym aż siedem tytułów mistrza (trzykrotnie na koronnym dystansie 1500 m). Jego kolekcja jest również bogata w medale mistrzostw Australii (16) oraz świata. Jako jeden z najbardziej doświadczonych i utytułowanych zawodników przez kilku lat pełnił funkcję kapitana reprezentacji pływackiej swojego kraju. Trzykrotnie indywidualnie i dwa razy w sztafecie 4 × 200 m poprawiał rekordy świata na długim basenie, a jego wynik 14.34,56 min na dystansie 1500 m, osiągnięty podczas mistrzostw świata w Fukuoce w 2001 roku był rekordem świata, aż do finału mistrzostw świata w Szanghaju w 2011, gdzie Sun Yang, poprawił go o 0,42 s. 
27 października 2008 ogłosił w Sydney zakończenie kariery sportowej.

</doc>
<doc id="714106" url="https://pl.wikipedia.org/wiki?curid=714106" title="Test matryc Ravena">
Test matryc Ravena

Test matryc Ravena (, test matryc progresywnych) – 
Test matryc Ravena w wersji standardowej składa się z 5 skal A, B, C, D, E, w każdej skali znajduje się zwykle po 12 zadań, które polegają na tym, że badana osoba musi wychwycić relacje między elementami wzoru (matrycy) i wskazać brakujący element wzoru z podanych poniżej matrycy. Poziom trudności zadań jest najmniejszy w skali A i w każdej następnej skali wzrasta, tak że ostatnia skala jest najtrudniejsza. Test ten diagnozuje tzw. inteligencję niewerbalną niezależną od doświadczenia osoby badanej, jej wykształcenia, pochodzenia itp. Sprawdza on zdolności jednostki do indukcji logicznej, zauważania zasady ciągłości wzorów (skala A) dostrzegania analogii pomiędzy parami figur (skala B), progresywnych zmian wzorów (skala C), przestawiania figur (skala D), rozkładania figur na elementy (skala E).
Narzędzie to jest dość często wykorzystywane do selekcji pracowników np. do policji, banków (w wersji dla zaawansowanych).
Twórcą testu matryc Ravena jest John C. Raven, angielski psycholog i psychometra.

</doc>
<doc id="714111" url="https://pl.wikipedia.org/wiki?curid=714111" title="Zemsta (etyka)">
Zemsta (etyka)

Zemsta − szkodliwe (bądź tak postrzegane) działanie wymierzone przeciwko osobie lub grupie, w odpowiedzi na działanie (rzeczywiście, bądź postrzegane jako) szkodliwe. 
Etyczność zemsty była rozważana przez filozofów. Niektórzy myśliciele sądzili, że pełni ona pozytywną rolę, bo strach przed odpłatą za winy powstrzymuje złe osoby przed dokonywaniem nieetycznych czynów, utrzymując w społeczeństwie sprawiedliwość. W pewnych kulturach przeważa przekonanie, że zemsta powinna być znacznie bardziej dotkliwa dla jej ofiary niż wyrządzone wcześniej zło, aby odstraszać potencjalnych złoczyńców. Jej przeciwnicy uważają, że do niczego nie prowadzi, gdyż osoba nią dotknięta (lub jej przyjaciele) może chcieć odpłacić się tym samym.
W Kodeksie Hammurabiego zemsta została ograniczana do równej odpłaty za doznane krzywdy zgodnie z zasadą „oko za oko, ząb za ząb”. Taka norma etyczna miała na celu ograniczenie wendety, prowadzącej do narastającej spirali przemocy między mszczącymi się na sobie członkami wrogich klanów. 
W niektórych religiach dążenie do zemsty stało się sprzeczne z normami nakazującymi wybaczanie wrogom doznanych od nich krzywd. Chrześcijanie w modlitwie Ojcze nasz zwracają się do Boga słowami:

</doc>
<doc id="714112" url="https://pl.wikipedia.org/wiki?curid=714112" title="Nie z tego świata (serial telewizyjny 2005)">
Nie z tego świata (serial telewizyjny 2005)

Nie z tego świata () – amerykański serial z gatunku dark fantasy, stworzony przez Erica Kripkego, wyemitowany po raz pierwszy 13 września 2005 roku przez amerykańską telewizję The WB (od drugiego sezonu przez stację The CW). W Polsce prawa do emisji tego serialu kupił TVN, który w lipcu 2010 zakończył emisję na 4 serii. Serial "Nie z tego świata" wyprodukowała firma "Warner Bros. Television" we współpracy z "Wonderland Sound and Vision". Producentami wykonawczymi serii są Eric Kripke, Joseph McGinty Nichol oraz Robert Singer. W międzyczasie funkcję tę pełniła również Sera Gamble (w latach 2010–2012), która od ósmego sezonu została zastąpiona przez Jeremy’ego Carvera oraz Kim Manners, który zmarł w trakcie produkcji czwartego sezonu.
Serial kręcony jest w Vancouver oraz w Kolumbii Brytyjskiej. Pilot serialu został obejrzany przez ponad 5 milionów widzów, a wyniki oglądalności pierwszych czterech odcinków skłoniły telewizję The WB do zlecenia produkcji pełnego sezonu. Pierwotnie Kripke rozplanował serial na trzy sezony, lecz ostatecznie fabuła została rozszerzona do pięciu. Seria piąta była emitowana od 10 września 2009 do 13 maja 2010 i zawiera konkluzję do wszystkich głównych wątków serialu. Jednakże stacja telewizyjna, związku z popularnością serialu oficjalnie prolongowała serial do 6 sezonu i kolejnych.
Dnia 11 stycznia 2015 roku stacja The CW ogłosiła przedłużenie serialu o 11. sezon, a 11 marca 2016 roku ogłosiła przedłużenie o kolejny, 12. sezon. Z kolei 31 stycznia 2019 roku potwierdzono produkcję piętnastego sezonu, który zgodnie z decyzją ogłoszoną 22 marca 2019 r. będzie finałowym.
Produkcja i emisje.
Pomysłodawcą serialu jest Eric Kripke, który w zamierzeniach miał kręcić serial o reporterze, podróżującym po Stanach Zjednoczonych opisując zjawiska paranormalne i nadprzyrodzone. Producenci jednak byli sceptyczni co do tego pomysłu, którzy uznali, że trzeba czegoś więcej. Kripke wpadł więc na pomysł stworzenia braci walczących ze złem, który już spodobał się producentom i stworzono serial organizując casting. Premiera pierwsza odcinka odbyła się 15 sierpnia 2005, natomiast odcinek finałowy sezonu 4 maja 2006. Od 28 sierpnia 2006 do 17 maja 2007 emitowano w Stanach drugi sezon. Premiera trzeciego sezonu odbyła się 4 października 2007. Początkowo serial emitowany był przez stację The WB. 24 stycznia 2006 połączyła się ona z UPN i utworzyła The CW. Serial niezmiennie emitowany był przez stację The CW w każdy czwartek o godzinie 8 czasu centralnego. W 2010 roku nastąpiło przeniesienie emisji 6 sezonu na piątek na godzinę 9 czasu centralnego, również sezon 7 był emitowany w piątki. Natomiast w 2012 roku zdecydowano, że serial zostanie przeniesiony na środę na godzinę 9 czasu centralnego.
W Polsce prawa do emisji serialu wykupiła stacja TVN. Tytuł serialu "Supernatural" został przetłumaczony na "Nie z tego świata". Emisja pierwszego sezonu serialu w Polsce rozpoczęła się 20 listopada 2006 roku w poniedziałek o godzinie 22:35 oraz po wielu przejściach (niespodziewane zmiany pory emisji oraz niezapowiadane przerwy) stacja TVN wyemitowała 10 września 2007 roku finał pierwszego sezonu. Natomiast emisję drugiego sezonu 6 września 2007 roku (4 dni przed zakończeniem emisji pierwszego sezonu w stacji TVN) rozpoczęła stacja TVN 7.
Opis serialu.
Akcja serialu zaczyna się ponad dwadzieścia lat temu, gdy spokój pewnej szczęśliwej, amerykańskiej rodziny z Kansas zostaje zdruzgotany. Szczęśliwa żona i matka dwóch synów niespodziewanie ginie w niewyjaśnionych okolicznościach, a świadek niesamowitego zdarzenia, jej mąż John Winchester, w panice ucieka wraz ze swoimi dziećmi – Deanem i Samem – z płonącego domu. John postanawia zgłębić sprawę śmierci żony na własną rękę, szukając odpowiedzi w zjawiskach paranormalnych i poznając innych podobnych jemu, żądnych zemsty ludzi.
Pilot.
W pierwszym, pilotażowym odcinku, poznajemy dorosłego już Sama. W jego domu pojawia się starszy brat – Dean, razem wyruszają na poszukiwanie ojca, gdyż okazuje się, że John zniknął wiele dni temu i nie daje znaków życia. Znajdują tam ducha i rozprawiają się z nim. Wracają do domu Sama, gdzie jego dziewczyna ginie w bardzo podobny sposób jak jego matka. On zaś decyduje się wyruszyć z bratem na poszukiwanie ojca.
Pierwszy sezon.
Pierwszy sezon to głównie poszukiwania ojca przez braci Winchesterów. Okazuje się, że rzeczy, o których mówił im ojciec przez lata ich młodości, są prawdziwe i w czasie podróży jego śladami bracia trafiają na przeróżne nadprzyrodzone formy bytu, często zmuszeni są podjąć się walki z nimi na własną rękę, organizując tzw. „Łowy”. Sam zaczyna miewać dziwne, prorocze sny oraz okazuje szczątkowe zdolności telekinetyczne. Pod koniec serii braci odnajduje ich ojciec, który wpadł wreszcie na wiarygodny trop zabójcy swojej żony oraz dziewczyny Sama. Okazuje się, że za tymi i innymi podobnymi zdarzeniami stoi potężny, żółtooki demon Azazel, którego może uśmiercić jedynie Colt – broń wytworzona niegdyś przez jednego z łowców. Niestety demon ucieka z potrzasku a John, Sam i Dean wylatują z drogi przez ciężarówkę prowadzoną przez demona.
Drugi sezon.
Drugi sezon zaczyna się w klinice, gdzie Dean przeżywa śmierć kliniczną i poznaje kostuchę. Okazuje się, że Dean musi podjąć decyzję – odejdzie lub zostanie jako duch i z czasem przeistoczy się w coś, na co od zawsze polowali. Zrozpaczony ojciec przywołuje w piwnicy Azazela i zawiera z nim pakt: za życie Deana ofiaruje swoją duszę oraz ich jedyną nadzieję na zabicie Żółtookiego demona – Colta, wraz z ostatnim nabojem. Pakt został przypieczętowany i parę minut po cudownym ozdrowieniu Deana, John umiera o godzinie 10:41. Zrozpaczeni bracia palą ciało swojego ojca oraz postanawiają dalej tropić potężnego demona. Bracia natykają się na kilka przypadków ludzi obdarzonych nadprzyrodzonymi mocami podobnymi do ciągle nasilającego się „daru” Sama. Rodzice większości tych „cudownych dzieci” zginęli w pożarze podobnym do tego, który zabrał matkę Winchesterów. Finisz drugiej serii ma miejsce w opuszczonej osadzie, gdzie w tajemniczych okolicznościach trafia Sam. Spotyka tam innych obdarzonych paranormalnymi mocami ludzi, również tych znanych już z poprzednich odcinków. Wkrótce członkowie tej grupy zaczynają po kolei ginąć. Rozpoczyna się konkurs, w którym z grupy „pupili” Azazela przeżyć musi tylko jeden. W końcu przy życiu zostaje Sam oraz Jake, który wykorzystując swoją moc atakuje Winchestera z zamiarem wygrania „konkursu”. W końcu przybywa z pomocą Dean oraz Bobby, przyjaciel rodziny, wspólnie udaje im się pokonać przeciwnika. Dobre zakończenie psuje jednak Jake, ostatkiem sił wbijający Samowi nóż w plecy. Winchester ginie na miejscu. Zrozpaczony z powodu straty brata Dean wzorem ojca podpisuje pakt z demonem, za życie Sama ofiaruje swoją duszę – pozostaje mu rok życia. Sam zaraz po obudzeniu się chce wyruszyć na poszukiwania demona. Wkrótce bracia i ich przyjaciele wpadają na trop starego cmentarza chronionego przed demonami olbrzymią pułapką. Azazel będąc demonem nie może wejść na teren cmentarza, więc posyła tam Jake’a, przy pomocy znanego już z pierwszej części Colta otwiera wrota piekieł. Na świat wydostają się setki demonów oraz dusza Johna Winchestera, na szczęście nasza grupa łowców zamyka wrota, a Dean zabija przy pomocy Colta Żółtookiego Demona.
Trzeci sezon.
Trzeci sezon krąży wokół próby złamania paktu Deana z demonem. Bracia szybko znajdują kogoś kto chce im w tym pomóc; jest to Ruby – demonica-renegat która z nieznanych powodów postanawia wspierać braci w walce z armią Lilith, przywódczyni demonów, które wydostały się z otchłani piekieł. Ruby (dzięki swojemu nożowi podobnemu w działaniu do wiekowego Colta) swoje dobre zamiary udowadnia wielokrotnie ratując Winchesterów z opresji. Bracia natrafiają również parokrotnie na Bellę Talbot, Angielkę handlującą przedmiotami obdarzonymi paranormalnymi mocami. Bella wkrótce kradnie Deanowi Colta, okazuje się bowiem że Bella podobnie jak Dean zawarła pakt z demonem, który teraz za unieważnienie ich porozumienia zażądał pistoletu oraz zabicia Sama (to drugie Belli się nie udaje i wkrótce za karę umiera). Pomimo straty Colta dzięki Belli Dean dowiedział się jaki demon jest strażnikiem jego paktu – okazuje się nim być sama Lilith kryjąca się pod postacią małej dziewczynki. Ponadto potężna demonica każe swoim podwładnym zamordować Sama – widzi w nim konkurenta do roli swego rodzaju „antychrysta”. W końcu na dwa dni przed wypełnieniem się paktu, Bobby namierza Lilith. Cała trójka postanawia udać się do Indiany, wiedząc, że zabicie Lilith unieważni pakt. Ponieważ jednak nie posiadają już legendarnego Colta, postanawiają poprosić Ruby, aby pomogła im dzięki swojemu nożowi. Ruby nie zgadza się jednak na plan Winchesterów, uważa go bowiem za zbyt ryzykowny. Dean kradnie jej nóż i bracia w końcu docierają do Indiany z zamiarem unicestwienia Lilith. Sytuacja jednak szybko się komplikuje – większość mieszkańców miasta została opętana przez demony broniące swojej pani. Na pomoc łowcom przybywa jednak ponownie Ruby, która wraz z Samem i Deanem dociera do domu Lilith. Okazuje się jednak, że w ciele dziewczynki nie zamieszkuje już demon. Wybija północ i Dean widzi ogary piekielne (znak, że pakt zaczyna się dopełniać). Szybko okazuje się, że towarzyszka Winchesterów nie jest prawdziwą Ruby – jest to Liith, która z łatwością obezwładnia Sama i Deana. Na tego drugiego napuszcza ogary piekielne i Dean ginie, dopełniwszy paktu. Z nieznanego powodu jednak Lilith nie jest w stanie zabić Sama, więc ratuje się ucieczką. Zdruzgotany Sam upewnia się, że jego brat nie żyje. Trzecia serię kończy scena udręczonego Deana, który uwięziony w piekle wykrzykuje imię swojego brata i błaga o pomoc.
Czwarty sezon.
W czwartym sezonie Dean zostaje przywrócony do życia przez anioły i sprowadzony przez jednego z nich – Castiela. Całość serii to ustawiczna walka o kolejne pieczęcie, których złamanie ma spowodować uwolnienie Lucyfera. Sprawę pogarsza fakt, że do otwarcia więzienia wystarczy jedynie 66 z 600 pieczęci. Na swojej drodze spotykają anioły, nie każdy z nich jest jednak tak skory do pomocy jak Castiel. Sam zaczyna używać swoich mocy, których siła zwiększa się dzięki piciu demonicznej krwi. Ukrywając to przed bratem, zostaje wciągany przez Ruby w coraz większe uzależnienie. Całą uwagę i nienawiść skupiają na zabiciu Lilith, która dowodzi demonami uwolnionymi z piekła w poprzedniej serii. W ostateczności wzmocnionemu krwią demonów Samowi udaje się zabić Lilith. Niestety okazuje się, że zabicie jej było ostatnią pieczęcią. Tym samym Sam rozpoczyna apokalipsę i przywraca Lucyfera do życia.
Piąty sezon.
W piątym sezonie akcja skupia się na walce z rozpętaną apokalipsą i powstrzymaniem Lucyfera. Bracia dowiadują się, że są wybranymi naczyniami, Sam dla Lucyfera, a Dean dla archanioła Michała. Jednakże obaj odmawiają przyjęcia ich do swoich ciał, odsuwając pojedynek szatana z archaniołem, który ma być uwieńczeniem nieuchronnej apokalipsy. Odmowa braci nie podoba się zarówno jednej, jak i drugiej stronie. Aniołowie stają się jeszcze mniej pomocni, w szczególności Zachariasz. Nieustanne poszukiwania sposobu na pokonanie Lucyfera prowadzą do nieba w poszukiwaniu Boga. Jednak Jego wola nie podoba się bohaterom. Na swojej drodze napotykają archanioła Gabriela, który wyjawia im, że istnieje sposób na powstrzymanie apokalipsy bez zniszczenia całego świata. Potrzebują do tego pierścieni czterech jeźdźców apokalipsy, które mogą znowu umieścić szatana w klatce. Po ich zdobyciu ustalają plan zaprowadzenia Lucyfera do jego więzienia w ciele Sama. Ten jednak nie daje rady nad nim zapanować. W przejętym naczyniu Lucyfer spotyka się z Michałem na miejscu bitwy. Zjawiają się tam także Dean, Castiel i Bobby. Odsyłają na moment archanioła, szatan jednak zabija Castiela, który utracił moce, a także Bobby’ego. Dean do końca próbuje dotrzeć do swojego brata i zostaje przy tym ciężko pobity. W końcu Samowi udaje się zapanować nad swoim ciałem. Otwiera więzienie i wskakuje tam razem z Michałem. Bóg wskrzesza Castiela, który ulecza Deana i przywraca do życia Bobby’ego. Na koniec Dean jedzie do swojej dziewczyny i zostaje u niej na kolacji. Pojawia się wtedy Sam, który stoi na ulicy przed domem i patrzy na nich... W międzyczasie prorok Chuck pisze historię auta Deana, opisuje ich szczęśliwe i smutne chwile. Mówi, że nic się nie kończy, uśmiecha się i znika.
Szósty sezon.
Szósty sezon rozpoczyna się rok po wydarzeniach z piątego Sezonu. Dean prowadzi szczęśliwe życie z Lisą i Benem. Sam powraca do świata żywych i sprzymierza się z Deanem, który próbuje pogodzić rolę łowcy z rolą głowy rodziny, ale w ostateczności porzuca Lisę i Bena na rzecz polowań z bratem. Sam pracuje z Samuelem w celu polowania i chwytania żywcem potworów Alpha (pierwszy z puli genowej), czyli pierwszych z gatunku. Castiel jest mało pomocny, gdyż jest zajęty wojna domową w niebie. Okaże się, że Samuel pracuje dla Crowleya, by ten przywrócił do życia jego córkę. Crowley chce, korzystając z Alf, znaleźć czyściec, w którym znajduje się ogromny zbiór dusz, które mają wielką moc. Crowley przywrócił Sama bez duszy i Dean prosi o pomoc Śmierć, Jeźdźca Apokalipsy, w odzyskaniu duszy brata. Śmierć stawia mur w umyśle Sama tak, aby nie pamiętał piekła. Okazuje się, że Castiel zawarł umowę z Crowleyem, w myśl której obydwaj otrzymują po połowie dusz z czyśćca. Deanowi nie podoba się pomysł i próbuje zatrzymać duet, anioła i króla piekła. Aby zatrzymać braci i Bobbyego, Castiel niszczy mur w głowie Sama. Castiela zdradza Crowley, który staje po stronie Raphaela i wykonuje rytuał, aby otworzyć drzwi do czyśćca. Rytuał nie udaje się, ponieważ Castiel podmienił słoje z krwią i sam odprawił rytuał, w wyniku którego ma dostęp do dusz z czyśćca i posiadł ogromną moc. Pozwala Crowleyowi uciec i zabija Raphaela. Kiedy Winchesterowie próbują namówić go do oddania dusz, odmawia, w wyniku czego Sam przebija go anielskim ostrzem. Broń nie rani Castiela, gdyż nie jest już aniołem, lecz nowym bogiem. Bracia Winchesterowie i Bobby muszą oddać mu pokłon, by przeżyć.
Siódmy sezon.
Castiel nie zabija Sama, Deana i Bobby’ego, ale ostrzega, aby nie wtrącali się w jego sprawy. Przyjmując swoją nową rolę Boga, stara się naprawić zło panujące na świecie. Bardzo szybko jednak dowiaduje się, że wchłonął oprócz dusz również Lewiatany. Sam i Dean pomagają Castielowi zwrócić dusze do czyśćca. Udaje im się to, ale Lewiatany zostały i Castiel znika wraz z nimi w jeziorze. Lewiatany przejmują ciała wielu osób na całym świecie. Bobby odkrywa w dość przypadkowy sposób, że lewiatany na krótką chwilę paraliżuje Borax (substancja zawarta w środkach czystości), ale w tym czasie można lewiatanowi odciąć głowę. Aby lewiatan nie mógł powrócić głowę należy pochować z daleka od ciała. Lecz ta substancja działa w słabszym stopniu na przywódcę lewiatanów Dicka Romana. Dickowi udaje się zabić Bobby’ego. Obsesją Deana staje się walka z lewiatanami. Ze zdziwieniem dowiaduje się, że lewiatany pomagają ludziom w walce z rakiem. Duch Bobby’ego potwierdza, że lewiatany leczą ludzi, ale mówi również, że jest to część ich wielkiego planu po wykonaniu, którego przejmą władzę nad światem a ludzie staną się ich spiżarnią. Za pomocą Castiela oraz proroka, który umie czytać „słowo Boże”. Sam i Dean dowiadują się, że jedynym sposobem na zabicie lewiatanów jest „Kość prawego śmiertelnika obmyta w krwi trzech upadłych”. Wyruszają na poszukiwanie składników. Ostatecznie Dean i Castiel zabijają Dicka, ale wskutek tego zostają przeniesieni do czyśćca, gdzie Castiel znika zostawiając Deana samego wśród stworów. Sam zostaje z Crowleyem, który po zreorganizowaniu władzy u lewiatanów ma silniejszą pozycję.
Ósmy sezon.
Ósmy Sezon rozpoczyna się rok po zakończeniu sezonu siódmego, od powrotu Deana z czyśćca w lesie około Maine. Wydostaje się z czyśćca dzięki współpracy z wampirem. Stwierdza z zaskoczeniem, że Sam go nie szukał i zaczął prowadzić normalne życie z nowo poznaną kobietą porzucając przy tym Kevina i wszystko, co związane z życiem łowcy. Postanawiają odnaleźć Kevina (o ile jeszcze żyje). Spotykają się z Garthem, który przejął obowiązki Bobby’ego, z czego bracia są niezadowoleni. Kevinowi udaje się uciec Crowleyowi, spotyka się z braćmi i informuje ich o słowie bożym dzięki któremu można zamknąć bramy piekła na dobre. Sam, Dean i Kevin zmuszeni są wziąć udział w aukcji o tabliczkę ze słowem bożym, w wyniku której Crowley zdobywa tabliczkę, a Kevin ucieka od braci. Castielowi udaje się uciec z czyśćca (ale nie wyjaśnia w jaki sposób) i oznajmia braciom, że chce zostać łowcą aby ratować ludzi. Kevin przez dłuższy czas ukrywa się na łodzi Gartha i zajmuje się odczytaniem połówki tabliczki którą udało im się zdobyć. Gdy w końcu ją odczytuje oznajmia braciom, że aby zamknąć bramy piekieł trzeba wykonać trzy próby. Jednak odszyfrował jedynie pierwszą. Bracia postanawiają wykonać pierwszą próbę i zaczekać na następne. Według planu Dean ma wykonać wszystkie próby jednak staje się inaczej. Po wykonaniu każdej z prób Sam staje się coraz słabszy i braciom jest coraz trudniej razem stawiać czoła potworom. Sam i Dean spotykają skrybę Boga, który uciekł i schował się na ziemi aby żyć w spokoju. Metatron razem z Castielem postanawiają zamknąć niebo, dzięki wiedzy Metatrona, który sam spisał wszystkie tabliczki i zna próby potrzebne do ich zamknięcia. Crowley, aby powstrzymać braci przed zamknięciem bram piekła, zaczyna zabijać wszystkich uratowanych przez nich ludzi. Chce zawrzeć umowę, w imię której nie będą próbowali zamknąć piekła, a on nie zabije ludzi, których uratowali. Jednak podczas spotkania Crowley zostaje uwięziony przez braci, i staje się narzędziem do wykonania trzeciej próby „Uleczenia duszy demona”. Gdy Sam jest blisko zakończenia próby Dean i Castiel dowiadują się, że próby go zabiją, a Metatron jest kłamcą i wcale nie chce zamknąć nieba, lecz wygnać z niego anioły. Sezon kończy się widokiem spadających Aniołów.
Dziewiąty sezon.
Zaraz po upadku aniołów spowodowanym zamknięciem bram nieba przez Metatrona, Sam zapada w śpiączkę z powodu Prób do zamknięcia bram Piekła, a Castiel został pozbawiony mocy (odebrano mu anielską łaskę). Zdesperowany Dean szuka pomocy i natrafia anioła o imieniu Ezekiel, który mówi mu, że jedyną opcją uleczenia Sama jest opętanie go przez anioła. Starszy Winchester zgadza się i Ezekiel podstępem opętuje Sama. Razem z Kevinem i Crowleyem (którego mają pod władzą) starają się znaleźć sposób na powrót aniołów do nieba i powstrzymanie Abaddon, która stara się objąć władzę w piekle podczas nieobecności Crowleya. Castiel musi uciekać od tysięcy aniołów, które obwiniają go za całą sytuację, zmuszony jest do prowadzenia ludzkiego życia. Z czasem, Sam zaczyna zauważać, że coś jest nie tak. Dean chce wyznać prawdę bratu, lecz anioł mu zabrania. Metatron powraca na Ziemie i wyznaje, że Ezekiel poległ w walce długi czas temu. Na jaw wychodzi to, że aniołem opętującym Sama tak naprawdę jest Gadreel – wybraniec Boga, obrońca ogrodu Eden, który wpuścił Lucyfera do Raju i za karę został zesłany do najgłębszych jaskiń nieba, na całą wieczność. Metatron rozpoczyna współpracę z Gadreelem mającą na celu odbudowanie nieba na nowo i stworzenia nowej, wyselekcjonowanej armii. Zaniepokojony Dean chce wyznać prawdę Samowi, lecz Gadreel obejmuje władzę nad Samem i ucieka. Dean i Castiel łączą siły i wypędzają Gadreela z ciała Sama. Crowley oferując swoją pomoc, oczekiwał wolności po udanej akcji. Sam obwinia się za śmierć Kevina i relacje braci pogarszają się. Kiedy Castiel zajęty jest znalezieniem Metatrona i pokonaniem buntu, Dean znajduje trop na temat pokonania Abaddon. Crowley pomaga Winchesterowi i razem dowiadują się, że jedynym sposobem na pokonanie demona jest Pierwsze Ostrze, należące do Kaina. Kain zabijając Abla stał się pierwszym Księciem Piekła. Pierwsze Ostrze jest bezużyteczne bez Znamienia Kaina. Dean, nie myśląc o konsekwencjach przejmuje Znamię od Kaina. Castiel, oraz anioły po jego stronie muszą zmierzyć się z oddziałami aniołów Bartholomewa. Po pewnym czasie, Gadreel postanawia dołączyć do Castiela i wydaje Metatrona. W finałowych odcinkach sezonu, Sam coraz bardziej martwi się o Deana i skutki uboczne posiadania Znamienia Kaina. Metatron łapie Castiela i więzi go. Dean przegrywa w walce z Metatronem i jego serce zostaje przebite anielskim ostrzem. Sam przybiega do brata, a on umiera mu na rękach. Sam próbuje przekonać Crowleya, aby wskrzesił Deana, lecz on zjawia się w bunkrze i daje do rąk Deana Pierwsze Ostrze. Znamię Kaina nie pozwala umrzeć osobie, która go posiada – Dean otwiera oczy jako demon.
Dziesiąty sezon.
Sezon rozpoczyna się od poszukiwań Deana przez Sama. Dean jako demon spędza większość czasu w barach, grając i pijąc razem z Crowleyem. Nie tylko Sam poszukuje Deana, Cole Trenton, także poszukuje Winchestera, ponieważ chce, aby odpłacił za to, że zabił jego ojca. W międzyczasie Castiel razem z Hannah podążają tropem Metatronem, lecz nie jest łatwo, ponieważ jego anielska łaska zaczyna słabnąć. Sam dowiaduje się, że Dean jest demonem z powodu Znamienia i znajduje starszego Winchestera. Tak samo Cole – między nim a Deanem dochodzi do bójki, w której Dean prawie go zabija. Sam zabiera brata do bunkru, gdzie stara się go uleczyć. Przy pomocy Castiela, Samowi udaje się uleczyć Deana i zostaje ponownie człowiekiem. Poznajemy w tym sezonie bardzo potężną czarownicę o imieniu Rowena. Okazuje się, że wiedźma jest matką Crowleya. Znamię Kaina zaczyna znowu źle działać na Deana, co jeszcze bardziej martwi Sama i Castiela. Kiedy Rowena wyjaśnia, że Znamię jest jedynie klątwą i można je usunąć – Winchesterowie zaczynają poszukiwania sposobu na pozbycie się klątwy. Zaangażowana w poszukiwania Charlie kradnie Księgę Potępionych należącą do rodziny Styne. W księdze znajdowały się wyjątkowo trudne i zaawansowane zaklęcia, lecz były one zakodowane. Sam i Castiel w tajemnicy przed Deanem łączą siły razem z Roweną i Charlie, aby rozkodować Księgę. W międzyczasie Dean pozbawiony nadziei znajduje inny sposób. Zaklęcie, którego Rowena używa do zdjęcia Znamienia z przedramienia Deana, wiąże się z uwolnieniem Ciemności, która jest przywiązana do Znamienia. Kiedy Rowena wykonuje zaklęcie, a Znamię znika – Ciemność dostaje się na wolność.
Lista odcinków.
&lt;onlyinclude&gt;
&lt;/onlyinclude&gt;
Kontynuacje.
"Ghostfacers" ("Poskramiacze duchów").
Rosnąca popularność postaci „amatorskich łowców duchów” – Eda Zeddmore’a i Harry’ego Spanglera zachęciły Kripke do napisania spin-offu z ich udziałem. Po przedyskutowaniu pomysłu z odtwórcami ról tych postaci – A.J. Buckleyem oraz Travisem Westerem, oraz udanym spotkaniem z przedstawicielami stacji, Kripke na konwencie Comic-Con w San Diego w 2008 roku ogłosił oficjalnie plan wyprodukowania nowej serii spin-off. Jednak w związku z programem oszczędnościowym stacji telewizyjnej produkcja serialu opóźniła się – wystartowała dopiero w 2009 roku. Seria miała swoją premierę 15 kwietnia 2010 na oficjalnej stronie telewizji CW oraz na thewb.com.
Serial został wyprodukowany przez "Wonderland Sound and Vision" w porozumieniu ze "Studio 2.0" oraz "Space Zombie Films". Producentami wykonawczymi byli McG, Peter Johnson, Jeff Grosvenor, Eric Kripke oraz Phil Sgriccia, a producentami zostali Patrick J. Doody oraz Chris Valenziano, którzy również wspólnie z aktorami Buckleyem i Westerem napisali scenariusz do serialu.
Seria ma format trzyminutowych odcinków, których w sumie nakręcono dziesięć. Ponieważ każdy odcinek musiał być osobną całością i jednocześnie zachować ciągłość opowieści, zdecydowano się na przystępny w realizacji, komediowy charakter serii. Pomimo początkowego pomysłu Kripke’a by zaangażować ekipę w badanie prawdziwych nawiedzonych domów seria skupia się na jednym śledztwie, prowadzonym przez Poskramiaczy duchów w nawiedzonym teatrze. W serii występuje również Brittany Ishibashi jako Maggie, Austin Basis jako Spruce oraz Kelly Carlson jako duch aktorki Janet.
Seria "Ghostfacers" została później dołączona do wydania na DVD i Blu-ray 5. serii "Nie z tego świata".
23 października 2011 roku A.J. Buckley umieścił na swoim koncie Twitter link do specjalnego webisodu w którym Poskramiacze duchów spotykają Castiela. Odcinek ten po raz pierwszy został pokazany na konwencie "Hell Hounds 2009".
"Supernatural: The Animation".
9 czerwca 2010 na oficjalnej japońskiej stronie internetowej wytwórni "Warner Bros." pojawiła się zapowiedź animowanej wersji serialu, która została zatytułowana "Supernatural: The Animation" (jap. スーパーナチュラル・ザ・アニメーション). Anime to zostało wyprodukowane przez japońskie studio Madhouse i miało swoją premierę w Japonii w styczniu 2011 roku. Reżyserami serii animowanej są Shigeyuki Miya oraz Atsuko Ishizuka, Kripke jest podpisany jak twórca serii. Jeden z założycieli Madhouse – Masao Maruyama jest producentem wykonawczym, Naoya Takayama jest odpowiedzialna za scenariusz, a Takahiro Yoshimatsu za projekt postaci. Yuuya Uchida i Hiroki Touchi podkładają głos Samowi i Deanowi w japońskiej wersji dubbingu, zarówno w anime, jak i wersji aktorskiej.
Seria ta ma 22 odcinki, a jej fabuła pokrywa się z tą przedstawioną w pierwszych dwóch seriach wersji live-action, zawiera również dodatkowe sceny rozwijające wątki związane z dzieciństwem głównych bohaterów oraz wątki bohaterów drugoplanowych. Odcinki serii zostały wydane przez "Warner Home Video" na Blu-ray i DVD w okresie 12 stycznia – 6 kwietnia 2011 w Japonii, a w Ameryce północnej cały zestaw został wydany 26 lipca 2011.
W angielskiej wersji dźwiękowej Samowi podkłada głos Jared Padalecki, jednakże Deanowi przez pierwsze 20 odcinków głos podkłada Andrew Farrar, Jensen Ackles robi to tylko w dwóch ostatnich odcinkach serii z powodu posiadania innych zobowiązań w czasie nagrań.
Samuel Colt.
Podczas produkcji trzeciej serii serialu "Nie z tego świata" Kripke sugerował, że scenarzyści rozważają stworzenie prequela dla serialu. Akcja tego spin-offu miałaby dziać się na Dzikim Zachodzie i skupiać się na postaci Samuela Colta oraz innych łowców jego czasów. Seria ta jednak nigdy nie została zrealizowana.
"Bloodlines".
W trakcie produkcji serii dziewiątej planowane było stworzenie kolejnego spin-offu dla serialu, a za jego potencjalnego pilota miał służyć odcinek 20 pod tytułem "Bloodlines". Jednakże stacja telewizyjna ostatecznie nie zdecydowała się na podjęcie projektu.
"Wayward Sisters".
Po nieudanych próbach produkcji potencjalnych sequelów, w czerwcu 2017 roku zapowiedziano stworzenie kolejnego spin-offu pod tytułem "Wayward Sisters", w którym zobaczymy m.in. Kim Rhodes w roli głównej. Miał on opowiadać o życiu Jody i grupce młodych kobiet takich jak: Claire Novak, Alex Jones, Patience Turner czy Kaia Nieves, które zostały pozbawione normalnego życia, przez nadnaturalne wydarzenia, które je dotknęły. Z pomocą przyjdzie także szeryf Donna Handscum, która wesprze Jody w opiece nad dziewczynami. Pilot miał zadebiutować jako dziesiąty odcinek 13 serii, o tej samej nazwie – „Wayward Sisters”, jednak stacja The CW wycofała się z projektu.
Nagrody i nominacje.
Ewwy Award.
Serial był również nominowany do wielu innych nagród. Był dwunastokrotnie nominowany do nagrody "Teen Choice Awards" w kategoriach serial science-fiction oraz aktor z serialu science-fiction dla Jareda Padaleckiego i Jensena Acklesa, lecz nie zdobył żadnej z nich. Był również siedmiokrotnie nominowany do nagrody Saturna w kategorii najlepszy serial telewizyjny czy pięciokrotnie do "Rondo Hatton Classic Horror Awards". Serial został również trzykrotnie nominowany do "GLAAD Media Awards" w kategorii "odcinek serialu w którym nie występuje regularnie bohater homoseksualny" za odcinki "Ghostfacers" "The Real Ghostbusters" oraz "LARP and the Real Girl". Serial był także nominowany trzykrotnie do Nagrody Emmy.

</doc>
<doc id="714120" url="https://pl.wikipedia.org/wiki?curid=714120" title="Dolina Piekielnego Potoku">
Dolina Piekielnego Potoku

Dolina Piekielnego Potoku, zwana także Doliną Tatarską – dolina położona na Przedgórzu Sudeckim w obrębie Wzgórz Niemczańsko-Strzelińskich, w południowo-zachodniej Polsce w województwie dolnośląskim.
Położenie.
Dolina Piekielnego Potoku położona jest w obrębie Wzgórz Gumińskich w okolicy miejscowości Gilów, ok. 2,5 km na zachód od Niemczy, przy drodze prowadzącej do Dzierżoniowa.
Opis.
Jest to długa dolina porośnięta lasem mieszanym, ciągnąca się na długości kilku kilometrów w kierunku północno-zachodnim. Jest to przełomowa dolina Piekielnego Potoku przez Wzgórza Gumińskie. Skalisty wąwóz został wyżłobiony przez płynący potok, nazywany jest Piekiełkiem lub Czarcim Wąwozem. Zachowały się fragmenty umocnień grodziska w Gilowie. Przełom Piekielnego potoku ma charakter przełomu epigenetycznego. Obecny kierunek doliny różni się od pierwotnego kierunku sprzed epoki lodowcowej, w czasie której dolina została zasypana materiałem polodowcowym. Obecnie potok płynie bardziej na wschód. Przed zasypanie w czasie epoki lodowcowej Piekielny Potok przemieszczał wody bardziej na północ. 
Turystyka.
Doliną prowadzi szlak turystyczny:
Trasa posiada walory przyrodnicze i krajobrazowe.

</doc>
<doc id="714122" url="https://pl.wikipedia.org/wiki?curid=714122" title="HMS Ocean (R68)">
HMS Ocean (R68)



</doc>
<doc id="714123" url="https://pl.wikipedia.org/wiki?curid=714123" title="Braterstwo">
Braterstwo

Rodzina
 Hasło
Inne:

</doc>
<doc id="714126" url="https://pl.wikipedia.org/wiki?curid=714126" title="Stary Młyn (Kolonia Ostrowicka)">
Stary Młyn (Kolonia Ostrowicka)

Stary Młyn – osada wsi Kolonia Ostrowicka w Polsce, położona w województwie pomorskim, w powiecie tczewskim, w gminie Gniew, w sąsiedztwie 91. Wchodzi w skład sołectwa Kolonia Ostrowicka.
W latach 1975–1998 osada administracyjnie należała do województwa gdańskiego.

</doc>
<doc id="714128" url="https://pl.wikipedia.org/wiki?curid=714128" title="Procesy minerałotwórcze">
Procesy minerałotwórcze

Warunki powstawania minerałów i skał. W skorupie ziemskiej, czyli litosferze rozróżniamy kilka stref, w których odbywają się procesy minerałotwórcze i skałotwórcze. Są to strefy:
Wszystkie utwory stanowiące materiał glebowy powstają w głębi Ziemi lub pod jej wierzchnią warstwą. Procesy te związane są z energią wewnętrzną Ziemi i są zwane procesami endogenicznymi i egzogenicznymi. 
Do zjawisk endogenicznych należą m.in. procesy plutoniczne (głębinowe), podczas których pod wpływem bardzo wysokiej temperatury oraz rozpadu pierwiastków promieniotwórczych tworzy się magma stanowiąca ciekły, gorący stop złożony z różnych związków, głównie krzemionki, tlenków glinu, żelaza, wapnia, magnezu, sodu, potasu i innych. 
Skały powstające w wyniku stygnięcia magmy i jej krystalizacji z uwagi na zawartość krzemionki podzielono na:
Magma znajdująca się w głębi Ziemi w stanie płynnym, może być pod wysokim ciśnieniem wyrzucona na zewnątrz skorupy ziemskiej i jest to związane ze zjawiskami wulkanicznymi.
Natomiast magma zastygła wewnątrz Ziemi, pod wpływem wysokiego ciśnienia podlega krystalizacji, co daje początek skałom magmowym głębinowym zwanych również skałami plutonicznymi.

</doc>
<doc id="714130" url="https://pl.wikipedia.org/wiki?curid=714130" title="Brat (ujednoznacznienie)">
Brat (ujednoznacznienie)



</doc>
<doc id="714131" url="https://pl.wikipedia.org/wiki?curid=714131" title="Karol Bielecki">
Karol Bielecki

Karol Michał Bielecki (ur. 23 stycznia 1982 w Sandomierzu) – polski piłkarz ręczny, grający na pozycji lewego rozgrywającego, reprezentant Polski. Honorowy obywatel Sandomierza.
Wicemistrz świata (2007) i dwukrotny brązowy medalista (2009, 2015) mistrzostw świata w piłce ręcznej mężczyzn. Uczestnik igrzysk olimpijskich w 2008 oraz chorąży reprezentacji Polski podczas IO 2016. Po sezonie klubowym 2017/2018 ogłosił zakończenie kariery sportowej.
Kariera zawodowa.
Początki.
Treningi sportowe rozpoczął od intensywnej jazdy rowerem, jako że chciał być kolarzem. Następnie trenował grę w piłkę nożną w Szkole Podstawowej nr 1 im. Mikołaja Kopernika w Sandomierzu, do której uczęszczał w latach 1989-1997. Gdy ukończył 11 lat, zapisał się do sekcji futbolowej Wisły Sandomierz. Uczęszczając na zajęcia drużyn dziecięcych i juniorskich, jego talent dostrzegli szkoleniowcy grup juniorskich – wówczas pierwszoligowej – Siarki Tarnobrzeg. Po krótkim czasie odszedł z klubu, ponieważ w międzyczasie do podjęcia treningów piłki ręcznej nakłonił go nauczyciel wychowania fizycznego i trener szczypiorniaka Ryszard Kiljański, który uczył go podstaw gry wraz z Mieczysławem Gospodarczykiem. Zasady gry Bielecki poznawał w czasie zajęć WF i po paru miesiącach wyraźnie postawił na piłkę ręczną, choć trenował również koszykówkę. Do trenowania szczypiorniaka zachęcał go również Jerzy Gach, wieloletni zawodnik, a następnie działacz Wisły Sandomierz.
W wieku 15 lat wyjechał na testy do specjalizującej się w szkoleniu piłkarzy ręcznych gdańskiej Szkoły Mistrzostwa Sportowego, by podjąć w niej naukę po ukończeniu podstawówki. Mógł tam trafić do grupy prowadzonej przez Jana Prześlakiewicza (opiekuna młodzieżowych reprezentacji Polski), jednak podczas oględzin lekarskich uznano go za zbyt wychudzonego oraz skrytykowano postawę jego ciała, przez co odmówiono przyjęcia do tej placówki. Zamiast tego po ukończeniu podstawówki, za namową nauczyciela WF, podjął naukę w technikum budowlanym, a następnie przeszedł do szkoły zaocznej.
Junior wśród seniorów.
W sezonie 1997/1998 został przez Mieczysława Gospodarczyka włączony do kadry drużyny seniorów Wisły Sandomierz i zgłoszony do rozgrywek II ligi, jako najmłodszy zawodnik w Polsce. W 1999, dzięki staraniom Marka Adamczaka, trafił do Iskry Kielce, z którą podpisał pięcioletni kontrakt. Pod opieką trenera, Gienadija Kamielina, 23 października 1999 zadebiutował w Ekstraklasie w meczu przeciwko Warszawiance. Również w 1999 po raz pierwszy zagrał w Lidze Mistrzów.
W sierpniu 2002 wraz z polską reprezentacją do lat 20., której był liderem, brał udział w młodzieżowych mistrzostwach Europy rozgrywanych w Trójmieście. Wywalczył drużynowo pierwszy złoty medal w historii polskiej piłki ręcznej i zdobył indywidualnie tytuł króla strzelców turnieju finałowego. W 2003 zajął siódme miejsce na młodzieżowych mistrzostwach świata i został królem strzelców turnieju. Należy do tzw. złotego pokolenia, czyli grupy młodych zawodników, którzy po wywalczeniu młodzieżowego mistrzostwa stali się liderami kadry seniorów (wraz z Bieleckim również: Krzysztof Lijewski, Patryk Kuchczyński i Mariusz Jurkiewicz).
W reprezentacji narodowej zadebiutował 20 grudnia 2002 w Kielcach podczas meczu towarzyskiego przeciwko Słowacji, wygranego przez Polskę 28:19; Bielecki zdobył podczas spotkania sześć goli. W sezonie 2003/2004 został najskuteczniejszym strzelcem fazy grupowej Ligi Mistrzów. W 2003 zdobył mistrzostwo kraju i Puchar Polski. W 2004 odszedł z Iskry Kielce, rozgrywając dla klubu w ciągu pięciu lat łącznie 147 meczów, podczas których rzucił 681 bramek.
Debiut w Bundeslidze i dalsza kariera reprezentacyjna.
Otrzymał oferty m.in. z dwóch niemieckich klubów – THW Kiel i SC Magdeburg. W 2004 został wykupiony z Iskry Kielce przez drugi z klubów za sumę 200 tys. euro (wówczas ok. 1 mln zł), co do dziś pozostaje najwyższą kwotą transferu polskiego piłkarza ręcznego w historii. Trenował pod okiem Alfreda Gislasona. Grał w klubie do jesieni 2007, rozgrywając łącznie 114 meczów, w których rzucił 545 bramek.
W grudniu 2007 wspólnie z Grzegorzem Tkaczykiem trafił do klubu Rhein-Neckar Löwen , z którym podpisał kontrakt obowiązujący do 30 czerwca 2012. W klubie trenował z Olą Lindgrenem. Z uwagi na swoją grę otrzymał pseudonim boiskowy „Machine”.
Z reprezentacją Polski zajął 10. miejsce na mistrzostwach Europy w 2006, a w następnym roku zdobył wicemistrzostwo świata, przegrywając w finale z Niemcami 24:29. 5 lutego 2007 został odznaczony przez prezydenta Lecha Kaczyńskiego Złotym Krzyżem Zasługi. W 2008 zajął siódme miejsce na mistrzostwach Europy w Norwegii i piąte miejsce na Letnich Igrzyskach Olimpijskich w Pekinie. 30 października 2008 ogłosił zakończenie kariery reprezentacyjnej z powodu problemów fizycznych, jednak dzięki namowom Bogdana Wenty powrócił do kadry i dalej reprezentował Polskę. W 2009 wywalczył brązowy medal mistrzostw Świata, pokonując Danię 31:23, a podczas meczu zdobył 10 bramek, zostając MVP meczu. W 2010 zajął czwarte miejsce na mistrzostwach Europy, przegrywając 26:29 mecz o trzecie miejsce z Islandią.
Kontuzja oka i powrót do gry.
11 czerwca 2010 w 10. minucie towarzyskiego meczu z Chorwacją w Kielcach został przypadkowo trafiony kciukiem w lewe oko przez Josipa Valčićia, wskutek czego doszło u niego do pęknięcia gałki ocznej. Został przewieziony do Wojewódzkiego Szpitala Zespolonego w Kielcach, gdzie przeprowadzono tomografię komputerową. Następnie przetransportowano go do kliniki okulistycznej w Lublinie, gdzie został poddany doraźnemu zabiegowi operacyjnemu, po którym oko reagowało na bodźce świetlne. 13 czerwca trafił do kliniki w Tybindze, gdzie dwa dni później przeszedł drugą operację, mającą na celu dalszą korektę oka, jednak mimo to oka nie udało się uratować.
18 czerwca 2010 ogłosił zakończenie kariery sportowej, jednak kilka dni później oświadczył, że po przejściu rehabilitacji, mimo negatywnych opinii lekarzy, zamierza podjąć próbę powrotu do gry. W celu ochrony zdrowego oka zaczął występować w okularach ochronnych. 22 lipca pierwszy raz po kontuzji wystąpił w sparingowym meczu, pomiędzy Rhein-Neckar Löwen i TSB HN-Horkheim, w którym rzucił jedną bramkę. 26 lipca wystąpił w meczu charytatywnym na rzecz rodziny zmarłego Olega Velyky’ego pomiędzy Rhein-Neckar Löwen a drużyną Reszta Świata, w którym zanotował trzy trafienia. 31 sierpnia rozegrał swoje pierwsze po przerwie spotkanie w Bundeslidze (z drużyną Frisch Auf Göppingen), zdobywając 11 bramek w meczu wygranym 28:26 i zostając najlepszym zawodnikiem spotkania.
28 października 2011 zagrał pierwszy po przerwie mecz w reprezentacji, rzucając jedną bramkę w spotkaniu wygranym 23:15. Również w 2011 zajął z reprezentacją siódme miejsce na mistrzostwach świata. W 2012 zajął dziewiąte miejsce na mistrzostwach Europy.
W 2012, kilka miesięcy po zmianie trenera na Gudmundura Gudmundssona, rozstał się z klubem Rhein-Neckar Löwen, po rozegraniu 147 meczów i zdobyciu 528 bramek.
Powrót do Kielc.
Po ośmiu i pół latach grania w Niemczech wrócił do występów w Polsce. 7 lutego 2012 podpisał trzyletni kontrakt z Vive Targi Kielce, a do zespołu dołączył 1 lipca 2012. W tym okresie jego trenerem został Tałant Dujszebajew. We wrześniu 2014 przedłużył kontrakt z klubem o kolejne dwa lata, tj. do czerwca 2017. W sezonie 2014/2015 zajął trzecie miejsce w Lidze Mistrzów, za to w kolejnym sezonie sięgnął po Puchar Mistrzów dzięki wygranej z MKB Veszprem.
Po nieudanych dla reprezentacji Polski kwalifikacjach do Igrzysk Olimpijskich w Londynie ogłosił zakończenie kariery reprezentacyjnej, jednak ponownie dał się namówić do powrotu (tym razem nowemu selekcjonerowi kadry Michaelowi Bieglerowi), dzięki czemu znalazł się w kadrze na mistrzostwa świata 2013 w Hiszpanii, na których Polacy odpadli w 1/8 finału, przegrywając spotkanie z Węgrami 19:27. W 2014 zajęli szóste miejsce na mistrzostwach Europy w Danii. W 2015 zdobył brązowy medal na mistrzostwach świata w Katarze, wygrywając mecz o trzecie miejsce z Hiszpanii 29:28. Po mistrzostwach został odznaczony przez prezydenta Bronisława Komorowskiego Krzyżem Kawalerskim Orderu Odrodzenia Polski. W 2016 zajął siódme miejsce na mistrzostwach Europy w Polsce oraz poprowadził kadrę do czwartego miejsca na Igrzyskach Olimpijskich w Rio de Janeiro, a także został królem strzelców turnieju, zdobywając 55 bramek.
Koniec kariery.
20 maja 2018 w trakcie konferencji prasowej ogłosił, że wraz z końcem sezonu 2017/2018, tj. 3 czerwca 2018, kończy karierę sportową i pozostanie w klubie PGE Vive Kielce w roli ambasadora i trenera młodzieży. Również w 2018 wydał książkę autobiograficzną pt. „Wojownik”.
Osiągnięcia.
Klubowe.
Z Vive Kielce:
Z SC Magdeburg:
Z Rhein-Neckar Löwen:
Życie prywatne.
Jest najstarszym z trojga rodzeństwa; ma dwie siostry, w tym młodszą o rok Joannę. Żonaty z Aleksandrą, z którą ma dwoje dzieci: Hannę (ur. 2016) i Aleksandra (ur. 2018). Mieszka z rodziną w Kielcach, gdzie w 2014 otworzył w Kielcach restaurację „Solna 12”. Prowadzi również wraz ze Sławomirem Szmalem spółkę „KBSS Invest” zajmującą się budową mieszkań we Wrocławiu.
Deklaruje się jako osoba wierząca w Boga. Czynnie angażuje się w sprawy ekologii oraz działa charytatywnie.

</doc>
<doc id="714132" url="https://pl.wikipedia.org/wiki?curid=714132" title="Gnome-Rhône">
Gnome-Rhône

Gnome-Rhône – francuskie przedsiębiorstwo, powstałe w 1915 roku z połączenia przedsiębiorstw "Gnome" oraz "Le Rhône". Producent silników lotniczych i motocykli. Po II wojnie światowej zakłady Gnome-Rhône zostały znacjonalizowane, a nazwę przedsiębiorstwa zmieniono na Snecma ("Société Nationale d'Étude et de Construction de Moteurs d'Aviation").

</doc>
<doc id="714133" url="https://pl.wikipedia.org/wiki?curid=714133" title="Piaseckie Pole">
Piaseckie Pole

Piaseckie Pole – kolonia wsi Piaseczno w Polsce, położona w województwie pomorskim, w powiecie tczewskim, w gminie Gniew. Wchodzi w skład sołectwa Piaseczno.
W latach 1975–1998 kolonia położona była w województwie gdańskim.

</doc>
<doc id="714134" url="https://pl.wikipedia.org/wiki?curid=714134" title="Larwa limnofilna">
Larwa limnofilna

Larwa limnofilna – larwa przystosowana do przebywania w strefie wód stojących (limnefil).
Jeden z dwóch typów larw płazów ogoniastych. Larwa typu limnofilnego charakteryzuje się posiadaniem długich i gęstych blaszek skrzelowych oraz wysokim fałdem płetwowym, którego punkt proksymalny najczęściej znajduje się pomiędzy skrzelami zewnętrznymi. Ponadto larwy takie zamieszkują generalnie wszelkiego typu wody stojące. Wśród płazów spotykanych w Polsce larwy tego typu występują u traszek.

</doc>
<doc id="714136" url="https://pl.wikipedia.org/wiki?curid=714136" title="Brooke Valentine">
Brooke Valentine

Brooke Valentine, właśc. Kanesha Nichole Brooks (ur. 5 października 1984 w Houston) – amerykańska piosenkarka R&amp;B, a także autorka tekstów.
Życiorys.
Zaczynała karierę jako członkini girlsbandu Best Kept Secret. Aby rozpocząć karierę solową, wyjechała do Los Angeles i podpisała kontrakt z Subliminal Entertainment/Virgin Records.
Jej debiutancki album, "Chain Letter", ukazał się w marcu 2005 i w samych Stanach Zjednoczonych sprzedał się w 340 tysiącach egzemplarzy. Drugi album, promowany przez singel "Dope Girl" i zatytułowany "Physical Education", wydany 23 stycznia 2007.

</doc>
<doc id="714137" url="https://pl.wikipedia.org/wiki?curid=714137" title="Magdalena Margulewicz">
Magdalena Margulewicz

Magdalena Margulewicz (ur. 10 sierpnia 1978 w Kwidzynie) – polska aktorka.
Życiorys.
Ukończyła PWSFTViT w Łodzi. Występowała w Teatrze Komedia w Warszawie w spektaklach "Biznes", "Łóżko pełne cudzoziemców", "Hotel Westminster".

</doc>
<doc id="714140" url="https://pl.wikipedia.org/wiki?curid=714140" title="Katarzyna Joanna Gabrielle Starzeńska z Jaworskich 2 v. Pawlikowska">
Katarzyna Joanna Gabrielle Starzeńska z Jaworskich 2 v. Pawlikowska



</doc>
<doc id="714142" url="https://pl.wikipedia.org/wiki?curid=714142" title="Siostra (ujednoznacznienie)">
Siostra (ujednoznacznienie)



</doc>
<doc id="714143" url="https://pl.wikipedia.org/wiki?curid=714143" title="Polonez (magazyn)">
Polonez (magazyn)

Polonez. Magazyn polonijny – pismo polonijne z myślą o Polakach i Polonii egipskiej. pismo jest redagowane przez Małgorzatę Malewską-Malek, najpierw jako organ Związku Rodzin Polsko-Egipskich, a potem wydawane nakładem Wydziału Konsularnego Ambasady Polskiej w Kairze. Pismo porusza tematykę społeczną, kulturalną, religijną, polityczną i towarzyską. .

</doc>
<doc id="714144" url="https://pl.wikipedia.org/wiki?curid=714144" title="Wielkie Wyręby">
Wielkie Wyręby

Wielkie Wyręby – osada wsi Rakowiec w Polsce, położona w województwie pomorskim, w powiecie tczewskim, w gminie Gniew. Wchodzi w skład sołectwa Rakowiec.
W latach 1975–1998 osada administracyjnie należała do województwa gdańskiego.
Zabytki.
Według rejestru zabytków NID na listę zabytków wpisany jest zespół dworski, ob. sanatorium, 2 poł. XIX, nr rej.: A-1340 z 29.12.1990: dwór i park.

</doc>
<doc id="714145" url="https://pl.wikipedia.org/wiki?curid=714145" title="Larwa reofilna">
Larwa reofilna

Larwa reofilna – larwa przystosowana do znoszenia prądu wody (reofil), zamieszkująca głównie zimne wody płynące (górskie potoki), rzadziej wody stojące (wysokogórskie jeziora, źródła). Występuje u płazów i ryb.
Jeden z dwóch typów larw płazów ogoniastych. Larwa typu reofilnego charakteryzuje się posiadaniem krótkich i rzadkich blaszek skrzelowych oraz niskim fałdem płetwowym, którego punkt proksymalny najczęściej znajduje się w połowie tułowia lub u nasady ogona. Wśród płazów spotykanych w Polsce larwy tego typu występują u salamandry.

</doc>
<doc id="714148" url="https://pl.wikipedia.org/wiki?curid=714148" title="Starostwo grodowe">
Starostwo grodowe



</doc>
<doc id="714151" url="https://pl.wikipedia.org/wiki?curid=714151" title="Mała Karczma">
Mała Karczma

Mała Karczma – osada wsi Rakowiec w Polsce, położona w województwie pomorskim, w powiecie tczewskim, w gminie Gniew. Wchodzi w skład sołectwa Rakowiec.
W latach 1975–1998 osada administracyjnie należała do województwa gdańskiego.

</doc>
<doc id="714157" url="https://pl.wikipedia.org/wiki?curid=714157" title="Aplinki">
Aplinki

Aplinki – osada kociewska w Polsce położona w województwie pomorskim, w powiecie tczewskim, w gminie Gniew. Wieś jest częścią składową sołectwa Opalenie.
W latach 1975–1998 miejscowość administracyjnie należała do województwa gdańskiego.

</doc>
<doc id="714160" url="https://pl.wikipedia.org/wiki?curid=714160" title="Areszt Śledczy w Warszawie-Mokotowie">
Areszt Śledczy w Warszawie-Mokotowie

Areszt Śledczy w Warszawie-Mokotowie, zwyczajowo więzienie na Rakowieckiej lub więzienie mokotowskie – areszt znajdujący się w Warszawie przy ul. Rakowieckiej 37. W związku z planami uruchomienia w kompleksie więzienia Muzeum Żołnierzy Wyklętych i Więźniów Politycznych PRL jednostka znajduje się w likwidacji.
Obiekt przewidziany jest dla maksymalnie 951 tymczasowo aresztowanych mężczyzn, w tym 49 miejsc dla recydywistów uzależnionych od alkoholu (oddział terapeutyczny) oraz 45 dla więźniów niebezpiecznych (oddział o podwyższonych standardach ochronnych). Dozór nad nimi sprawuje 404 funkcjonariuszy, jednostka zatrudnia też 33 pracowników cywilnych.
Historia.
Więzienie Karne wybudowane przez władze rosyjskie w latach 1902–1904 według projektu Wiktora Junoszy-Piotrowskiego z udziałem Henryka Juliana Gaya z przeznaczeniem dla ok. 800 więźniów. Na terenie około 6 ha prócz pawilonów z celami i karceru, pomieszczono kilka kaplic – katolicką, prawosławną i dla wyznawców judaizmu, szpital, budynek mieszkalny dla personelu, zaplecze kuchenne, szereg warsztatów. W 1918 zostało rozbudowywane. Pierwszym naczelnikiem więzienia w II Rzeczypospolitej został Zygmunt Bugajski. W 1928 na jego terenie funkcjonowała szkoła, biblioteka, sala gimnastyczna oraz ogrodnictwo. Służyło jako areszt śledczy i miejsce egzekucji.
W czasie II wojny światowej więzienie pełniło funkcje pomocnicze dla głównego niemieckiego więzienia, którym był Pawiak. Było ono stale przeludnione; w listopadzie 1941 przebywało tam rekordowe 2505 więźniów. Pod koniec lipca 1944 roku 665 więźniów (ok. 30% stanu) zwolniono, część przewieziono do zakładów karnych w Kaliszu i Poznaniu, pozostałych Niemcy zamierzali skierować do kopania rowów przeciwczołgowych.
Pierwszego dnia powstania warszawskiego żołnierze z 1. kompanii szturmowej 4. Rejonu Obwodu Mokotów AK podjęli nieudaną próbę zdobycia więzienia. Następnego dnia w odwecie SS rozstrzelało na więziennym dziedzińcu ok. 600 więźniów. W obliczu nieuchronnej śmierci część osadzonych podniosła bunt i przy pomocy mieszkańców Mokotowa kilkuset więźniów zdołało uciec.
Niezniszczone w większości w czasie działań wojennych więzienie podjęło swoją działalność w 1945 po wycofaniu się Niemców z Warszawy. Zamordowano tu, w szczególności w okresie terroru stalinowskiego, wielu więźniów politycznych, których ciała chowano potajemnie m.in. na Służewie i przy murze Cmentarza Komunalnego w tzw. kwaterze „na Łączce”. Naczelnikiem więzienia był wtedy Alojzy Grabicki. Szacunkowa liczba wykonanych wyroków okresu stalinowskiego przewyższa dwa tysiące osiemset. Liczba ofiar zmarłych w więzieniu – co oznacza głównie ich zamęczenie – nie jest do końca poznana. Po upadku stalinizmu zbrodnie badała Komisja Kazimierza Kosztirki, a w 1989 Ministerstwo Sprawiedliwości podjęło pracę nad odtworzeniem pełnej listy straconych. Powołany zespół nie odnalazł jednak dokumentacji dotyczącej miejsc pochówków.
Przez więzienie przewinęła się duża liczba znanych postaci historycznych i współczesnych osób publicznych, przetrzymywanych tu głównie w burzliwych momentach historii Polski przez władze krajowe i okupacyjne.
W 2016 r. Ministerstwo Sprawiedliwości ogłosiło, że areszt zostanie zamknięty, a w kompleksie budynków powstanie Muzeum Żołnierzy Wyklętych i Więźniów Politycznych PRL. Muzeum miało zostać otwarte 1 marca 2019. 

</doc>
<doc id="714161" url="https://pl.wikipedia.org/wiki?curid=714161" title="Bartosz Jurecki">
Bartosz Jurecki

Bartosz Jurecki (ur. 31 stycznia 1979 w Kościanie) – były polski piłkarz ręczny, grający na pozycji obrotowego, reprezentant kraju, uczestnik igrzysk olimpijskich (Pekin 2008, Rio de Janeiro 2016), wicemistrz świata z 2007, brązowy medalista mistrzostw świata z 2009 i z 2015. W latach 2006–2015 zawodnik SC Magdeburg. Od lutego 2023 selekcjoner seniorskiej reprezentacji Polski. Starszy brat Michała.
Kariera.
Klubowa.
Od samego początku swej przygody ze sportem postawił na piłkę ręczną (w przeciwieństwie do brata Michała). Wyboru nie miał zbyt dużego, bowiem na początku lat 90. w Kościanie możliwości uprawiania jakiejś gry zespołowej były wyłącznie trzy: handball w Tęczy, koszykówka i piłka nożna w Obrze. Starszy z braci Jureckich dość wcześnie postawił na tę pierwszą opcję i zaskakująco szybko zaczął robić widoczne postępy. Jego pierwszym trenerem był Edward Strzymiński. W czasach juniorskich występował na pozycji rozgrywającego, zostając nawet królem strzelców I ligi. W 2001 r. został zawodnikiem ekstraklasowej Olimpii Piekary Śląskie, w której spędził zaledwie jeden sezon (2001/02), pełniąc głównie rolę rezerwowego. Dlatego w 2002 r. przystał na propozycję przejścia do – grającego na tym samym szczeblu – Chrobrego Głogów i w tym klubie doszło do eksplozji jego talentu. Po roku do drużyny dołączył również młodszy brat Michał, a Bartosz został wybrany jej kapitanem. W sezonie 2005/06 walnie przyczynił się do odniesienia największego sukcesu w historii „żółto-czerwono-niebieskich” – wicemistrzostwa Polski, zdobywając łącznie 153 bramki i będąc najskuteczniejszym zawodnikiem drużyny. Po zakończeniu sezonu został wytransferowany do SC Magdeburg, z którym już po roku (w sezonie 2006/07) zdobył Puchar EHF. W 2010 r. wystąpił w meczu gwiazd Bundesligi. W lutym 2015 r. podpisał dwuletni kontrakt z Chrobrym Głogów, obowiązujący od sezonu 2015/16.
Reprezentacyjna.
Dla reprezentacji „odkrył” go Bogdan Wenta, bowiem w seniorskiej kadrze narodowej zadebiutował dopiero mając 25 lat i 11 miesięcy – 27 grudnia 2004, w przegranym 29:33 towarzyskim meczu przeciwko Czechom w Zlinie podczas Turnieju Bożonarodzeniowego. Bardzo szybko stał się podstawowym kołowym „biało-czerwonych”. W 2006 r. wziął udział w swej pierwszej wielkiej imprezie międzynarodowej – Mistrzostwach Europy w Szwajcarii, na którym biało-czerwoni zajęli 10. miejsce. W 2007 r. wywalczył srebrny medal Mistrzostw Świata w Niemczech, za co 5 lutego 2007 został odznaczony przez Prezydenta RP Lecha Kaczyńskiego Złotym Krzyżem Zasługi) oraz Superpuchar. W lutym 2008 r. zajął 7. miejsce Mistrzostw Europy w Norwegii, a w maju 2008 r. – podczas wrocławskiego turnieju kwalifikacyjnego – wywalczył przepustkę do Igrzysk Olimpijskich w Pekinie (przegrana w ćwierćfinale z Islandią i ostatecznie 5. miejsce). W lutym 2009 r. zdobył brązowy medal Mistrzostw Świata w Chorwacji, a w styczniu 2010 r. pomógł wywalczyć 4. miejsce Mistrzostw Europy w Austrii. W 2015 r. wywalczył brązowy medal Mistrzostw Świata w Katarze. Po nich został odznaczony przez prezydenta Bronisława Komorowskiego Krzyżem Kawalerskim Orderu Odrodzenia Polski. W 2016 r. był jednym z liderów reprezentacji, która zajęła 4. miejsce Igrzysk Olimpijskich w Rio de Janeiro. Po tym turnieju zakończył karierę reprezentacyjną.
Trenerska.
W latach 2019–2023 trener Piotrkowianina Piotrków Trybunalski, a od lipca 2023 Gwardii Opole. W latach 2020–2023 trener-asystent w seniorskiej reprezentacji Polski, a od lutego 2023 r. jej selekcjoner.
Życie prywatne.
Oprócz Michała, ma również drugiego brata – Marcina (mistrza Polski w koszykówce na wózkach z drużyną Start Poznań). Żona Magdalena, córka Agata (ur. w 2010).

</doc>
<doc id="714163" url="https://pl.wikipedia.org/wiki?curid=714163" title="Polonez (czasopismo)">
Polonez (czasopismo)



</doc>
<doc id="714166" url="https://pl.wikipedia.org/wiki?curid=714166" title="Zemsta">
Zemsta



</doc>
<doc id="714169" url="https://pl.wikipedia.org/wiki?curid=714169" title="AŚ Warszawa-Mokotów">
AŚ Warszawa-Mokotów



</doc>
<doc id="714176" url="https://pl.wikipedia.org/wiki?curid=714176" title="Ojcowie">
Ojcowie



</doc>
<doc id="714182" url="https://pl.wikipedia.org/wiki?curid=714182" title="Tatarski Okop">
Tatarski Okop

Tatarski Okop - pozostałości grodu państwa wielkomorawskiego, funkcjonującego na przełomie IX i X wieku. Jest jednym z większych tego typu obiektów na Dolnym Śląsku (pierwotnie zajmowało obszar o powierzchni 4,5 hektara). 
Położenie.
Grodzisko położone jest na Przedgórzu Sudeckim w obrębie Wzgórz Niemczańsko-Strzelińskich w południowo-zachodniej części województwa dolnośląskiego. Leży w okolicy Gilowa, ok. 2,5 km na zachód od Niemczy przy drodze prowadzącej do Dzierżoniowa. Zlokalizowane jest na wzniesieniu otoczonym z trzech stron przez głęboką Dolinę Piekielnego Potoku. 
Badania archeologiczne.
Podczas prac archeologicznych odsłonięto m.in. piec wolno stojący, wały obronne o konstrukcji mozaikowej, ślady po budynkach mieszkalnych i gospodarczych. Odkryto także szereg zabytków ruchomych, np. ostrogi, okucia, ceramikę oraz żelazne grzywny grotopodobne, stanowiące wówczas pieniądz przedmiotowy (płacidło). U podnóża wzniesienia, na którym znajduje się grodzisko, zidentyfikowano ślady tamy ziemnej, która w IX wieku służyła Wielkomorawianom do piętrzenia wody Piekielnego Potoku, prawdopodobnie w celu utworzenia stawu rybnego.
Szlaki turystyczne.
 droga Szklary-Samborowice - Jagielno - Przeworno - Gromnik - Biały Kościół – Nieszkowice – Czerwieniec – Żelowice – Piotrkówek – Ostra Góra – Niemcza - Tatarski Okop - Dolina Piekielnego Potoku - Gilów - Piława Dolna - Owiesno - Góra Parkowa - Bielawa - Kalenica - Nowa Ruda - Tłumaczów - Radków - Pasterka - Karłów - Skalne Grzyby - Batorów - Duszniki-Zdrój - Szczytna - Zamek Leśna - Polanica-Zdrój - Bystrzyca Kłodzka - Igliczna - Międzygórze - Przełęcz Puchacza
 Przełęcz Srebrna - Mikołajów - Brzeźnica - Grochowiec - Tarnów - Ząbkowice Śląskie - Zwrócona - Brodziszów - Skrzyżowanie pod Grzybowcem - Tatarski Okop - Gilów - Zamkowa Góra - Przełęcz Dębowa - Słupice - Przełęcz Słupicka - Przełęcz Tąpadła - Biała - Strzelce

</doc>
<doc id="714186" url="https://pl.wikipedia.org/wiki?curid=714186" title="Kajasówka">
Kajasówka

Kajasówka – wzgórze objęte rezerwatem przyrody nieożywionej o tej samej nazwie, położone w gminie Czernichów w powiecie krakowskim w województwie małopolskim – pomiędzy wsiami Przeginia Duchowna i Czułówek. Stanowi unikatowy zrąb tektoniczny, zbudowany z wapieni jurajskich i pokryty w części roślinnością kserotermiczną.
Struktura i budowa.
Zrąb tektoniczny Kajasówki to wzgórze o długości ok. 2,5 km i szerokości maksymalnie do 0,3 km, o głównym kierunku rozciągłości wschód-zachód, ograniczone strefami uskokowymi. Odseparowany jest dwoma zapadliskami tektonicznymi (rowami): od północy zapadliskiem Rybnej, od południa zapadliskiem Cholerzyn-Półwieś. Grzbiet wzgórza od strony zachodniej jest szeroki i łagodny, a od wschodniej – wąski, ze stromymi stokami.
W południowej i wschodniej części wzgórza w ścianach skalnych i opuszczonych kamieniołomach odsłonięte są skały wapienne (w dwóch odmianach: skaliste i uławicone) pochodzące z okresu jurajskiego, z których jest zbudowany zrąb. W skałach licznie występują skamieniałości gąbek i liliowców.
Najwyższe wzniesienie Kajasówki to Bustryk. Na Kajasówce znajduje się też niewielka jaskinia Przegińska, posiadająca dwa otwory i korytarz o długości ok. 10 m.
Flora i fauna.
Wzgórze Kajasówka porasta las (bór sosnowy oraz grąd subkontynentalny). Na skalistych zboczach występują zarośla z rzędu "Prunetalia spinosae". Szczególną wartość przyrodniczą mają znajdujące się tam także zbiorowiska muraw kserotermicznych "Inuletum ensifoliae". Te ostatnie jednak w ostatnich dziesięcioleciach znacznie zubożały i zajmują już tylko niewielką powierzchnię – wskutek zaprzestania upraw bydła są one zastępowane zaroślami tarninowymi. Występują tutaj m.in. dziewięćsił bezłodygowy, rojownik pospolity, kruszczyk szerokolistny, pierwiosnek wyniosły i kalina koralowa.
Na murawach kserotermicznych Kajasówki występuje rzadki w Polsce gatunek motyla – skalnik driada.
Ochrona przyrody.
Wzgórze Kajasówka stanowi rezerwat przyrody nieożywionej. Rezerwat został założony w 1962 i obejmuje obszar o powierzchni 11,83 ha. Jest położony w obrębie Rudniańskiego Parku Krajobrazowego. Ponadto wzgórze jest częścią obszaru Natura 2000 „Rudniańskie Modraszki-Kajasówka”, który stanowi specjalny obszar ochrony siedlisk motyli.
Turystyka.
Na Kajasówkę prowadzi czarny szlak turystyczny z Rusocic. Ponadto na wzgórzu wytyczono ścieżkę turystyczno-dydaktyczną przedstawiającą jego budowę geologiczną i porastającą je roślinność.

</doc>
<doc id="714192" url="https://pl.wikipedia.org/wiki?curid=714192" title="Tabory">
Tabory

Tabory (niem. "Taabern")– wieś w Polsce, położona w województwie pomorskim, w powiecie sztumskim, w gminie Stary Dzierzgoń.
W latach 1975–1998 wieś administracyjnie należała do województwa elbląskiego.
Wieś wzmiankowana w dokumentach z roku 1306, jako wieś czynszowa na 40 włókach. Pierwotna nazwa "Taberna" najprawdopodobniej wywodzi się od łacińskiego słowa "tabernay", oznaczającego karczmę. W księgach starostwa w Przezmarku w 1601 r. z wsi wymieniani są m.in. mieszkańcy: Kostkowie - dwóch Krzysztofów i Marcin. W roku 1782 we wsi odnotowano 31 domów (dymów), natomiast w 1858 w 46 gospodarstwach domowych było 397 mieszkańców. W latach 1937-39 było 327 mieszkańców. W roku 1973 wieś należała do powiatu morąskiego, gmina Stary Dzierzgoń, poczta Myślice.

</doc>
<doc id="714202" url="https://pl.wikipedia.org/wiki?curid=714202" title="Värmdö">
Värmdö

Värmdö – największa wyspa Archipelagu Sztokholmskiego. Jest też trzecią co do wielkości, po Gotlandii i Olandii wyspą wschodniego wybrzeża Szwecji. Zajmuje powierzchnię 180 km².
Wyspa Värmdön położona jest na terenie regionu sztokholmskiego, jej wschodnią część zajmuje gmina Värmdö, a zachodnią gmina Nacka.

</doc>
<doc id="714205" url="https://pl.wikipedia.org/wiki?curid=714205" title="Katastrofa górnicza w kopalni Halemba (2006)">
Katastrofa górnicza w kopalni Halemba (2006)

Katastrofa górnicza w kopalni Halemba – 21 listopada 2006 w Kopalni Węgla Kamiennego Halemba w Rudzie Śląskiej doszło do wybuchu metanu, który następnie zainicjował eksplozję pyłu węglowego. W wyniku katastrofy górniczej zginęło 23 górników (8 pracowników kopalni i 15 pracowników firmy MARD). Jest to jedna z najtragiczniejszych katastrof górniczych w Polsce.
Podobna katastrofa w KWK Halemba wydarzyła się również w 1990, w której zginęło 19 górników, a 20 zostało rannych.
Wcześniejszy wypadek z 22 lutego 2006.
22 lutego 2006 miał miejsce w kopalni wypadek, który był niejako zapowiedzią późniejszej tragedii. Górnik Zbigniew Nowak, specjalista od metanu, prowadził pomiary na popołudniowej zmianie; strefa wypadku klasyfikowana była jako nacechowana najwyższym zagrożeniem metanowym. Około godziny 18.00 najpierw nastąpiło niewielkie tąpnięcie, a po chwili eksplozja metanu spowodowała zawalenie chodnika. W chwili wypadku Nowak rozmawiał przez telefon ze sztygarem. Górnicy znajdujący się z drugiej strony zawału, których było około 30, zdążyli uciec; jeden z nich, sztygar, został ranny. Odcięty zawałem Zbigniew Nowak znalazł się w niszy o wysokości 1 m i szerokości niespełna metra; obok przebiegała rura wentylacyjna, która pękła i górnik miał czym oddychać. W chwili wybuchu odniósł ranę łokcia. Miał przy lampce nadajnik, który emitował sygnał radiowy pozwalający zlokalizować zasypanego górnika.
Zbigniew Nowak miał przy sobie trochę napoju, który starannie oszczędzał. Co jakiś czas stukał w rury, szukając kontaktu. W zawale towarzyszył mu jedynie kopalniany szczur, który po jakimś czasie zniknął. Tymczasem prowadzono intensywną akcję ratunkową: ratownicy przebijali się przez zawał, odbierając sygnały z nadajnika zasypanego górnika. Kopali na leżąco tunel o wysokości od metra do miejscami 70 cm. Pracowali w trudnych warunkach i wysokiej temperaturze; w miejscu, w którym przebywał Zbigniew Nowak, była ona niższa - około 28 stopni - dzięki czemu zasypany uniknął odwodnienia. 27 lutego rano ratownicy nawiązali kontakt głosowy z Nowakiem; do przekopania pozostało wówczas około 9 metrów i sam zasypany górnik przyłączył się do akcji, wiedząc, w którą stronę kopać. Przyspieszyło to znacznie akcję i dwie godziny później, po 111 godzinach w zawale, ratownicy dotarli do Nowaka, który o własnych siłach przeszedł z nimi przez 250-metrowy tunel ratunkowy i w dobrym stanie został wywieziony na powierzchnię. Jego uratowanie porównywano powszechnie z podobnym przypadkiem Alojzego Piontka, który w 1971 przeżył 158 godzin w zawale w kopalni „Rokitnica”.
Okoliczności tragedii.
Do tragedii doszło 21 listopada 2006 około godziny 16:30 w pokładzie 506, na głębokości 1030 metrów. Górnicy kopalni oraz pracownicy z zewnętrznej firmy "Mard" pracowali od 18 listopada przy ścianie wydobywczej przeznaczonej do likwidacji, wydobywając sprzęt warty około 18 mln € (70 mln zł). Demontaż maszyn urabiających i elementów obudowy był prowadzony ze względu na trudne warunki pracy i zagrożenie dla górników. Miejsce wypadku znane było jako zagrożone metanem, co miało związek z poprzednim wypadkiem. W tym przypadku okoliczności wypadku były jednak znacznie poważniejsze. Dopiero 10 maja 2007 komisja zjechała tam po raz pierwszy z wizją lokalną w celu zbadania przyczyn wybuchu w kopalni.
Akcja ratownicza.
Akcja ratownicza rozpoczęła się we wtorek, 21 listopada około godziny 19:00 i trwała do późnych godzin nocnych, po czym została przerwana ze względu na warunki uniemożliwiające prowadzenie dalszej akcji ratowniczej (zbyt wysokie stężenie metanu, temperatura i wilgotność stwarzały atmosferę nieprzyjazną człowiekowi). W tym czasie ratownikom udało się wydobyć 6 ciał.
Następnego dnia, w godzinach porannych ratownicy ponownie zeszli w rejon katastrofy. Ponownie musieli wycofać się, ponieważ w wyrobisku zatrzymała się cyrkulacja powietrza, pojawiła się woda. Stężenie metanu i temperatura wzrosły. Aby poprawić warunki, rozpoczęto przewietrzanie wyrobiska oraz wypompowywanie wody.
O godzinie 22:40 podjęto decyzję o wznowieniu akcji ratunkowej, wiedząc że pod ziemią ciągle przebywa 17 osób. Przed północą 22 listopada trzy zespoły ratunkowe ponownie zeszły w głąb chodnika, w którym doszło do katastrofy. Kolejno pracujące zastępy ratowników znalazły najpierw trzy ciała, a po kolejnej 1,5 godziny kolejne 12 ciał. Nad ranem ratownicy odnaleźli dwóch pozostałych nieżyjących górników, znajdowali się oni w pobliżu centrum inicjacji wybuchu i zapłonu metanu.
W sumie w akcji ratunkowej brało udział 13 zastępów.
Przyczyny katastrofy.
Zgodnie z procedurami powołana została Komisja Wyższego Urzędu Górniczego, w której niezależni (niepowiązani z Halembą) fachowcy analizują wszelkie przyczyny katastrofy. Jak doniosły służby ratownicze – był to wybuch i zapłon metanu (nie jak głosiły wcześniejsze doniesienia tąpnięcie).
Górnicy mieli minimalne szanse na przeżycie katastrofy, ponieważ po wybuchu metanu i jego zapłonie nastąpił gwałtowny wzrost temperatury (osiąga ona wtedy wartości ok. 1500 stopni Celsjusza), w reakcji spalania jednocześnie płonący gaz wyczerpał tlen i podniósł temperaturę, co uczyniło atmosferę niezdatną do oddychania. Ratownicy musieli być wyposażeni w aparaty tlenowe jak również ze względu na wysoką temperaturę połączoną z dużą wilgotnością obłożeni byli lodem. Po wybuchu metanu nastąpiła kolejna eksplozja – wybuchł pył węglowy.
W marcu 2008 za ustawienie przetargu na likwidację ściany wydobywczej, w której zginęli górnicy, skazana została Ewa K. Poza nią zarzuty postawiono jeszcze 19 osobom, które są oskarżone o niedopełnienie przepisów bezpieczeństwa oraz fałszowanie dokumentów. 14 listopada 2008 r. rozpoczął się proces w sprawie, w którym oskarżonymi są były dyrektor kopalni, Kazimierz D. oraz 17 innych osób: były główny inżynier kopalni, dyspozytorzy, sztygarzy i właściciel firmy pracującej dla kopalni. Wedle aktu oskarżenia do wypadku doszło w wyniku łamania przepisów i fałszowania odczytów z metanomierzy. W procesie przesłuchiwanych jest 356 świadków.
Reakcje polityków.
Na miejsce tragedii w tym samym dniu przybył premier Jarosław Kaczyński, minister zdrowia Zbigniew Religa, minister transportu Jerzy Polaczek, minister gospodarki Piotr Woźniak wraz z wiceministrem ds. górnictwa Pawłem Poncyljuszem. Następnego dnia do Rudy Śląskiej przybył prezydent Lech Kaczyński, który odwołał wizytę w Gruzji (w zastępstwie na obchody trzeciej rocznicy Rewolucji róż pojechał Marszałek Sejmu Marek Jurek). Prezydent i premier obiecali rodzinom ofiar pomoc z rezerw rządowych po min. 45 tys. zł na rodzinę. Minister gospodarki Piotr Woźniak zapowiedział uchwałę o przeglądzie stanu wszystkich kopalń w kraju oraz powołanie dodatkowych organów śledczych – wszystkie służby kontrolne, Państwowa Inspekcja Pracy, Najwyższa Izba Kontroli i prokuratura, które mają pracować obok ustawowej śledczej komisji górniczej (WUG). W swoim przemówieniu 22 listopada o g. 15:04 prezydent Kaczyński zwrócił się z prośbą o zachowanie powagi sytuacji oraz zaniechanie programów rozrywkowych, odwołał swoje wizyty w innych krajach. Najmocniejsze partie w kraju – PiS i PO zgodnie postanowiły „zawiesić” kampanie wyborcze i imprezy im towarzyszące, w ich ślady poszły również inne partie, m.in. Wojciech Olejniczak (SLD) zaapelował do polityków wszystkich opcji o zaniechanie na ten czas komentarzy nt. stanu polskiego górnictwa.
Żałoba.
W środę, 22 listopada, dzień po katastrofie Andrzej Stania prezydent Rudy Śląskiej ogłosił tygodniową żałobę w mieście.
W czwartek, 23 listopada, prezydent RP Lech Kaczyński ogłosił żałobę narodową, która rozpoczęła się o godzinie 10:00 i trwała do soboty 25 listopada włącznie.

</doc>
<doc id="714206" url="https://pl.wikipedia.org/wiki?curid=714206" title="Zemsta (film 1956)">
Zemsta (film 1956)

Zemsta – polski film komediowy z 1956 roku w reżyserii Antoniego Bohdziewicza i Bohdana Korzeniewskiego. Ekranizacja komedii „Zemsta” Aleksandra Fredry. 
Zdjęcia do filmu powstały na zamku w Niedzicy oraz w Józefowie (województwo łódzkie).

</doc>
<doc id="714210" url="https://pl.wikipedia.org/wiki?curid=714210" title="Pomnik Grunwaldzki Króla Władysława Jagiełły w nowojorskim Central Parku">
Pomnik Grunwaldzki Króla Władysława Jagiełły w nowojorskim Central Parku



</doc>
<doc id="714211" url="https://pl.wikipedia.org/wiki?curid=714211" title="Ekonomia sił">
Ekonomia sił

Ekonomia sił i środków – jedna z zasad sztuki wojennej wiążąca się z ekonomicznym i umiejętnym wykorzystaniem posiadanych sił i środków w decydującym okresie walki celem wykonania najważniejszych zadań. Umożliwia uzyskanie przewagi nad przeciwnikiem w określonym czasie i miejscu (kierunku).

</doc>
<doc id="714215" url="https://pl.wikipedia.org/wiki?curid=714215" title="Eksploatacja samolotu">
Eksploatacja samolotu

Eksploatacja samolotu – zasady wykorzystania samolotu i jego wyposażenia w czasie wykonywania zadania przez personel latający. Zespół czynności wykonywanych przez personel inżynieryjno-techniczny w celu bezpośredniego przygotowania sprzętu lotniczego do niezawodnej pracy w powietrzu.
Systemy eksploatacji statków powietrznych dzielą się na:

</doc>
<doc id="714217" url="https://pl.wikipedia.org/wiki?curid=714217" title="Eksterytorialność">
Eksterytorialność

Eksterytorialność (z łac.) – zakrajowość, pojęcie prawa międzynarodowego, które oznacza wyłączenie spod jurysdykcji państwa miejscowego w trybie umów międzynarodowych pewnego obszaru jego terytorium (np. placówek dyplomatycznych, prywatnych rezydencji dyplomatycznych, a niekiedy nawet całych dzielnic, w których zamieszkują dyplomaci, lub cudzoziemcy (por. Chiny – traktaty nierównoprawne)). Eksterytorialność zakłada fikcję prawną, iż obiekty (misje dyplomatyczne) lub inne instytucje określone umowami międzynarodowymi znajdują się poza terytorium ("extra territorium") państwa miejscowego i nie opuszczają terytorium państwa, które posiada status eksterytorialności (eksklawa eksterytorialna). Akt lub czynność prawna dokonywana na terytorium eksterytorialnym, traktowana jest jako dokonana poza terytorium państwa miejscowego a na terytorium państwa (lub innego podmiotu prawa międzynarodowego), które korzysta ze statusu eksterytorialności, a więc jest wyłączona z jurysdykcji miejscowej i podlega jurysdykcji podmiotu korzystającego ze statusu eksterytorialności. Przykładem zastosowania zasady eksterytorialności jest status siedziby rządu RP na uchodźstwie w Angers (1939–1940).
Teoria eksterytorialności jest także uzasadnieniem udzielania azylu dyplomatycznego, czyli schronienia w placówce dyplomatycznej. Praktyka przyzwalająca na stosowanie azylu dyplomatycznego utrzymała się do dziś na obszarze Ameryki Południowej, choć w wieku XX stosowano ją w Europie (umieszczenie kilkunastu tysięcy Żydów węgierskich przez Raoula Wallenberga w eksterytorialnych obiektach poselstwa Królestwa Szwecji w Budapeszcie (1944), czy długoletni azyl kardynała Jozsefa Mindszenty po stłumieniu powstania węgierskiego 1956 w ambasadzie USA w Budapeszcie w latach 1956-1971). Status eksterytorialności jako podmiot prawa międzynarodowego posiada Organizacja Narodów Zjednoczonych i jej siedziby w Nowym Jorku, Genewie, Hadze, Wiedniu i Nairobi. Status eksterytorialny posiada rezydencja Stolicy Apostolskiej w Castel Gandolfo, a także siedziby Zakonu Kawalerów Maltańskich w Rzymie i na Malcie.
Prawo międzynarodowe.
Konwencja wiedeńska o stosunkach dyplomatycznych w art. 1 głosi "wyrażenie „pomieszczenia misji” oznacza budynki lub części budynków i tereny przyległe do nich, niezależnie od tego, kto jest ich właścicielem, użytkowane dla celów misji, łącznie z rezydencją szefa misji." Artykuł 21 zobowiązuje państwo przyjmujące do "ułatwienia na swym terytorium nabycia przez państwo wysyłające pomieszczeń koniecznych dla jego misji bądź pomocy w uzyskaniu takich pomieszczeń w inny sposób." Wedle art. 22 "pomieszczenia misji są nietykalne", a funkcjonariusze państwa przyjmującego mogą do nich wkraczać tylko za zgodą szefa misji. Państwo przyjmujące musi ochroniać pomieszczenia takie "przed jakimkolwiek wtargnięciem lub szkodą" oraz zapobiegać "zakłóceniu spokoju misji lub uchybieniu jej godności". Pomieszczenia misji, ich zawartość, oraz środki transportu "misji nie podlegają rewizji, rekwizycji, zajęciu lub egzekucji." Z tej samej ochrony korzysta też rezydencja prywatna przedstawiciela dyplomatycznego (art. 30). Archiwa i dokumenty misji są "nietykalne w każdym czasie i niezależnie od miejsca, gdzie się znajdują" (art. 24), obejmuje to także korespondencję urzędową (art. 27). Ochrona ta musi trwać nawet w razie zerwania stosunków lub konfliktu zbrojnego przez czas ewakuacji, za zgodą państwa przyjmującego opiekę nad mieniem i archiwami może przejąć państwo trzecie (art. 44 – 46).
Analogiczne normy zawiera Konwencja wiedeńska o stosunkach konsularnych np. w art. 31 "Władze państwa przyjmującego nie mogą wkraczać do tej części pomieszczeń konsularnych, które urząd konsularny używa wyłącznie na potrzeby swojej pracy, chyba że wyrazi na to zgodę kierownik urzędu konsularnego, osoba przez niego wyznaczona lub kierownik przedstawicielstwa dyplomatycznego państwa wysyłającego. Zgody kierownika urzędu konsularnego można się jednak domniemywać w razie pożaru lub innego nieszczęśliwego wypadku wymagającego niezwłocznych czynności ochronnych."
Hugo Grocjusz.
Za twórcę koncepcji eksterytorialności uznaje się Hugo Grocjusza. Twierdził on, iż z woli narodów ("placuisse gentibus") od zasady, według której osoba przebywająca na terytorium obcego państwa podlega jego prawu, należy uznać wyjątek co do posłów, i przyjąć fikcję, iż wraz ze swymi pocztami przebywają na terytorium swojego państwa.
Kontrowersje wokół „eksterytorialności”.
Szczególną definicję „eksterytorialności” przyjmuje polska instrukcja wojskowa. Definiuje eksterytorialność jako przywileje udzielane na zasadzie wzajemności przez państwa oficjalnym przedstawicielom innych państw przebywającym poza jego granicami. Według tej instrukcji, eksterytorialność polega na nietykalności osoby i mieszkania, zwolnienia od podatków, wyłączeniu spod jurysdykcji miejscowych sądów itp. Są nią objęte także oddziały wojskowe, okręty, samoloty i statki handlowe na pełnym morzu.

</doc>
<doc id="714219" url="https://pl.wikipedia.org/wiki?curid=714219" title="Eksterytorialny system uzupełniania wojsk">
Eksterytorialny system uzupełniania wojsk

Eksterytorialny system uzupełniania wojsk - uzupełnienie stanu osobowego wojsk nie z obszaru danego okręgu wojskowego, lecz z obszarów innych okręgów przez dostarczanie powoływanych kontyngentów do rejonów dyslokacji, formowania lub rozwijania związków i oddziałów.

</doc>
<doc id="714220" url="https://pl.wikipedia.org/wiki?curid=714220" title="Ekstrapolacja (wojsko)">
Ekstrapolacja (wojsko)

Ekstrapolacja (wojsko) - sposób określania wielkości zmiennej "y" dla takiej wartości argumentu "x", która wychodzi poza znane granice jej zmiany. W artylerii przeciwlotniczej stosuje się ją przy określaniu położenia celu powietrznego w chwili spotkania się z wystrzelonym pociskiem. Stacje radiolokacyjne, stosowane w artylerii naziemnej, wyznaczają stanowiska moździerzy metodą ekstrapolacji toru lotu pocisku.

</doc>
<doc id="714221" url="https://pl.wikipedia.org/wiki?curid=714221" title="Elaboracja">
Elaboracja

Elaboracja – termin rozumiany jako:
Szczególnym przypadkiem elaboracji amunicji jest elaboracja ręczna lub reelaboracja – jeśli używa się łusek pochodzących z amunicji uprzednio odstrzelonej – amunicji myśliwskiej i sportowej w warunkach nie fabrycznych (w dalszej części skrótowo nazywana elaboracją). Polega na wypełnieniu łuski – w przypadku reelaboracji, po przywróceniu jej wymiarów nominalnych – materiałem miotającym (proch bezdymny), osadzeniu w niej pocisku, oraz zamontowaniu spłonki inicjującej.
Historia elaboracji rozpoczęła się w momencie opracowania pierwszej broni na nabój scalony. Ówczesny poziom techniki, oraz w początkowym okresie niewielki popyt, nie pozwalały na przemysłową produkcję amunicji. Z konieczności amunicja scalana była ręcznie w niewielkich manufakturach. W okresie późniejszym większość cywilnie stosowanej amunicji elaborowana była przez użytkowników ze względów czysto ekonomicznych. Druga dekada XX wieku przyniosła powszechne zastosowanie prochu nitrocelulozowego, co powodowało na tyle istotne odkształcenia metalowych łusek, że ich ponowne użycie stało się niemożliwe. Elaboracja amunicji do broni z lufami gwintowanymi przestała mieć sens, natomiast elaboracja amunicji do broni gładkolufowej stosowana była nadal powszechnie. Rozwój technologii i wzrost zainteresowania strzelectwem rekreacyjnym we wczesnych latach powojennych przyczyniły się do gwałtownego rozwoju elaboracji. Obecnie, według danych szacunkowych największych producentów pocisków liczba pocisków sprzedawanych do elaboracji ponad czterokrotnie przekracza ilość pocisków zużywanych przez producentów amunicji.
Dlaczego elaboracja?
Mogłoby się wydawać, że przy obecnej ofercie amunicji fabrycznej elaboracja nie ma żadnego sensu i tak jest istotnie, w większości przypadków, gdy amunicja przeznaczona jest wyłącznie do celów myśliwskich. Jest jednak szereg powodów, dla których myśliwi i sportowcy decydują się na elaborację:
Sprzęt do elaboracji.
Elaboracja amunicji do luf gwintowanych jest w Polsce stosunkowo młodą dziedziną i dlatego w wielu przypadkach brakuje polskiego nazewnictwa dla używanego sprzętu, a nawet tam gdzie ono istnieje zwyczajowo najczęściej używa się nazw angielskich. Z tego powodu w dalszej części stosowane będzie często nazewnictwo anglojęzyczne z jednorazowym swobodnym tłumaczeniem lub wyjaśnieniem opisowym.
Obecna oferta urządzeń i narzędzi jest bardzo szeroka. Oferowany jest zarówno prosty sprzęt ręczny, jak i specjalizowane urządzenia z napędem elektrycznym wykonujące kilka operacji jednocześnie.
Prasy elaboracyjne.
Prasa jest podstawowym sprzętem w elaboracji, montowane w niej narzędzia pozwalają na przywrócenie łusce fabrycznych wymiarów, wymianę spłonki, zasypanie prochem i osadzenie pocisku. Zależnie od konstrukcji prasy i celu elaboracji (maksymalna dokładność lub maksymalna wydajność) część (czasem większość) operacji wykonuje się przy pomocy specjalizowanych narzędzi nie montowanych do prasy.
Ze względu na stopień zautomatyzowania prasy dzielimy na:
Matryce i uchwyty łusek.
Matryce są podstawowymi narzędziami służącymi do przywrócenia łusce nominalnych wymiarów, usunięcia wypalonej spłonki i osadzenia pocisku.
Istnieje wąska grupa matryc, których użycie nie wymaga prasy elaboracyjnej, lecz stosować je można w dowolnej niewielkiej prasie stołowej, a nawet przy pomocy gumowego młotka. Ten typ matryc nie formatuje całej łuski, lecz jedynie jej szyjkę – dlatego można je stosować niewielką ilość razy do formatowania tej samej partii łusek oraz wyłącznie, gdy łuski pochodzą z amunicji wystrzelonej z tej samej broni, w której używane będą ponownie.
W większości przypadków wystarczające jest posiadanie 2 lub 3 matryc do każdego z elaborowanych kalibrów:
Przy elaboracji amunicji precyzyjnej lub pracy na prasie progresywnej, a także dla oszczędności łusek (zwiększenia ich trwałości nawet do ponad 100 ładowań) stosuje się dodatkowo matryce:
Matryce formatujące szyjkę łuski – FL Die i NS Die – oferowane są w dwóch wariantach:
Matryce NS Die i Body Die występują w dwóch wariantach: z „podbiciem ramion” – kontrolą headspace i bez.
Część matryc Bushing Type i Seater Die wyposażona jest w śrubę mikrometryczną ułatwiającą precyzyjną kontrolę głębokości formatowania szyjki i głębokości osadzenia pocisku (długości naboju).
Uchwyt łuski (shellholder) jest niewielką tulejką pozwalającą na stabilne utrzymanie łuski w prasie, wystarczająco silne by nie tylko wciśnięcie łuski do matrycy było możliwe, lecz również jej wyciągnięcie. Shellholdery używane do formatowania znajdują również zastosowanie w wielu priming tools (narzędziach do osadzania spłonki w łusce) oraz trimmerach (urządzeniach do skracania łuski). W rzadkich przypadkach shellholdery przeznaczone są do jednego tylko kalibru, najczęściej jeden uchwyt pasuje do kilku-kilkunastu kalibrów o podobnej średnicy denka i wtoku oraz wysokości wtoku nad denkiem łuski. 
Narzędzia do osadzania spłonek.
Zdecydowana większość pras posiada odpowiednie oprzyrządowanie pozwalające na osadzenie nowych spłonek do sformatowanych łusek. Często jednak podczas elaboracji z użyciem pras innych niż progresywne stosuje się niezależne narzędzia – Priming Tools, z kilku powodów:
Praktycznie wszystkie Priming Tools są narzędziami ręcznymi, różnią się jednak znacznie budową i zaawansowaniem technologicznym. Przy elaboracji niewielkich ilości amunicji najczęściej stosowane są narzędzia kształtem przypominające szczypce – jedną stroną mocują łuskę, drugą zakończoną odpowiednio uformowanym końcem wciskają spłonki do gniazda. Najpopularniejsze są jednak narzędzia zbliżone wyglądem do ilustracji obok. Spłonki znajdujące się w talerzyku wciskane są do gniazda w łusce zamocowanej w uchwycie znajdującym się na górze rękojeści. Zależnie od konstrukcji Priming Tool używa tych samych shellholderów co prasy elaboracyjne, przeznaczonych do narzędzia lub uniwersalnych dla wszystkich kalibrów. Stosuje się również podobnie wyglądające narzędzia, które zamiast tacki używają paska z wciśniętymi do niego spłonkami. Paski można kupować załadowane fabrycznie lub napełniać je samemu. 
Dozowniki prochu.
Dozowniki prochu służą do odmierzenia wymaganej – wynikającej z tabel elaboracyjnych – naważki prochu dla danego kalibru, z uwzględnieniem: gatunku prochu, producenta i typu pocisku, planowanej długości naboju po scaleniu oraz parametrów mniej istotnych jak producenta łuski czy producenta i typu spłonki. Odmierzanie naważki odbywa się jedno- lub dwuetapowo: wstępną naważkę uzupełnia się drugim narzędziem, bardziej precyzyjnym.
Dozowniki prochu znacznie różnią się między sobą budową, dokładnością i wydajnością. Najczęściej wyróżnia się następujące typy:
Wagi.
Waga jest nieodzownym sprzętem przy elaboracji. Nawet jeśli nie korzysta się z niej do kontroli masy wszystkich naważek prochu, to i tak nie da się bez niej prawidłowo ustawić Powder Charging Die, zsypu, czy dobrać odpowiednią łyżeczkę. Ze względów bezpieczeństwa konieczne jest również wyrywkowe sprawdzanie masy wsypywanego do łuski prochu celem kontroli, czy ustawienia matrycy dozującej proch lub dozownika nie uległy przypadkowemu przestawieniu. Jest również przydatna do sortowania pocisków i łusek. Spotykane wagi to:
Narzędzia do łusek.
Łuski są jedynym komponentem, który jest używany wielokrotnie, dlatego wymagają szczególnej uwagi podczas przygotowania ich do ponownego użycia. Wyjątek stanowią łuski kartonowe oraz wykonane z tworzyw sztucznych, przeznaczone do elaboracji amunicji do broni gładkolufowej – nie wymagają żadnego przygotowania lub jedynie tylko zgrubnego oczyszczenia. Dlatego w dalszej części rozdziału omawiane będą jedynie narzędzia używane przy elaboracji amunicji kulowej.
Narzędzia do gniazda spłonki i kanału ogniowego
Trimmery
Podczas każdego wystrzału ciśnienie panujące w łusce, osiągające kilka tysięcy barów, powoduje częściowo plastyczne odkształcenie – grubość ścianki łuski maleje a nadmiar materiału „wypływa” w kierunku szyjki łuski. Zjawisko to powiększane jest adhezją poruszających się z dużą prędkością gazów prochowych – w uproszczeniu gazy „wyciągają” za sobą materiał łuski na zewnątrz. Podobne zjawisko zachodzi podczas formatowania łusek, z tym że zamiast adhezji występuje tu tarcie ślizgowe pomiędzy wnętrzem szyjki łuski a ekspanderem nadającym jej wymiar zbliżony do średnicy pocisku. Łuska z nadmiernie długą szyjką nie nadaje się do elaboracji z dwóch powodów:
Łuski muszą być okresowo skracane do wymiaru krótszego o 0,2 mm od maksymalnego określonego w normie CIP lub SAAMI, jeśli żadne szczególne powody nie wskazują innej długości. Do skracania szyjek łusek używa się urządzeń zwanych trimmerami (ang. "trim – skracać"). Stosowane trimmery można podzielić:
Część trimmerów posiada dodatkowe wyposażenie, np. śruby mikrometryczne ułatwiające dokładne ustawienie głębokości skrawania. 
Narzędzia do szyjek
Trimmowane łuski zawsze posiadają nierówne krawędzie szyjek, zarówno wewnętrzna, jak i zewnętrzna krawędzie są „poszarpane” i wymagają wygładzenia – służy do tego narzędzie zwane Charmfer &amp; Debburing Tool. Są to niewielkie stożkowe frezy, najczęściej ręczne choć spotyka się również mocowane w większych urządzeniach z napędem elektrycznym. Łuski nie trimmowane wymagają wygładzenia jedynie krawędzi wewnętrznej – dla ułatwienia wprowadzania pocisków na dalszym etapie elaboracji.
Innym narzędziem stosowanym przy unifikacji szyjek łusek jest Turning Tool, służy do zmniejszania grubości ścianki łuski. Zazwyczaj czynność ta jest całkowicie zbędna lub wręcz szkodliwa, lecz występują sytuację gdy jest konieczna. Praktycznie dotyczy to wyłącznie elaboracji do broni niefabrycznej ze specjalnie „ciasną” komorą nabojową, do której standardowa łuska nie może być wprowadzona. Zależnie od konstrukcji narzędzia ścianka łuski może być skrawana tylko od zewnątrz, tylko od wewnątrz lub z obu stron. 
Urządzenia do czyszczenia łusek
Do scalania amunicji najczęściej używa się łusek poprzednio wystrzelonych, co powoduje konieczność dokładnego ich wymycia, zarówno zewnątrz, jak i wewnątrz. Zanieczyszczenia zewnętrzne – pochodzące od przenoszenia i magazynowania amunicji oraz okopcenie szyjki z resztami spalonego prochu i odłamkami nagaru – mogą powodować przyspieszone zużycie matryc, natomiast pozostałe wewnątrz łuski nagar, sadze oraz pozostałości po spalonym prochu i materiale inicjującym spłonki zmieniają nieznacznie pojemność łuski, a także mogą zakłócać proces spalania prochu. Po wymoczeniu w roztworze detergentu łuski mogą być czyszczone ręcznie, zewnątrz ostrymi gąbkami lub szczotkami a wewnątrz okrągłymi szczotkami mosiężnymi lub z twardego tworzywa – podobnymi do używanych przy czyszczeniu przewodu lufy. Takie mycie jest jednak bardzo czasochłonne i nigdy nie da w pełni zadowalającego rezultatu, z tego powodu łuski najczęściej czyści się w odpowiednich maszynach.
Sprzętem bardzo przydatnym po zakończeniu czyszczenia są separatory środka czyszczącego. Stosowane są do „odsiewania” czyściwa na bazie mielonych kaczanów kukurydzy lub łup orzecha włoskiego – w przypadku polerek wibracyjnych i śrutu stalowego (kulek szklanych, kształtek ceramicznych) stosowanego w polerkach rotacyjnych. Produkowane są w formie sit o oczku umożliwiającym swobodne opadanie czyściwa i śrutu, ale zatrzymującym najmniejsze produkowane łuski, lub obrotowych pojemników o podobnej wielkości oczkach, umieszczonych nad zbiornikiem do przechowywania medium czyszczącego. Rzadziej stosowane są specjalne bębny do polerek rotacyjnych z wkładką wykonaną z perforowanej stali lub tworzywa. 
Inne narzędzia.
Tacki do łusek – ("Loading Blocks").
Tacki do przetrzymywania łusek podczas elaboracji powinny być dopasowane do kalibru tak, by łuski mieściły się w przygotowanych otworach dość głęboko i swobodnie, lecz bez zbędnego luzu. Otwory zbyt płytkie lub za szerokie powodować będą mało stabilne trzymanie łusek i mogą prowadzić do rozsypywania się prochu przy przypadkowym potrąceniu tacki. Oferowane w handlu podstawki najczęściej wykonywane są z tworzyw sztucznych i znacznie rzadziej z drewna.
Szczotki do szyjek
Produkowane z brązu lub twardego nylonu szczotki do szyjek spełniają dwa zadania, czyszczą wnętrze szyjki z resztek pozostałego po czyszczeniu prochu i smarują dla łatwiejszego poszerzania expanderem. Stosuje się je na rączce podobnej do śrubokrętu lub umocowane w specjalnym pojemniku ze środkiem smarującym, którym najczęściej jest odpowiedni gatunek drobno mielonej miki, a rzadziej grafit. Szczotka z rączką wymaga okresowego posypywania miką a szczotka ustawiona nad pojemnikiem jedynie usuwa nadmiar środka pozostały po zanurzeniu szyjki w proszku.
Lejek do prochu – ("Powder Funnel").
Lejki do przesypywania odważonych naważek prochu do łusek muszą być wykonywane z materiałów antystatycznych zapobiegających ewentualnemu powstaniu iskry. Typowe lejki posiadają dość grubą końcówkę o wewnętrznym stożku, nakładaną na łuskę dzięki czemu pasują na dowolną średnicę szyjki. Oprócz najczęściej spotykanych krótkich lejków stosuje się czasem lejki o bardzo długiej rurce zasypowej – takie rozwiązanie pozwala na sypanie z dużej wysokości niemal pojedynczych ziaren, co prowadzi do naturalnego zagęszczenia prochu o kilka procent. Znacznie rzadziej stosuje się lejki aluminiowe przeznaczone do konkretnej średnicy szyjki łuski.
Okulary ochronne
Podczas wszelkich prac z prochem i spłonkami obowiązkowe jest stosowanie okularów ochronnych. Ponieważ w czasie tych prac nie ma niebezpieczeństwa wybuchu a jedynie mała możliwość powstania ognia podczas przypadkowego odpalenia spłonki lub zapalenia prochu w łusce, nie ma żadnych wymogów co do wytrzymałości mechanicznej okularów. Najodpowiedniejsze są duże okulary strzeleckie bez ramki ograniczającej pole widzenia.
Przymiary – suwmiarki i mikrometry.
Podczas elaboracji zachodzi dość częsta potrzeba dokonywania dokładnych pomiarów, najczęściej łusek, pocisków i gotowej amunicji. Wymagana dokładność odczytu to 0.01 mm, a zakres pomiarowy 0 mm do ~130 mm – czyli najodpowiedniejsza będzie dobrej jakości suwmiarka elektroniczna lub komplet mikrometrów. Do niektórych pomiarów, jak średnicy bushingów, pocisków czy szyjek gotowych naboi podczas doboru bushingu lepiej użyć mikrometru gwarantującego wyższą dokładność, do pomiarów długości łusek lub gotowej amunicji znacznie wygodniejsze są suwmiarki ze względu na swój duży zakres pomiarowy, a ich dokładność jest w pełni wystarczająca. 
Komparatory
Mierzenie długości gotowego naboju lub pocisku zawsze obarczone jest dużym błędem wynikającym z częstego i nieuniknionego uszkodzenia czubków wielu pocisków. Dokładność takiego pomiaru to około 0.5 mm – zupełnie wystarczająca do porównania faktycznej długości z podaną w tabelach, lecz zbyt mało precyzyjna dla kontroli powtarzalności elaborowanej amunicji. Celem uniknięcia błędów wynikających ze zniekształcenia pocisków pomiary porównawcze wykonuje się z użyciem odpowiednio przygotowanych tulejek o otworach nieco mniejszych od średnicy pocisku. Otwór komparatora powinien być tak dobrany, by pocisk opierał się o jego krawędź w połowie krzywizny swojego przodu. Umownie nazywane jest to w elaboracji „pomiarem do ogive”, co nie jest w pełni prawdziwym określeniem, gdyż za ogive (faktycznie będącym krzywizną szpica) uważa się przekrój pocisku, który jako pierwszy oprze się o stożek przejściowy komory nabojowej podczas strzału. Komplet comparatorów powinien zawierać 11 tulejek o otworach różniących się od siebie o 0.5 mm i średnicach od 3 do 8 mm. Zastosowanie tulejek większej średnicy pozwala na porównywanie długości łusek od denka do ramion, co ma kluczowe znaczenie dla kontroli headspace elaborowanej amunicji. Dokładniejsze comparatory – polecane szczególnie do pomiaru długości łuski – posiadają śrubą mikrometryczną.
Podręczniki i tabele elaboracyjne
Podręczniki i tabele elaboracyjne są nieodzownym wyposażeniem każdej osoby elaborującej amunicje. Podręczniki są bardzo przydatne w razie jakichkolwiek wątpliwości, natomiast tabele elaboracyjne zawierają najważniejszą wiedzę – naważki różnych prochów dla poszczególnych pocisków i większości kalibrów. Nie ma tabel uniwersalnych, to znaczy zawierających dane dla wszystkich kombinacji kaliber-proch-pocisk-łuska-spłonka i dlatego posiadanie jednej tylko tabeli nigdy nie będzie wystarczające. Praktycznie wszyscy producenci komponentów publikują naważki wyłącznie dla własnych wyrobów z uwzględnieniem kilku marek komponentów innych – wytwórca pocisków zaproponuje naważki kilku prochów tylko dla w pocisków przez siebie produkowanych, podobnie producent prochu poda naważki swojego prochu dla wybranych pocisków. Bardzo bogatym źródłem tabel elaboracyjnych jest internet, należy jednak pamiętać, że WYŁĄCZNIE tabele publikowane na oficjalnych stronach producentów są zweryfikowane. Tabele podawane na różnych forach internetowych i stronach poświęconych elaboracji mogą zawierać błędy i stosowanie ich bez porównania z informacjami wiarygodnymi jest niedopuszczalne. 
Narzędzia do wyjmowania zakleszczonych łusek – ("Stuck Case Removing Tools")
Zdarza się czasem, że podczas formatowania pełnego przy użyciu FL Die, niedostatecznie posmarowana lub zbyt odkształcona twarda łuska zakleszcza się w matrycy. Jeśli siła konieczna do wyciągnięcia jej, jest bardzo duża, to najczęściej podczas próby obniżenia tłoka prasy następuje zerwanie kryzy bądź wtoku i wyjęcie łuski staje się niemożliwe. Należy się w takiej sytuacji posłużyć specjalnym narzędziem do wyciągania łuski z matryc. Istnieją dwa rozwiązania konstrukcyjne sprzętu tego rodzaju. Prostszym urządzeniem, polecanym głównie do niewielkich kalibrów, jest rodzaj uchwytu łuski posiadający gwint zamiast wytoczenia obejmującego wtok (kryzę), do kalibrów większych polecane jest niezależne narzędzie. W obu przypadkach konieczne jest wyjęcie zakleszczonej w matrycy łuski, przestawienie ekspandera – jeśli matryca go posiada – do najwyższego położenia i wykonanie gwintowanego otworu w denku uszkodzonej łuski. 
Narzędzia do wyjmowania pocisku z gotowego naboju – ("Bullet Pullers")
Zdarza się czasem, że zachodzi potrzeba rozłożenia gotowej już amunicji, najczęściej jeśli podczas osadzania pocisku matryca jest źle ustawiona i pocisk zostanie zbyt głęboko wciśnięty, lub gdy przygotowana partia amunicji nie da zadowalającego skupienia podczas próby na strzelnicy. Konieczne jest w takim przypadku narzędzie, które pozwoli zrobić to w sposób bezpieczny i nie niszczący komponentów. Służą do tego Bullet Pullers:
Najbardziej zaawansowanym technicznie narzędziem do rozbierania amunicji jest specjalna matryca. Pocisk w górnym położeniu prasy trafia pomiędzy szczęki naciętej sprężystej tulei – dobieranej do kalibru (średnicy pocisku) – gdzie jest zaciskany mimośrodową dźwignią. Podczas ruchu powrotnego łuska trzymana shellholderem przesuwa się w dół, a pocisk zostaje w matrycy.
Narzędzia do odpuszczania szyjek łusek
Odpuszczanie ramion i szyjek łuski ma na celu usunięcie naprężeń powstałych podczas produkcji, formatowania i działania gazów prochowych na materiał łuski. Polega na ogrzaniu części najbardziej narażonej na odkształcenia plastyczne do temperatury powyżej 350OC, lecz nie przekraczającej 400OC, a następnie gwałtownym schłodzeniu. Łuski znajdujące się w uchwytach ogrzewane są palnikami gazowymi do momentu, gdy nałożony marker temperatury wskazuje właściwy poziom. Większość stosowanych rozwiązań narzuca pojedynczą obróbkę każdej łuski, lecz istnieją również urządzenia w formie półautomatycznej karuzeli. 
Przyrząd do pomiaru prędkości wystrzelonego pocisku – ("Chronograph")
Chronometry (chronografy) służą do pomiaru prędkości pocisków wystrzelonych z elaborowanej amunicji. Procesor wbudowany w urządzenie kalkuluje prędkość pocisku, odnosząc czas przelotu pomiędzy bramkami chronometru do odległości pomiędzy nimi. Porównanie prędkości wskazanej z prędkością wynikającą z tabel pozwala na ocenę prawidłowości wykonanej elaboracji lub właściwy dobór naważki prochu dla uzyskania amunicji myśliwskiej o określonej prędkości początkowej, wartość błędu standardowego wskazuje na dokładność wykonania partii – powtarzalność wszystkich wykonanych operacji podczas scalania amunicji.
Przyrząd do mierzenia grubości ścianki łuski i ścianki szyjki łuski. – ("Case Neck Gage")
Grubość ścianek łusek mierzona jest wskaźnikami zegarowymi umieszczonymi na różnego rodzaju statywach. Narzędzie pomaga wyselekcjonować łuski o wewnętrznych wadach, przede wszystkim odrzucić łuski, których stan sprawia zagrożenie pęknięcia przy kolejnym strzale, a uszkodzenie jest od zewnątrz niewidoczne. Również pomiar grubości ścianki szyjki pozwala na ocenę potrzeby jej rozwiercania lub wykonywania Neck Turning.
Przyrząd do kontroli współosiowości łuski szyjki i pocisku z osią łuski. – ("Concentricity Gage")
Handel oferuje wiele podobnych urządzeń opartych o tę samą zasadę – łuska obracana jest ręcznie wokół własnej osi, a końcówka czujnika zegarowego wskazuje mimośród szyjki lub pocisku. Najczęściej łożyskiem dla łuski jest odpowiednio regulowany zestaw stalowych polerowanych kulek, a obrotowy wysięgnik czujnika pozwala na pomiar odchyłki od osi w dowolnym miejscu naboju.
Bezpieczeństwo.
Wbrew dość powszechnej opinii panującej wśród osób niezorientowanych elaboracja amunicji jest czynnością całkowicie bezpieczną i sama amunicja w tym względzie niczym nie ustępuje fabrycznej. Podczas wszystkich prac należy jedynie bezwzględnie pamiętać o kilku podstawowych zasadach:
Konieczne materiały.
Przed przystąpieniem do elaboracji należy zgromadzić wszystkie konieczne komponenty:
Proces elaboracji.
Proces elaboracji obejmuje.
Do broni z gładką lufą.
Przy użyciu pras progresywnych.
Szczegóły procesu zależą od konkretnego modelu prasy. Zdecydowana większość pras nie posiada oprzyrządowania pozwalającego na elaborację amunicji kulowej – konieczne jest wtedy ręczne wkładanie pocisków zamiast automatycznego wsypywania śrutu. Najczęściej na kolejnych stanowiskach wykonywane są następujące operacje:
Przy użyciu pras ręcznych, matryc ręcznych i pras jednostanowiskowych.
Do broni z lufą gwintowaną.
Przy użyciu pras progresywnych.
Podobnie, jak w przypadku elaboracji amunicji do broni z gładką lufą szczegóły procesu zależą od konkretnego modelu prasy. Najczęściej na kolejnych stanowiskach wykonywane są następujące operacje:
Przy użyciu pras ręcznych, matryc ręcznych i pras jednostanowiskowych.
Istnieją odmienne zdania w sposobie postępowania z łuskami fabrycznie nowymi. Część elaborujących osób uważa, że nową łuskę powinno się traktować tak samo jak wcześniej odstrzeloną. Inni uważają, że nowe łuski powinny być pierwszy raz odstrzelone bez żadnej obróbki – pogląd ten zdaje się być słuszny w przypadku używania precyzyjnej broni i formatowania jedynie części szyjki łuski. Pełna elaboracja obejmuje:
W większości przypadków, zwłaszcza gdy amunicja ma zastosowanie łowieckie lub będzie przeznaczona do treningu konkurencji myśliwskich a łuski nie są zapiaszczone i wszystkie są typu boxer, proces elaboracji można znacznie skrócić:
Prawne aspekty elaboracji.
Elaboracja jest dozwolona w Polsce przez osoby posiadające pozwolenie na broń myśliwską, sportową lub kolekcjonerską, pod warunkiem że scalają ją na własny użytek. Należy jednak pamiętać, że proch oraz spłonki traktowane są jak amunicja i muszą być odpowiednio przechowywane
Sytuacja prawna elaboracji przybiera skrajne formy w różnych częściach świata, od zupełnego braku kontroli państwa nad posiadaniem i używaniem komponentów do całkowitego zakazu obrotu komponentami oraz posiadania i stosowania amunicji nie fabrycznej. W większości krajów Unii Europejskiej prawo jest podobne do obowiązującego w Polsce, najczęściej jednak spłonki nie podlegają żadnej kontroli natomiast posiadanie i używanie prochu obwarowane jest dodatkowymi wymogami. W Niemczech każda osoba pragnąca elaborować (również strzelać z broni czarnoprochowej) musi przejść odpowiedni kurs. Dopiero po jego ukończeniu i zaliczeniu końcowego egzaminu państwowego można wystąpić o zezwolenie na zakup ściśle określonej ilości prochu w okresie kolejnych 5 lat (). Każda ilość kupowanego prochu jest odnotowywana i jego faktyczne zużycie jest istotnym elementem przy odnawianiu zezwolenia i podejmowaniu decyzji o limicie prochu na kolejne 5 lat. Dozwolone jest natomiast nie komercyjne zbywanie elaborowanej amunicji na rzecz osób posiadających zezwolenie na broń, przy czym prawna odpowiedzialność za bezpieczeństwo amunicji i ewentualny obowiązek uzyskania certyfikatu spoczywa na osobie, która amunicję scaliła. Niemieckie prawo gwarantuje również zachowanie gwarancji na broń, w której użyto amunicję elaborowaną, pod warunkiem, że amunicja ta spełniała normy CIP (Commission Internationale Permanente Pour l’Epreuve des Armes à Feu Portatives – Stała Międzynarodowa Komisja do Badania i Certyfikacji Broni Ręcznej). Instytucją powołaną do kontroli amunicji i wydawania certyfikatów o jej zgodności z normami jest "Deutsche Versuchs- und Prüfanstalt für Jagd- und Sportwaffen" (DEVA – Niemiecki Instytut do Testów i Kontroli Broni Myśliwskiej i Sportowej). Najliberalniejszym – pod względem prawa dostępu do prochu i spłonek – krajem Unii Europejskiej jest Austria, gdzie państwo zrezygnowało z jakiejkolwiek kontroli nad obrotem detalicznym komponentami oraz amunicją elaborowaną.
Przepisy obowiązujące w Ameryce Północnej są również bardzo liberalne. Stany Zjednoczone posiadają identyczne regulacje jak Austria, natomiast w Kanadzie jedynym ograniczeniem jest ilość 75 kg prochu, jaką wolno przechowywać w budynku mieszkalnym – większa ilość wymaga posiadania certyfikowanego magazynu. Większość krajów Afrykańskich stosuje (często nieformalnie, bez umocowania w aktach prawnych) przepisy obowiązujące w Republice Południowej Afryki, każda osoba posiadająca zezwolenie na broń może kupować proch i spłonki, z zastrzeżeniem że łączna ilość przechowywanych komponentów nie może przekroczyć 2 kg prochu, 2400 sztuk spłonek i po 200 sztuk gotowej amunicji do każdego z posiadanych kalibrów – z ograniczenia wyłączeni są jedynie zarejestrowani strzelcy sportowi. Polscy myśliwi udający się w tamtym kierunku na polowanie nie mogą jednak bazować na tej informacji i każdorazowo muszą się upewnić w przedstawicielstwie dyplomatycznym kraju, do którego jadą.
Nietypowe zastosowania elaboracji.
Do elaboracji używa się zasadniczo wyłącznie łusek o denku przystosowanym do spłonek typu boxer. Istnieją jednak sytuacje – najczęściej gdy chodzi o starsze kalibry, do których amunicja nie jest już produkowana – gdy jedynymi dostępnymi łuskami są dostosowane do spłonek berdan. Elaboracja takich łusek jest możliwa, jednakże konieczne jest posiadanie specjalnego oprzyrządowania oraz drobna modyfikacja sprzętu. Łuski do spłonek berdan nie posiadają centralnego kanału ogniowego więc nie mogą być usunięte standardową matrycą. Również ustawienie matrycy formatującej musi być zmienione, należy tak unieść ekspander by igła usuwająca spłonki nie miała kontaktu z denkiem łuski, a jednocześnie ekspander nie uległ zakleszczeniu w szyjce. Do usuwania spłonek służy specjalne narzędzie, a w przypadku spłonek crimpowanych konieczne jest zastosowanie metody hydraulicznej po zamocowaniu łuski w specjalnej matrycy. Pozostała część elaboracji przebiega podobnie jak w przypadku łusek typu boxer z koniecznością szczególnej ostrożności przy osadzaniu nowych spłonek.
Amunicji bocznego zapłonu nie da się elaborować ze względu na specyfikę umieszczenia materiału inicjującego. Możliwe są natomiast różne modyfikacje amunicji fabrycznej, jak zmiana pocisku ołowianego na pełnopłaszczowy, czy zmiana średnicy pocisku w różnego typu wildcatach.
Elaboracja jest czasem jedynym źródłem łusek w kalibrach już nie produkowanych. Zawsze udaje się znaleźć współczesny kaliber o podobnych wymiarach łusek, które w matrycy Case Forming Die (lub komplecie takich matryc) da się sformatować do oczekiwanych wymiarów. Często wiąże się to ze znacznym trimmowaniem łuski i fireformingiem – odpaleniem naboju elaborowanego w łusce nie w pełni sformatowanej celem ciśnieniowego dopasowania kształtu łuski do rozmiarów komory nabojowej.
Elaboracja amunicji śrutowej pozwala na uzyskiwanie przebicia i pokrycia mocno różniącego się od uzyskiwanego z większości amunicji fabrycznej. Odpowiednio dobierając gatunki prochu oraz naważki śrutu i prochu, dodatkowo stosując specjalne przekładki śrutu, łatwo scalić amunicję o zmniejszonym przebiciu i znacznie pogorszonym przebiciu – bardzo przydatną do polowania w gęsto zakrzaczonych łowiskach. W pewnych sytuacjach można również osiągnąć efekt odwrotny: amunicję o zwiększonym przebiciu i pokryciu przeznaczoną do dalekich strzałów.
Dla, wciąż jeszcze dość licznych, użytkowników broni na naboje igłowe typu Lefaucheux elaboracja jest jedynym źródłem zaopatrzenia w amunicję. Lekko modyfikując łuskę typowego naboju śrutowego i proces elaboracji łatwo jest osiągnąć zamierzony cel. Główną różnicą w użyciu komponentów jest zastosowanie kapiszonu od broni czarnoprochowej umieszczonego wewnątrz łuski zamiast typowej spłonki.
Linki zewnętrzne.
"Strony producentów sprzętu do elaboracji"
"Strony największych producentów pocisków"
"Balistyka – pomoc przy doborze odpowiedniego pocisku"

</doc>
<doc id="714222" url="https://pl.wikipedia.org/wiki?curid=714222" title="Ekonomika bezpieczeństwa">
Ekonomika bezpieczeństwa

Ekonomika bezpieczeństwa (również "ekonomika obrony", dawniej "ekonomika wojenna", "ekonomika wojskowa") – szczegółowa dyscyplina naukowa, badająca relacje między systemem bezpieczeństwa narodowego a gospodarką.
Zajmuje się badaniem gotowości gospodarki do spełnienia zadań z zakresu bezpieczeństwa.
Jest częścią ogólnej ekonomii obejmującą zagadnienia obronne.

</doc>
<doc id="714223" url="https://pl.wikipedia.org/wiki?curid=714223" title="Elastyczność ognia">
Elastyczność ognia

Elastyczność ognia – zdolność do szybkiego i skutecznego przenoszenia ognia w granicach pasa działania danego środka ogniowego niezależnie od ukształtowania i pokrycia terenu. Jest określana wielkością ostrzeliwanej powierzchni i możliwością zmiany szybkostrzelności.

</doc>
<doc id="714226" url="https://pl.wikipedia.org/wiki?curid=714226" title="Elektrownia polowa">
Elektrownia polowa

Elektrownia polowa - kompletny zespół spalinowo-elektryczny przystosowany do działania w warunkach polowych. Umożliwia oświetlenie obiektów polowych oraz napędzanie maszyn i zasilanie urządzeń. Wykorzystywana w misjach pokojowych, jak i wojennych, jako mobilne, niezależne źródło zasilania.

</doc>
<doc id="714229" url="https://pl.wikipedia.org/wiki?curid=714229" title="Etap operacji">
Etap operacji



</doc>
<doc id="714230" url="https://pl.wikipedia.org/wiki?curid=714230" title="Etyka żołnierska">
Etyka żołnierska

Etyka żołnierska - jest rozumiana jako:
W skład etyki żołnierskiej wchodzą też nakazy (normy) określające m.in. sposób prowadzenia walki (etyka walki), postępowanie wobec przeciwnika (nieprzyjaciela), ludności cywilnej, jeńców itd.

</doc>
<doc id="714239" url="https://pl.wikipedia.org/wiki?curid=714239" title="Uzależnienie od leków">
Uzależnienie od leków



</doc>
<doc id="714240" url="https://pl.wikipedia.org/wiki?curid=714240" title="Henry Richardson">
Henry Richardson

Henry Hobson Richardson (ur. 29 września 1838, zm. 27 kwietnia 1886 w Brookline) – pierwszy architekt amerykański, który osiągnął światową sławę. W latach 70. i 80. XIX wieku, miał ogromny wpływ na kształtowanie się amerykańskiej architektury.
Twórczość Richardsona reprezentuje neoromański nurt historyzmu (ang. "Romanesque Revival"), wiodącego stylu epoki. Architekt był zwolennikiem stosowania antycznych form architektonicznych we współczesnym budownictwie. Jego najbardziej znane projekty odznaczają się masywnością i prostotą form z wykorzystaniem kamienia, cegły i "rzymskich" dachówek.
Jego pierwszym osiągnięciem było zwycięstwo w konkursie na projekt kościoła św. Trójcy w Bostonie w roku 1872. Później zaprojektował kilkadziesiąt podobnych budowli w całych Stanach Zjednoczonych. Jego styl został przyjęty szczególnie dobrze w Prusach, gdzie powstało wiele monumentalnych budowli (np. w Poznaniu) mających sugerować, że styl romański i wczesny gotyk wiążą się nierozerwalnie z początkami niemieckiej architektury.

</doc>
<doc id="714243" url="https://pl.wikipedia.org/wiki?curid=714243" title="Mary Rinehart">
Mary Rinehart

Mary Ella Rinehart (ur. 12 sierpnia 1876, zm. 22 września 1958) – pisarka amerykańska, najbardziej znana ze swych dziwnych opowieści o znakomicie zawiązanych intrygach, w których łączyła elementy humoru i grozy. Popularność zdobyła swymi dwiema pierwszymi powieściami z lat 1908–1909 "Kręcone schody" (ang. "The Circular Staircase") i "The Man in Lower Ten". "Kręcone schody" zostały zaadaptowane przez nią na sztukę teatralną "Nietoperz" (ang. "The Bat") graną z powodzeniem w latach dwudziestych.
Większość jej powieści trzyma się określonego kanonu, w którym główna bohaterka odkrywa zbrodnię, ale w finale musi być broniona przed zbrodniarzem przez dzielnego detektywa. Napisała też całą serię zabawnych historyjek o ekscentrycznej starej pannie imieniem Tish.
Urodziła się jako Mary Ella Roberts w Allegheny (dziś przedmieście Pittsburgha) w Pensylwanii. Z zawodu pielęgniarka; doświadczenie zawodowe wykorzystała w kilku swych powieściach. 
W roku 1896 wyszła za mąż za Stanleya M. Rineharta, o czym wspomina w autobiograficznej powieści "My Story" (1931).

</doc>
<doc id="714245" url="https://pl.wikipedia.org/wiki?curid=714245" title="Tex Ritter">
Tex Ritter

Tex Ritter, właśc. Maurice Woodward Ritter (ur. 12 stycznia 1905, zm. 2 stycznia 1974) – amerykański piosenkarz i kompozytor gatunku country. Zdobył popularność również jako aktor w audycjach radiowych i jako śpiewający kowboj w westernach. Jego najbardziej znanym nagraniem jest piosenka "Do not forsake me, oh my darling...", będąca lejtmotywem filmu "W samo południe" z roku 1952.
Urodził się w hrabstwie Panola w Teksasie, a karierę rozpoczął jako radiowiec w Nowym Jorku w 1929 roku, występując w audycjach z cyklu "The Lone Ranger" i "Death Valley Days". Występował także na scenach teatralnych Nowego Jorku.
W połowie lat 30. XX wieku przeniósł się do Hollywood, gdzie nakręcił ponad 80 filmów, głównie westernów. Ostatnie lata życia spędził w Nashville w stanie Tennessee, gdzie występował w popularnym programie radiowym "Grand Ole Opry".

</doc>
<doc id="714250" url="https://pl.wikipedia.org/wiki?curid=714250" title="Zakręty (województwo pomorskie)">
Zakręty (województwo pomorskie)

Zakręty (niem. "Sakrinten") – osada w Polsce położona w województwie pomorskim, w powiecie sztumskim, w gminie Stary Dzierzgoń przy drodze wojewódzkiej nr 515. Wieś wchodzi w skład sołectwa Stary Dzierzgoń.
W latach 1975–1998 miejscowość administracyjnie należała do województwa elbląskiego.
Najwcześniej wieś wzmiankowana w dokumentach z roku 1624, jako folwark szlachecki na 12 włókach. Pierwotna nazwa wsi – "Sakrenten". W roku 1782 we wsi odnotowano trzy domy, natomiast w 1858 w trzech gospodarstwach domowych było 59 mieszkańców. W latach 1937-39 było 29 mieszkańców. Do roku 1975 jako osada Zakręty należały do powiatu morąskiego, gmina i poczta Stary Dzierzgoń.

</doc>
<doc id="714252" url="https://pl.wikipedia.org/wiki?curid=714252" title="Nowy Folwark (województwo pomorskie)">
Nowy Folwark (województwo pomorskie)

Nowy Folwark (niem. "Vorwerk") – osada w Polsce położona w województwie pomorskim, w powiecie sztumskim, w gminie Stary Dzierzgoń. Wieś wchodzi w skład sołectwa Folwark.
W latach 1975–1998 miejscowość administracyjnie należała do województwa elbląskiego.
Wieś wzmiankowana w dokumentach z około roku 1400, jako wieś pruska na 29 włókach. Pierwotna nazwa "Voyts Vorwerk". W roku 1782 we wsi odnotowano 39 domów (dymów), natomiast w 1858 w 35 gospodarstwach domowych było 336 mieszkańców. W latach 1937-1939 było 459 mieszkańców. W roku 1973 jako majątek Nowy Folwark należał do powiatu morąskiego, gmina i poczta Stary Dzierzgoń.

</doc>
<doc id="714257" url="https://pl.wikipedia.org/wiki?curid=714257" title="Kołtyniany (Lipiec)">
Kołtyniany (Lipiec)

Kołtyniany (niem. "Kolteney") – część wsi Lipiec w Polsce, położona w województwie pomorskim, w powiecie sztumskim, w gminie Stary Dzierzgoń, nad rzeką Dzierzgoń. Wchodzi w skład sołectwa Lipiec.
W latach 1975–1998 Kołtyniany administracyjnie należały do województwa elbląskiego.
Kołtyniany wzmiankowane są w dokumentach z roku 1285, jako wieś pruska (później jako wieś szlachecka) na 11 włókach. Pierwotna nazwa "Coltenyn". W roku 1782 we wsi odnotowano 9 domów (dymów), natomiast w 1858 w 12 gospodarstwach domowych było 86 mieszkańców. W latach 1937-39 było 425 mieszkańców. W roku 1973 jako kolonia Kołtyniany należały do powiatu morąskiego, gmina Stary Dzierzgoń, poczta Myślice.

</doc>
<doc id="714259" url="https://pl.wikipedia.org/wiki?curid=714259" title="Pogorzele (powiat sztumski)">
Pogorzele (powiat sztumski)

Pogorzele – mała osada w Polsce położona w województwie pomorskim, w powiecie sztumskim, w gminie Stary Dzierzgoń. Wieś wchodzi w skład sołectwa Lipiec.
W roku 1973 jako majątek Pogorzele należały do powiatu morąskiego, gmina Stary Dzierzgoń, poczta Stare Miasto. W latach 1975–1998 miejscowość administracyjnie należała do województwa elbląskiego.
Inne miejscowości o nazwie Pogorzele: Pogorzele

</doc>
<doc id="714262" url="https://pl.wikipedia.org/wiki?curid=714262" title="Ulica Marszałka Józefa Piłsudskiego w Dąbrowie Tarnowskiej">
Ulica Marszałka Józefa Piłsudskiego w Dąbrowie Tarnowskiej

Ulica Marszałka Józefa Piłsudskiego – główna ulica Dąbrowy Tarnowskiej. Droga krajowa nr 73. W 2006 ulica została wyremontowana. Powstały wtedy wysepki przy przejściach dla pieszych i sygnalizacja świetlna.

</doc>
<doc id="714266" url="https://pl.wikipedia.org/wiki?curid=714266" title="Danielówka">
Danielówka

Danielówka – osada leśna w Polsce położona w województwie pomorskim, w powiecie sztumskim, w gminie Stary Dzierzgoń na obszarze Parku Krajobrazowego Pojezierza Iławskiego i nad południowym brzegiem jeziora Motława Wielka. Osada wchodzi w skład sołectwa Przezmark.
W latach 1975–1998 miejscowość administracyjnie należała do województwa elbląskiego.
W roku 1973 jako leśniczówka Danielówka należała do powiatu morąskiego, gmina i poczta Stary Dzierzgoń.

</doc>
<doc id="714268" url="https://pl.wikipedia.org/wiki?curid=714268" title="Wesoła Kępa">
Wesoła Kępa

Wesoła Kępa – część wsi Przezmark w Polsce położona w województwie pomorskim, w powiecie sztumskim, w gminie Stary Dzierzgoń. Wchodzi w skład sołectwa Przezmark.
W latach 1975–1998 Wesoła Kępa administracyjnie należała do województwa elbląskiego.
W roku 1973 jako kolonia Wesoła Kępa należała do powiatu morąskiego, gmina i poczta Stary Dzierzgoń.

</doc>
<doc id="714273" url="https://pl.wikipedia.org/wiki?curid=714273" title="Ciech">
Ciech

Ciech SA – polskie przedsiębiorstwo produkcyjne działające w sektorze chemicznym.
Skupiona wokół Ciechu grupa kapitałowa jest m.in. drugim w Europie producentem sody kalcynowanej i oczyszczonej, największym polskim producentem środków ochrony roślin oraz największym polskim producentem soli warzonej, największym dostawcą krzemianów w Europie oraz jednym z największych producentów pianek poliuretanowych w Polsce. Posiada zakłady produkcyjne w Polsce, Niemczech i Rumunii. Od lutego 2005 roku Ciech jest notowany na warszawskiej Giełdzie Papierów Wartościowych. W 2016 roku akcje Ciechu zostały dopuszczone do równoczesnego obrotu na Giełdzie Papierów Wartościowych we Frankfurcie, w ramach dual listingu. Grupa jest jednym z największych polskich eksporterów i inwestorów zagranicznych.
Działalność.
Głównymi produktami Grupy Ciech są: soda kalcynowana (drugie miejsce jako producent w Europie), soda oczyszczona, sól, środki ochrony roślin, pianki PUR, krzemiany i inne produkty chemii organicznej, mające zastosowanie w różnych sektorach gospodarki, w tym: budownictwie, motoryzacji, rolnictwie, przemyśle chemicznym, spożywczym czy farmaceutycznym.
Struktura Grupy Ciech SA.
Grupa Ciech prowadzi działalność w ramach 8 głównych spółek zależnych od Ciechu SA:
Segment sodowy:
Segment organiczny:
Segment krzemiany i szkło
Segment transportowy
Akcjonariat.
Kapitał zakładowy Ciech S.A. wynosi 263,5 mln zł i jest podzielony na 52 699 909 akcji. W kwietniu 2022 r. głównymi akcjonariuszami spółki byli:
Historia.
W roku 1945 roku powołano Centralę Importowo-Eksportową Chemikalii i Aparatury Chemicznej Sp. z o.o. W 1952 roku zmieniono nazwę na „Ciech” Centrala Importowo-Eksportowa Chemikalii Sp. z o.o., a w 1995 roku, po przekształceniu w spółkę akcyjną, zarejestrowano Ciech SA. Do lat 90. XX w. Ciech jako jedna z „central handlu zagranicznego” był praktycznie monopolistą w handlu surowcami chemicznymi. Dostarczał m.in. ok. 90% ropy do polskich rafinerii.
Od lat 90. przedsiębiorstwo zaczęło przekształcać się w koncern chemiczny, przejmując kolejne przedsiębiorstwa. W skład "Grupy Ciech" weszły wówczas m.in.:
Dzięki dwóm zakładom produkującym sodę kalcynowaną Ciech opanował około 95% krajowego rynku tego surowca (8% rynku europejskiego).
W listopadzie 2006 Ciech nabył za 9,2 mln € 93% akcji rumuńskiego producenta sody Uzinele Sodice Govora SA. W listopadzie 2007 powołana przez przedsiębiorstwo spółka "Soda Deutschland Ciech" nabyła za 75 mln € 93% akcji Sodawerk Holding Stassfurt w Niemczech, zwiększając udział w europejskim rynku sody do 14%.
20 grudnia 2006 Walne Zgromadzenie Nafty Polskiej udzieliło Ciechowi zgody na nabycie 80% akcji Zachemu (za 80 mln zł) oraz ZCh Organika-Sarzyna (za 244,5 mln zł) w ramach prywatyzacji przedsiębiorstw z sektora wielkiej syntezy chemicznej.
Według dziennika Rzeczpospolita w latach 2003–2004 firma brała udział w fikcyjnym obrocie kruszywem, mającym na celu wyłudzanie podatku VAT.
W latach 2006–2008 we władzach spółki zasiadały osoby związane z PiS. Prezesem był Mirosław Kochalski, a jednym z członków Zarządu Wojciech Wardacki. Wardacki został odwołany przez Walne Zgromadzenie Akcjonariuszy z 2 kwietnia 2008. Kochalski, który prezesem był od 24 lipca 2006, nie uzyskał absolutorium WZA (przedstawiciel Skarbu Państwa wstrzymał się od głosu) i 11 lipca 2008 złożył rezygnację. Jego obowiązki przejął członek zarządu Ryszard Kunicki, którego w sierpniu 2008 WZA oficjalnie powołało na stanowisko prezesa zarządu.
Działania restrukturyzacyjne.
Dekoniunktura na rynku związana z kryzysem finansowym, a także niekorzystne umowy opcji walutowych, które spowodowały straty rzędu 300 mln zł spowodowały, że w Ciechu przeprowadzono znaczne działania restrukturyzacyjne. Największą transakcją była zrealizowana w 2011 roku sprzedaż Gdańskich Zakładów Nawozów Fosforowych Fosfory Sp. z o.o. Zakładom Azotowym w Puławach za 107 mln zł (dodatkowo kupujący spłacił pożyczki GZNF wynoszące 121 mln). Z Zakładów Chemicznych Zachem w Bydgoszczy Ciech wykupił część zajmującą się produkcją pianek poliuretanowych i utworzył spółkę Ciech Pianki. Spółka "Boruta – Kolor Sp. z o.o." w Zgierzu została z kolei sprzedana Zachemowi, który połączył ją ze swoją spółką zależną "Zachem Barwniki". Sprzedano również udziały w spółce Ciech Polfa.
26 kwietnia 2012 Walne Zgromadzenie Akcjonariuszy odwołało trzech członków zarządu, w tym prezesa Ryszarda Kunickiego ze względu na wyniki finansowe Ciechu i złą sytuację w należącym do niego Zachemie. Do czasu wyłonienia nowego zarządu, obowiązki prezesa objął tymczasowo Dariusz Krawczyk, który w maju został prezesem spółki.
W październiku 2012 Ciech poinformował o zawarciu warunkowej umowy sprzedaży rynków i technologii TDI na rzecz firmy BASF, w związku z czym zakład produkcji TDI miał zostać zamknięty. W związku z tą transakcją Zakłady Chemiczne Zachem w Bydgoszczy z końcem 2012 roku zakończyły działalność produkcyjną. Ogólne przychody Grupy Chemicznej Ciech w roku 2012 wyniosły ponad 4,6 mld złotych, przychody ze sprzedaży wyniosły prawie 4,4 mld złotych.
W lipcu 2013 roku Grupa Ciech, realizująca założenia restrukturyzacyjne polegające na skoncentrowaniu swojej działalności na produkcji sody, podpisała umowę sprzedaży Zakładów Chemicznych w Alwerni spółce należącej do grupy KERMAS. Wartość transakcji to 13,4 mln dolarów.
W czerwcu 2014 Ciech został sprywatyzowany, 51,14% akcji kupiła od Skarbu Państwa spółka KI Chemistry, należąca do Jana Kulczyka, sam Kulczyk został przewodniczącym rady nadzorczej. Po jego śmierci właścicielem akcji stał się jego syn Sebastian Kulczyk.
22 lipca 2015 rada nadzorcza odwołała z funkcji prezesa Dariusza Krawczyka, powołując na to stanowisko Macieja Tyburę. 8 października 2015 przewodniczącym rady nadzorczej został Sebastian Kulczyk.
W sierpniu 2016 akcje Ciech S.A. zostały dopuszczone do obrotu na Giełdzie Papierów Wartościowych we Frankfurcie w ramach dual listingu.
10 września 2018 rezygnację z przyczyn osobistych złożył Maciej Tybura. Obowiązki prezesa objął Dawid Jakubowicz, który 5 grudnia 2018 został prezesem spółki.

</doc>
<doc id="714276" url="https://pl.wikipedia.org/wiki?curid=714276" title="Ujanowice">
Ujanowice

Ujanowice – wieś w Polsce położona w województwie małopolskim, w powiecie limanowskim, w gminie Laskowa.
Wieś duchowna, własność klasztoru klarysek w Starym Sączu, położona była w drugiej połowie XVI wieku w powiecie sądeckim województwa krakowskiego. W latach 1975–1998 miejscowość należała administracyjnie do województwa nowosądeckiego.
Położenie.
Wieś posiada zwartą zabudowę, skupioną w dolinie rzeki Łososina, we wschodniej części gminy Laskowa, w otoczeniu wzgórz Beskidu Wyspowego.
Historia.
Wieś lokowana przez księżną, św. Kingę w 1268. W 1296 ksieni starosądeckiego klasztoru Zakonu Świętej Klary Katarzyna Odolani wyznaczyła beneficjum pod kościół i probostwo, które to powstały tu w pierwszej połowie XIV w.
W swoim "Liber Beneficiorum" Jan Długosz wymienia Ujanowice jako rozległą parafię, obejmującą siedem wsi. W latach 1509–1526 wybudowano kościół.
Do 1954 istniała gmina Ujanowice. Do lat 70. XX w. był to ważny, lokalny ośrodek administracyjny, obecnie funkcję tę przejęła gmina Laskowa.
Zabytki.
Obiekt wpisany do rejestru zabytków nieruchomych województwa małopolskiego:

</doc>
<doc id="714278" url="https://pl.wikipedia.org/wiki?curid=714278" title="Ajlawju">
Ajlawju

Ajlawju – polski film fabularny z 1999 roku w reżyserii Marka Koterskiego, komediodramat, romans.
Film przedstawia skomplikowane relacje erotyczno-uczuciowe w związku dwojga dojrzałych ludzi – Adasia Miauczyńskiego (Cezary Pazura) i Gosi (Katarzyna Figura). Jeden z wielu filmów Marka Koterskiego, w których głównym bohaterem jest Adaś Miauczyński.

</doc>
<doc id="714279" url="https://pl.wikipedia.org/wiki?curid=714279" title="Nowa Wieś (gmina Kuczbork-Osada)">
Nowa Wieś (gmina Kuczbork-Osada)

Nowa Wieś – wieś w Polsce położona w województwie mazowieckim, w powiecie żuromińskim, w gminie Kuczbork-Osada.
W latach 1975–1998 miejscowość należała administracyjnie do województwa ciechanowskiego.
Obok miejscowości przepływa Przylepnica, dopływ Mławki.

</doc>
<doc id="714289" url="https://pl.wikipedia.org/wiki?curid=714289" title="Walery (Łęg Starościński)">
Walery (Łęg Starościński)

Walery – część wsi Łęg Starościński w Polsce, położona w województwie mazowieckim, w powiecie ostrołęckim, w gminie Lelis.
W latach 1975–1998 Walery administracyjnie należał do województwa ostrołęckiego.

</doc>
<doc id="714295" url="https://pl.wikipedia.org/wiki?curid=714295" title="Mąkolice (województwo dolnośląskie)">
Mąkolice (województwo dolnośląskie)

Mąkolice – przysiółek wsi Koiszków w Polsce położony w województwie dolnośląskim, w powiecie legnickim, w gminie Legnickie Pole.
W latach 1975–1998 miejscowość należała administracyjnie do województwa legnickiego.

</doc>
<doc id="714296" url="https://pl.wikipedia.org/wiki?curid=714296" title="Ingersheim (Niemcy)">
Ingersheim (Niemcy)

Ingersheim – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, wchodzi w skład wspólnoty administracyjnej Bietigheim-Bissingen. Leży nad Neckarem, ok. 8 km na północ od Ludwigsburga.

</doc>
<doc id="714298" url="https://pl.wikipedia.org/wiki?curid=714298" title="Psary (powiat legnicki)">
Psary (powiat legnicki)

Psary – przysiółek wsi Gniewomierz położony w Polsce, w województwie dolnośląskim, w powiecie legnickim, w gminie Legnickie Pole.
W latach 1975–1998 miejscowość należała administracyjnie do województwa legnickiego.

</doc>
<doc id="714299" url="https://pl.wikipedia.org/wiki?curid=714299" title="Tamm (gmina)">
Tamm (gmina)

Tamm – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, wchodzi w skład wspólnoty administracyjnej Bietigheim-Bissingen. Leży ok. 5 km na północny zachód od Ludwigsburga, przy drodze krajowej B27.
Współpraca.
Miejscowość partnerska:

</doc>
<doc id="714300" url="https://pl.wikipedia.org/wiki?curid=714300" title="Jan Stanisław Skorupski">
Jan Stanisław Skorupski

Jan Stanisław Skorupski (ur. 18 lipca 1938 w Łoszniowie na Podolu) – polski poeta i eseista, redaktor radiowych i telewizyjnych audycji literackich.
Debiutował w 1956 roku rysunkowym poematem "Cisza". Od 1968 roku w Staromiejskim Domu Kultury przy Rynku Starego Miasta 2 w Warszawie organizował Biesiady Żeglujących Bardów, co dało początek wielotysięcznemu ruchowi szantowemu w Polsce. W 1972 roku był komandorem rejsu Dunajem, propagującego ekologię pod hasłem "Ochrona naturalnego środowiska człowieka - nakazem chwili", zwieńczonego wystawą fotograficzną Jerzego Szkutnickiego, opiekuna naukowego rejsu, na otwarcie nowej siedziby Węgierskiego Instytutu Kultury w Warszawie.
Powstała książka "Dunajskie konfrontacje" . Jest autorem przewodników po Starym Mieście Warszawy.
Od 1981 roku opiekował się galerią polskiej sztuki współczesnej ("sztuka polska") w Berlinie Zachodnim, uczestnicząc w wielu wystawach i targach sztuki w Europie, między innymi w documenta 8 w Kassel w 1987 roku z międzynarodową grupą artystów "nula horo".
Autor książki o przełomie 1989, tłumaczonej w części na 14 języków ("...zrozumieć Polaków", "Polski czyściec" itd. - kolejne wydania miały różne tytuły), autor esejów o przemianach w Europie (np. w języku niemieckim "Europa - autonom oder universell?"); autor cyklu sonetów SONETADA, 8784 sonety w języku polskim i esperanto (nie są to tłumaczenia z jednego języka na drugi). Autor licznych innych cyklów sonetowych i sonetoidów, ballad i pieśni oraz koncertów poetyckich, utrwalonych w książkach i albumach płytowych (po polsku, po niemiecku i w esperanto z akompaniamentem fortepianowym Witolda Czajkowskiego).
Mieszka w Zurychu i w Wenecji, kiedyś mieszkał na Starym Mieście w Warszawie, we wsi Księżyce na Dolnym Śląsku, w Raciborzu, w Brzegu, w Turoszowie oraz w Berlinie, w Paryżu i w Wiedniu.

</doc>
<doc id="714301" url="https://pl.wikipedia.org/wiki?curid=714301" title="Erligheim">
Erligheim

Erligheim – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, wchodzi w skład związku gmin Bönnigheim. Leży ok. 15 km na północ od Ludwigsburga, przy granicy Parku Natury Stromberg-Heuchelberg.
Współpraca.
Miejscowość partnerska:

</doc>
<doc id="714302" url="https://pl.wikipedia.org/wiki?curid=714302" title="Robert William Holley">
Robert William Holley

Robert William Holley (ur. 28 stycznia 1922 w Urbana, zm. 11 lutego 1993 w Los Gatos) – amerykański biochemik, laureat Nagrody Nobla z dziedziny fizjologii lub medycyny w roku 1968 za wyjaśnienie istoty kodu genetycznego i ustalenie struktury tRNA.
W latach 1948-1969 profesor Cornell University w Ithaca i Salk Institute for Biological Study w La Jolla (San Diego). Prowadził badania syntezy białek i kwasów nukleinowych. Za ustalenie struktury kwasu rybonukleinowego przenoszącego tRNA i niezależne wyjaśnienie istoty kodu genetycznego oraz jego roli w biosyntezie białka otrzymał w 1968 roku Nagrodę Nobla (razem z Harem Khoraną i Marshallem W. Nirenbergiem).

</doc>
<doc id="714303" url="https://pl.wikipedia.org/wiki?curid=714303" title="Kirchheim am Neckar">
Kirchheim am Neckar

Kirchheim am Neckar – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, wchodzi w skład związku gmin Bönnigheim. Leży nad Neckarem, ok. 18 km na północ od Ludwigsburga, przy drodze krajowej B27.

</doc>
<doc id="714305" url="https://pl.wikipedia.org/wiki?curid=714305" title="Prizonizacja">
Prizonizacja

Prizonizacja – proces przystosowania się człowieka (osadzonego) do warunków panujących w zakładzie karnym lub areszcie śledczym. Polega na przyswojeniu wartości, norm i wzorów zachowania, które występują w społeczności więziennej. Dotyczą one np. spożywania posiłków, ubierania się, zachowania względem więziennej administracji, czy posługiwania się gwarą więzienną. Koncepcję prizonizacji stworzył amerykański socjolog i funkcjonariusz więzienny Donald Clemmer.
Wpływ na przebieg procesu prizonizacji mają: doświadczenie z wcześniejszych skazań; czas pozbawienia wolności; związek osadzonego ze światem zewnętrznym; stopień akceptacji środowiska więziennego; stopień identyfikacji z grupą przestępczą.
Przyjęcie zasad panujących w zakładzie karnym lub areszcie śledczym służy łagodzeniu dolegliwości związanych z pozbawieniem wolności. Integracja z nieformalnym środowiskiem więziennym oraz utrwalenie norm i wzorów zachowań przestępczych mogą jednak doprowadzić do bezkrytycznej akceptacji przestępczości. Czynniki powstrzymujące prizonizację to: niski wymiar kary; niezależna osobowość osadzonego i jego pozytywne związki ze światem przed pozbawieniem wolności; praca, nauczanie, działalność kulturalna i sportowa.
Pojęcia tego nie należy mylić ze wskaźnikiem prizonizacji, który oznacza liczbę skazanych na karę pozbawienia wolności, przypadającą na 100 tys. mieszkańców. W przypadku Polski wskaźnik ten wzrósł ze 106 w 1989 roku, do 235 w 2006 roku. W latach 2008–2010 wynosił średnio 228 i był wyższy od średniej państw Unii Europejskiej (137).

</doc>
<doc id="714309" url="https://pl.wikipedia.org/wiki?curid=714309" title="Zbigniew Doda (prawnik)">
Zbigniew Doda (prawnik)

Zbigniew Doda (ur. 23 sierpnia 1943 w Sobieniu Kiełczewskim, zm. 4 lutego 1999 w Warszawie) – polski prawnik, profesor nauk prawnych, karnista, sędzia Sądu Najwyższego.
Życiorys.
Był absolwentem liceum ogólnokształcącego w Brzesku. W 1965 ukończył studia prawnicze na Wydziale Prawa Uniwersytetu Jagiellońskiego. Następnie podjął pracę na macierzystej uczelni, w Katedrze Postępowania Karnego. W 1970 obronił pracę doktorską "Rewizja nadzwyczajna (założenia konstrukcji i jej praktyczne implikacje w polskiej procedurze karnej)", w 1983 otrzymał stopień doktora habilitowanego na podstawie pracy "Dopuszczalność zażalenia w polskim procesie karnym". W 1992 otrzymał tytuł naukowy profesora nauk prawnych
Od 1990 był sędzią Sądu Najwyższego. W latach 1996–1999 pełnił funkcję Prezesa Izby Karnej Sądu Najwyższego.
Znawca i glosator orzecznictwa Sądu Najwyższego, autor prawie 100 publikacji naukowych (m.in. przeglądów orzecznictwa), współautor kodeksu postępowania karnego z 1997, członek Komisji ds. Reformy Prawa Karnego.
Pod jego kierunkiem stopień naukowy doktora uzyskał Zbigniew Wrona. Pochowany na Cmentarzu Rakowickim w Krakowie.

</doc>
<doc id="714311" url="https://pl.wikipedia.org/wiki?curid=714311" title="Andrzej Potocki (chorąży kamieniecki)">
Andrzej Potocki (chorąży kamieniecki)

Andrzej Potocki herbu Pilawa (ur. 1532, zm. 1575) – chorąży kamieniecki od 1570, rotmistrz.
Jego ojcem był Jakub Potocki, bratem – Mikołaj, dworzanin i strażnik wielki koronny. Prawdopodobnie, Andrzej Potocki został pochowany w nieistniejącym dziś farnym kościele w Buczaczu, gdzie istniała jemu tablica pamiątkowa z epitafium w języku łacińskim:
Positus hic jacet Dominus Andreas Potocki de Potok filius Succamerarii, Vexillifer Camenecensis Equitum Ductor, quos feliciter duxit Deo, fortunaqe favente. Cognoviteum Moschus magnanimum, Scytha Equitem strenuum. Vixit annis 40. Obiit Anno 1572, 12 Februarii.

</doc>
<doc id="714313" url="https://pl.wikipedia.org/wiki?curid=714313" title="Andrzej Potocki (zm. 1663)">
Andrzej Potocki (zm. 1663)

Andrzej Potocki herbu Pilawa (ur. po 1618, zm. 1663) – wojewoda bracławski w latach 1661-1663, oboźny koronny (dworski) w latach 1655 -1661, wojewoda bracławski od 1662 roku, starosta winnicki w latach 1652-1662, starosta przedborski w latach 1662-1663. 
Życiorys.
Wnuk Andrzeja, kasztelana kamienieckiego. 
Konfederata tyszowiecki. W czasie bitwy pod Warką w roku 1656 był u Czarnieckiego dowódcą pułku jazdy (ok. 500-600 koni). 
Poseł sejmiku halickiego na sejm nadzwyczajny 1654 roku, poseł sejmiku wiszeńskiego na sejm 1658 roku, poseł sejmiku włodzimierskiego województwa bracławskiego na sejm 1661 roku.
Przypisy.
 

</doc>
<doc id="714314" url="https://pl.wikipedia.org/wiki?curid=714314" title="Pierstnica Mała">
Pierstnica Mała

Pierstnica Mała – wieś w Polsce położona w województwie dolnośląskim, w powiecie milickim, w gminie Krośnice.
Pierstnica wzmiankowana jest w dokumencie z 1224 r. jako Pirstnica, a w 1250 r. jako Pirsnicu. Wówczas to Henryk Brodaty nadał wieś na własność klasztorowi trzebnickiemu z powodu wstąpienia doń córki Gertrudy. Poprzednio osada stanowiła własność Bogumiła i jego brata Młodzieja. W poł. XIX w. znajdował się tu m.in. przytułek dla ubogich i wiatrak. Do 1793 r. działały w jednym budynku dwie szkoły - ewangelicka i katolicka. W 1803 r. zbudowano osobną szkołę dla dzieci z rodzin katolickich. W 1816 r. wieś kupił hr. Reichenbach.
W latach 1975–1998 miejscowość administracyjnie należała do województwa wrocławskiego.
Zobacz też: Pierstnica

</doc>
<doc id="714317" url="https://pl.wikipedia.org/wiki?curid=714317" title="Łazy Małe (Łazy Wielkie)">
Łazy Małe (Łazy Wielkie)

Łazy Małe – przysiółek wsi Łazy Wielkie w Polsce, położony w województwie dolnośląskim, w powiecie milickim, w gminie Krośnice.
W latach 1975–1998 przysiółek administracyjnie należał do województwa wrocławskiego.

</doc>
<doc id="714319" url="https://pl.wikipedia.org/wiki?curid=714319" title="Piotr Hofmański">
Piotr Hofmański

Piotr Józef Hofmański (ur. 6 marca 1956 w Poznaniu) – polski prawnik, profesor nauk prawnych, specjalizujący się w postępowaniu karnym, prawach człowieka i prawie karnym, sędzia Sądu Najwyższego, od 2021 prezes Międzynarodowego Trybunału Karnego.
Życiorys.
W 1974 ukończył Liceum Ogólnokształcące w Miastku i podjął studia na Uniwersytecie Mikołaja Kopernika w Toruniu. Ukończył je w 1978, specjalizując się w prawie karnym. Po studiach pracował w Urzędzie Dyrekcji Rejonowych Kolei Państwowych w Słupsku.
W 1979 zatrudniony został jako asystent stażysta w Instytucie Prawa Karnego UMK, gdzie w 1981 uzyskał stopień doktora nauk prawnych w oparciu o rozprawę zatytułowaną "Orzekanie w procesie karnym o naprawieniu szkody wyrządzonej przez pracownika", której promotorem był Andrzej Bulsiewicz. W 1980 odbył aplikację prokuratorską w Toruniu. Od 1982 pracował na Uniwersytecie Śląskim. Na tej uczelni w 1990 na podstawie dorobku i rozprawy zatytułowanej "Samodzielność jurysdykcyjna sądu karnego" uzyskał stopień doktora habilitowanego. Tytuł profesora nauk prawnych otrzymał postanowieniem prezydenta RP z 14 kwietnia 1997.
Był zawodowo związany z Filią Uniwersytetu Warszawskiego w Białymstoku, przekształconą w 1997 w Uniwersytet w Białymstoku. W latach 1991–1996 pełnił funkcję prodziekana Wydziału Prawa, a od 1991 do 2002 był kierownikiem Zakładu Prawa Karnego.
W 2003 został kierownikiem Katedry Postępowania Karnego na Wydziale Prawa i Administracji Uniwersytetu Jagiellońskiego. W latach 1996–2015 orzekał jako sędzia Sądu Najwyższego w Izbie Karnej, w 1999 objął funkcję rzecznika prasowego Sądu Najwyższego. Został też członkiem, następnie wiceprzewodniczącym, a w latach 2013–2015 przewodniczącym Komisji Kodyfikacyjnej Prawa Karnego, jak również ekspertem Rady Europy i członkiem Rady Naukowej Instytutu Nauk Prawnych Polskiej Akademii Nauk.
Pod jego kierunkiem stopień naukowy doktora uzyskali m.in. Adam Górski (2003) i Andrzej Sakowicz (2004). Był kierownikiem grantu naukowego z Narodowego Centrum Nauki z programu Harmonia 4 pt. "Pozaprocesowe pozyskiwanie dowodów i ich wykorzystywanie w procesie karnym".
Jego zainteresowania badawcze dotyczą sprawności postępowania karnego, ochrony praw jednostki w procesie karnym, a także stosowania środków przymusu. Jest autorem i współautorem blisko 300 publikacji naukowych, w tym obszernego komentarza do kodeksu postępowania karnego.
W grudniu 2014 w Nowym Jorku został wybrany na stanowisko sędziego Międzynarodowego Trybunału Karnego w Hadze na kadencję 2015–2024 jako pierwszy Polak w historii tej instytucji działającej od 2002. Ceremonia zaprzysiężenia odbyła się w Hadze 10 marca 2015. 11 marca 2021 wybrany na prezesa MTK.
Odznaczenia.
W 2000 otrzymał Srebrny Krzyż Zasługi.

</doc>
<doc id="714323" url="https://pl.wikipedia.org/wiki?curid=714323" title="Pogląd szkoły gelug w praktyce tantr wadżrajany">
Pogląd szkoły gelug w praktyce tantr wadżrajany



</doc>
<doc id="714326" url="https://pl.wikipedia.org/wiki?curid=714326" title="II wojna polsko-rosyjska">
II wojna polsko-rosyjska



</doc>
<doc id="714328" url="https://pl.wikipedia.org/wiki?curid=714328" title="Marceli Jawornicki">
Marceli Jawornicki

Marceli Jawornicki (ur. 2 lutego 1813 w Husowie, zm. 31 sierpnia 1895 w Krakowie) – polski działacz społeczny, powstaniec listopadowy.
Życiorys.
Syn Eustachego, kapitana wojsk polskich księstwa warszawskiego i Teresy Bratkowskiej. Szkoły niższe ukończył w Siedlcach, gimnazjum Pijarów w Warszawie. W 1830 rozpoczął studia na Wydziale Prawa i Administracji Uniwersytetu Warszawskiego. Uczestniczył w powstaniu listopadowym, za co został odznaczony Złotym Krzyżem Virtuti Militari. W 1832 kształcił się w Instytucie Technicznym w Pradze. W 1836 osiadł w Galicji, gdzie pracując w przedsiębiorstwie Leona Sapiehy, zajmował się handlem zbożem i produktami rolnymi.
W 1853 zamieszkał w Krakowie. Był tam sekretarzem i członkiem Komitetu Towarzystwa Gospodarczo- Rolniczego krakowskiego, w latach 1854-1861 redaktorem wydawanego przez nie "Tygodnika-rolniczo-przemysłowego", a także w latach1862-1869 dwutygodnika „Dziennik Rolniczy”. W latach 1866–1874 był radnym miasta Krakowa. W 1866 wchodzi do rady Miejskiej, która w 1868 deleguje go do zarządu Kasy Oszczędności miasta Krakowa, od 1873 pełnił funkcję jej dyrektora. W latach 1877–1879 był członkiem Rady Nadzorczej Banku Galicyjskiego dla Handlu i Przemysłu.
W latach 1877–1895 był wiceprezesem Towarzystwa Przyjaciół Sztuk Pięknych w Krakowie.
Pochowany na Cmentarzu Rakowickim.

</doc>
<doc id="714332" url="https://pl.wikipedia.org/wiki?curid=714332" title="Krzyszków">
Krzyszków

Krzyszków – przysiółek wsi Łazy Wielkie w Polsce, położony w województwie dolnośląskim, w powiecie milickim, w gminie Krośnice.
W latach 1975–1998 przysiółek administracyjnie należał do województwa wrocławskiego.
Występują również warianty nazewnicze Kubryk i Krowi Most.
Nazwa Kubryk jest spolszczeniem niemieckiej nazwy miejscowości "Kuhbrücke".

</doc>
<doc id="714334" url="https://pl.wikipedia.org/wiki?curid=714334" title="Prasangika">
Prasangika

Prasangika – jedna ze szkół madhjamaki, czyli tzw. „Środkowej Drogi” opisującej naturę rzeczywistości, tj. Siunjatę. Podobnie jak inne tradycje „drogi środka” uznaje, by nauki przedstawiać poza skrajnościami popadnięcia w omylnie rozumiany stan „pustości” (skt. Sunjata) jako nicości nihilizmu oraz popadnięcia w eternalizm (pogląd inherentnego, wrodzonego i niezależnego istnienia zjawisk). Prasangikę odróżnia to, że wyłącznie obala błędy innych systemów doprowadzając je do absurdu poprzez negację "reductio ad absurdum" inaczej zwaną "prasanga" (stąd jej nazwa).
Geneza i krótki opis.
W Indiach nie dzielono madhjamaki na oddzielne podszkoły, a jedynie wyróżniano różne sposoby i narzędzia stosowne dla danej tematyki bądź debaty bazując przeważnie na stanowiskach dostosowanych do oponenta bądź na negacji stanowisk oponenta. Dziamgon Kongtrul Lodro Thaje (1813-1899) przytacza, że w buddyjskich Indiach, np. w instytucie Nalanda, debaty filozoficzne występowały głównie pomiędzy uczonymi w Abhidharmie a madhjamikami albo zwolennikami jogaczary a madhjamikami.
Nie jest jednoznaczne czy Buddhapalita (400-450) ustanowił (jako pierwszy) termin "prasangika".
Najstarsze obecnie zapiski historyczne o tym, jak mógł wyglądać najwcześniejszy buddyzm, pochodzą, co ciekawe, od Pyrrona z Elidy (ur. ok. 360 p.n.e., zm. ok. 286 p.n.e.). Ich rekonstrukcja dowodzi istnienia już wtedy metod, których dopatruje się dopiero w madhjamace. Metody te, takie jak reductio ad absurdum, tetralemma, soteriologiczna wolność od skrajności (poglądów) tzw. ataraksja, były już obecne u Pyrrona, i nie jest pewne, czy pochodziły więc tylko od Azjatów. Tym niemniej Buddhapalita we wstępie swego dzieła do „Mula-madhyamaka-karika” zanegował wszystkie cztery rodzaje inherentnego powstawania (powstawania z siebie, z czegoś innego, z tych obu, z żadnych z nich, zgodnie z dowodzeniem „Wadżra-iskier” Nagardżuny), które jak twierdził przyjmowały błędnie inne systemy buddyjskie bądź nie-buddyjskie. Bhavaviveka (500-578 r n.e, uznany za twórcę swatantriki) odparł to twierdząc, że nie można tego jednak wykazać autonomicznie (w ramach uprawomocnienia własnego unikalnego stanowiska zwanego "svatantra" aby wyróżnic się na tle innych systemów). Czandrakirti (600–650) wykazał popierając Bhavavivekę, że w ten sposób system Buddhapality nie podlega błędom innych systemów, jedynie gdy nie wykazuje autonomicznego stanowiska ("svatantra"), ale w zamian tego wyłącznie obala inne systemy doprowadzając do absurdu ich autonomiczne stanowiska ("reductio ad absurdum" inaczej "prasanga").
Dopiero Congkhapa opisuje, że powyższa polemika pomiędzy uczonymi przyczyniła się do podziału między Prasangikę a Swatantrikę. Podział ten stosuje się obecnie w buddyzmie tybetańskim. Tutaj Prasangika nie utrzymuje żadnych autonomicznych poglądów (stanowisk) a wykazuje jedynie błędy innych systemów analizując je do momentu, aż nie zostaną porzucone. W analizie nie utrzymywanie własnego stanowiska nie daje również możliwości popadnięcie w błąd, który mógłby być również w stosunku do niego wykazany. Głównym dziełem Czandrakirtiego jest „Wykładnia Środkowej Ścieżki” (sanskryt: Madhjamakavatara).
Jednym z powodów stosowania negacji "prasanga" prasangiki jest to, że zjawiska są wyodrębniane jako inherentnie samo z siebie istniejące tylko poprzez ogólnikowe konceptualne imputacje z myśli i nazw. Można przytoczyć tu przykład kwiatu. Pomimo że takie zjawisko, które identyfikujemy konceptualnie jako kwiat, można ujrzeć i zerwać, jednak ostatecznie nie jest to „kwiat” jako taki, ale niepowtarzalne zjawisko, składające się z niepoliczalnych części, całkowicie współzależne od swego otoczenia oraz całkowicie różne od pozostałych „kwiatów”. Prasangika więc obala dlatego wszelkie konceptualne twierdzenia na temat zjawisk i wskazuje, że pełne zrealizowanie zjawisk, tj. siunjata, możliwe jest tylko poza konceptualnymi wytworami.
Prasangika w buddyzmie tybetańskim.
W tradycji gelug buddyzmu tybetańskiego szczególną uwagę przykłada się do poglądu prasangiki i opiera się tu na unikalnych naukach Congkhapy (1357-1419 r. n.e.), który udowadniał w nich, że prasangika jest najwyżej cenioną i kompletną doktryną buddyjską. Tsongkhapa odrzucał (stosując "reductio") wszelkie autonomiczne stanowiska, włączając całą swatantrikę, a to co utrzymywał odnosiło się tylko współzależnie w stosunku do tych obalanych stanowisk i nie będąc również jego autonomicznym stanowiskiem. W swym głównym dziele „Lamrim czenmo” napisał:
Tym niemniej w szkole gelug kładzie się nacisk na autentyczne bezpośrednie doświadczenie pustości (skt. siunjata), które możliwe jest dopiero za pomocą innych metod tj. metod wadżrajany poprzez praktykę tantr jogi najwyższej (co nie stoi również w sprzeczności z argumentacjami prasangiki).
Jednakże Congkhapa w swojej prasangice wyróżnia podział na dwie osobne prawdy – konwencjonalną oraz ostateczną, gdzie wykazuje się współzależne istnienie zgodnie z prawem przyczynowo-skutkowym karma tylko na poziomie prawdy konwencjonalnej oraz brak inherentnego istnienia tylko w stosunku do prawdy ostatecznej. Prawda konwencjonalna posiada taka samą wagę jak prawda ostateczna. W praktyce buddyjskiej zarówno prawda konwencjonalna, jak i ostateczna są coraz bardziej pogłębiane w miarą rozwoju oświecenia. Brak inherentnej egzystencji utrzymywany jest, pomimo unikalności współzależnych zjawisk, początkowo tylko konceptualnie (jako jeden rodzaj konceptualności; ang. just one class of conceptuality), a na poziomach bodhisattwy poza-konceptualnie, aż do czasu doskonałego oświecenia. Podczas tego oświecenia realizuje się całkowitą współzależność wszystkich zjawisk z równoczesnym urzeczywistnieniem braku ich wrodzonej, inherentnej egzystencji. Stan ten, w którym jest jednoczesne i całkowite zjednoczenie dwóch osobnych prawd, konwencjonalnej i ostatecznej, jest dla Congkhapy stanem zrealizowania buddy.
W przeciwieństwie do tego główne nurty prasangiki szkół kagju, sakja i ningma (Gorampy Sönam Senge (1429-1489 r. n.e.), VIII Karmapy Mikjo Dordże (1507–1554 r. n.e.), Dziu Miphama („Mipham Wielki”, 1846-1912)) wykazują, że wszelkie podziały „prawdy” odnoszą się tylko do poziomu konwencjonalnego, czyli złudnego, tylko wydającego się (konceptualnie), a poziom ostateczny można zrealizować przekraczając wszelkie podziały oraz wszystkie punkty odniesienia, takie jak istnienie, nie-istnienie, zarówno istnienie i nie-istnienie, ani istnienie i ani nie-istnienie, dotyczące czy to poziomu konwencjonalnego, czy to ostatecznego (w zgodzie z dowodzeniem „Wadżra-iskier” Nagardżuny). Prawda ostateczna jest poza domeną umysłu uwarunkowanego a całkowite zrozumienie współzależności wszystkich zjawisk (tj. totalne zrozumienie prawdy konwencjonalnej) również niemożliwe do uchwycenia przez umysł. „Całkowite Oświecenie (skt. anuttarā samyak-saṃbodhi) wykracza poza umysł (poza jego dualistyczne (subiekt-obiekt) i konceptualne stany).
Natomiast w innych ujęciach madhjamaki na prasangikę np. według szkoły tybetańskiej szentong lub według tybetańskiej swatantriki oraz według ujęcia jogaczara, krytykuje się stosowanie wyłącznie prasangiki za to, że tylko stosuje się w niej negowanie innych poglądów, przekraczając wszelkie konceptualne wytwory, by nie musieć opisywać ostatecznej doskonałej poza-konceptualnej natury zjawisk i umysłu (poprzez stanowiska autonomiczne), takiej jaka jest np. bezpośrednio doświadczana w praktykach wadżrajany lub dzogczen. W szczególności doktryna jogaczary, często mylona z czittamatrą, wskazuje, że stan wyzwolenia poza wszelkimi punktami odniesienia umożliwia dostęp do niezakrytej przez owe podziały czy konceptualne odniesienia natury buddy, która jest potencjałem wszystkich oświeconych właściwości.

</doc>
<doc id="714336" url="https://pl.wikipedia.org/wiki?curid=714336" title="V wojna litewsko-rosyjska">
V wojna litewsko-rosyjska



</doc>
<doc id="714341" url="https://pl.wikipedia.org/wiki?curid=714341" title="Robert Holley">
Robert Holley



</doc>
<doc id="714343" url="https://pl.wikipedia.org/wiki?curid=714343" title="Parafia MBNP w Mielcu">
Parafia MBNP w Mielcu



</doc>
<doc id="714345" url="https://pl.wikipedia.org/wiki?curid=714345" title="Biosynteza białek">
Biosynteza białek



</doc>
<doc id="714348" url="https://pl.wikipedia.org/wiki?curid=714348" title="Parafia Matki Boskiej Nieustającej Pomocy w Mielcu">
Parafia Matki Boskiej Nieustającej Pomocy w Mielcu



</doc>
<doc id="714349" url="https://pl.wikipedia.org/wiki?curid=714349" title="Madhjamika">
Madhjamika

Madhjamika – osoba posiadająca zrozumienie buddyjskiej doktryny madhjamaki i stosującą tę doktrynę jako najbardziej precyzyjną dla badania natury rzeczywistości. Tybetański uczony Dziamgon Kongtrul Lodro Thaje (ur. 1813 Kham; zm. 1899) w swoich encyklopediach buddyzmu tybetańskiego definiuje madhjamików jako „tych, którzy propagując całkowity brak punktów odniesienia, są wolni od wszelkich skrajnych poglądów, takich jak (uznawanie) egzystencji czy braku egzystencji, powstawania czy zanikania itd.”. Dzieli on madhjamików na zwolenników „madhjamaki braku (wrodzonej) natury” (ang. Madhyamika Proponents of the Absence of a Nature; sanskryt. Niḥsvabhāvavādins) oraz na madhjamików jogaczary-madhjamaki i przytacza, że w buddyjskich Indiach, np. w instytucie Nalanda, debaty filozoficzne występowały głównie pomiędzy uczonymi w Abhidharmie a madhjamikami albo zwolennikami jogaczary a madhjamikami.
Scholastyk Tsongkhapa (ur. 1357, zm. 1419) dzielił madhjamików na zwolenników doktryn swatantrika lub prasangika. Faworyzował on przy tym pogląd prasangiki jako najwyżej cenionej i kompletnej doktryny buddyjskiej, która (w odróżnieniu od propagowania całkowitego braku punktów odniesienia) wyróżnia podział na dwie osobne prawdy, konwencjonalną oraz ostateczną, gdzie wykazuje się współzależne istnienie zgodnie z prawem przyczynowo-skutkowym karma tylko na poziomie prawdy konwencjonalnej oraz brak inherentnego istnienia tylko w stosunku do prawdy ostatecznej. Madhjamicy stosujący ten pogląd obecnie głównie występują w tradycji gelug.

</doc>
<doc id="714352" url="https://pl.wikipedia.org/wiki?curid=714352" title="Królestwa świata żywego">
Królestwa świata żywego



</doc>
<doc id="714353" url="https://pl.wikipedia.org/wiki?curid=714353" title="Metryka Litewska">
Metryka Litewska

Metryka Litewska; zbiór odpisów wszystkich dokumentów, wychodzących z kancelarii wielkoksiążęcej oraz dokumentów sejmowych.
Zawartość.
Metryka zawierała także niektóre ważne dokumenty obce, jak tłumaczenia jarłyków Chanów Krymskich, kopie dyplomatycznych dokumentów moskiewskich; dokumenty archiwalne, jak rejestry akt, spisy. Liczba rodzajów dokumentów włączonych do metryki wzrosła na przełomie wieków XV i XVI. Kolejne rozszerzenie kategorii wpisywanych dokumentów o korespondencję dyplomatyczną, przywileje, wyroki, dekrety prawne a nawet pewną korespondencję prywatną otrzymywaną przez ważnych urzędników nastąpiło w wiekach XVII i XVIII. Metrykę utrzymywano bezterminowo, jako najważniejszą część archiwum wielkoksiążęcego.
Wpisy w Metryce Litewskiej były dokonywane w języku ruskim i po łacinie, a od końca XVII wieku po polsku i po łacinie.
W skład Metryki Litewskiej wchodzą następujące zespoły ksiąg:
Historia.
Litewskie archiwa państwowe datowane są od XIII wiecznego Królestwa Litwy. Kontakty dyplomatyczne zwiększyły się za czasów Giedymina. Metryka powstała z potrzeby duplikacji wielu zaginionych dokumentów.
Pierwsze zapisy pochodzą z 1440 roku. Jej wpisy do 1506 roku zachowała się jedynie w kopiach, obejmujących 4 księgi. 
Do roku 1511 metryka była składowana na Zamku Trockim. Później dokumenty przeniesiono do Wilna, gdzie trzymano ją w Zamku Dolnym. Za przechowanie metryki odpowiedzialny był kanclerz WKL. Kiedy w 1569 Podlasie, Wołyń, Ukrainę i Podole odłączono od WKL i przyłączono do Polski, księgi dotyczące tych regionów połączono z Metryką Koronną. Z uwagi na zniszczenie ksiąg, kanclerz Lew Sapieha nakazał ponowne przekopiowanie dokumentów w 1594. Prace te trwały do roku 1607. Na nowo skopiowane księgi zinwentaryzowano, sprawdzono i przeniesiono do nowego budynku w Wilnie, podczas gdy stare pozostały na zamku.
Spora część metryki zaginęła podczas wojny z Moskwą a inna została zagarnięta przez Szwedów podczas Potopu. Dopiero po Traktacie Oliwskim Szwedzi oddali część ksiąg, z których niektóre utonęły w morzu podczas transportu na Litwę.
Z Wilna w 1765 zabrano metrykę do Warszawy. Księgi oprawiono, skatalogowano i zintegrowano we wspólny system. Zgodnie z edyktem z 1793 miano ją przenieść na powrót na Litwę. Po rozbiorach ML przeniesiono do Rosji i składowano jako łup wojenny w Petersburgu. Rosja w 1799 przekazała niektóre z ksiąg metryki Prusom. Prusy z kolei przekazały je Księstwu Warszawskiemu w 1807. Księgi pozostałe, stanowiące większość ocalałego materiału przeniesiono do Moskwy.
Do dziś zachowało się około 600 ksiąg Metryki, która wciąż pozostaje w Rosji a jej księgi są przechowywane w Centralnym Państwowym Archiwum Akt Dawnych (, "Centralnyj Gosudarstwiennyj Archiw Driewnich Aktow") w Moskwie. W warszawskim AGAD znajduje się część serii polskiej transkrypcji oryginalnych ksiąg oraz Summariusz Metryki Litewskiej za lata 1474-1751 odzyskany na mocy postanowień traktatu ryskiego.

</doc>
<doc id="714355" url="https://pl.wikipedia.org/wiki?curid=714355" title="Budowa komórek bakterii">
Budowa komórek bakterii



</doc>
<doc id="714357" url="https://pl.wikipedia.org/wiki?curid=714357" title="Antoni Potocki (starosta lwowski)">
Antoni Potocki (starosta lwowski)

Antoni Potocki herbu Pilawa (zm. ok. 1782) – starosta generalny ruski w latach 1767-1769.
Syn Michała, pisarza polnego koronnego.
Oficer, pułkownik wojsk francuskich od 1755 roku, starosta błoński, marszałek ruski w konfederacji radomskiej. W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku, poseł województwa ruskiego na sejm 1767 roku. 23 października 1767 wszedł w skład delegacji Sejmu, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej.

</doc>
<doc id="714361" url="https://pl.wikipedia.org/wiki?curid=714361" title="Acrididae">
Acrididae



</doc>
<doc id="714365" url="https://pl.wikipedia.org/wiki?curid=714365" title="Arctiidae">
Arctiidae



</doc>
<doc id="714368" url="https://pl.wikipedia.org/wiki?curid=714368" title="Antoni Potocki (generał brygady)">
Antoni Potocki (generał brygady)

Antoni Potocki herbu Pilawa (ur. 17 czerwca 1780 w Monasterzyskach, zm. 18 października 1850) – członek rodu Potockich; hrabia, generał brygady, senator, tajny radca, marszałek szlachty guberni warszawskiej w 1849 roku, kawaler maltański (w zakonie po 1806 roku), kawaler Honoru i Dewocji, właściciel majątku Monasterzyska.
Syn starosty halickiego i czorsztyńskiego Józefa Makarego Potockiego (zm. 1821) i Ludwiki Lubomirskiej, córki Stanisława Lubomirskiego, wojewody kijowskiego. Brat Stanisława Potockiego (generała w wojsku Królestwa Polskiego); wnuk Józefa, kasztelana lwowskiego, dziad Stanisława Antoniego Potockiego, założyciela uzdrowiska w Rymanowie-Zdroju.
W 1806 r. porucznik w 2 pułku piechoty legii warszawskiej dowodzonym przez jego brata Stanisława Potockiego, w następnym roku adiutant księcia Józefa Poniatowskiego, któremu towarzyszył w czasie kampanii 1812 r. W 1813 r. dowodził 8 pułkiem ułanów. Od 1815 r. dowodził Pułkiem 1. Strzelców Konnych, a następnie 2. brygadą Dywizji Strzelców Konnych.
Uznany hrabią w Królestwie Polskim w 1821.
Odznaczenia: Kawaler Orderu Virtuti Militari w 1808, francuską Legię Honorową otrzymał 23.06.1809 nr 23965, krzyż oficerski Legii Honorowej 28.10.1813, Orderem Świętego Stanisława II klasy odznaczony w 1820 i III klasy w 1819, a Znakiem Honorowym za 20 lat służby w 1830. Otrzymał też rosyjskie Order Świętego Stanisława I klasy w 1850 i Order Świętej Anny II klasy z brylantami.
Został pochowany na cmentarzu Powązkowskim w Warszawie z żoną Izabelą (córką Franciszka Jelskiego) i bratem Stanisławem (kwatera 25-1/2-19/20).

</doc>
<doc id="714370" url="https://pl.wikipedia.org/wiki?curid=714370" title="Barbara Czarniawska">
Barbara Czarniawska

Barbara Czarniawska (wcześniej "Barbara Czarniawska-Joerges") (ur. 1948 w Białymstoku) – profesor zarządzania w Göteborskim Instytucie Badawczym na Uniwersytecie w Göteborgu w Szwecji. Członkini Szwedzkiej Akademii Nauk. Doktor "honoris causa" kilku uczelni: Szkoły Handlowej w Kopenhadze, w Sztokholmie, w Helsinkach oraz Uniwersytetu w Aalborgu. W 2021 roku wybrana na członkinię-korespondentkę Brytyjskiej Akademii Nauk.
Absolwentka psychologii na Uniwersytecie Warszawskim, doktorat obroniła na SGPiS w 1976. "Visiting professor" na wielu uczelniach europejskich i amerykańskich.
Współtwórczyni nurtu konstrukcjonizmu społecznego w teorii organizacji i zarządzania. Przedstawicielka nurtu metod jakościowych i interakcjonizmu symbolicznego, wykorzystująca storytelling oraz analizę narracyjną, a także teorię aktora-sieci. Jako jedna z pierwszych zaproponowała wykorzystanie antropologii kulturowej w ujęciu interpretatywnym do badań korporacji, w książce "Exploring Complex Organizations" z 1992 roku.
Autorka m.in. "Writing Management" (Oxford University Press, 1999) "A Tale of Three Cities" (Oxford University Press, 2002), "Narratives in Social Science Research" (Sage, 2004), "A Theory Of Organizing" (Edward Elgar Publishing, 2008), "Cyberfactories: How news agencies produce news" (Edward Elgar Publishing, 2011).

</doc>
<doc id="714371" url="https://pl.wikipedia.org/wiki?curid=714371" title="Bolesław Eulogiusz Potocki">
Bolesław Eulogiusz Potocki

Bolesław Eulogiusz Potocki herbu Szeliga (ur. 1 grudnia 1829 w Będlewie, zm. 2 września 1898 tamże) – polski hrabia ziemianin, działacz społeczny i gospodarczy.
Życiorys.
Był synem Maksymiliana Józefa Potockiego herbu Szeliga i Józefy z Wyszyńskich herbu Grabie. Był dwukrotnie żonaty. W 1861 pojął za żonę Helenę z Kwileckich, która zmarła rok później. Miał z nią córkę. W 1871 poślubił Józefę Mycielską, z którą miał synów Józefa i Bolesława oraz córkę Felicję.
Po ojcu odziedziczył 7600-hektarowy majątek Będlewo. Wprowadzając nowoczesne metody zarządzania oraz techniki uprawy i hodowli znacząco podniósł rentowność posiadłości. Należał do grona założycieli Dziennika Poznańskiego. W 1863 wspomógł kwotą talarów powstanie styczniowe. W 1866 otrzymał dożywotnie członkostwo Poznańskiego Towarzystwa Przyjaciół Nauk. W 1870 założył w Poznaniu wraz z Mieczysławem Kwileckim Bank Rolniczo-Przemysłowy. W tym samym roku wsparł inicjatywę wybudowania Teatru Polskiego, który otrzymał następnie nazwę "Teatr Polski w Ogrodzie Potockiego". Wspierał też działalność spółki "Bazar Poznański" wchodząc w latach 1877–1893 w skład jej dyrekcji. W 1881 wchodził w skład deputacji do papieża, a 6 maja 1889 uzyskał z rąk papieża Leona XIII dziedziczny tytuł hrabiego rzymskiego i nowy herb – Pilawa odmiana. Pochowany został w Łodzi koło Stęszewa.

</doc>
<doc id="714373" url="https://pl.wikipedia.org/wiki?curid=714373" title="Zestrój akcentowy">
Zestrój akcentowy

Zestrój akcentowy – obdarzona sensem grupa sylab posiadająca jeden główny akcent. Pojęcie z zakresu teorii poezji. Na powtarzalności zestrojów akcentowych w obrębie wersów bazuje system wersyfikacyjny w poezji, zwany tonizmem.
Atony dzielą się na:

</doc>
<doc id="714375" url="https://pl.wikipedia.org/wiki?curid=714375" title="Błękit mlekowy">
Błękit mlekowy

Błękit mlekowy – to roztwór błękitu anilinowego w kwasie mlekowym. Sporządza się go przez rozpuszczenie błękitu anilinowego w kwasie mlekowym, a następnie przefiltrowanie roztworu po 24 godzinach.
Zarodniki lub komórki silniej wybarwiające się błękitem anilinowym (w kwasie mlekowym) są określane jako "cyjanofilne".

</doc>
<doc id="714376" url="https://pl.wikipedia.org/wiki?curid=714376" title="III wojna litewsko-rosyjska">
III wojna litewsko-rosyjska



</doc>
<doc id="714377" url="https://pl.wikipedia.org/wiki?curid=714377" title="Trachea atriplicis">
Trachea atriplicis



</doc>
<doc id="714378" url="https://pl.wikipedia.org/wiki?curid=714378" title="Bocquence">
Bocquence



</doc>
<doc id="714379" url="https://pl.wikipedia.org/wiki?curid=714379" title="Boce">
Boce



</doc>
<doc id="714381" url="https://pl.wikipedia.org/wiki?curid=714381" title="Abraxas grossulariata">
Abraxas grossulariata



</doc>
<doc id="714382" url="https://pl.wikipedia.org/wiki?curid=714382" title="Le Bodeo">
Le Bodeo



</doc>
<doc id="714384" url="https://pl.wikipedia.org/wiki?curid=714384" title="III wojna litewsko-moskiewska">
III wojna litewsko-moskiewska



</doc>
<doc id="714385" url="https://pl.wikipedia.org/wiki?curid=714385" title="Phyllodesma ilicifolia">
Phyllodesma ilicifolia



</doc>
<doc id="714386" url="https://pl.wikipedia.org/wiki?curid=714386" title="Bogeve">
Bogeve



</doc>
<doc id="714387" url="https://pl.wikipedia.org/wiki?curid=714387" title="Boinville-en-Woevre">
Boinville-en-Woevre



</doc>
<doc id="714388" url="https://pl.wikipedia.org/wiki?curid=714388" title="Błękit anilinowy">
Błękit anilinowy

Błękit anilinowy, błękit bawełniany, błękit metylowy – organiczny związek chemiczny, barwnik stosowany do wybarwiania preparatów biologicznych. Barwnik ten barwi mniej lub bardziej bezbarwne elementy, np. zarodniki hialinowe, przez co zwiększa kontrast i ułatwia obserwację. Używany najczęściej w roztworze kwasu mlekowego.
Używany też czasem w formie roztworu wodnego w proporcji 1:1000. Do dobrego wybarwienia w temperaturze pokojowej potrzeba wielu godzin lub kilku dni. Dla szybkiego uzyskania efektu preparat podgrzewa się (do zagotowania).

</doc>
<doc id="714389" url="https://pl.wikipedia.org/wiki?curid=714389" title="Bois-Heroult">
Bois-Heroult



</doc>
<doc id="714390" url="https://pl.wikipedia.org/wiki?curid=714390" title="August Potocki (1847–1905)">
August Potocki (1847–1905)

August Potocki herbu Pilawa (ur. 24 grudnia 1847 w Krakowie, zm. 3 czerwca 1905 w Warszawie) — hrabia, polski działacz społeczny i rolniczy.
Życiorys.
Był wnukiem Aleksandra Stanisława Potockiego, synem Maurycego Eustachego Potockiego. Kształcił się na wydziale prawa Szkoły Głównej w Warszawie. Wówczas zainteresował się rolnictwem i hodowlą. Dziedzic Jabłonny, Zatora i Woli Starogrodzkiej. Pionier sportu wyścigowego. Do końca życia wiceprezesem Towarzystwa Wyścigów Konnych. Działał na rzecz rolnictwa np. w zakresie wystaw i konkursów. Udoskonalał gospodarstwo stawowe w Zatorze, które pod kierownictwem Michała Naimskiego i doprowadzeniu kanału z Wieprzówki, stał się największym tego typu gospodarstwem w kraju. 20 maja 1905 otrzymał tytuł członka honorowego Krajowego Towarzystwa Rybackiego. Birbant warszawski (popularny hrabia Gucio). Ojciec Maurycego Stanisława.
Mianowany rosyjskim kamerjunkrem w 1881 i szambelanem w 1900.

</doc>
<doc id="714392" url="https://pl.wikipedia.org/wiki?curid=714392" title="Bois-Jerome-Saint-Ouen">
Bois-Jerome-Saint-Ouen



</doc>
<doc id="714393" url="https://pl.wikipedia.org/wiki?curid=714393" title="Bois-Normand-pres-Lyre">
Bois-Normand-pres-Lyre



</doc>
<doc id="714394" url="https://pl.wikipedia.org/wiki?curid=714394" title="Bois-Plage-en-Re">
Bois-Plage-en-Re



</doc>
<doc id="714396" url="https://pl.wikipedia.org/wiki?curid=714396" title="Bois-de-Cene">
Bois-de-Cene



</doc>
<doc id="714397" url="https://pl.wikipedia.org/wiki?curid=714397" title="Santa Monica Pier">
Santa Monica Pier

Santa Monica Pier – molo zlokalizowane na końcu "Colorado Boulevard" w Santa Monica w Kalifornii. Jest charakterystycznym, wyróżniającym się punktem orientacyjnym w mieście.
Jest pierwszym betonowym molo na zachodnim wybrzeżu USA.
Na molo znajduje się Pacific Park – rodzinny park rozrywki z wielkim diabelskim młynem, karuzelą zbudowaną w latach dwudziestych oraz akwarium Santa Monica Pier Aquarium. Znajdują się tam również sklepy, estrady, arkady, puby i restauracje.

</doc>
<doc id="714398" url="https://pl.wikipedia.org/wiki?curid=714398" title="Bois-l'Eveque">
Bois-l'Eveque



</doc>
<doc id="714400" url="https://pl.wikipedia.org/wiki?curid=714400" title="Bois-les-Pargny">
Bois-les-Pargny



</doc>
<doc id="714401" url="https://pl.wikipedia.org/wiki?curid=714401" title="Boisme">
Boisme



</doc>
<doc id="714404" url="https://pl.wikipedia.org/wiki?curid=714404" title="Boisset-les-Prevanches">
Boisset-les-Prevanches



</doc>
<doc id="714406" url="https://pl.wikipedia.org/wiki?curid=714406" title="Boisset-les-Montrond">
Boisset-les-Montrond



</doc>
<doc id="714408" url="https://pl.wikipedia.org/wiki?curid=714408" title="Boissey-le-Chatel">
Boissey-le-Chatel



</doc>
<doc id="714417" url="https://pl.wikipedia.org/wiki?curid=714417" title="Boissiere-de-Montaigu">
Boissiere-de-Montaigu



</doc>
<doc id="714418" url="https://pl.wikipedia.org/wiki?curid=714418" title="Boissiere-des-Landes">
Boissiere-des-Landes



</doc>
<doc id="714419" url="https://pl.wikipedia.org/wiki?curid=714419" title="Boissiere-du-Dore">
Boissiere-du-Dore



</doc>
<doc id="714420" url="https://pl.wikipedia.org/wiki?curid=714420" title="Boissiere-en-Gatine">
Boissiere-en-Gatine



</doc>
<doc id="714421" url="https://pl.wikipedia.org/wiki?curid=714421" title="Boissiere-sur-Evre">
Boissiere-sur-Evre



</doc>
<doc id="714424" url="https://pl.wikipedia.org/wiki?curid=714424" title="Limerick F.C.">
Limerick F.C.

Limerick FC (irl. "Cumann Peile Luimnigh") to klub piłkarski w irlandzkim mieście Limerick, założony w roku 1937. W 1977 r. klub zmienił nazwę na "Limerick United" i grał pod tą nazwą do roku 1983. W latach 1983-1992 klub występował pod nazwą "Limerick City", w roku 1992 powrócił do pierwotnej nazwy "Limerick FC". Irlandzka federacja piłkarska FAI nie przyznała Limerick FC licencji na grę w Eircom League w sezonie 2006-07. Dla utrzymania piłki w mieście, utworzył się komitet "Soccer Limerick" który wystąpił o licencje do FAI dla klubu "Limerick 37" i tę licencje otrzymał. Obecnie klub gra w ekstraklasie irlandzkiej, "PremierDivision. W ostatnich latach powrócił do nazwy Limerick FC. W 2014 roku zadebiutował jako Limerick FC w ekstraklasie, z której spadł rok później. Jednakże w sierpniu 2016 roku na 2 miesiące przed końcem rozgrywek First Division zapewnił sobie powrót do elity, to efekt 21 z 28 rozegranych meczów, w których jako jedyny nie przegrał i lepszego bilansu bezpośrednich spotkań od UC Dublin."

</doc>
<doc id="714425" url="https://pl.wikipedia.org/wiki?curid=714425" title="Boissy-Saint-Leger">
Boissy-Saint-Leger



</doc>
<doc id="714426" url="https://pl.wikipedia.org/wiki?curid=714426" title="Boissy-la-Riviere">
Boissy-la-Riviere



</doc>
<doc id="714427" url="https://pl.wikipedia.org/wiki?curid=714427" title="Boissy-le-Chatel">
Boissy-le-Chatel



</doc>
<doc id="714428" url="https://pl.wikipedia.org/wiki?curid=714428" title="Boissy-le-Cutte">
Boissy-le-Cutte



</doc>
<doc id="714429" url="https://pl.wikipedia.org/wiki?curid=714429" title="Boissy-les-Perche">
Boissy-les-Perche



</doc>
<doc id="714431" url="https://pl.wikipedia.org/wiki?curid=714431" title="Boissede">
Boissede



</doc>
<doc id="714437" url="https://pl.wikipedia.org/wiki?curid=714437" title="Santa Monica Pier Aquarium">
Santa Monica Pier Aquarium

Santa Monica Pier Aquarium – oceanarium w Santa Monica w Kalifornii, położone na Santa Monica Pier. Od roku 2003 prowadzone jest przez Heal the Bay, organizację non-profit. Poprzednio znane było jako "Ocean Discovery Center" i prowadzone było przez UCLA.

</doc>
<doc id="714440" url="https://pl.wikipedia.org/wiki?curid=714440" title="Laktofenol">
Laktofenol

Laktofenol – roztwór fenolu i kwasu mlekowego w wodzie i glicerolu, stosowany w mikroskopii i mikrobiologii do sporządzania odczynników barwiących preparaty biologiczne.
Przykładowe zastosowania:

</doc>
<doc id="714441" url="https://pl.wikipedia.org/wiki?curid=714441" title="Trypodia">
Trypodia

Trypodia (gr. "tripodía" – "człon trzystopowy") – typ wiersza złożonego z trzech identycznych stóp w każdym wersie. 
Trypodia może być samodzielnym wersem lub członem średniówkowym. Na przykład trypodia jambiczna może wchodzić w skład wersu sześciostopowego.
Bibliografia.
Maria Dłuska, Studia z teorii i historii wersyfikacji polskiej, tom II, Warszawa 1978.

</doc>
<doc id="714442" url="https://pl.wikipedia.org/wiki?curid=714442" title="Bolesław Potocki">
Bolesław Potocki

Bolesław Potocki herbu Pilawa (ur. 1805, zm. 1896) – syn Stanisława Szczęsnego i Zofii, jego trzeciej żony. Brat przyrodni Aleksandra, Włodzimierza, Mieczysława i Zofii Kisielewowej. Związany z Niemirowem i Bohopolem; w tym pierwszym reaktywował zamkniętą po powstaniu listopadowym szkołę dla szlachty (później reorganizowaną na gimnazjum) oraz założył pensję dla dziewcząt, w tym drugim zaś ufundował szkołę czteroklasową. Z Niemirowa uczynił ważny ośrodek życia kulturalnego, na koncerty przyjeżdżał tam m.in. Ferenc Liszt.

</doc>
<doc id="714444" url="https://pl.wikipedia.org/wiki?curid=714444" title="Wyroki sądowe w sprawie znieważenia Prezydenta RP">
Wyroki sądowe w sprawie znieważenia Prezydenta RP



</doc>
<doc id="714445" url="https://pl.wikipedia.org/wiki?curid=714445" title="Łazy Małe">
Łazy Małe



</doc>
<doc id="714446" url="https://pl.wikipedia.org/wiki?curid=714446" title="LDH">
LDH



</doc>
<doc id="714449" url="https://pl.wikipedia.org/wiki?curid=714449" title="Sonetoid">
Sonetoid

Sonetoid - forma literacka pochodząca od sonetu, występująca w tłumaczeniach sonetów na inne języki, zachowująca treść tłumaczonego sonetu i konstrukcję (4+4+3+3), ale bez konieczności rymowania. Może być też samodzielnym wierszem, sonetem bez rymów. Sonetoidy są pisane często wierszem wolnym. Utwory tego typu tworzył między inni chilijski noblista Pablo Neruda ("Cien sonetos de amor").

</doc>
<doc id="714451" url="https://pl.wikipedia.org/wiki?curid=714451" title="Pacific Park">
Pacific Park

Pacific Park – rodzinny park rozrywki w Santa Monica w Kalifornii.
Park położony na Santa Monica Pier, zwrócony jest w stronę Oceanu Spokojnego, w kierunku na Catalina Island. Wśród 12 różnych karuzel znajduje się diabelski młyn, z którego roztacza się widok na Ocean Spokojny oraz na miasto Santa Monica.

</doc>
<doc id="714454" url="https://pl.wikipedia.org/wiki?curid=714454" title="Glikokol">
Glikokol



</doc>
<doc id="714455" url="https://pl.wikipedia.org/wiki?curid=714455" title="Most wentylacyjny">
Most wentylacyjny

Most wentylacyjny – szczelna konstrukcja górnicza w sieci wentylacyjnej stosowana głównie w pokładach zagrożonych tąpaniami, oraz przy zabezpieczeniu wyrobisk przed niebezpieczeństwem wybuchu metanu, zapobiegająca mieszaniu się prądów powietrza.

</doc>
<doc id="714456" url="https://pl.wikipedia.org/wiki?curid=714456" title="Iwan Kalita">
Iwan Kalita

Zobacz też:

</doc>
<doc id="714458" url="https://pl.wikipedia.org/wiki?curid=714458" title="Dimetylosulfotlenek">
Dimetylosulfotlenek

Dimetylosulfotlenek, DMSO (z ang. "dimethyl sulfoxide"), – organiczny związek chemiczny z grupy sulfotlenków.
Właściwości fizyczne.
Ze względu na swoją polarność DMSO jest mieszalny z wodą i może służyć jako organiczny rozpuszczalnik związków nieorganicznych, na przykład chlorku sodu (NaCl). DMSO należy do klasy rozpuszczalników aprotycznych silnie solwatujących.
Właściwości chemiczne.
Atom siarki w DMSO może reagować jako centrum nukleofilowe wobec miękkich, a atom tlenu wobec twardych elektrofili, na przykład w reakcji z jodkiem metylu tworzy jodek trimetylosulfoksoniowy, [(CH3)3SO]I. Podobny jest produkt alkilowania DMSO za pomocą bromku metylu ([(Me)3S+O]Br−), natomiast azotan, tosylan i brosylan metylu dają produkty O-alkilowania, to znaczy sole typu [Me2S+OMe]X−:
Związki trimetylosulfoksoniowe są stosunkowo trwałe i można je krystalizować z wody, natomiast pochodne O-metylowe ulegają w wodzie szybkiej hydrolizie. Sole trimetylosulfoksoniowe po odprotonowaniu np. wodorkiem lub wodorotlenkiem sodu tworzą ylid siarkowy (metylid dimetyloksosulfoniowy (CH3)2S(O)CH2):
Ylid ten wykorzystywany jest do przyłączania grupy metylenowej do wiązania podwójnego (reakcja Johnsona-Coreya-Chaykovsky'ego).
Pod wpływem czynników acylujących, na przykład bezwodnika octowego, DMSO ulega O-acylowaniu i przegrupowaniu Pummerera:
Toksyczność.
DMSO jest inhibitorem acetylocholinoesterazy oraz powoduje rozpad czerwonych ciałek krwi. W organizmie ludzkim ulega on metabolizmowi do sulfidu dimetylowego (Me2S) i sulfonu dimetylowego (Me2SO2). LD50 wynosi 10–20 g/kg masy ciała (np. 14,5 g/kg, szczur, doustnie). Według kryteriów IARC nie wykazuje działania rakotwórczego, natomiast według kryteriów RTECS jego działanie rakotwórcze jest niejednoznaczne. DMSO ma również negatywne działanie na komórki serca i wątroby, a w szczególności na miRNA oraz ekspresję genów poprzez hipermetylację. Zmiany te mogą stanowić zagrożenie w technologii wspomaganego rozrodu (metody in vitro), gdzie DMSO jest powszechnie stosowany w celu zminimalizowania uszkodzeń komórek przy nagłym zamrażaniu z użyciem ciekłego azotu. Autorzy sugerują, aby w miarę możliwości unikać używania tej substancji.
Zastosowanie.
Używany jest jako rozpuszczalnik, środek czyszczący (m.in. do usuwania powłok malarskich), odczynnik analityczny, reagent i krioprotektant.
Zastosowania chemiczne.
DMSO w tandemie z czynnikami aktywującymi (np. DCC lub chlorek oksalilu) jest stosowany w chemii organicznej jako łagodny czynnik utleniający, np. w reakcjach utleniania Pfitznera-Moffatta i Swerna:
Zastosowania medyczne.
Jest środkiem stosowanym miejscowo ułatwiającym przenikanie leków do krwiobiegu oraz jako lek weterynaryjny. Ma też działanie przeciwbólowe i przeciwzapalne; jest stosowany w formie iniekcji do łagodzenia bólu i obrzęku pęcherza w stanach zapalnych.
Preparaty handlowe: "Dimethyl Sulfoxide Irrigation USP", "Kemsol Liquid 70%", "Rimso-50".
Medycyna alternatywna.
DMSO jest stosowany jako preparat pseudoleczniczy w przypadku m.in. dny moczanowej, zaburzeń psychicznych, rozedmy płuc i nowotworów. Jego popularność wzrosła po emisji programu 60 minut, w którym terapia za pomocą tego związku przedstawiona została jako przełom w medycynie. W rzeczywistości brak jest naukowych dowodów na skuteczność takich terapii, a stosowanie związku może być niebezpieczne ze względu na jego szkodliwość, tym bardziej że preparaty nie podlegają standardom farmaceutycznym w zakresie czystości i mogą zawierać toksyczne zanieczyszczenia. W latach 80. XX w. problem z nieprawidłowym medycznym stosowaniem DMSO był na tyle poważny w USA, że American Cancer Society opublikowało ostrzeżenie przed jego stosowaniem, a FDA prowadziło działania przeciwko osobom oferującym DMSO jako lek.

</doc>
<doc id="714459" url="https://pl.wikipedia.org/wiki?curid=714459" title="Kwas aminooctowy">
Kwas aminooctowy



</doc>
<doc id="714463" url="https://pl.wikipedia.org/wiki?curid=714463" title="Ochotniczy Legion Norweski">
Ochotniczy Legion Norweski

Norweski Legion Ochotniczy, Legion Norweski (norw. Den Norske Legion, niem. Freiwilligen-Legion Norwegen) – norweska kolaboracyjna formacja zbrojna w służbie III Rzeszy podczas II wojny światowej.
Historia.
Po ataku Niemiec na ZSRR 22 czerwca 1941 r., na wniosek norweskiej partii faszystowskiej Nasjonal Samling Vidkuna Quislinga podjęto akcję werbunkową do norweskiej jednostki wojskowej przeznaczonej do walki z Sowietami. Quisling liczył na powstanie niezależnej norweskiej jednostki poza Waffen-SS, z norweskimi komendami, umundurowaniem i dowództwem. Werbowano mężczyzn do 45. roku życia (85% ochotników stanowili członkowie Norweskiej SS). Wkrótce sformowano z nich dwa bataliony: „Viken” dowodzony przez mjr. Jørgena Bakke, jednocześnie dowódcę całego Legionu i „Viking” pod dowództwem mjr. Finna Hannibala Kjellstrupa. 1 sierpnia jednostka, której liczebność wynosiła 1218 ludzi, otrzymała nazwę Norweski Legion Ochotniczy.
Po krótkim pobycie w norweskim obozie w Gulskogen został on przerzucony do Niemiec do obozu szkoleniowego Fallingbostel koło Hanoweru. Tam Niemcy poinformowali mjr. J. Bakke, że podlega jedynie dowództwu niemieckiemu i ma ignorować rozkazy przychodzące z Oslo. Zażądali także, aby Norwegowie złożyli przysięgę na wierność Adolfowi Hitlerowi, co doprowadziło do tymczasowego kryzysu. Ostatecznie zmodyfikowano treść przysięgi. 12 grudnia 1941 r. na czele Legionu stanął SS-Sturmbannführer Arthur Quist, przeniesiony z 2 Brygady Piechoty Zmotoryzowanej SS, który reprezentował bardziej ugodowe stanowisko wobec Niemców.
W styczniu 1942 r. Legion został wysłany do Szczecina, a po miesiącu przerzucony na front wschodni w rejon Leningradu z przydziałem do Grupy „Jäckeln”, wchodzącej w skład 2 BPZmot. SS. Ponoszone duże straty spowodowały, że we wrześniu dotarły do niego posiłki w postaci dwóch dodatkowych kompanii (w tym 1 Kompanii Policyjnej) i pomocniczego personelu kobiecego. Pod koniec listopada dowództwo niemieckie wycofało Norwegów na tyły na odpoczynek, ale po przerwaniu niemieckich linii obronnych przez Sowietów musieli oni powrócić na front. Do grudnia stan liczebny Legionu stopniał do ok. 700 żołnierzy. Zimą 1942/1943 r. legioniści toczyli ciężkie walki wraz z 2 BPZmot SS pod Konstantinowką i Krasnym Borem, ponosząc duże straty.
Na przełomie lutego i marca 1943 r. niemieckie dowództwo odesłało pozostałości Legionu z frontu do Norwegii. 20 maja został on rozwiązany. Część Norwegów wstąpiła następnie do 23 Pułku Grenadierów Pancernych SS „Norge”, który wszedł w skład 11 Dywizji Grenadierów Pancernych SS „Nordland” oraz Narciarskiego Batalionu Strzeleckiego SS Norwegen, który został dołączony do 6 Dywizji Górskiej SS „Nord”.
Odznaki.
Żołnierze Legionu początkowo nosili umundurowanie różnych wzorów, w tym norweskie, ale przed wysłaniem na front otrzymali mundury Waffen-SS uzupełnione opaską z napisem „Frw. Legion Norwegen” noszoną nad lewym mankietem, naszywką w kształcie symbolu NS, „krzyża słonecznego” z dwoma mieczami, zastąpioną później flagą norweską. Na prawej patce był srebrny lew, trzymający w przednich łapach topór.
Każdy z batalionów miał sztandar za złotym lwem na czerwonym płacie ze swoją nazwą, a cały Legion miał sztandar w kolorach flagi Norwegii z napisem „Den Norske Legion”.

</doc>
<doc id="714464" url="https://pl.wikipedia.org/wiki?curid=714464" title="Interpolacja Lagrange'a">
Interpolacja Lagrange'a



</doc>
<doc id="714466" url="https://pl.wikipedia.org/wiki?curid=714466" title="Jankowice Rudzkie">
Jankowice Rudzkie



</doc>
<doc id="714467" url="https://pl.wikipedia.org/wiki?curid=714467" title="Catalina Island">
Catalina Island

Santa Catalina Island, często nazywana Catalina Island lub Catalina, jest skalistą wyspą w archipelagu Channel Islands u wybrzeży Stanów Zjednoczonych w stanie Kalifornia.
Powierzchnia wyspy wynosi 194,19 km².
Catalina położona jest około 35 km na południowy zachód od San Pedro w hrabstwie Los Angeles. Populacja według danych z roku 2000 wynosiła 3696 osób, z których większość (85%) mieszka w jedynym na wyspie mieście Avalon (3127 mieszkańców). Wyspa ma całkowitą gęstość zaludnienia 19,03/km². Większością powierzchni wyspy administruje "Catalina Island Conservancy" – urząd ochrony przyrody.

</doc>
<doc id="714473" url="https://pl.wikipedia.org/wiki?curid=714473" title="Yao Aziawonou">
Yao Aziawonou

Yao Kaka Aziawonou (ur. 30 listopada 1979 w Lomé) – togijski piłkarz, defensywny pomocnik.
Życiorys.
Jego pierwszym profesjonalnym klubem w karierze był Étoile Filante de Lomé. Następnie trafił do Francji, a jego klubem stały się popularne „Kanarki”, czyli FC Nantes. Rok później rozpoczął swoją podróż po Szwajcarii. Grał kolejno w FC Sion, FC Wangen, FC Basel, FC Thun, Servette FC, BSC Young Boys, FC Luzern, FC Winterthur i FC Grenchen. W reprezentacji debiutował 14 lipca 1995, podczas meczu Togo - Mauretania.

</doc>
<doc id="714476" url="https://pl.wikipedia.org/wiki?curid=714476" title="Carouge">
Carouge

Carouge - szwajcarskie miasto i gmina (fr. "commune"; niem. "Gemeinde") w kantonie Genewa. Jedno z najbardziej zamożnych przedmieść Genewy.
Historia.
Miasto zostało założone 31 stycznia 1786 r. przez Wiktora Amadeusza III Sardyńskiego, króla Sardynii i księcia Sabaudii.
Demografia.
W Carouge mieszka 22 536 osób. W 2020 roku 36,7% populacji gminy stanowiły osoby urodzone poza Szwajcarią.
Transport.
Przez teren miasta przebiegają autostrada A1 oraz droga główna nr 114.

</doc>
<doc id="714478" url="https://pl.wikipedia.org/wiki?curid=714478" title="Taranaki">
Taranaki

Taranaki – region w zachodniej części Wyspy Północnej w Nowej Zelandii.
Znajduje się tam góra Egmont (nazywana górą Taranaki), będąca punktem charakterystycznym regionu.
W 2013 region liczył 109 608 mieszkańców; w 2006 było ich 104 127, zaś w 2001 – 102 858. Region dzieli się na następujące dystrykty:

</doc>
<doc id="714486" url="https://pl.wikipedia.org/wiki?curid=714486" title="Chemoatraktanty">
Chemoatraktanty

Chemoatraktanty (chemotaksyny, hormony lokomocyjne) – związki organiczne lub nieorganiczne indukujące procesy chemotaksji dodatniej w komórkach posiadających zdolność do ruchu lub innej spolaryzowanej odpowiedzi na bodźce (na przykład tworzenie "shmoo" u drożdży). Proces przemieszczania się w określonym kierunku w odpowiedzi na sygnały środowiskowe zwany jest chemotaksją. Chemoatraktanty oddziałują na komórki docelowe poprzez receptory. Zwykle chemoatraktanty są komórkowo specyficzne, a ich wpływ jest zależny od stężenia. Polaryzację odpowiedzi na atraktant warunkuje zazwyczaj gradient jego stężenia w medium pozakomórkowym. 
Bakterie wyczuwają gradient chemoatraktantów poprzez pomiary ich stężeń w czasie. Bakteria zaczyna się poruszać w przypadkowym kierunku i jeśli w tym czasie stężenie chmoatraktanta rośnie, to prawdopodobieństwo koziołkowania zmniejsza się i komórka porusza się dalej mniej więcej w tym samym kierunku. Jeśli stężenie w otoczeniu zmniejsza się, wówczas częstotliwość koziołkowania wzrasta i bakteria sprawdza inne przypadkowe kierunki. 
Przykładem organicznego chemoatraktanta dla komórek organizmów wyższych – fibroblastów, indukującego u nich odpowiedź ruchową, jest czynnik wzrostu fibroblastów 2 ("fibroblast growth factor 2" (FGF2)).
Związkami indukującymi ruch lub odpowiedź ruchową od ich źródła (chemotaksja ujemna) są chemorepelenty.

</doc>
<doc id="714491" url="https://pl.wikipedia.org/wiki?curid=714491" title="Gieorgij Woronoj">
Gieorgij Woronoj

Gieorgij Fieodosjewicz Woronoj (ros. Георгий Феодосьевич Вороной, ur. 28 kwietnia 1868 we wsi Żurawka nad rzeką Udaj, w guberni połtawskiej, zm. 20 listopada 1908 w Warszawie) – ukraińskiego pochodzenia matematyk Imperium Rosyjskiego. 
Życiorys.
Studiował na Cesarskim Uniwersytecie Sanktpetersburskim, gdzie był studentem Andrieja Markowa.
W roku 1894 został nauczycielem akademickim na Cesarskim Uniwersytecie Warszawskim. Objął katedrę matematyki na Warszawskim Instytucie Politechnicznym Cesarza Mikołaja II. Nauczyciel wybitnego polskiego matematyka Wacława Sierpińskiego i rosyjskiego Borysa Delone.
Od 1 grudnia 1907 r. członek korespondent Cesarskiej Sanktpetersburskiej Akademii Nauk. Zdefiniował Diagram Woronoja.
Matematyk umarł na kamicę żółciową. Pochowany w krypcie w rodzinnej wsi Żurawka.

</doc>
<doc id="714492" url="https://pl.wikipedia.org/wiki?curid=714492" title="Georgy Voronoi">
Georgy Voronoi



</doc>
<doc id="714494" url="https://pl.wikipedia.org/wiki?curid=714494" title="Księstwo Żmudzkie">
Księstwo Żmudzkie

Księstwo Żmudzkie – księstwo podległe władcom Polski i Litwy, jednostka podziału terytorialnego Wielkiego Księstwa Litewskiego od 1219 i I Rzeczypospolitej od 1569.
Do 1413 pozostawało w okresowej zależności od zakonu krzyżackiego. W tym też roku nastąpiła ostateczna chrystianizacja tego księstwa. 
Po pierwszym pokoju toruńskim, w roku 1413, mocą Unii horodelskiej pomiędzy Koroną Polską i Litwą ustanowione zostało Księstwo Żmudzkie.
W 1417 erygowana została diecezja żmudzka ze stolicą w Worniach. Na mocy pokoju mełneńskiego w 1422 Żmudź wcielono definitywnie do Wielkiego Księstwa Litewskiego. Stan ten potwierdził kolejny pokój z inflancką gałęzią zakonu w pokoju w Christmemlu w 1431, gdzie określono ostatecznie granice Żmudzi. W latach 1413–1441 nazywane było starostwem żmudzkim. W 1441 wielki książę litewski Kazimierz IV Jagiellończyk przyjął przywrócony tytuł księcia żmudzkiego.
Jako udzielne księstwo nie posiadało urzędu wojewody, zarządzał nim mianowany przez władców Litwy, spośród wybranych przez szlachtę kandydatów, starosta generalny. Podobny przywilej wybierania kandydata na wojewodę miały w Rzeczypospolitej województwa witebskie i połockie.
Senatorów posiadało 3: biskupa, starostę generalnego i kasztelana żmudzkiego, sejmik odbywał się w Rosieniach, gdzie od reformy w 1764 roku wybierano 3 posłów na Sejm walny i 4 deputatów na Trybunał Litewski (po dwóch na sesję litewską i ruską); wcześniej było 2 posłów i 3 deputatów. W 1776 reprezentację Księstwa powiększono o dalszych 3 posłów (ogółem 6). Od 1764 roku kasztelan żmudzki był sędzią apelacyjnym od wyroków wydawanych przez ciwunów w sporach granicznych.
Mundurem sejmowym był kontusz szkarłatny z niebieskimi wyłogami i żupan biały.
W miejsce powiatów księstwo zachowało pierwotny podział na 28 traktów:

</doc>
<doc id="714509" url="https://pl.wikipedia.org/wiki?curid=714509" title="Diagram Woronoja">
Diagram Woronoja

Diagram Woronoja, tesselacja Dirichleta, tesselacja Woronoja lub komórki Woronoja () – podział płaszczyzny, nazwany tak na cześć twórcy Gieorgija Woronoja (termin tesselacja Dirichleta pochodzi od nazwiska Petera Dirichleta).
W przypadku przestrzeni dwuwymiarowej, dla danego zbioru formula_1 punktów, dzieli się płaszczyznę na formula_1 obszarów, w taki sposób, że każdy punkt w dowolnym obszarze znajduje się bliżej określonego punktu ze zbioru formula_1 punktów, niż od pozostałych formula_4 punktów
Definicja formalna.
Niech formula_5 będzie skończonym zbiorem formula_1 punktów należących do przestrzeni euklidesowej formula_7 Elementy zbioru formula_5 nazwiemy centrami, środkami lub zalążkami.
Obszarem Woronoja lub komórką Woronoja przypisaną pewnemu elementowi formula_9 zbioru formula_5 nazwiemy zbiór punktów znajdujących się bliżej punktu formula_9 niż każdego innego elementu ze zbioru formula_12
gdzie formula_14 jest odległością.
Weźmy dwa punkty formula_15 i formula_16 należące do zbioru formula_17 W przestrzeni dwuwymiarowej formula_18 (płaszczyzna) zbiór formula_19 punktów jednakowo odległych od formula_15 i od formula_16 jest prostą zwaną symetralną odcinka formula_22
Prosta ta jest granicą między zbiorem punktów mniej oddalonych od punktu formula_15 niż od punktu formula_16 a zbiorem punktów mniej oddalonych od punktu formula_16 niż od punktu formula_27
Niech formula_28 będzie półpłaszczyzną ograniczoną prostą formula_19 i zawierającą punkt formula_27 Zawiera więc ona wszystkie punkty bliższe punktowi formula_15 niż punktowi formula_32
Komórką (obszarem) Woronoja przypisaną punktowi formula_15 jest przekrój (część wspólna) wszystkich półpłaszczyzn formula_35 gdzie formula_16 zastępuje kolejno każdy punkt ze zbioru formula_37
Komórki Woronoja będąc intersekcją półpłaszczyzn są wielobokami wypukłymi. Zbiór tych wieloboków rozbija dwuwymiarową przestrzeń euklidesową formula_18 i jest diagramem Woronoja odpowiadającym zbiorowi formula_17
Omówiony podział płaszczyzny na komórki Woronoja można również zastosować w przestrzeni trójwymiarowej. Prosta formula_19 zastąpiona będzie wówczas płaszczyzną formula_42 a półpłaszczyzna formula_28 półprzestrzenią formula_28 ograniczoną płaszczyzną formula_45 Przestrzenne komórki Woronoja są wielościanami wypukłymi.
Generalizując, w przestrzeni euklidesowej formula_46-wymiarowej, formula_19 jest hiperpłaszczyzną afiniczną (wymiaru formula_48), a dowolna komórka Woronoja będąc intersekcją półprzestrzeni formula_28 wymiaru N, ograniczonych hiperpłaszczyznami formula_19 jest wielokomórką wypukłą.
Diagram Woronoja jest grafem dualnym triangulacji Delone, którą można zresztą łatwo otrzymać na podstawie diagramu Woronoja: dwa punkty formula_9 i formula_52 tworzą krawędź grafu wtedy i tylko wtedy, gdy komórki Woronoja przyporządkowane tym punktom przystają do siebie:

</doc>
<doc id="714518" url="https://pl.wikipedia.org/wiki?curid=714518" title="Bagielnica">
Bagielnica

Bagielnica (kaszb. "Bagiélnica") – część wsi Będargowo w Polsce, położona w województwie pomorskim, w powiecie wejherowskim, w gminie Szemud. Wchodzi w skład sołectwa Będargowo.
W latach 1975–1998 Bagielnica administracyjnie należała do województwa gdańskiego.

</doc>
<doc id="714520" url="https://pl.wikipedia.org/wiki?curid=714520" title="Manam">
Manam

Manam – czynny wulkan w Papui-Nowej Gwinei. Tworzy wyspę o średnicy około 10 km położoną w odległości 13 km od Nowej Gwinei. Wysokość wulkanu wynosi 1807 m n.p.m.
Zanotowano kilkadziesiąt erupcji tego wulkanu, pierwsza z nich nastąpiła w 1616. Trzynastu mieszkańców zginęło podczas wybuchu w dniu 3 grudnia 1996, kiedy przepływy piroklastyczne dotarły do wsi Budua. W listopadzie i grudniu 2004 wybuch zmusił do ewakuacji około 9600 mieszkańców wyspy, było 5 ofiar śmiertelnych. Wulkan uaktywnił się w 2019. 8 marca 2022 roku miała miejsce silna erupcja, a słup dymu mógł sięgnąć 15 km.

</doc>
<doc id="714526" url="https://pl.wikipedia.org/wiki?curid=714526" title="Gorozaur">
Gorozaur

 – fikcyjny gigantyczny potwór ("kaijū"), występujący w japońskich filmach fantastycznonaukowych wytwórni Tōhō. Był wzorowany na tyranozaurze z "King Konga" z 1933 roku.
Opis.
Gorozaur jest fikcyjnym dinozaurem z nadrodziny allozauroidów, który przetrwał do naszych czasów. Ma duży trójkątny łeb, krótkie trójpalczaste ramiona i kostny kolec na czubku ogona. Skóra potwora pokryta jest grubymi, łuszczącymi się guzkami, jest przeważnie niebieska, z wyjątkiem czerwonawego podbródka i żółtawych brzucha i spodu ogona. Jego skóra jest teraz bardziej szara, a czerwone podbródek jest znacznie mniej widoczny. Jego spód ma jasnobrązowy kolor, który w niektórych przypadkach może wydawać się żółty.
Częstym błędem jest podawanie wysokości Gorozaura wynoszącej 35 metrów, która w rzeczywistości wynosi 20 metrów. 35 metrów odnosi się długości ciała, z czego 15 metrów przypada na ogon.
Historia.
W filmie "Ucieczka King Konga" z 1967 roku, mieszkał na wyspie Mondo, gdzie został odkryty przez ekspedycję komandora Carla Nelsona. Gorozaur planował pożreć por. Susan Watson, jednak w jej obronie stanął King Kong, który po walce go zabił. Dinozaura i walkę z nim był wzorowano na tyranozaurze, który wystąpił w "King Kongu" z 1933 roku. 
Inny Gorozaur pojawił się w filmie "Zniszczyć wszystkie potwory" z 1968 roku, którego akcja rozgrywa się w alternatywnej przyszłości. Tak jak wszystkie inne ziemskie potwory, Gorozaur żył w specjalnie stworzonym na archipelagu Ogasawara środowisku dla potworów – Wyspie Potworów. Ich spokój na wyspie zakłócili Kilaakowie, rasa kosmitów, która planowała podbić Ziemię. W tym celu przejęli oni kontrolę nad ziemskimi potworami i wysłali je, by niszczyły ludzkie miasta. Celem Gorozaura był Paryż. Po zniszczeniu przez załogę "Moonlight SY-3" urządzenia kontrolnego Kilaaków jest widziany przed rozpoczęciem się finałowej bitwy u stóp góry Fudżi. Gorozaur u boku Godzilli, Anguirusa, Rodana, Minyi, Kumongi i larwy Mothry stoczył zwycięską bitwę z Królem Ghidorą. Gdy inwazja Kilaaków została zdławiona, Gorozaur wraz z innymi potworami wrócił na archipelag Ogasawara, gdzie żył w spokoju. 
Gorozaur pojawił się jeszcze w "Rewanżu Godzilli" oraz "Godzilli kontra Giganie" (wyłącznie w scenach zapożyczonych z wcześniejszych filmów) jako bywalec Wyspy Potworów oraz serialu "Ike! Goddoman" z 1972 roku jako jeden z przeciwników tytułowego bohatera.
Linki zewnętrzne.
Profil potwora na fanowskiej stronie Toho Kingdom

</doc>
<doc id="714527" url="https://pl.wikipedia.org/wiki?curid=714527" title="Maanam (album)">
Maanam (album)

Maanam – debiutancki album studyjny zespołu Maanam wydany w 1981 roku przez wytwórnię płytową Wifon. Nagrania zrealizowano w studio Rozgłośni PR w Lublinie, w dniach: 25.08-10.09.1980 r. Realizacja nagrań: Andrzej Poniatowski i Włodzimierz Kowalczyk
Marek Jackowski o albumie:
Tak o tej płycie piszą po latach recenzenci BRUMU:
Kamil Sipowicz o okładce albumu:
Lista utworów.
Autorami wszystkich utworów są: Marek Jackowski (muzyka) oraz Olga Jackowska (słowa).
Z okazji jubileuszu czterdziestolecia wydania płyty, na rynku pojawiła się jej limitowana edycja, wytłoczona na krystalicznej płycie winylowej.

</doc>
<doc id="714531" url="https://pl.wikipedia.org/wiki?curid=714531" title="Éric Akoto">
Éric Akoto

Éric Akoto (ur. 20 lipca 1980 w Akrze) – togijski piłkarz występujący na pozycji obrońcy. Trener piłkarski.
Kariera klubowa.
Akoto karierę rozpoczynał w 1997 roku w ghańskim zespole Liberty Professionals. W 1998 roku przeszedł do austriackiego Grazera AK. W Bundeslidze zadebiutował 28 października 1998 w zremisowanym 1:1 meczu z Tirolem Innsbruck. W sezonach 1999/2000 oraz 2001/2002 wraz z zespołem zdobył Puchar Austrii.
W 2002 roku Akoto odszedł do Austrii Wiedeń, z którą w sezonie 2002/2003 wywalczył dublet, czyli mistrzostwo oraz puchar kraju. Z kolei w sezonie 2003/2004 w barwach Austrii został wicemistrzem kraju. W 2004 roku został zawodnikiem niemieckiego Rot-Weiß Erfurt z 2. Bundesligi. Spędził tam sezon 2004/2005, a potem przeniósł się do austriackiej Admiry Wacker Mödling. W 2006 roku wrócił do Grazera AK, gdzie występował w sezonie 2006/2007.
W 2007 roku Akoto przeszedł do słoweńskiego Interblocku Lublana. W sezonie 2007/2008 zdobył z nim Puchar Słowenii. Na kolejny sezon wrócił do Austrii, gdzie grał w zespole Kapfenberger SV. W kolejnych latach Akoto występował w izraelskim Maccabi Ahi Nazaret, greckim OFI 1925, australijskim North Queensland Fury oraz maltańskiej Florianie. W 2012 roku przeszedł do austriackiej Austrii Klagenfurt, grającej w trzeciej lidze. Grał też w amatorskich drużynach SC Mürzhofen/Allerheiligen, FC Stattegg oraz USV Petersdorf II.
Kariera reprezentacyjna.
W reprezentacji Togo Akoto zadebiutował 8 października 2000 w wygranym 3:0 meczu eliminacji Pucharu Narodów Afryki 2002 z Ugandą. Wziął udział w Pucharze Narodów Afryki 2002 oraz w Pucharze Narodów Afryki 2006, obu zakończonych przez Togo na fazie grupowej.
W 2006 roku został powołany do kadry na mistrzostwa świata. Nie zagrał jednak na nich w żadnym meczu, a Togo odpadło z turnieju po fazie grupowej. Akoto był w składzie na Puchar Narodów Afryki 2010, z którego jednak Togo się wycofało po ostrzelaniu autobusu reprezentacji. W latach 2000–2010 w drużynie narodowej rozegrał 56 spotkań i zdobył 1 bramkę.

</doc>
<doc id="714532" url="https://pl.wikipedia.org/wiki?curid=714532" title="Ewidencja celów">
Ewidencja celów

Ewidencja celów – mapa z wrysowanymi celami stałymi, szkice i zdjęcia lotnicze oraz dokładnie określane współrzędne geograficzne celów, dane o ich obronności, kierunki najdogodniejszych podejść, siły i środki niezbędne do niszczenia celów oraz w warunkach bojowych - wykaz dokonanych bombardowań.

</doc>
<doc id="714533" url="https://pl.wikipedia.org/wiki?curid=714533" title="Młyńsko (Sianowo)">
Młyńsko (Sianowo)

Młyńsko (kaszb."Młëniskò") – część wsi Sianowo w Polsce, położona w województwie pomorskim, w powiecie kartuskim, w gminie Kartuzy.
W latach 1975–1998 Młyńsko administracyjnie należało do województwa gdańskiego.

</doc>
<doc id="714537" url="https://pl.wikipedia.org/wiki?curid=714537" title="Chyrów">
Chyrów

Chyrów () – miasto na Ukrainie, w obwodzie lwowskim, w rejonie starosamborskim.
Chyrów leży nad Strwiążem. Prywatne miasto szlacheckie lokowane w 1528 położone było w XVI w. w województwie ruskim.
Historia.
Pierwsze wzmianki o Chyrowie pochodzą z 1374 roku, gdy stanowił własność Herburtów, rycerzy przybyłych z Moraw przywilejem księcia Władysława Opolczyka. W 1528 r. uzyskał prawa miejskie. Łaciński kościół katolicki został erygowany w 1531 r. przez Andrzeja Tarło, a po pożarze drewnianego kościoła w okresie III wojny północnej (prawdopodobnie był tu wówczas zbór kalwiński), wzniesiono nowy, murowany (1710). Z XVIII wieku pochodzą informacje o tutejszej gminie żydowskiej, która w tym stuleciu zbudowała cmentarz, a w 1740 r. wzniosła synagogę. W okresie I Rzeczypospolitej był własnością Ossolińskich, a następnie Mniszchów. Do 1772 r. ziemia przemyska w województwie ruskim.
Od rozbiorów Polski w 1772 r. należał do powiatu starosamborskiego w Królestwie Galicji i Lodomerii. W 1867 r. odnowiono miejscowy kościół, a od 1872 przez miasto prowadzi ważna linia kolejowa łączącą Lwów z Budapesztem, tzw. Pierwsza Węgiersko-Galicyjska Kolej Żelazna; w mieście wybudowano dworzec kolejowy. W latach osiemdziesiątych powstało miejscowe Collegium. W XIX wieku powstała druga synagoga. W 1913 r. miasteczko liczyło 3400 mieszkańców, a w tej liczbie około 1000 Polaków i ponad 2000 Żydów.
W okresie walk polsko-ukraińskich od 4 listopada 1918 na odcinku linii kolejowej Zagórz – Ustrzyki Dolne – Krościenko – Chyrów walczył polski pociąg pancerny "Kozak", którego obsadę stanowiły zmilitaryzowane oddziały kolejarzy z Zagórza. Pod Chyrowem walczył również z Ukraińcami 2 pułk strzelców podhalańskich dowodzony przez por. Karola Matzenauera.
W 1921 r. miasto liczyło 2654 mieszkańców, z czego 919 stanowili Żydzi. W okresie międzywojennym Chyrów leżał w województwie lwowskim i powiecie starosamborskim, a od 1932 r. w powiecie samborskim.
28 kwietnia 1931 do Chyrowa włączono Posadę Chyrowską. 
Po przegranej przez Polskę wojny obronnej '39 Chyrów znalazł się w części zajętej przez ZSRR i 4 grudnia 1939 r. władze radzieckie włączyły go w poszerzone granice Ukraińskiej SRR (obwód drohobycki). Po ataku Niemiec na ZSRR miasto znalazło się pod okupacją niemiecką i 1 sierpnia 1941 r. włączono je do terenu powiatu przemyskiego dystryktu krakowskiego w składzie Generalnego Gubernatorstwa. W lipcu i sierpniu 1942 r. Niemcy wywieźli chyrowskich Żydów do obozu zagłady w Bełżcu. 8 sierpnia 1944 miasto zostało zajęte przez wojska radzieckie. Po II wojnie światowej miasto zostało formalnie odłączone od Polski i włączone do Ukraińskiej Socjalistycznej Republiki Radzieckiej – początkowo w obwodzie drohobyckim, później ponownie we lwowskim.
Rejon starosamborski, w którym leży Chyrów, należy do transgranicznego mikroregionu Dolina Wiaru.
Collegium.
Chyrów był począwszy od lat osiemdziesiątych XIX wieku, aż do dwudziestolecia międzywojennego siedzibą renomowanego jezuickiego gimnazjum: Zakładu Naukowo-Wychowawczego Ojców Jezuitów w Chyrowie mieszczącego się na terenie wsi Bąkowice. Ogromny czworoboczny budynek mógł pomieścić 600 uczniów. W pomieszczeniach Collegium mieściła się sala teatralna na 1000 osób, kaplica, jadalnia na 500 miejsc, muzeum przyrodnicze, w tym bogata kolekcja ptaków afrykańskich i azjatyckich fundacji hrabiów Dzieduszyckich. Absolwentami tego gimnazjum utworzonego w okresie Austro-Węgier w roku 1883 byli m.in. polscy politycy, wojskowi, artyści i ekonomiści m.in. Eugeniusz Kwiatkowski, Adam Styka, Jan Brzechwa, Kazimierz Junosza-Stępowski, Antoni Wiwulski, Jerzy Kirchmayer, Heliodor Laskowski, pierwszy biskup gdański Edward O’Rourke, Aleksander Birkenmajer, Mieczysław Orłowicz, Kamil Giżycki. Jezuicka biblioteka kolegiacka była wówczas jedną z największych w całym województwie lwowskim licząc ponad 30 tys. woluminów.
Po upadku Polski od września 1939 Collegium jezuickie było siedzibą garnizonu Armii Czerwonej. W 1941 biblioteka została całkowicie zniszczona, a całość zakładu naukowego zamieniona na więzienie niemieckie. Jezuici opuścili Chyrów, udając się najpierw do Krakowa, a następnie do Włoch. Po II wojnie światowej jezuicki konwikt i Collegium zostało zamienione na radzieckie koszary, a do 2004 koszary ukraińskie. 4 lutego 1996 przyklasztorna kaplica Collegium została wyświęcona jako greckokatolicka cerkiew pod wezwaniem św. Mikołaja.
Ważniejsze obiekty turystyczne.
Do Chyrowa przez Sanok prowadzi obecnie szlak Dobrego Wojaka Szwejka.
Gospodarka.
W mieście rozwinął się przemysł meblarski oraz materiałów budowlanych.
Transport.
W Chyrowie znajduje się stacja kolejowa i kolejowe przejście graniczne.
Przez Chyrów przebiegają historyczne połączenia kolejowe:
Najkrótszy dojazd samochodem do miasta z Polski poprzez przejście graniczne w Krościenku.

</doc>
<doc id="714541" url="https://pl.wikipedia.org/wiki?curid=714541" title="Blood Mountain">
Blood Mountain

Blood Mountain – trzeci album studyjny amerykańskiej grupy muzycznej Mastodon. Wydawnictwo ukazało się 12 września 2006 roku nakładem wytwórni muzycznej Reprise Records. Nagrania były promowane teledyskami do utworów "Capillarian Crest", "The Wolf Is Loose", "Colony Of Birchmen" i "Sleeping Giant".
Nagrania zostały zarejestrowane w Studio Litho, Red Room Recording oraz Jupiter Studios. Miksowanie i mastering został wykonany w Sony Music Studios w Nowym Jorku.
Album dotarł do 32. miejsca listy Billboard 200 w Stanach Zjednoczonych sprzedając się w nakładzie 24 tys. egzemplarzy w przeciągu tygodnia od dnia premiery.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="714542" url="https://pl.wikipedia.org/wiki?curid=714542" title="Mięsień okrężny oka">
Mięsień okrężny oka

Mięsień okrężny oka () – parzysty mięsień wyrazowy głowy człowieka, należący do grupy mięśni otoczenia szpary powiek, najsilniej rozwinięty mięsień z tej grupy. Składa się z trzech części: oczodołowej (), powiekowej () i łzowej ().
Część powiekowa, otaczając wejście do oczodołu, zaczyna się i kończy na przyśrodkowej ścianie oczodołu. Od tej części odchodzą dwie cienkie warstwy włókien mięśni, które przebiegają łukowato w powiece górnej i dolnej, pokrywając od przodu tarczki powiekowe – jest to część powiekowa mięśnia. Poza woreczkiem łzowym jest pasmo włókien tzw. część łzowa, która ma wpływ na mechanizm odpływu łez. Skurcz części oczodołowej mięśnia okrężnego powoduje zaciskanie powiek, natomiast skurcz części powiekowej powoduje spokojne zamykanie powiek. Mięsień okrężny oka może łączyć się z mięśniem marszczącym brwi. Unerwiony jest przez gałązki skroniowe i jarzmowe nerwu twarzowego, a unaczyniony przez gałązki tętnicy twarzowej, tętnicy nadoczodołowej i tętnicy skroniowej powierzchownej.

</doc>
<doc id="714544" url="https://pl.wikipedia.org/wiki?curid=714544" title="Wolny Korpus Brytyjski">
Wolny Korpus Brytyjski

Wolny Korpus Brytyjski (ang. "British Free Corps", niem. "Britisches Freikorps") – ochotnicza kolaboracyjna formacja zbrojna w służbie Niemiec złożona z Brytyjczyków i mieszkańców Dominium Brytyjskiego podczas II wojny światowej.
Historia.
Pośród różnych cudzoziemskich formacji walczących na froncie wschodnim przeciwko Sowietom władze niemieckie postanowiły utworzyć także jednostkę brytyjską w sile ok. 1,5 tys. ludzi. W tym celu wykorzystali Johna Amery’ego, syna konserwatywnego ministra Indii w rządzie Winstona Churchilla, Leopolda Stennetta Amery'ego. Był on angielskim zdrajcą, który na terenie Niemiec prowadził od 1942 r. propagandowe, anglojęzyczne programy w Radiu Berlin. Po rozpoczęciu się 22 czerwca 1941 r. wojny przeciwko ZSRR, przygotował on pomysł zwerbowania z terenów Zjednoczonego Królestwa, jak też obozów jenieckich brytyjskich żołnierzy, którzy walczyliby przeciwko komunistom na froncie wschodnim. Propozycja ta została przyjęta z gorącą aprobatą przez Adolfa Hitlera. Koordynujący akcję werbunku Anglików szef Urzędu Uzupełnień SS Gottlob Berger zamierzał wykorzystać nową formację przede wszystkim na polu propagandowym. W pierwszej fazie rekrutacji J. Amery znalazł tylko jednego ochotnika. W tej sytuacji Niemcy postanowili zachęcić Brytyjczyków, tworząc w maju 1943 r. dwa specjalne obozy pod Berlinem (jeden dla oficerów i drugi dla żołnierzy), gdzie jeńcy mieli być traktowani na specjalnych warunkach. Zapewniono im aprowizację oraz wiele przywilejów, z prawem opuszczania terenu obozu włącznie. Werbunek nie szedł jednak tak dobrze, jak pierwotnie sądzono. Wymagania, które stawiano Anglikom (m.in. przedwojenne związki z ugrupowaniami faszystowskimi oraz nieposzlakowana opinia władz obozowych i kolegów), musiały więc ulec znacznej korekcie. W ośrodku dla oficerów udało się pozyskać tylko sześciu ochotników i został on dość szybko zlikwidowany. Do drugiego obozu przywieziono zaś ok. 300 brytyjskich żołnierzy i poddano silnej indoktrynacji. Po szkoleniach i testach J. Amery wytypował 60. Następnie dostali się w ręce selekcjonerów z SS. Ci – eliminując pijaków, awanturników i osobników nie budzących zaufania – zmniejszyli stan jednostki o połowę. Ostatecznie udało się zwerbować jedynie ok. 30 angielskich jeńców wojennych, z których stworzono zręby "Legionu Świętego Jerzego". Początkowo Reichsführer SS Heinrich Himmler zaproponował, aby jednostka nazywała się British Legion, ale jak się okazało, w Wielkiej Brytanii istniała już taka organizacja (zrzeszała weteranów wojennych). Członkowie Legionu składali następującą przysięgę wojskową: "Ja, poddany Korony Brytyjskiej, uważam, że moim obowiązkiem jest służyć Europie w walce z komunizmem i w tym celu wstępuję w szeregi British Free Corps". W styczniu 1944 r. jego nazwa została zmieniona na Wolny Korpus Brytyjski (Britisches Freikorps). Wkrótce został on wcielony w szeregi Waffen-SS. Jesienią zwierzchnictwo nad brytyjskimi ochotnikami przejął osobiście Himmler. Dowódcą Korpusu mianowano SS-Hauptsturmführera Johannesa Roggenfelda z 5 Dywizji Pancernej SS "Wiking", który wiele lat mieszkał w USA i doskonale znał j. angielski. Według części źródeł jednostką dowodził także SS-Hauptsturmführer Rapke, a po nim SS-Obersturmführer Kühlich. Pod koniec 1944 r. ok. 50 Anglików zostało przeniesionych do Drezna w celu odbycia specjalistycznego przeszkolenia saperskiego. Podczas wielkiego nalotu bombowego lotnictwa alianckiego na miasto w lutym 1945 r. zginęło dwóch ochotników, a kilku zostało rannych. Korpus następnie został wysłany do Berlina, gdzie został uzbrojony, gdyż do tej pory jego członkowie nosili tylko pistolety bez amunicji. W marcu przydzielono go do dywizjonu rozpoznawczego 11 Ochotniczej Dywizji Grenadierów Pancernych SS "Nordland" i przeniesiono w rejon Szczecina (Stettin) w celu połączenia z macierzystą jednostką. 11 Ochot.DGPanc. wycofano jednak za linię Odry w głąb Niemiec w celu przegrupowania, w wyniku czego Legion nie został do niej faktycznie dołączony. Dopiero w kwietniu jego członkowie otrzymali rozkaz zajęcia pozycji obronnych wokół Berlina. Ostatecznie jednak władze niemieckie zdecydowały się na zwolnienie Korpusu z obowiązku walki, aby uniknąć problemów z państwami sprzymierzonymi. Kilkunastoosobowa grupa najbardziej zagorzałych wrogów Sowietów pozostała jednak w Berlinie, gdzie walczyła z Armią Czerwoną. Część Brytyjczyków została przydzielona do jednej z kompanii stacjonujących na północ od Berlina, pozostali zaś znaleźli się w innej kompanii, stacjonującej w okolicach Angermünde. Wzięli oni udział w krwawych walkach przy Puttkamer Straße. Po klęsce tylko jednemu z nich udało się uciec z miasta, pozostali trafili do sowieckiej niewoli. Większość członków Korpusu trafiła po wojnie w ręce brytyjskiego sądownictwa, który ferował w ich sprawie bardzo surowe wyroki. Losy Korpusu pokazały, że jego działalność była bardzo ograniczona i nie miała żadnego znaczenia militarnego, a jedynie odegrała pewną rolę propagandową. Łącznie (wraz ze stałą obsadą niemiecką) jednostka liczyła 39 ludzi.
Odznaki.
Żołnierze Legionu nosili niemieckie mundury z naszywką z brytyjską flagą (tarczą Union Jack) noszoną na lewym ramieniu i opaską na mankiecie z napisem "Britisches Freikorps" oraz patką na kołnierzu z trzema lwami z herbu Anglii.

</doc>
<doc id="714546" url="https://pl.wikipedia.org/wiki?curid=714546" title="Lesińce">
Lesińce

Lesińce – część wsi Sianowo w Polsce, położona w województwie pomorskim, w powiecie kartuskim, w gminie Kartuzy.
W latach 1975–1998 Lesińce administracyjnie należały do województwa gdańskiego.

</doc>
<doc id="714547" url="https://pl.wikipedia.org/wiki?curid=714547" title="Ksenonowa lampa błyskowa">
Ksenonowa lampa błyskowa

Lampa ksenonowa – rodzaj lampy wyładowczej wykorzystywanej jako źródło światła w elektronicznych lampach błyskowych i stroboskopach; nazywany niekiedy błędnie żarnikiem lub palnikiem.
Zasada działania tej lampy opiera się, tak jak w innych lampach wyładowczych, na zjawisku przepływu przez zjonizowany i zamknięty w szklanej rurce gaz (ksenon wykorzystywany jest ze względu na białą barwę świecenia) prądu wywoływanego impulsem wysokiego napięcia (kilkanaście lub kilkadziesiąt kilowoltów), przykładanym do elektrod. Jonizacja gazu przez znajdującą się w bezpośredniej bliskości elektrodę zapłonową powoduje, że pomiędzy obiema pozostałymi elektrodami, podłączonymi do naładowanego do około 500 V kondensatora, przepływa prąd rozładowujący kondensator, co łączy się z intensywnym świeceniem wewnątrz rurki. Wyzwala się przy tym kilkadziesiąt dżuli energii zgromadzonej w kondensatorze, a całe zjawisko trwa około milisekundy. Po rozładowaniu kondensatora przepływ prądu zanika, a wraz z nim świecenie gazu.
Po ponownym naładowaniu kondensatora, podanie kolejnego impulsu na elektrodę zapłonową wyzwala kolejny błysk. Zjawisko to można powtarzać wiele tysięcy razy z identycznym skutkiem.

</doc>
<doc id="714548" url="https://pl.wikipedia.org/wiki?curid=714548" title="Spassk-Dalnij">
Spassk-Dalnij

Spassk-Dalnij (ros. Спасск-Дальний) – miasto w Rosji, w Kraju Nadmorskim, w pobliżu jeziora Chanka.
Położenie.
Spassk-Dalnij jest położony w środkowo-zachodniej części Kraju Nadmorskiego, u zbiegu rzeki Spasowki i jej rzeki dopływowej – Kuleszowki, 20 km na południowy wschód od jeziora Chanka.
Administracyjny obszar miasta wynosi 43,49 km².
Znajduje się tu dyrekcja Chankajskiego Rezerwatu Biosfery.
Zabudowa.
Przez miasto przebiega Kolej Transsyberyjska, dzieląc miasto na dwie części – zachodnią i wschodnią.
W zachodniej części miasta (historycznie starszej), znajduje się stacja kolejowa, dworzec autobusowy, historyczna zabudowa z początku XX wieku oraz budynki administracji publicznej i zabudowa mieszkalna z lat 60 i 70. W bezpośredniej bliskości centrum miasta znajduje się sektor zabudowany domami jednopiętrowymi oraz przylegająca od strony zachodniej wieś "Spasskoje".
We wschodniej części miasta znajdują się mikro osiedla, zabudowane pięciopiętrowymi budynkami mieszkalnymi wbudowanymi w latach 1960–1980. Wcześniej w sąsiedztwie kolei znajdowały się jednostki wojskowe (obecnie już nieistniejące). Na obrzeżach miasta znajdowały się zakłady przemysłowe, które obecnie są częściowo wykorzystywane zgodnie z ich przeznaczeniem, przekształcone lub opuszczone.
Wieś "Spasskoje" nie została włączona do miasta w 1917 roku pomimo tego, że znajduje się w bardzo niewielkiej odległości (około dwóch kilometrów) od historycznego centrum i dworca kolejowego.
Trasy miejskiego transportu publicznego przebiegają zarówno przez miasto Spassk-Dalnij, jak i przez wieś "Spasskoje".
Historia.
Założenie.
Osada na miejscu miasta została założona przez osadników z terenów dzisiejszej Ukrainy w 1886 roku jako wieś "Spasskoe".
W 1892 r. w pobliżu wsi rozpoczęto budowę odcinka linii Kolei Ussuryjskiej. W 1895 r. przydzielono państwowe grunty pod budowę osiedla dla pracowników stacji kolejowej "Spasskaja" (od 1903 r. stacja "Jewgieniewka", od 1967 r. stacja Spassk-Dalnij). W 1902 r. rozpoczęto budowę Spasskiego garnizonu wojskowego. W 1903 r. w pobliżu stacji powstało przedmieście "Spasskaja Słobodka" z kupcami i rzemieślnikami. W 1907 r. rozpoczęto budowę cementowni i osiedla robotniczego w pobliżu stacji "Jewgieniewka". W 1913 r. "Spasskaja Słobódka" otrzymała status osady. W 1917 roku Rząd Tymczasowy Rosji przekształcił wieś "Spasskoje" w miasto "Spassk-Primorskij". W skład nowego miasta miały wejść: stacja "Jewgieniewka", garnizon wojskowy, "Spasskaja Słobódka" i osiedle robotnicze przy cementowni. W 1929 r. miasto zostało przemianowane na "Spassk-Dalnij".
Wojna domowa w Rosji.
Podczas Wojny domowej w Rosji miasto oraz tereny przyległe były miejscem operacji wojskowej ("tzw. Szturm Spasska") Armii Ludowo-Rewolucyjnej Republiki Dalekiego Wschodu i oddziałów partyzanckich wymierzonej przeciwko siłom Białych pod koniec wojny domowej w Rosji.
Szturm Spasska w dniach 8–9 października 1922 r. był jedną z ostatnich większych bitew wojny domowej.
II wojna światowa.
Podczas drugiej Wojny Światowej w mieście została utworzona 87 Dywizja Piechoty oraz 98 Dywizja Piechoty, której żołnierze uczestniczyli m.in. w walkach pod Stalingradem. Żołnierze pochodzący ze Spasska-Dalniego brali udział m.in. w bitwach o Żytomierz, Warszawę, Berlin oraz Pragę.
Straty mieszkańców miasta w czasie II wojny światowej wyniosły 4258 osób.
Gospodarka.
"Spasskcemient".
Najważniejszym przedsiębiorstwem w mieście są zakłady cementowe "Spasskcemient" o rocznej wydajności 3,5 mln ton. Pierwsza cementownia powstała w roku 1907, kolejne dobudowano w roku 1934 i 1976. Znaczenie przemysłu cementowego odzwierciedla herb miasta.
Najważniejsze gałęzie przemysłu miasta obejmują: przemysł maszynowy, lekki i spożywczy.
Rolnictwo.
Miasto jest zlokalizowane w centrum jednego z najważniejszych obszarów rolniczych w regionie. Dzięki specjalnemu mikroklimatowi równiny Kraju Nadmorskiego warzywa i owoce dojrzewają szybciej niż w innych regionach.
Bezrobocie.
Liczba zarejestrowanych bezrobotnych w dniu 01.01.2018 wynosiła 378 osób.
Demografia.
Ludność.
W 1915 roku liczba mieszkańców Spasska wyniosła 5188 osób, natomiast 10 lat później w roku 1925 wzrosła do 9222 osób, najwięcej mieszkańców miasto zanotowało w roku 1992 – 61 400 osób, od tamtej pory jednak miasto boryka się z zapaścią demograficzną (wyjątek stanowi rok 2003, kiedy to liczba ludności miasta wzrosła o 9 osób względem roku 2002).
Według Ogólnorosyjskiego spisu powszechnego z 2021 r. Spassk-Dalnij zamieszkiwało 35 732 osób, co stanowi 59% względem liczby ludności z roku 1992.
Spassk-Dalnij zajmuje dziewiąte miejsce pod względem liczby mieszkańców wśród miast Kraju Nadmorskiego, natomiast pod względem gęstości zaludnienia (903,9 os./km²) – trzecie, po Arseniewie i Władywostoku.
1939 r..
Według spisu ludności w ZSRR z 1939 r. Spassk-Dalnij zamieszkiwało 23030 osób.
Skład etniczny Spasska-Dalniego wyglądał następująco:
Ogółem: 23030 z czego:

</doc>
<doc id="714553" url="https://pl.wikipedia.org/wiki?curid=714553" title="Wojewodowie żmudzcy">
Wojewodowie żmudzcy



</doc>
<doc id="714555" url="https://pl.wikipedia.org/wiki?curid=714555" title="Starostwo Żmudzkie">
Starostwo Żmudzkie



</doc>
<doc id="714557" url="https://pl.wikipedia.org/wiki?curid=714557" title="Czas ustalania">
Czas ustalania



</doc>
<doc id="714558" url="https://pl.wikipedia.org/wiki?curid=714558" title="Spartanburg (Karolina Południowa)">
Spartanburg (Karolina Południowa)

Spartanburg - miasto w Stanach Zjednoczonych, w stanie Karolina Południowa, w regionie metropolitalnym Greenville-Spartanburg-Anderson.
Liczba mieszkańców w 2010 wynosiła ok. 37 013.
W mieście rozwinął się przemysł włókienniczy, metalowy, maszynowy oraz meblarski.

</doc>
<doc id="714561" url="https://pl.wikipedia.org/wiki?curid=714561" title="Mięsień okrężny ust">
Mięsień okrężny ust

Mięsień okrężny ust () – mięsień wyrazowy głowy człowieka, należący do grupy mięśni otoczenia szpary ust, tworzący podłoże warg, biegnący dookoła szpary ustnej. Jest to mięsień okrężny, jedyny zwieracz szpary ust i jednocześnie antagonista wszystkich pozostałych mięśni szpary ustnej. Obok każdego kąta ust jest węzeł mięśniowy kąta ust, od którego biegną łukowato włókna mięśni w obu wargach przeplatając się w linii środkowej z mięśniem strony przeciwnej. Do węzła mięśniowego kąta ust dochodzą często włókna innych mięśni szpary ustnej, przebiegając przeważnie promienisto. Mięsień okrężny ust unerwiony jest przez gałązki policzkowe nerwu twarzowego, a unaczyniony przez tętnicę wargową dolną i tętnicę wargową górną.

</doc>
<doc id="714563" url="https://pl.wikipedia.org/wiki?curid=714563" title="Czas narastania">
Czas narastania

Czas narastania formula_1 – czas, w ciągu którego sygnał wyjściowy układu osiąga (najczęściej) od 10% do 90% wartości tego sygnału w stanie ustalonym. Jest miarą jakości dynamicznej odpowiedzi skokowej otwartego lub zamkniętego układu automatyki.

</doc>
<doc id="714568" url="https://pl.wikipedia.org/wiki?curid=714568" title="Spitak">
Spitak

 
Spitak – miasto w północnej Armenii, nad rzeką Pambak. Liczba mieszkańców w 2022 roku wynosiła ok. 13 tys.
7 grudnia 1988 roku miasto zostało zniszczone przez trzęsienie ziemi.

</doc>
<doc id="714577" url="https://pl.wikipedia.org/wiki?curid=714577" title="Spittal an der Drau">
Spittal an der Drau

Spittal an der Drau (słoweń. "Špital ob Dravi") – miasto powiatowe w Austrii, w kraju związkowym Karyntia, siedziba powiatu Spittal an der Drau. Leży nad rzeką Drawa. Liczy 15549 mieszkańców (1 stycznia 2015).
W czasie II wojny światowej znajdował się tu obóz jeniecki dla polskich żołnierzy.

</doc>
<doc id="714578" url="https://pl.wikipedia.org/wiki?curid=714578" title="Rezerwat przyrody Staniszewskie Zdroje">
Rezerwat przyrody Staniszewskie Zdroje

Rezerwat przyrody Staniszewskie Zdroje (kaszb "Stajszewsczé Zdroje") – krajobrazowy rezerwat przyrody na Pojezierzu Kaszubskim na obszarze Kaszubskiego Parku Krajobrazowego w kompleksie Lasów Mirachowskich nad górnym biegiem rzeki Łeby. Został utworzony w 1972 roku na powierzchni 10,42 ha; w 1989 roku powiększono go do 37,52 ha. Ochroną ścisłą objęto 35,19 ha, pozostałe 2,33 ha objęto ochroną czynną. Celem ochrony rezerwatu jest zachowanie zespołu źródlisk z unikalnymi zbiorowiskami roślinnymi, specyficznych procesów geodynamicznych oraz naturalnych lasów liściastych i rzadkich gatunków roślin.
Spośród występujących tu gatunków roślin naczyniowych 10 podlega ochronie ścisłej (gnieźnik leśny, naparstnica zwyczajna, obuwik pospolity, paprotka zwyczajna, skrzyp olbrzymi, tojad dzióbaty, wawrzynek wilczełyko, widłak goździsty, widłak jałowcowaty i wroniec widlasty), a 8 ochronie częściowej (bluszcz pospolity, kalina koralowa, konwalia majowa, kopytnik pospolity, porzeczka czarna, przytulia wonna, turówka leśna i turówka wonna).
Rezerwat położony jest na terenie obszarów Natura 2000: Dolina Górnej Łeby PLH220006 oraz Lasy Mirachowskie PLB220008.
W pobliżu rezerwatu przebiega turystyczny Szlak Kaszubski.
Najbliższe miejscowości to Mirachowo, Sianowo i Staniszewo.

</doc>
<doc id="714580" url="https://pl.wikipedia.org/wiki?curid=714580" title="Starostowie generalni żmudzcy">
Starostowie generalni żmudzcy

Starostowie generalni Księstwa Żmudzkiego Wielkiego Księstwa Litewskiego i Rzeczypospolitej.

</doc>
<doc id="714584" url="https://pl.wikipedia.org/wiki?curid=714584" title="Komórka izodiametryczna">
Komórka izodiametryczna

Komórka izodiametryczna, komórka izodiametralna – komórka równowymiarowa – o podobnej długości i szerokości, mająca kształt zbliżony do kuli, wielościenny o rzucie okrągłym, kwadratowym, pięciokątnym, sześciokątnym, krótkoprostokątnym. Ponieważ takie komórki zwykle występują w parenchymie, nazywane są też komórkami parenchymatycznymi.

</doc>
<doc id="714586" url="https://pl.wikipedia.org/wiki?curid=714586" title="Nidzica (stacja kolejowa)">
Nidzica (stacja kolejowa)

Nidzica – stacja kolejowa w Nidzicy, w województwie warmińsko-mazurskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 300–499 pasażerów na dobę.
26 kwietnia 2019 PKP SA podpisały umowę na wyburzenie starego budynku dworca z roku 1961 i wybudowanie w jego miejsce nowego budynku dworca, wiaty rowerowej oraz zmiany otoczenia.
9 października 2020 nowy dworzec został oddany dla podróżnych. Powstał kosztem 17,5 mln zł i był współfinansowany ze środków Unii Europejskiej w ramach Programu Operacyjnego Polska Wschodnia.

</doc>
<doc id="714591" url="https://pl.wikipedia.org/wiki?curid=714591" title="Komórka mioepitelialna">
Komórka mioepitelialna

Komórka mioepitelialna, inaczej komórka koszyczkowa, komórka nabłonkowo-mięśniowa – komórka tworząca długie wypustki cytoplazmatyczne zawierające kurczliwe włókienka białkowe. W ektodermie włókienka ułożone są wzdłuż osi ciała, a w endodermie – okrężnie. Pochodzenie ektodermalne. U człowieka występują w odcinkach wydzielniczych gruczołów.
Są to komórki o kształcie wrzecionowatym lub gwiaździstym, otaczające na kształt koszyczka odcinek wydzielniczy, doprowadzające do jego opróżnienia.
Komórki mioepitelialne mogą być uważane za pierwotne, ponieważ występują np. w ektodermie jamochłonów. Specjalne komórki kurczliwe tworzą wyspecjalizowane tkanki – mięśnie, które poruszają całe narządy i organizmy. Zdolność tą zawdzięczają obecności dwóch homologicznych, konserwatywnych białek o budowie fibrylarnej – aktyny i miozyny.
Występują w gruczołach potowych człowieka, gdzie ich kurczliwość służy usprawnieniu wytwarzania wydzieliny.

</doc>
<doc id="714602" url="https://pl.wikipedia.org/wiki?curid=714602" title="Port jachtowy">
Port jachtowy



</doc>
<doc id="714605" url="https://pl.wikipedia.org/wiki?curid=714605" title="Springfield (Missouri)">
Springfield (Missouri)

Springfield – miasto w Stanach Zjednoczonych, w stanie Missouri, siedziba administracyjna hrabstwa Greene, na wyżynie Ozark. Według spisu z 2020 roku liczy 169,2 tys. mieszkańców i jest trzecim co do wielkości miastem w Missouri. Obszar metropolitalny Springfield liczy 479,6 tys. mieszkańców.
Springfield słynie z atrakcji wielkomiejskich i uroku małego miasteczka. Otoczone przez wiele jezior słynie z pięknych krajobrazów, rekreacji na świeżym powietrzu i stale zmieniającej się pogody. W mieście znajduje się port lotniczy Springfield – Branson.
Gospodarka.
Gospodarka Springfield opiera się na opiece zdrowotnej, produkcji, handlu detalicznym, edukacji i turystyce. Ponadto w mieście rozwinął się przemysł spożywczy, elektroniczny, elektrotechniczny oraz meblarski
Demografia.
Ludność.
Według danych z 2019 roku 87,7% mieszkańców identyfikowało się jako biali (85,5% nie licząc Latynosów), 4,4% jako czarni lub Afroamerykanie, 2,1% miało pochodzenie azjatyckie, 3,5% było rasy mieszanej i 0,8% to rdzenni Amerykanie. Latynosi stanowili 4,0% ludności miasta.
Do największych grup należą osoby pochodzenia niemieckiego (12,7%), irlandzkiego (8,4%), angielskiego (6,3%) i „amerykańskiego” (4,7%). Polacy stanowili 1% populacji miasta.
Religia.
Swoje biuro główne posiada tutaj Generalna Rada Zborów Bożych w USA, co sprawia, że aglomeracja Springfield posiada trzeci co do wielkości odsetek zielonoświątkowców wśród amerykańskich miast, z około 12% populacji będących członkami takich kościołów. Zielonoświątkowcy są skoncentrowani głównie w hrabstwie Christian.
Do największych grup religijnych obszaru metropolitalnego Springfield, w 2020 roku należą:

</doc>
<doc id="714606" url="https://pl.wikipedia.org/wiki?curid=714606" title="Stan szklisty">
Stan szklisty



</doc>
<doc id="714607" url="https://pl.wikipedia.org/wiki?curid=714607" title="Springfield (Oregon)">
Springfield (Oregon)

Springfield – miasto w Stanach Zjednoczonych, w stanie Oregon, nad rzeką Willamette.
Liczba mieszkańców w 2009 roku wynosiła ok. 57 tys. W mieście rozwinął się przemysł drzewny, spirytusowy oraz chemiczny.
W 2012 roku twórca kreskówki "Simpsonowie" Matt Groening ujawnił, że miejsce w którym żyje tytułowa rodzina zostało nazwane na cześć tego miasta.

</doc>
<doc id="714610" url="https://pl.wikipedia.org/wiki?curid=714610" title="Cieśnina Davisa">
Cieśnina Davisa

Cieśnina Davisa (, , , ) – cieśnina oddzielająca Grenlandię od Ziemi Baffina. Znajduje się na południowy wschód od Morza Baffina i na północny zachód od Morza Labradorskiego, na wysokości półwyspu Cumberland. Wiedzie przez nią droga morska łącząca Ocean Atlantycki ze Spokojnym zwana Przejściem Północno-Zachodnim.
Otrzymała nazwę na cześć żeglarza i odkrywcy Johna Davisa.

</doc>
<doc id="714611" url="https://pl.wikipedia.org/wiki?curid=714611" title="Gruczoł rozgałęziony">
Gruczoł rozgałęziony

Gruczoł rozgałęziony – to gruczoł składający się z kilku lub kilkunastu odcinków wydzielniczych, które uchodzą do wspólnego przewodu wyprowadzającego.
Wyróżniamy gruczoły rozgałęzione:

</doc>
<doc id="714614" url="https://pl.wikipedia.org/wiki?curid=714614" title="Andrzej Kłopotowski (wojskowy)">
Andrzej Kłopotowski (wojskowy)

Andrzej Kłopotowski (ur. 8 września 1917, zm. 13 września 2004 w Gdyni) – polski oficer, w stanie spoczynku awansowany na komandora. Był morskim oficerem pokładowym niszczycieli i okrętów podwodnych. W czasie II wojny światowej dosłużył stanowiska dowódcy okrętu na ORP „Dzik” w ramach Polskich Sił Zbrojnych. Po wojnie pozostał na emigracji do 1990. Kawaler Orderu Wojennego Virtuti Militari i Orderu Odrodzenia Polski.
Życiorys.
Młodość.
Urodził się 8 września 1917 roku. Po zakończeniu I wojny światowej przybył wraz z rodziną do odrodzonej Polski. W 1935 roku ukończył Gimnazjum im. Stefana Żeromskiego w Warszawie.
Służba wojskowa.
15 listopada został przyjęty na Wydział Morski Szkoły Podchorążych Marynarki Wojennej w Toruniu. Podczas nauki odbył rejs szkolny na szkunerze ORP „Iskra” w rejon Azorów i Morza Śródziemnego (20 maja – 23 września 1936 roku). Szkołę ukończył z lokatą 18/22 i 15 października 1938 roku otrzymał promocję oficerską oraz stopień podporucznika marynarki. Następnie odbył kurs aplikacyjny dla podporuczników marynarki w Kadrze Floty, a 15 grudnia rozpoczął służbę jako oficer nawigacyjny okrętu szkolnego ORP „Wilia”. Od 3 lutego 1939 roku był dowódcą plutonu w morskim dywizjonie lotniczym w Pucku.
8 maja 1939 roku wyznaczono go II oficerem broni podwodnej ORP „Błyskawica” w dywizjonie niszczycieli w Gdyni. W dniach 30 sierpnia – 1 września tego roku na pokładzie „Błyskawicy” brał udział w realizacji Planu „Peking”, czyli ewakuacji trzech niszczycieli do Wielkiej Brytanii przed rozpoczęciem kampanii wrześniowej. Po przybyciu do Leith koło Edynburga „Błyskawica” rozpoczęła służbę patrolową wokół Wysp Brytyjskich. 9 września okręt wykonał jako pierwszy w II wojnie światowej atak na "U-Boota". Na początku 1940 roku Andrzej Kłopotowski podpisał wraz z zastępcą dowódcy okrętu kpt. mar. Tadeuszem Gorazdowskim i innymi oficerami meldunek na pełniącego obowiązki dowódcę ORP „Błyskawica” kmdra ppor. Jerzego Umeckiego za nieudolne dowodzenie, w konsekwencji czego zarówno kmdr Umecki jak i kpt. Gorazdowski zostali zdjęci z okrętu. Od 23 kwietnia do 10 maja „Błyskawica” prowadziła skuteczny ostrzał pozycji niemieckich koło Narwiku, natomiast pod koniec maja brała udział w ewakuacji wojsk z Dunkierki, ratując uszkodzony brytyjski niszczyciel HMS „Greyhound” i załogę francuskiego niszczyciela „Sirocco”.
W 1940 roku został na własną prośbę przeniesiony na okręty podwodne. W okresie 20 października 1940 roku – 1 stycznia 1941 roku był oficerem nawigacyjnym podwodnego stawiacza min ORP „Wilk”, po czym został oficerem broni podwodnej ORP „Sokół” w pierwszej załodze. Od 19 stycznia do 3 września pełnił obowiązki zastępcy dowódcy okrętu, a 3 maja otrzymał awans na porucznika marynarki. 28 marca „Sokół” rozpoczął służbę bojową, jednak pierwszy udany atak torpedowy miał miejsce dopiero siedem miesięcy później na Morzu Tyrreńskim. 31 marca 1942 roku por. mar. Andrzej Kłopotowski został lekko ranny w wyniku nalotu. Do momentu poważnego uszkodzenia przez lotnictwo w marcu 1942 na Malcie, „Sokół” zatopił na Morzu Śródziemnym dwie włoskie jednostki pływające. W trakcie remontu okrętu w Wielkiej Brytanii por. Kłopotowskiego skierowano 24 sierpnia na kurs dowódców okrętów podwodnych. Z dniem 12 grudnia 1942 roku objął funkcję zastępcy dowódcy okrętu w pierwszej załodze ORP „Dzik”. Na pokładzie „Dzika” uczestniczył w konwojach i patrolach śródziemnomorskich, Operacji "Husky" oraz blokadzie Zatoki Genueńskiej, operując z Gibraltaru, Algieru, Malty i Bejrutu. W listopadzie 1943 roku dowodził okrętem w trakcie patrolu na Morzu Egejskim.
Po przebazowaniu jednostki do Plymouth w dniach 19 marca – 8 kwietnia 1944 roku zdał obowiązki. 4 maja przeniesiono go do dyspozycji komendanta Szkoły Podchorążych Marynarki Wojennej kmdra por. Wojciecha Franckiego z przeznaczeniem na wykładowcę broni podwodnej. Od 6 stycznia 1945 roku był dowódcą ORP „Dzik”. Brał udział w patrolach na wodach Skagerraku i wokół Norwegii, a także w realizacji zadań szkoleniowych. 3 maja 1945 roku awansował do stopnia kapitana marynarki. 1 sierpnia 1946 roku, będąc ostatnim dowódcą przekazał „Dzika” Anglikom. Podczas jego całego pobytu na tym okręcie w latach 1942–1946 zatopiono lub uszkodzono łącznie 18 jednostek nieprzyjaciela, jednak żadnej, gdy nim dowodził.
Okres powojenny.
Podobnie jak większość polskich żołnierzy służących u boku aliantów, po zakończeniu II wojny światowej nie zdecydował się na powrót do Ojczyzny w obawie przed represjami stalinowskimi. Kiedy w 1947 roku ostatecznie rozwiązano Marynarkę Wojenną w ramach Polskich Sił Zbrojnych na Zachodzie, uzyskał zezwolenie na pobyt w Wielkiej Brytanii. W latach pięćdziesiątych prowadził wraz z kpt. mar. Zbigniewem Plezią i kpt. mar. Karolem Góralczykiem firmę handlową „K.G. Food”. Następnie przeniósł się na Maltę, gdzie pełnił funkcję eksperta rządu ds. kontaktów handlowych z Polską Rzecząpospolitą Ludową. Przez cały okres życia na emigracji kpt. mar. w st. spocz. Andrzej Kłopotowski działał w Stowarzyszeniu Marynarki Wojennej, od 1957 roku będąc jego dożywotnim członkiem. W 1959 roku wybrano go wiceprezesem tej organizacji. Brał udział w światowych zjazdach Stowarzyszenia w 1975 i 1981 roku oraz w ostatnim zjeździe w 1989 roku.
W 1990 roku powrócił z żoną Barbarą do Polski i związał się blisko ze środowiskiem marynarskim. Początkowo mieszkał w Warszawie, a w połowie lat dziewięćdziesiątych przeniósł się do Gdyni. Awansował kolejno od komandora podporucznika do komandora. 16 maja 1996 roku prezydent Aleksander Kwaśniewski powołał kmdra Kłopotowskiego w skład Kapituły Orderu Wojennego Virtuti Militari. Był również członkiem Zarządu Stowarzyszenia Oficerów Marynarki Wojennej Rzeczypospolitej Polskiej oraz członkiem honorowym Bractwa Okrętów Podwodnych. Zmarł 13 września 2004 roku w Gdyni. Został pochowany na Cmentarzu Marynarki Wojennej na Oksywiu.

</doc>
<doc id="714619" url="https://pl.wikipedia.org/wiki?curid=714619" title="Łokieć (wieś)">
Łokieć (wieś)

Łokieć – nieistniejąca już wieś w Polsce położona w województwie podkarpackim, w powiecie bieszczadzkim, w gminie Lutowiska, na północ od miejscowości Muczne przy granicy z Ukrainą nad Sanem. Obszar dawnej wsi stanowi obecnie torfowiskowy rezerwat przyrody "Łokieć". Mimo to miejscowość figuruje jako wieś w rejestrze TERYT. Podlega sołectwu Stuposiany.
Wieś została lokowana przed 1580 r. na prawie wołoskim, stanowiła własność Kmitów.
W XIX wieku właścicielem posiadłości tabularnej w Łokciu byli Antoni Dominikowski, Kajetan Dominikowski, Jan Dominikowski, Kajetan Dominikowski.
Po II wojnie światowej (w ramach "akcji oczyszczania pasa przygranicznego") wieś uległa całkowitemu wysiedleniu, a większość terenu dawnej wsi (na północ od Sanu) znalazła się na obszarze ZSRR. Pozostała zabudowa i infrastruktura zostały po 1945 r. całkowicie rozebrane. W 1945 mieszkańcy zakopali we wsi dzwon z miejscowej cerkwi, którego do dzisiaj nie udało się zlokalizować.
Do 1934 roku odrębna gmina jednostkowa, a w latach 1934–1945 gromada w zbiorowej gminie Tarnawa Niżna, należącej do powiatu turczańskiego w woj. lwowskim (do 1931 woj. stanisławowskie). W latach 1945–1951 w obrębie powiatu leskiego w woj. rzeszowskim, w 1952–1972 powiatu ustrzyckiego, a w 1972–1975 powiatu bieszczadzkiego w tymże województwie (1952–1954 i od 1973 w gminie Lutowiska "(Szewczenko)"). W latach 1975–1998 miejscowość administracyjnie należała do województwa krośnieńskiego.

</doc>
<doc id="714621" url="https://pl.wikipedia.org/wiki?curid=714621" title="Krępowanie stóp">
Krępowanie stóp

Krępowanie (bandażowanie) stóp – chiński zwyczaj kultywowany od ok. X do początków XX wieku, polegający na bandażowaniu stóp dziewcząt, celem ich skrócenia i deformacji prowadzących do pożądanego efektu estetycznego. Krępowanie stosowano początkowo u dziewcząt z wyższych klas społecznych, od których nie wymagano wykonywania intensywnych prac fizycznych. Obyczaj, który był wyznacznikiem statusu społecznego, przyjął się z czasem również wśród klas niższych. Za czasów ostatniej dynastii, Qing (1644–1912), rozpowszechniony był wśród wszystkich warstw społecznych, szczególnie na północy kraju. Krótkie stopy były w Chinach symbolem wytworności i zapewniały właścicielce dobre zamążpójście. Krępowanie miało także podtekst erotyczny, na co zwrócił uwagę również Zygmunt Freud, dostrzegając w nim fetyszyzm.
Ze względu na to, że krępowanie okaleczało kobiety i niosło wiele cierpienia, obyczaj był krytykowany, szczególnie intensywnie na początku XX wieku. Po powstaniu Republiki Chińskiej w 1912 roku zabieg został zakazany. Po utworzeniu Chińskiej Republiki Ludowej w 1949 roku całkowicie go wypleniono. W Chinach wymarło już niemal całkowicie ostatnie pokolenie kobiet, które poddawano krępowaniu stóp.
Legenda i geneza.
Praktyka krępowania stóp pojawiła się za czasów południowej dynastii Tang z X wieku. Według legendy zapoczątkowała go konkubina Yao Ning na dworze cesarza Li Houzhu (935–978), która ciasno owinęła sobie stopy jedwabiem, dzięki czemu wyglądały one na drobniejsze, a jej ruchy nabrały niezwykłej gracji. Cesarz faworyzował ją, bo zachwycił się jej tańcem. Legenda mówi, że tańczyła wewnątrz złotego lotosu o wysokości sześciu stóp, wyłożonego wewnątrz nefrytem i drogimi kamieniami. Inne, zazdrosne kobiety w haremie władcy również zaczęły krępować sobie stopy.
W XII wieku praktyka była już powszechna wśród wyższych klas w Chinach. Nie była ona wówczas jeszcze tak okrutna, jak u schyłku epoki Qing (1644–1912), kiedy krępowanie niemal całkowicie uniemożliwiało kobietom poruszanie się na dalsze odległości i musiały one – o ile ród było na to stać – korzystać z lektyki. Modę na krępowanie stóp poprzedził o kilka wieków obyczaj zamykania kobiet w domach, oraz ograniczania ich podróży do rzadkich wizyt u krewnych oraz w świątyniach.
Zabieg.
Krępowanie polegało na owijaniu stóp bandażem, tak aby zagiąć palce – z wyjątkiem wielkiego – w kierunku pięty, co doprowadzało do złamania kości śródstopia.
Zabieg zaczynano u dziewcząt w wieku 5–12 lat. Stopy owijano bardzo ciasno bandażem, a dziewczynie podawano dietę, która miała wywołać zmiękczenie kości, co ułatwiało złamanie i deformację. Bandaż co tydzień owijano ciaśniej. Krępowanie było źródłem wielkiego bólu. Chińskie przysłowie mówi: "Piękność wymaga cierpienia; każda para zabandażowanych stóp kosztuje wannę łez". Powstające na skutek złamania otwarte rany niosły ryzyko zakażenia i powikłań. Szacuje się, że umierało od nich co najmniej 10 procent dziewcząt.
Stopy trzeba było owijać bandażem do końca życia. Jeżeli zabieg wykonano niepoprawnie, były one dla właścicielki źródłem przewlekłego bólu. Czasem zabieg wywoływał częściowy paraliż lub zanik mięśni (atrofię). Kiedy w komunistycznych Chinach pod groźbą śmierci nakazano kobietom zrezygnować z krępowania, stopy niektórych z nich urosły o kilka centymetrów.
Fetysz i krytyka.
Najwcześniejszym znanym przeciwnikiem obyczaju krępowania był w czasach dynastii Song pisarz nazwiskiem Che Ruoshui. W XVII wieku z praktyką bandażowania stóp bezskutecznie walczyli Mandżurowie z dynastii Qing. Edykt cesarza Kangxi zakazujący krępowania został wycofany po kilku latach jako martwe prawo, a mandżurskie dziewczęta wkrótce same zaczęły naśladować Chinki. Krępowanie potępiali Li Ruzhen (autor feministycznej powieści "Jinghuayuan" z 1825 r.), Yuan Mei (1716–1799) oraz Yu Zhengxie (1775–1840). Gorącym przeciwnikiem krępowania był Sun Jat-sen, ojciec Republiki Chińskiej, który w dzieciństwie bezradnie oglądał cierpienia siostry. Do zniesienia obyczaju przyczynili się także zachodni misjonarze.
Lin Yutang, autor znanego anglojęzycznego opracowania o Chinach "My Country and My People" z 1935 r. broni krępowania, wskazując na jego erotyczny podtekst. Jego zdaniem kobiety łatwo poddały się tej praktyce, żeby skuteczniej uwodzić mężczyzn (dlatego też matki łatwo godziły się na cierpienia córek).

</doc>
<doc id="714622" url="https://pl.wikipedia.org/wiki?curid=714622" title="Anna z East Anglii">
Anna z East Anglii



</doc>
<doc id="714625" url="https://pl.wikipedia.org/wiki?curid=714625" title="Zawiercie (stacja kolejowa)">
Zawiercie (stacja kolejowa)

Zawiercie – stacja kolejowa w Zawierciu, w województwie śląskim, w Polsce. Według klasyfikacji PKP ma kategorię dworca regionalnego. 
Pasażerowie.
W roku 2017 wymiana pasażerska wyniosła 1,35 mln osób (3,7 tys. dziennie), co dało jej 66. miejsce w Polsce.
W roku 2018 stacja obsługiwała 3,8 tys. pasażerów na dobę (łącznie 1,39 mln osób).
W roku 2019 wymiana pasażerska wyniosła 1,57 mln osób (4,3 tys. dziennie), co dało jej 64. miejsce w Polsce.
W roku 2020 wymiana pasażerska wyniosła 1,06 mln osób (2,9 tys. dziennie), co dało jej 59. miejsce w Polsce.
W roku 2021 wymiana pasażerska wyniosła 1,17 mln osób (3,2 tys. dziennie), co dało jej 65. miejsce w Polsce.
Historia.
Po raz pierwszy pociąg przejechał przez Zawiercie 1 grudnia 1847 roku; uruchomiono wówczas jednotorowy ruch z Częstochowy do Ząbkowic. W 1881 roku uruchomiono ruch dwutorowy z Koluszek do Ząbkowic, a w 1890 roku otwarto stację i dworzec II klasy. W latach 1910-13, z okazji trzechsetlecia panowania dynastii Romanowów, przeprowadzono budowę nowego dworca, ukończoną oddaniem go do użytku w 1914 r.
Pod koniec 2009 roku zakończono przebudowę głowic rozjazdowych na stacji, co pozwaliło pociągom przejeżdżać przez nią z prędkością do 100 km/h, a nie, jak dotąd, 40 km/h.
Stacja Zawiercie posiada 3 perony: 1, 2 i 4. Peron 3 nie został wybudowany z powodu braków finansowych. Dawniej peron 1 miał oznaczenie BS (budynek stacji); peron 2 posiadał natomiast numer 1.
Na przełomie maja i czerwca 2012 roku zakończył się remont dworca i peronów.

</doc>
<doc id="714626" url="https://pl.wikipedia.org/wiki?curid=714626" title="Flora Polski">
Flora Polski



</doc>
<doc id="714643" url="https://pl.wikipedia.org/wiki?curid=714643" title="Arkadiusz Dzierżawa">
Arkadiusz Dzierżawa

Arek Dzierżawa (ur. 16 maja 1976 w Wodzisławiu Śląskim) – polski basista i kompozytor. Jeden z członków zespołu Łzy. 
W latach 1992-1993 dołączył do zespołu Rave, który później zmienił nazwę najpierw na anglojęzyczne Tears, a ostatecznie Łzy, współzałożycielem był Adam Konkol. W tym samym czasie tworzył w zespole Goddamn. W latach 1994-1995 grał w zespole The Pilators. Grupa The Pilators przeobraziła się w zespół Dirt, a grupa Goddamn zakończyła swą działalność. Od 2005 r. występuje ze swoją grindcore’ową grupą The Odours. W roku 2006 dołączył do grupy Heavy Weather. W 2010 roku wraz z Rafałem Trzaskalikiem, Adrianem Wieczorkiem, Dawidem Krzykałą, Miłoszem Jędraszewskim i Małgorzatą Oleś założył zespół Lady Frau.
Jest autorem takich utworów jak: „Północ – teraz wiesz”, „Tańcz, zaprosili Cię na bal”, „Ostatni na dobranoc”, „Ciszej, ciemniej”, „Twoje serce”.
Życie prywatne.
Ma żonę Urszulę i dwóch synów – Nataniela i Kajetana oraz córkę Kiarę. Mieszka w Wodzisławiu Śląskim. Poza muzyką ceni sobie też i literaturę. Prócz poezji i beletrystyki jest fanem pozycji związanych z tzw. rozwojem osobistym.

</doc>
<doc id="714647" url="https://pl.wikipedia.org/wiki?curid=714647" title="16 Dnowsko-Łużycka Brygada Pancerna">
16 Dnowsko-Łużycka Brygada Pancerna

16 Dnowsko-Łużycka Brygada Pancerna (, 16 Dnowsko-Łużycka Brygada Pancerna odznaczona Orderem Czerwonego Sztandaru i Orderem Virtuti Militari 5 klasy) – związek taktyczny Armii Czerwonej w dniu 5 lutego 1945 r. włączona w skład Wojska Polskiego.
Walczyła w operacji łużyckiej w składzie 2 Armii Wojska Polskiego. Za udział w wojnie odznaczona srebrnym krzyżem orderu Virtuti Militari i Orderem Czerwonego Sztandaru.
Na podstawie rozkazu organizacyjnego nr 033/Org. ND WP z dnia 6 lutego 1946 roku 16 Brygada Pancerna została przeformowana w 9 pułk czołgów średnich.
16 BPanc w Armii Czerwonej, w latach 1941-1945.
16 Brygada Pancerna została sformowana z dniem 15 sierpnia 1941 r. we Włodzimierzu na bazie 34 Dywizji Pancernej 8 Korpusu Zmechanizowanego RKKA. Brygadzie nadano numer poczty polowej (Войсковая часть полевая почта №) „57908”.
W latach 1941 – 1945 brygada była podporządkowana następującym armiom i frontom ACz:
W dniu 24 lutego 1944 r. brygada, w ramach operacji leningradzko-nowogródzkiej uczestniczyła w walkach o wyzwolenie miasta Dno, w obwodzie pskowskim. Na podstawie rozkazu ND RKKA brygada od dnia 24 lutego 1944 r. nosiła nazwę wyróżniającą „Dnowska”.
W dniu 1 lutego 1945 r. do Rembertowa z Białoruskiego Obozu Czołgowego w Bobrujsku (obwód mohylewski), transportem kolejowym nr 10001, przybyło dowództwo 16 BPanc. z kadrą podległych pododdziałów i trzema samochodami pancernymi BA-64, lecz bez batalionu piechoty zmotoryzowanej i czołgów. W dniu 2 lutego 1945 r. na stację kolejową Rembertów przybyły transporty nr 10477 i 10482 z 45 czołgami T-34-85 z Fabryki Nr 183 w Niżnym Tagilu i Fabryki Nr 112 w Gorki. Następnego dnia, na stację kolejową Rembertów dotarł transport nr 19474 z 20 czołgami T-34-85 z Fabryki Nr 183 w Niżnym Tagilu. Brygada zgrupowała się w rejonie Anina, gdzie przystąpiła do intensywnego szkolenia. Stany osobowe (część załóg i batalion piechoty) uzupełniono żołnierzami polskimi.
16 BPanc w Wojsku Polskim, w latach 1945-1946.
5 lutego 1945 r. Naczelny Dowódca Wojska Polskiego, gen. broni Michał Rola-Żymierski wydał rozkaz nr 26/Org. o włączeniu w skład Wojska Polskiego radzieckiej 16 Brygady Pancernej, przydzieleniu jej na zaopatrzenie oraz podporządkowaniu dowódcy 2 Armii WP. Podstawą wydania rozkazu było zarządzenie Nr 302010 dowództwa Armii Czerwonej (tzw. Stawki) z 3 października 1944 r.
16 BPanc zorganizowana została na podstawie radzieckiego etatu wojennego brygady pancernej nr 010/500 – 010/506 o ogólnym stanie 1354 żołnierzy. Zgodnie z etatem w skład brygady wchodziły następujące pododdziały:
W skład każdego batalionu czołgów wchodziły:
Struktura organizacyjna zmotoryzowanego batalionu strzelców (w lWP nazywany batalionem fizylierów) przedstawiała się następująco:
Kompania dowodzenia liczyła pięć plutonów: łączności z 2 czołgami T-34/85, rozpoznawczy z 3 samochodami pancernymi BA-64, saperów, ochrony sztabu i gospodarczy.
Kompania technicznego zaopatrzenia liczyła cztery plutony: remontu maszyn bojowych i samochodów, pluton dowozu materiałów pędnych, pluton dowozu amunicji i robót specjalnych.
W dniu 23 lutego 1945 r. żołnierze złożyli przysięgę.
26 lutego, w ramach przegrupowania 2 Armii WP, brygada otrzymała rozkaz przemieszczenia się w rejon Krzyża na Pomorzu Zachodnim. Przewieziono ją koleją, rozładowano na stacji Paczkowo i rozlokowano w rejonie Siedlisk. Stąd marszem przegrupowała się do Strzelec Krajeńskich trasą przez Wieleń i Drezdenko. 20 marca otrzymała rozkaz przemarszu pod Wrocław. Wyruszyła 29 marca ze stacji Stare Kurowo do Oleśniczki. Tam zajęła rejon ześrodkowania i przeprowadziła obsługę sprzętu bojowego. 5 kwietnia brygada wraz z całą 2 armią WP weszła w skład wojsk blokujących Wrocław na zewnętrznym pierścieniu okrążenia.
Tego dnia brygada liczyła 1.312 żołnierzy, w tym 250 oficerów, 559 podoficerów i 503 szeregowców. Na uzbrojeniu brygady znajdowało się 438 karabinów i 528 pistoletów maszynowych, 22 ręczne karabiny maszynowe, 4 ciężkie karabiny maszynowe, 9 przeciwlotniczych karabinów maszynowych, 4 armaty 76,2 mm, 18 rusznic przeciwpancernych, 83 samochody i 65 czołgów T-34-85.
W związku z przygotowaniami do operacji berlińskiej brygada została przesunięta w rejon lasów nad Nysą. Grupa oficerów sztabu brygady dokonała rozpoznania tras przyszłego działania i przypuszczalnych kierunków kontrataków nieprzyjaciela z rejonu Rothenburga. 15 kwietnia, na mocy rozkazu dowódcy wojsk pancernych 2 Armii WP, brygada wymaszerowała z pozycji wyjściowych i skoncentrowała się w rejonie leśniczówki Haustern, z zadaniem sforsowania Nysy na odcinku Tormersdorf, Ober Vorwerk i wyjścia na zachodni brzeg kanału Neugraben. Po sforsowaniu Nysy, rano 17 kwietnia brygada osiągnęła wschodni brzeg rzeki Weisser Schöps (Běły Šepc) a następnie sforsowała ją w rejonie i opanowała Nieder Spreehammer. 19 kwietnia zajęła kolejno , , wieczorem osiągnęła Sprewę. Sforsowała ją 21 kwietnia, zajmując i Neudorf. 22 kwietnia brygada znalazła się w okrążeniu i poniosła ogromne straty w ludziach i sprzęcie. Po wyjściu z okrążenia zajęła stanowiska obronne w rejonie Klitten. 1 maja skoncentrowała się w rejonie Grube Ostfeld (), a następnego dnia we Friedersdorf, gdzie do 4 maja odtwarzała zdolność bojową.
5 maja brygada otrzymała zadanie wzięcia udziału w operacji praskiej. Działając z 28 spas, wspólnie z 5 i 9 DP, 8 maja zajęła Schonberg, a następnego dnia osiągnęła Łabę w rejonie Bad Schandau. Swój szlak bojowy brygada zakończyła w czeskim Decinie.
10 maja 1945 r. brygada liczyła 405 (31% stanu z dnia 5 kwietnia 1945 r.) żołnierzy, w tym 80 (32%) oficerów, 184 (33%) podoficerów i 141 (28%) szeregowców. Na uzbrojeniu brygady znajdowały się 72 (16%) karabiny i 116 (22%) pistoletów maszynowych, 26 (31%) samochodów i 20 (31%) czołgów T-34-85. Nie wykazano ręcznych, ciężkich i przeciwlotniczych karabinów maszynowych oraz armat 76,2 mm i rusznic przeciwpancernych, co jednoznacznie wskazuje, że zostały bezpowrotnie utracone.
Na podstawie rozkazu Nr 180 ND WP z 19 sierpnia 1945 16 Dnowska Brygada Pancerna otrzymała drugą nazwę wyróżniającą „Łużycka”.
Na podstawie rozkazu Nr 00510/Org. ND WP z dnia 5 września 1945 r. brygada została podporządkowana dowódcy Pomorskiego Okręgu Wojskowego i dyslokowana do Szczecina.
Na podstawie rozkazu organizacyjnego Nr 0248/Org. ND WP z 14 września 1945 r. brygada została przeformowana na etat Nr 5/15 brygady pancernej (czasu pokojowego) o stanie 677 żołnierzy i 6 pracowników wojska. Siłę uderzeniową brygady stanowiły 4 kompanie czołgów zorganizowane w dwa bataliony. Oba bataliony czołgów wspierały kompanie: fizylierów, sztabowa i technicznego zaopatrzenia.
Obsada personalna.
Oficerowie
Kamuflaż i oznakowanie wozów.
Wozy bojowe malowano farbą olejną koloru ciemnozielonego. Poszczególne pojazdy mogły różnić się odcieniem, a nawet i kolorem.
Jeśli okoliczności tego wymagały, malowano pojazdy w nieregularne plamy różnej wielkości i kształtu. Obok podstawowego koloru wykorzystywano brąz, czerń lub piaskowy. Taki sposób malowania stosowano jednak sporadycznie. Zimą wozy bojowe malowano na biało, tzw. bielidłem. Biel nakładano bezpośrednio na ochronną farbę zieloną, przy czym pokrywano nią albo cały pojazd, albo też tylko część jego powierzchni, tworząc nieregularne plamy deformujące kształt. Zamiast farby mogło być używane wapno.
Na wieży malowano orła. Stylizowany, aczkolwiek znacznie uproszczony kształt orła wzorowany był na orle piastowskim. Wysokość orła wahała się od 20 do 40 cm. Znak orła był umieszczony w kole zakreślonym jedną linią białą, dwoma liniami lub też grubą, białą linią przerywaną. Kolejność i miejsce malowania znaku orła oraz numerów taktycznych były podawane w rozkazie dowódcy danej jednostki.
Oznakowanie taktyczne
Numery taktyczne brygady:

</doc>
<doc id="714654" url="https://pl.wikipedia.org/wiki?curid=714654" title="Gruczoł mezokrynowy">
Gruczoł mezokrynowy



</doc>
<doc id="714659" url="https://pl.wikipedia.org/wiki?curid=714659" title="Fernando Cavenaghi">
Fernando Cavenaghi

Fernando Cavenaghi (ur. 21 września 1983 w Buenos Aires) – argentyński piłkarz występujący na pozycji napastnika.
Kariera Klubowa.
Od 2011 roku gra w River Plate dokąd trafił z Girondins Bordeaux. Wcześniej grał w Club Atlético River Plate oraz Spartaku Moskwa. 26 marca 2008 roku w pojedynku z Egiptem zadebiutował w reprezentacji Argentyny. W sezonie 2008/2009 Cavenaghi wywalczył z zespołem mistrzostwo Francji. Został wypożyczony do Realu Mallorca na sezon 2010/2011, a wiosną 2011 był wypożyczony do SC Internacional. Latem 2011 wrócił do River Plate. Od 2012 roku jest piłkarzem Villarreal C.F.

</doc>
<doc id="714663" url="https://pl.wikipedia.org/wiki?curid=714663" title="Tenure">
Tenure

Tenure – termin angielski oznaczający stałą posadę (etat), najczęściej jednak używany w kontekście akademickim (także w polskim żargonie uniwersyteckim) jako określenie posady z gwarancją zatrudnienia. 
W Stanach Zjednoczonych "tenure" wiąże się z awansem ze stanowiska "assistant professor" (odpowiednik adiunkta) na "associate professor" (odpowiednik profesora nadzwyczajnego) lub bezpośrednio na "professor" (inaczej "full professor", czyli pełnoprawny profesor). Adiunkt ma od 6 do 7 lat na wykazanie swoim dorobkiem, że zasługuje na "tenure"; po jego uzyskaniu w zasadzie nie można go już zwolnić (wyjąwszy przestępstwa, zaniedbania pracownicze i tym podobne zachowania). Na niektórych uczelniach (np. MIT) "tenure" uzyskuje się osobno i niezależnie od awansów na kolejne stanowiska (w szczególności typowe jest uzyskanie najpierw stanowiska "associate professor", a dopiero później "tenure", przyznanego już bez jednoczesnego awansu). 
Celem systemu "tenure" jest zapewnienie pracownikom naukowym niezależności od nacisków uczelni – jest to akademicki odpowiednik instytucji immunitetu poselskiego lub sędziowskiego. Ponieważ "tenure" uniemożliwia zwolnienie profesora, dopóki ten nie zaniedbuje obowiązków zawodowych, może on swobodnie się angażować w niepopularne badania bez obawy o utratę stanowiska.

</doc>
<doc id="714664" url="https://pl.wikipedia.org/wiki?curid=714664" title="Duisburg Hauptbahnhof">
Duisburg Hauptbahnhof

Duisburg Hauptbahnhof (w skrócie Duisburg Hbf) – największa stacja kolejowa w Duisburgu, w Zagłębiu Ruhry. Jedna z największych stacji kolejowych w tej części Niemiec. Stacja ma 6 peronów, oraz 12 krawędzi peronowych. Duisburg Hauptbahnhof jest też przystankiem dla tramwajów i autobusów. 
Historia.
Duisburg Hauptbahnhof otwarty został w 1846 roku. 
Położenie.
Dusiburg Hbf leży w centrum miasta, nad autostradą A59. Obok znajduje się kino, płatne parkingi, oraz tunel w którym odbyła się Love Parade.
Transport miejski.
Do dworca dojeżdżają tramwaje, m.in. 901, 903 i U79, autobusy: 933, 934 oraz wiele innych. Na placu przed wejściem na dworzec można wypożyczyć rowery. 

</doc>
<doc id="714665" url="https://pl.wikipedia.org/wiki?curid=714665" title="Cris">
Cris

Cris, właśc. Cristiano Marques Gomes (ur. 3 czerwca 1977 w Guarulhos) – brazylijski piłkarz występujący na pozycji środkowego obrońcy.
Kariera klubowa.
Początki.
Cris zawodową karierę rozpoczynał w 1995 roku w Corinthians Paulista. W debiutanckim sezonie rozegrał dwa ligowe spotkania, a w kolejnych rozgrywkach nie wystąpił w ani jednym meczu. Łącznie przez cztery lata gry dla Corinthians Cris zaliczył 26 występów. W 1995, 1997 i 1999 roku zwyciężył w rozgrywkach Campeonato Paulista, w 1995 roku sięgnął po krajowy puchar, a w 1998 roku został mistrzem kraju. W 1999 roku Brazylijczyk został zawodnikiem Cruzeiro EC. W 2003 roku na krótko trafił do niemieckiego Bayeru 04 Leverkusen, jednak nie potrafił przebić się tam do wyjściowej jedenastki i powrócił do Cruzeiro. Łącznie dla ekipy „Raposa” Cris rozegrał 156 ligowych pojedynków i strzelił trzynaście bramek. W tym czasie wywalczył mistrzostwo i puchar Brazylii oraz mistrzostwo stanu Minas Gerais.
Olympique Lyon.
W sierpniu 2004 roku Cris podpisał kontrakt z Olympique Lyon, a francuski klub zapłacił za niego blisko trzy miliony euro. W nowym klubie brazylijski obrońca od razu wywalczył sobie miejsce w podstawowej jedenastce i stworzył duet środkowych obrońców ze swoim rodakiem Caçapą. Od początku swojej przygody z Lyonem Cris odnosił wiele sukcesów w rozgrywkach ligowych, regularnie grywał także w Lidze Mistrzów UEFA. Każdy z sezonów spędzonych na Stade Gerland kończył sięgnięciem po tytuł mistrza Francji, oprócz tego jego gra wielokrotnie była wyróżniana przez takie czasopisma jak L'Équipe oraz France Football. Cris przedłużył swój kontrakt z ekipą „Les Gones” do 2011 roku, a Alain Perrin mianował go kapitanem drużyny. 11 sierpnia 2007 roku w meczu przeciwko Toulouse FC Brazylijczyk zderzył się z Johanem Elmanderem i zerwał więzadła w prawym kolanie. Kontuzja ta wykluczyła go z gry na niemal pół roku, a wychowanek Corinthians na boisko powrócił dopiero 1 marca 2008 roku w pojedynku z Lille OSC.
Galatasaray.
3 września 2012 roku Cris po ośmiu latach gry we Francji przeszedł do Galatasaray SK za około 1,25 miliona euro.
Zawodnik strzelił dla tureckiej drużyny swojego pierwszego gola 28 października 2012 roku w meczu z Kayserisporem, który zakończył się ostatecznie wynikiem 3:0.
2 stycznia 2013 roku zawodnik, po zaledwie czterech miesiącach gry w nowym zespole, rozwiązał swój kontrakt z klubem za porozumieniem stron.
Grêmio.
3 stycznia 2013 roku podpisał kontrakt z Grêmio. Miał on zastąpić Gilberto Silvę, który odszedł do Atlético Mineiro. Zawodnik zagrał jednak w jedynie trzech spotkaniach.
Vasco da Gama.
9 sierpnia 2013 roku przeszedł do CR Vasco da Gama. W 2014 roku zakończył karierę piłkarską.
Kariera reprezentacyjna.
W reprezentacji Brazylii Cris zadebiutował 4 kwietnia 1999 roku w wygranym 7:0 meczu ze Stanami Zjednoczonymi. Następnie dotarł do ćwierćfinału Copa América 2001 oraz zwyciężył w Copa América 2004. W 2006 roku Carlos Alberto Parreira powołał go do 23-osobowej kadry na mistrzostwa świata. Na mundialu w Niemczech „Canarinhos” zostali wyeliminowani w ćwierćfinale, a sam Cris pełnił rolę rezerwowego i nie wystąpił w żadnym ze spotkań. Łącznie dla drużyny narodowej zaliczył szesnaście występów i strzelił jednego gola.

</doc>
<doc id="714666" url="https://pl.wikipedia.org/wiki?curid=714666" title="Połączenia zwierające">
Połączenia zwierające



</doc>
<doc id="714667" url="https://pl.wikipedia.org/wiki?curid=714667" title="Wykształciuch">
Wykształciuch

Wykształciuch, także: wykształceniec – pejoratywne, ironiczne określenia osób posiadających wyższe wykształcenie, ale postrzeganych jako niespełniające wymogów koniecznych do osiągnięcia statusu inteligenta.
Znaczenie pierwotne.
Słowo „wykształciuch” w języku polskim stworzone zostało przez Romana Zimanda jako tłumaczenie rosyjskiego pojęcia „obrazowanszczina” () wymyślonego przez Aleksandra Sołżenicyna. Określa ono ludzi, który zdobyli formalne wykształcenie (ros. "obrazowanije" „wykształcenie”), ale nie są w stanie sprostać ideałom inteligenckiego powołania. Określenie to ma charakter deprecjonujący, ale zdaniem Bronisława Wildsteina wyłącznie dla osób spełniających warunki wyznaczone przez Sołżenicyna, tj. tych, którzy dzięki władzy bolszewików zniszczyli i zastąpili tradycyjną inteligencję. 
W Rosji wśród pejoratywnych określeń inteligencji funkcjonuje także pojęcie intelligientszcziny (ros. ). W 1909 powołał się na nie jako używany wcześniej termin Nikołaj Bierdiajew. Według jego definicji odnosi się ono do odciętych od rzeczywistości społecznej grup inteligenckich charakteryzujących się inercją myślenia oraz powierzchownymi i zmiennymi fascynacjami zachodnimi modami intelektualnymi.
Te i inne analogiczne określenia pojawiają się szczególnie często w Polsce i Rosji, gdzie najsilniejsza jest tradycja inteligencka i toczą się spory o kryteria inteligenckości. Pojawienie się dużej liczby osób, których inteligencka tożsamość może być kwestionowana, wiąże się najczęściej z polityką państw komunistycznych, w których w krótkim czasie wykształcenie wyższe uzyskały liczne rzesze osób niezwiązanych z tradycją inteligencką. Socjolog Jerzy Mikułowski Pomorski pisał np. w tym kontekście o „produktach przyspieszonego i koniunkturalnego awansu społecznego”. Neutralnym określeniem tej właśnie grupy społecznej było w okresie PRL pojęcie „nowej inteligencji”.
Innym ironicznym określeniem osób wykształconych jest pojęcie „jajogłowych”. Nie jest ono tożsame z pojęciem „wykształciuchy”, ponieważ nie odwołuje się do słabości etosu inteligenckiego tych osób, a jedynie wykpiwa przemądrzałość, wynoszenie się i arogancję charakterystyczną dla niektórych intelektualistów.
Współczesne użycie w dyskursie politycznym.
Współcześnie pojęcie „wykształciucha” używane jest w Polsce w dyskursie politycznym. Do publicznego obiegu zostało wprowadzone przez wicepremiera i ministra spraw wewnętrznych i administracji Ludwika Dorna w wywiadzie udzielonym gazecie „Dziennik” latem 2006. W wywiadzie tym postawił on „wykształciuchów” w opozycji do inteligencji ("To mocno ignorancka, egoistyczna, narcystyczna warstwa wykształconych, która nie ma wiele wspólnego z polską inteligencją"), nie precyzując dokładnie adresata ("Ta znaczna część warstwy wykształconej posiada pewną profesjonalną kompetencję. Natomiast straciła ona kontakt z resztą Polski, w gruncie rzeczy na własne życzenie"). Zdaniem Dorna „wykształciuchami” są widzowie, oglądający w TVN24 audycję "Szkło kontaktowe" (a dokładniej, że jest to "program «natargetowany» (z przeznaczeniem do odbioru) na grupę wykształciuchów").
Przeciwnicy PiS terminu „wykształciuch” używają w znaczeniu: "inteligent niepopierający PiS" – w oczach zwolennika PiS lub nawet "inteligent w oczach zwolennika PiS". W takim ujęciu etykietka ma piętnować nie samego „wykształciucha”, lecz osobę używającą tego określenia. Np. w felietonie "Walka demonów" „Rzeczpospolita” 4–5 listopada 2006 Tomasz Jastrun (Smecz) napisał: "Trafnie przewidziałem, że spotkam tu wielu znajomych, wszędzie inteligenckie twarze, te przeklęte «wykształciuchy», jak raczył nazwać inteligencję Ludwik Dorn".
W publicznej debacie na łamach Gazety Polskiej, Piotr Lisiewicz oraz Jacek Kwieciński stwierdzili, że „sprawa wykształciuchów” nie wynika tylko z walki politycznej, ale jest istotnym problemem społecznym. Ich zdaniem problem „wykształciuchów” powstał w wyniku zastąpienia dawnych, przedwojennych elit politycznych, kadrą osób wykształconych, ale wywodzącą się z niższych warstw społecznych. Autorzy tej teorii utrzymują, że „wykształciuch” dąży do zrozumienia świata polityki, obserwując jego uproszczony wizerunek, w jednym medium.

</doc>
<doc id="714671" url="https://pl.wikipedia.org/wiki?curid=714671" title="Hagen Hauptbahnhof">
Hagen Hauptbahnhof

Hagen Hauptbahnhof – główna stacja kolejowa w Hagen, w zagłębiu Ruhry, w Niemczech. Stacja została otwarta w 1848, a budynek dworca pochodzi z 1910.

</doc>
<doc id="714681" url="https://pl.wikipedia.org/wiki?curid=714681" title="Mainz Hauptbahnhof">
Mainz Hauptbahnhof

Mainz Hauptbahnhof – główna stacja kolejowa w Moguncji, w kraju związkowym Nadrenia-Palatynat, w Niemczech i jest węzłem kolejowym w zachodniej części regionu Ren-Men. Jest zlokalizowana na południowo-zachodnim krańcu dzielnicy Mainz-Neustadt. Obsługuje dziennie około 60 tys. pasażerów odprawiając 104 pociągi dalekobieżne i 311 regionalnych.
Historia.
Na mocy ustawy o żegludze na Renie z 1831 Moguncja utraciła prawo do składowania i była niechętnie odwiedzana przez jednostki żeglugi na Renie ze względu na zamulony port i wysokie taryfy celne. 13 kwietnia 1840 oddano do użytku linię kolejową Taunus między Frankfurtem nad Menem, Mainz-Kastel i Wiesbaden, zmniejszając ruch tranzytowy i turystyczny przez Moguncję.
Moguncja była największym miastem Wielkiego Księstwa Hesji i tradycyjnie silnym ośrodkiem handlowym dzięki Izbie Handlowej i z tego powodu stało się atrakcyjnym węzłem w powstającej sieci kolejowej. Ludwigsbahngesellschaft z siedzibą w Moguncji uzyskał więc koncesje na budowę linii kolejowych, które wywodziły się z Moguncji.
W 1845 Moguncja otrzymała koncesję na budowę linii kolejowej do Wormacji i do granicy Górnego Palatynatu. Budowę rozpoczęto w 1847. Ukończenie linii opóźniło się w wyniku wydarzeń politycznych 1848/49 do 23 marca 1853, a pierwsza stacja w Moguncji otworzono dopiero w sierpniu 1853.
W następnych latach liczba pasażerów wzrosła, ponieważ Moguncja rozwinęła się w węzeł komunikacyjny dla linii do Darmstadt, Aschaffenburga, Bawarii, Ludwigshafen, w kierunku Francji, Bingen, Kolonii i Frankfurtu nad Menem. Z powodu ograniczonej przestrzeni nad brzegiem Renu między rzeką a twierdzą nie można było tam rozbudować obiektów kolejowych. Postanowiono przenieść stację do zachodniej części miasta. Realizacja projektu wymagała poprowadzenia torów dojazdowych szerokim łukiem na zachód od miasta. Wymagało to również tunelu pod cytadelą, który został uruchomiony w 1876.
Dzisiejszy dworzec główny został zbudowany w latach 1882-1884 według planów niemieckiego architekta z Moguncji Philippa Johanna Berdellé (1838-1903) w ramach rozbudowy miasta po wojnie francusko-pruskiej jako nowy dworzec główny. Budynek zbudowano z jasnego Piaskowiec piaskowca w stylu włoskiego neorenesansu z elementami baroku i klasycyzmu. Efektowny budynek centralny ujęty jest w dwa skrzydła boczne z arkadami, które z kolei kończą się ryzalitami. Budowla została oddana do użytku 15 października 1884.
Elementy dekoracyjne.
Dekoracje w formie płaskorzeźb na głównym budynku po obu stronach głównego wejścia alegorycznie nawiązywały do ​​funkcji budynku. Płaskorzeźby stworzone przez rzeźbiarzy z Moguncji Valentina Bartha i Antona Scholla w zabawny sposób przedstawiają putta w zabytkowych strojach przyjeżdżających i odjeżdżających pociągiem.
Płaskorzeźba „Wyjazd" znajduje się w lewej części głównego budynku: W lewym górnym rogu widnieje napis Billet. Przedstawia sceny, które obracają się wokół tematu wyjazdu i pożegnania na dworcu. Obejmuje to ciężką walizkę.
Płaskorzeźba „Przyjazd" znajduje się po prawej stronie głównego budynku: Tutaj putta ponownie wysiadają z pociągu i widać radosne przybycie. Ciężka walizka zostaje zabrana.
Zegar stacyjny na dachu został zwieńczony skrzydlatym geniusem pary i elektryczności. Nad trzema głównymi drzwiami wejściowymi znajdują się również płaskorzeźby, które są reprodukowane w kolejności (od lewej do prawej), w jakiej są przymocowane do budynku.
Pasażerów chroniła najdłuższa wówczas hala dworcowa w Europie. Została zbudowana przez zakłady MAN w Gustavsburgu, które zbudowały również most kolejowy na Renie (Eisenbahnbrücke Mainz-Süd). Przy długości 300 metrów i szerokości 47 metrów konstrukcja z żeliwa i kutego żelaza, szkła i blachy falistej zajmowała powierzchnię około 14 000 metrów kwadratowych. Konstrukcja dachu podzielona została na 29 pól i wsparta na sześćdziesięciu słupach z kutego żelaza. Fronty zamykano szklanymi fartuchami do wysokości pociągów. Najwyższy punkt dachu zaopatrzono w przeszkloną, otwieraną klapę do odprowadzania dymu i pary. Kolejne dwie tafle szkła zainstalowano w obudowę, która poza tym składała się z blachy falistej.
Zniszczenia wojenne.
W czasie II wojny światowej stacja została poważnie uszkodzona w wyniku bombardowań: zniszczono 1767 metrów torów i 198 zwrotnic. Jednocześnie zniszczeniu uległy systemy bezpieczeństwa i telekomunikacyjne. Mimo zniszczeń ruch pociągów z krótkimi przerwami był utrzymany.
10 września 1945 większość torów na Dworcu Głównym była ponownie użytkowana. W 1946 ponownie uruchomiono blokady elektromechaniczne.
Modernizacja w latach 90. XX w..
Zbudowano czwarty peron dla ruchu regionalnego. W tym celu dużym kosztem przedłużono dwa przejścia podziemne.
Do końca 2003 stacja została gruntownie przebudowana za około 114 milionów marek (około 58 milionów euro) w ciągu pięciu lat budowy. Duża żeliwna hala dworcowa z 1939 została całkowicie rozebrana[7] i zastąpiona żelbetową nadbudową, której dach o łukach architektonicznie nawiązuje do wcześniejszych hal peronowych.
Renowacja elewacji głównej zabytkowego budynku dworca doprowadziła do przybliżonego przywrócenia dawnego wyglądu. Brakuje jednak wież dachowych. Wewnątrz wszystko zostało przeprojektowane. Wejścia na perony (perony od 2 do 8) prowadzą teraz przez szeroki podniesiony chodnik z bocznymi galeriami handlowymi, do których można dotrzeć bez barier schodami, schodami ruchomymi i windami z holu wejściowego i z peronów. Obejmuje cztery perony (powierzchnia peronów 16 906 m2) i siedem torów. Trzy kolejne ślepe tory są dostępne z prawej strony peronu 1, ale tylko tor 11 służy do obsługi pasażerów. Powierzchnia sklepów i restauracji została powiększona do 3800 metrów kwadratowych. Dwa podziemne przejścia i wejścia na perony służą jedynie jako drogi ewakuacyjne. Zamurowano cztery wewnętrzne klatki schodowe.
W trakcie przebudowy powstało nowe wejście po południowo-zachodniej stronie dworca, które umożliwia przede wszystkim dojazd prywatnymi samochodami. Na stacji znajduje się 2138 miejsc parkingowych dla transportu prywatnego (park and ride / park and rail). Plac dworcowy został całkowicie przeprojektowany i jest teraz zarezerwowany dla lokalnego transportu publicznego i taksówek.
Aby zachować zgodność z przepisami przeciwpożarowymi, strop w holu recepcyjnym został przebity, aby dym - dodatkowo odciągany przez wentylatory - mógł się wydostać. W podziemiach znajduje się zbiornik na wodę przeciwpożarową o pojemności 170 metrów sześciennych. Jest zasilany przez obfite wody gruntowe, które pochodzą z Hartenberg i Taubertsberg i płyną w kierunku Renu.
Dworzec kolejowy w stolicy Nadrenii-Palatynatu jest według Deutsche Bahn jednym z najnowocześniejszych dworców w Niemczech.
Znaczenie komunikacyjne.
W 2011 z głównego dworca kolejowego w Moguncji korzystało dziennie około 60 000 podróżnych. Jest to początek Mainbahn do Frankfurt Dworzec Główny i przystanek na linii S 8 S-Bahn Rhein-Main, a od „drobnej zmiany rozkładu jazdy” w dniu 10 czerwca 2018 był również punktem końcowym linii S 6 na S-Bahn Rhein-Neckar z Mannheim Dworzec Główny. Łącznie 311 pociągów lokalnych (S-Bahn, Regional-Express i Regionalbahn) oraz 104 pociągi dalekobieżne (Intercity, Eurocity, Intercity-Express i CityNightLine) zatrzymują się codziennie w Moguncji (od 2009).
Dworzec kolejowy jest ważnym śródmiejskim węzłem tramwajowym i autobusowym, a także punktem początkowym regionalnych linii autobusowych.
Wraz z uruchomieniem dalekobieżnych usług autobusowych w Niemczech od 2013 niektóre dalekobieżne linie autobusowe biorą swój początek przy dworcu głównym. Stąd kursował autobus wahadłowy na lotnisko Frankfurt-Hahn.
Ciekawostki.
11 lipca 2007 BKA zaprezentowało na konferencji prasowej raport końcowy[51] z projektu. Dzięki dostępnej wówczas technologii prawdopodobieństwo wykrycia wynosiło 60% w optymalnych warunkach oświetleniowych przy świetle dziennym. Jednak w nocy spadło to do 10%; dlatego wyszukiwanie zdjęć nie było praktyczne.

</doc>
<doc id="714682" url="https://pl.wikipedia.org/wiki?curid=714682" title="Pangajon">
Pangajon

Pangajon "(gr. Παγγαίον)" – masyw górski, położony we wschodniej części obecnej greckiej prowincji Macedonia. Zdaniem archeologów góra o dalekosiężnym znaczeniu gospodarczym i sakralnym, od początków zaistnienia tu ludzkiego rodzaju . Na przestrzeni tysiącleci góra znana była pod wieloma imionami, a nazwę Pangajon przywrócono w nowożytnym państwie greckim.
Wierzenia i mity związane z górą.
Pochodzenie nazwy: masyw najpierw nosić miał nazwę "Karmanion" "(Καρμάνιον)", zmienioną później na "Pangajon", od imienia Pangajosa, syna zawsze okrutnego i niepohamowanego boga Aresa i śmiertelniczki Kritowuli. Pangajos, podobnej swemu ojcu natury, nie mogąc pohamować się, popełnił kazirodztwo ze swą córką. Następnie, targany wyrzutami sumienia, odebrał sobie życie na stokach tejże góry. 
Czczono zwłaszcza boga Dionizosa, do którego należeć miał Pangajon. Góra miała być też miejscem zamieszkania Boreadów Kalaisa i Zetesa. Od ukąszenia żmii zginąć tu miała piękna i dobra driada Eurydyka, a według jednego z mitów zginął tu także jej mąż Orfeusz, ukarany za wykonywanie na górze Dionizosa hymnu do innego boga, Heliosa. Miał tu znaleźć śmierć król Hedonów, Likurg, usiłujący przeszkodzić Dionizosowi w wejściu, do jego własnego, boskiego kraju.
Historia.
Żyzne i bogate w wodę tereny wokół Pangejonu zawsze stanowiły teren intensywnej kolonizacji, rywalizacji i ostrych starć lokalnych plemion, miast-państw, następnie także mocarstw: najpierw Persji, Aten, Sparty i Macedonii, następnie Macedonii i Rzymu, od VI w. n.e. Bizancjum i Słowian. W XX wieku teren zaciętych walk sił zbrojnych Grecji i Turcji, następnie Grecji i Bułgarii, a w kilka lat później, już w trakcie I wojny światowej, wojsk greckich i brytyjskich z bułgarskimi. U stóp Pangajon leży ważny strategiczne węzeł drogowy i wczesnostarożytne warownie, następnie przekształcone w bogate miasto, port i ważną bazę morską okresu klasycznego, hellenistycznego, rzymskiego i bizantyjskiego - Amfipolis. W 451 n.e. na stokach Pangajonu, na wysokości 753 m n.p.m., założono pierwszy w Europie klasztor chrześcijański, pw. Matki Boskiej "Eikosifoinissa", aktywny także dziś.
Wyrocznia Pangajońska.
Na szczycie istnieć miała wyrocznia Dionizosa, w przekonaniu mieszkańców północnej Grecji równa delfijskiej. W szczególności to tu król Macedonii Filip II, przed planowaną wyprawą na Persję, zasięgać miał rady i otrzymać miał boskie błogosławieństwo.
Surowce naturalne.
W przeszłości istniały tu ważne kopalnie głównie złota i srebra. Ateńczycy, następnie Spartanie, następnie Filip II, finansowali nim swe ekspansje terytorialne. Mennica pobliskiego Amfipolis znana też poza Helladą, sięgnęła następnie po dominującą pozycję w Królestwie Macedonii.
Inne.
Pangajon zwykle jest bardzo dobrze widoczny z pokładów samolotów rejsowych relacji Ateny–Warszawa, po prawej stronie, bezpośrednio po przelocie nad Morzem Egejskim i półwyspem Athos.

</doc>
<doc id="714686" url="https://pl.wikipedia.org/wiki?curid=714686" title="Marat Izmajłow">
Marat Izmajłow

Marat Nailewicz Izmajłow (ros. Марат Наилевич Измайлов, ur. 21 września 1982 w Moskwie) – piłkarz rosyjski, grający na pozycji ofensywnego pomocnika lub skrzydłowego, reprezentant kraju. Z Lokomotiwem Moskwa dwukrotnie był mistrzem Rosji w latach 2002 i 2004, a w 2001 i 2007 wywalczył Puchar Rosji.
Wraz z reprezentacją uczestniczył w MŚ 2002 w Korei Południowej i Japonii oraz w Mistrzostwach Europy w Portugalii.

</doc>
<doc id="714692" url="https://pl.wikipedia.org/wiki?curid=714692" title="Luminol">
Luminol

Luminol – organiczny związek chemiczny, hydrazyd kwasu ftalowego z grupą aminową w pierścieniu aromatycznym. Jest to substancja wykazująca chemiluminescencję związaną z utlenianiem luminolu w środowisku alkalicznym, w obecności określonych utleniaczy i aktywatorów jak np. heksacyjanożelazian(III) potasu czy siarczan miedzi . Barwa emitowanego światła widzialnego zależy od warunków utlenienia (głównie od użytych aktywatorów).
W roztworze wodnym luminolu wydajność kwantowa „świecenia” jest mała, ale w niektórych polarnych rozpuszczalnikach organicznych (np. DMSO lub DMF), wydajność ta może być nawet kilkanaście razy większa i może zachodzić nawet pod wpływem tlenu z powietrza, bez obecności dodatkowego aktywatora.
Otrzymywanie.
Luminol można otrzymać w wyniku ogrzewania kwasu 3-nitroftalowego z hydrazyną w wysokowrzącym rozpuszczalniku np. glicerolu. W wyniku reakcji kondensacji powstaje 3-nitroftalhydrazyd, który następnie poddaje się reakcji z ditionianem(III) sodu w celu redukcji grupy nitrowej do grupy aminowej otrzymując luminol.
Zastosowania.
Luminol stosowany jest w kryminalistyce. Pozwala na ilościowe chemiluminescencyjne oznaczenie DNA. Ponadto stosowany jest również do oznaczania bardzo małych próbek ludzkiego DNA z włosów, plamek krwi, skrawków tkanek. Odnajdywanie śladów krwi jest możliwe dzięki spryskaniu podejrzanych miejsc roztworem luminolu z dodatkiem substancji utleniającej. Żelazo związane w hemoglobinie zadziała jak aktywator i będzie można zaobserwować świecące ślady krwi. Nawet jeśli miejsce było intensywnie sprzątane, świecące ślady mają dokładnie taki sam kształt jak dawno nieobecne ślady krwi. Luminol reaguje też z innymi wydzielinami. Ale na podstawie kształtu śladów, można ustalić czy była to krew z ran, w konkretny sposób zadanych. Uciążliwą wadą tej metody jest niszczenie wykrywanego DNA, co uniemożliwia ustalenie tożsamości ofiary.
Luminol może być związkiem karcynogennym.

</doc>
<doc id="714702" url="https://pl.wikipedia.org/wiki?curid=714702" title="Pies Huckleberry">
Pies Huckleberry

Pies Huckleberry () – serial animowany wyprodukowany w 1958 roku przez studio Hanna-Barbera.
Głównym bohaterem serialu jest pies Huckleberry. Drugoplanową postacią był miś Yogi (do czasu realizacji oddzielnego serialu o Yogim). W Polsce w okresie PRL-u wielokrotnie emitowany w telewizji (np. w ramach Teleferii i Zwierzyńca); były także w obiegu kopie filmowe. Od 13 listopada 1999 do 19 lutego 2000 roku serial był emitowany w ramach bloku „Kino Bez Rodziców” na TVP2. Nowa oficjalna wersja dubbingowa była emitowana na kanale Boomerang, a od 11 sierpnia 2014 roku w telewizji Puls 2. Serial był również wydawany na kasetach VHS przez Polskie Nagrania. Głosu Huckleberry'emu użyczył Wiktor Zborowski.
Wersja polska.
Nowa wersja dubbingowa (1999).
Opracowanie wersji polskiej: Start International Polska
Wystąpili:
i inni
Wersja polska z filmów animowanych.
Złych czterech i pies Huckleberry.
Opracowanie wersji polskiej: Start International Polska
Reżyseria: Ewa Złotowska
Dialogi polskie i teksty piosenek: Katarzyna Wojsz-Saaid
Dźwięk i montaż: Hanna Makowska
Kierownictwo muzyczne: Marek Klimczuk
Kierownik produkcji: Paweł Araszkiewicz
Udział wzięli:
i inni

</doc>
<doc id="714714" url="https://pl.wikipedia.org/wiki?curid=714714" title="Charles Gordon-Lennox (5. książę Richmond)">
Charles Gordon-Lennox (5. książę Richmond)

Charles Gordon-Lennox, 5. książę Richmond i Lennox KG (ur. 3 sierpnia 1791 w Richmond House w Londynie, zm. 21 października 1860 w Portland Place w Londynie), brytyjski arystokrata, polityk i wojskowy, minister w rządzie lorda Greya.
Życiorys.
Był najstarszym synem Charlesa Lennoxa, 4. książę Richmond, i lady Charlotte Gordon, córki 4. księcia Gordon. Od 1806 r. nosił tytuł grzecznościowy "hrabiego Marchii".
Służył w sztabie Wellingtona podczas kampanii na Półwyspie Iberyjskim. W bitwie pod Waterloo był adiutantem księcia Oranii. W tym samym czasie był członkiem Izby Gmin z okręgu Chichester (od 1812 r.). W 1818 r. wraz z resztą rodziny towarzyszył ojcu, który został gubernatorem generalnym Brytyjskiej Ameryki Północnej. Po śmierci ojca w 1819 r. został 5. księciem Richmond i Lennox oraz zasiadł w Izbie Lordów.
Książę Richmond należał do stronnictwa torysowskich ultrasów. Sprzeciwiał się ustawom równouprawniającym katolików, później był przeciwnikiem wprowadzania wolnego handlu przez rząd Roberta Peela. W latach 1830–1834, z powodu konfliktu z księciem Wellington, Richmond i jego stronnicy popierali wigowski gabinet Greya. Richmond pełnił w nim funkcję poczmistrza generalnego. W 1829 r. został kawalerem Orderu Podwiązki.
W 1836 r., po śmierci swojego wuja, 5. księcia Gordon, odziedziczył wszystkie ziemie rodziny Gordonów i przybrał nazwisko Gordon-Lennox. Był również członkiem loży masońskiej.
Życie prywatne.
10 kwietnia 1817 r. w Westminsterze, poślubił lady Caroline Paget (6 czerwca 1796–12 marca 1874), córkę Henry’ego Pageta, 1. markiza Anglesey, i lady Caroline Villiers, córki 4. hrabiego Jersey. Charles i Caroline mieli razem pięciu synów i trzy córki:

</doc>
<doc id="714715" url="https://pl.wikipedia.org/wiki?curid=714715" title="Czarna księga komunizmu">
Czarna księga komunizmu

Czarna księga komunizmu. Zbrodnie, terror, prześladowania () – francuska książka historyczna z 1997, napisana przez zespół autorów związanych z Centre national de la recherche scientifique: Stéphane'a Courtois'a, Nicolas'a Wertha, Jean'a-Louis'a Pannégo, Andrzeja Paczkowskiego, Karela Bartoška, Jean'a-Louis'a Margolin'a, we współpracy z: Rémim Kaufferem, Pierre'em Rigoulot'em, Pascalem Fontaine'em, Yves'em Santamarią i Sylvain'em Bouloque'em. Książka, wydana z okazji 80. rocznicy rewolucji październikowej, prezentuje szacunki liczbowe ofiar krajów rządzonych przez partie komunistyczne, przedstawiających się oficjalnie jako realizujące w praktyce założenia marksizmu. W ciągu trzech lat od wydania sprzedanych zostało ok. 700 tys. egzemplarzy książki w 16 językach. Jej treść stała się obiektem ostrych polemik, w tym między samymi jej autorami. W 2002 roku we Francji wydany został suplement – drugi tom „Księgi” zawierający m.in. odpowiedź autora na zarzuty wysuwane wobec pierwszego tomu. Polskie wydanie z 1999 przedmową poprzedziła Krystyna Kersten.
Zawartość.
Książka składa się z pięciu części ze wstępem i podsumowaniem autorstwa Stéphane'a Courtois'a:
Książka koncentruje się przede wszystkim na prezentacji systemów panujących w ZSRR i Chinach. Część poświęcona ZSRR opisuje funkcjonowanie systemu represji od listopada 1917 r., epoki stalinowskiej, czystki w ZSRR, deportacje ludności oraz walkę z przeciwnikami politycznymi prowadzoną od 1917. Rozdziały opisujące historię Chin koncentrują się na rewolucji kulturalnej, sytuacji w Tybecie, wielkim skoku oraz represjach przeprowadzanych przez partię.
W mniejszym stopniu w książce opisane zostały wydarzenia mające miejsce w Bloku Wschodnim; autorzy koncentrują się głównie na wielkich wystąpieniach społecznych przeciw władzy i na procesie ugruntowywania się rządów partii komunistycznych. Osobne rozdziały poświęcono również Korei Północnej, Kambodży, Kubie oraz interwencji radzieckiej w Afganistanie. Wreszcie Stéphane Courtois podejmuje próbę oszacowania liczby ofiar represji, którą określa jako „w sumie blisko 100 milionów ofiar śmiertelnych“. Ten sam autor napisał rozdział wprowadzający, w którym porównuje praktykę komunizmu do narodowego socjalizmu i wnioskuje, iż krwawe represje są wpisane w same założenia ideologii komunistycznej.
Szacowana liczba ofiar komunizmu według autorów.
We wstępie Stéphane Courtois zauważa, że „reżimy komunistyczne wykroczyły poza jednostkowe zabójstwa i lokalne lub okolicznościowe masakry i uczyniły ze zbrodni masowej prawdziwy system rządów”. Twierdzi, że śmiertelne żniwo komunizmu to 94 miliony ofiar, liczba ofiar w poszczególnych krajach miałaby wynosić:
Według Courtois'a reżimy komunistyczne są odpowiedzialne za większą liczbę ofiar śmiertelnych niż jakiekolwiek inne idee czy ruchy polityczne, włączając w to nazizm. W przytoczone statystyki wliczone zostały ofiary egzekucji, głodu, śmierci będących rezultatem deportacji, uwięzienia czy wynikłe z przymusowej pracy.
Sowieckie represje.
Represje i głód występujące w ZSRR pod reżimami Włodzimierza Lenina oraz Józefa Stalina opisane w książce:
Porównanie komunizmu do nazizmu.
Courtois uważa, że komunizm i nazizm jako systemy totalitarne różnią się od siebie w stopniu jedynie nieznacznym. Dowodzi, że reżimy komunistyczne spowodowały śmierć szacunkowo 100 milionów ludzi w porównaniu do szacunkowej liczby 25 milionów ofiar nazistów. Twierdzi, że metody eksterminacji stosowane przez Nazistowskie Niemcy zostały zapoczątkowane przez komunistów i mogły stanowić inspirację dla nazistów.
Jako przykład przytoczona została wypowiedź Rudolfa Hößa, organizatora obozu w Oświęcimiu i jego pierwszego komendanta:
Courtois zauważa także, że sowieckie ludobójstwa ludności zamieszkującej Kaukaz i eksterminacje dużych grup społecznych w Rosji nie różniły się znacznie od analogicznych praktyk stosowanych przez nazistów. Oba systemy – komunistyczny i nazistowski działały w przekonaniu, że „pewna część ludzkości nie ma prawa do istnienia; różnica bowiem polega jedynie na tym, że nazistowski podział rasowy i terytorialny zastępuje podział na warstwy (klasy)”; jak również:
Kontrowersje wokół książki.
Polemika między autorami.
Już po publikacji całości pracy, razem z artykułem wstępnym Courtoisa, trzech współautorów – Nicolas Werth, Jean-Louis Margolin i Karel Bartošek – zaprotestowało przeciwko wysuwanym przez niego tezom, jak i przedstawionym liczbom ofiar represji. Na łamach "Le Monde" przedstawili następujące zarzuty:
Autorzy dodawali również, że Courtois niezwykle pobieżnie potraktował problem oceny związku między założeniami teoretycznymi komunizmu a praktyką sprawowania władzy przez partie powołujące się na marksizm lub marksizm-leninizm. Podkreślając, iż nie mają zamiaru zaprzeczać istnieniu pewnych elementów niedemokratycznych w samym marksizmie, zarzucili autorowi wstępu całkowite pominięcie tego kluczowego pod wieloma względami zagadnienia i idące za tym radykalne uproszczenie wymowy całej książki. Werth, zajmujący się w książce ZSRR, zaznaczał, iż sam w toku wieloletnich badań oszacował liczbę ofiar totalitaryzmu radzieckiego na 15 milionów, nie zaś na podane przez Courtoisa 20 mln. Podobnie Margolin zarzucił Courtoisowi zawyżenie liczby ofiar w Wietnamie. Courtois odpowiedział na wszystkie powyższe kontrowersje jedynie twierdzeniem, iż wskazane wątpliwości wynikają z poglądów lewicowych reprezentowanych przez Wertha i Margolina, a nie z badawczej rzetelności. Z kolei Bartošek i Werth podkreślali prawicowe poglądy Courtoisa, niedwuznacznie wynikające z treści redagowanego przezeń periodyku historycznego "Communisme".
Na skutek kontrowersji pomiędzy autorami został zmieniony tytuł książki, który pierwotnie miał brzmieć "Księga zbrodni komunistycznych" i nie posiadał podtytułu.
Negatywne opinie o książce.
Książka wywołała również ożywioną dyskusję między badaczami niezwiązanymi z jej powstawaniem. Zdaniem niektórych badaczy niezwykle ryzykowne (czy wręcz manipulatorskie, jak to określał Marc Ferro) jest uznanie państw tak różnych w założeniach teoretycznych i praktyce do jednej kategorii „państw komunistycznych”. Podkreślany był fakt, że używanie słowa „komunizm” jako określenia systemu państwowego ZSRR, Chin i innych opisanych przykładów było wielokrotnie kwestionowane i to przez autorów reprezentujących różne opcje polityczne, z uwagi na rozbieżności między praktyką tych państw a teorią, na którą się powoływały. Niewiele pomogło tutaj zaproponowanie przez Courtoisa definicji państwa komunistycznego jako „państwa rządzonego przez monopartię otwarcie powołującą się na marksizm-leninizm”. M.in. Maurice Nadeau uznał taką koncepcję komunizmu za ogromną manipulację ideologiczną, wskazując, iż sam marksizm nigdzie nie nawołuje do budowy państwa totalitarnego, zaś poprawne i ustalone we francuskiej tradycji historiograficznej określenia analizowanych systemów totalitarnych to odpowiednio stalinizm i maoizm.
Krytycznie o książce wypowiadały się środowiska radykalnie lewicowe i komunistyczne, zarzucając jej otwarte fałszowanie historii w doraźnych celach politycznych, sztuczne spłycanie wydarzeń oraz zestawianie ze sobą ruchów masowych o skrajnie różnej genezie i podłożu. Zdaniem tych krytyków równie nieuprawnione było formułowanie tez o logicznej kontynuacji leninizmu i stalinizmu oraz wywołaniu wojny domowej przez Lenina, a w pierwszej kolejności zrównanie komunizmu i nazizmu.
Część historyków zarzucała Courtoisowi nie tylko zawyżenie statystyk ofiar komunizmu, ale i równoległe zaniżenie liczby ofiar nazizmu, co zdaniem m.in. Jeana Beckera nie tylko nie miało historycznego znaczenia (zwłaszcza w świetle pozostałych zarzutów o zbyt swobodne traktowanie definicji komunizmu), ale i w ostatecznym rozrachunku jedynie wybielało działalność hitlerowców, czyniąc ich zbrodnie stosunkowo mało istotnymi w porównaniu z tymi wywołanymi przez partie komunistyczne. Z kolei historyk amerykański J. Arch Getty zarzucił Courtoisowi zbyt uproszczoną arytmetykę ofiar, wspólne zliczanie ofiar świadomych i planowych egzekucji z osobami, które zmarły na skutek niekompetencji władz, także lokalnych, a także problemów wywołanych przez interwencję lub wcześniejszą sytuację w opisanym kraju.
W 1998 w wydawnictwie Le Temps des Cerises ukazała się replika na "Czarną księgę komunizmu", zbiór tekstów pod redakcją Gilles'a Perrault'a, Le Livre noir du capitalisme ().
Lionel Jospin i Władimir Putin – odnieśli się do zarzutów przedstawionych w „Księdze...” argumentem, że zbrodnicze działania komunistów wpisywały się w „logikę historyczną” i dlatego powinny podlegać ocenie odmiennej, niż zbrodnie narodowych socjalistów.
Opinie pozytywne o książce.
Krytykom zarzucano traktowanie zbrodni komunistycznych jako tematu tabu oraz niechęć ze zmierzenia się z konsekwencjami nieudanego eksperymentu społecznego:
Komentatorzy negowali również zarzut, że zbrodnie komunistyczne były jedynie „wypaczeniami” generalnie pozytywnej ideologii:
Liczne pozytywne opinie o książce zostały zaprezentowane w Stanach Zjednoczonych oraz w krajach Europy Wschodniej. "New York Times", "Wall Street Journal", "National Review" i "Evening Standard" wydały pozytywne recenzje książki, podkreślając jej wyjątkowość w dotychczasowej literaturze poświęconej komunizmowi i całościowe ujęcie problemu.
Wielu historyków amerykańskich podkreślało, że wiele z najostrzej krytykowanych danych liczbowych było przedstawianych już wcześniej, zaś nowe są potwierdzone przez otwieranie archiwów radzieckich. Niektórzy uważają natomiast, że liczba ofiar podana przez autora jest zaniżona.
Pozytywnie o książce wypowiadali się również Martin Malia i Anne Applebaum. Wielu publicystów wskazywało, że jest to pierwsza tak obszerna i syntetyczna praca podsumowująca skutki stulecia fascynacji ideologią komunistyczną i nie usprawiedliwiająca ich „błędami i wypaczeniami”.
Próba oszacowania ofiar ZSRR i porównanie go do narodowego socjalizmu pojawia się również w książce Timothy Snydera.

</doc>
<doc id="714716" url="https://pl.wikipedia.org/wiki?curid=714716" title="Przeprócha">
Przeprócha

Przeprócha, przepróch - sposób przenoszenia wzoru z kartonu (tzw. patronu) na płaszczyznę dekorowaną (ścianę, sufit), stosowany w technice fresku. 
Kontur wzoru na kartonie dziurkuje się za pomocą igły lub zębatego kółka. Następnie karton umieszcza się na ścianie i nanosi się na niego barwnik, który przedostaje się przez dziurki na ścianę. W efekcie zarys wzoru odbija się na ścianie w formie małych kropek.
Sposób stosowany często przez artystów ludowych przy zdobieniu wiejskich kościołów. 

</doc>
<doc id="714717" url="https://pl.wikipedia.org/wiki?curid=714717" title="AHTS">
AHTS

AHTS (ang. "Anchor Handling Tug / Supply vessel") – statek do pracy przy instalacjach offshore polegającej na obsłudze ich kotwic oraz dostarczaniu zaopatrzenia. Jeden z typów holownika.
Obsługa kotwic.
(brak dobrego polskiego terminu na tę czynność, "ang Anchor Handling)"
Niektóre obiekty do eksploatacji zasobów podmorskich, aby utrzymywać się w określonym miejscu, używają kotwic. Ponieważ nie mogą umieścić kilku (4-12) kotwic precyzyjnie (często wymagana jest dokładność rzędu kilku metrów), do tego celu wykorzystuje się holowniki AHT.
Holownik taki wyposażony jest z reguły w dwie główne windy (wciągarki) – holowniczą i roboczą oraz kilka mniejszych wind i kabestanów pomocniczych.
W ogólnym zarysie praca polega na podniesieniu kotwicy z miejsca, gdzie dotychczas leżała (na dnie lub w odpowiednich zamocowaniach na obiekcie) i przejściu z nią do miejsca, gdzie ma być rzucona według opracowanego planu, a następnie położeniu (rzuceniu) jej na dno.
Istnieją dwie zasadnicze metody operowania kotwicą. W jednej z nich do kotwicy jest na stałe przymocowana lina o grubości zależnej od wagi kotwicy i długości zależnej od głębokości wody w miejscu pracy. Wolny koniec liny jest utrzymywany na powierzchni za pomocą odpowiedniej boi. Do powierzchniowego końca dołącza się linę roboczą holownika.
Drugi sposób polega na użyciu "Permanent Chain Chaser" (brak polskiej nazwy). Jest to rodzaj kołnierza, obręczy, ślizgających się po linie lub łańcuchu kotwicznym, łączącym kotwicę z obiektem. PCC jest łączony z liną roboczą holownika i przeciągany do kotwicy.
Zaopatrzenie.
Jeżeli holownik jest zaprojektowany do pełnienia również roli statku zaopatrującego platformy, ma wbudowane odpowiednie zbiorniki na materiały transportowane z bazy na platformy (paliwo, woda, płyny technologiczne, cement, bentonit). Część zaopatrzenia jest transportowana na przystosowanym pokładzie w odpowiednich koszach lub kontenerach.

</doc>
<doc id="714718" url="https://pl.wikipedia.org/wiki?curid=714718" title="Ogród Zoologiczny w Bydgoszczy">
Ogród Zoologiczny w Bydgoszczy

Ogród Zoologiczny w Bydgoszczy dawniej Ogród Fauny Polskiej – ogród zoologiczny wyspecjalizowany zwłaszcza w hodowli zwierząt krajowych. Godłem Zoo jest bocian biały na zielonym tle.
Lokalizacja.
Ogród Fauny Polskiej znajduje się w północnej części Bydgoszczy, przy ulicy Gdańskiej 173/175. Zajmuje obszar ponad 17 ha, w centralnej części Leśnego Parku Kultury i Wypoczynku.
Historia.
Decyzję o budowie ogrodu zoologicznego w Bydgoszczy podjęto 26 lutego 1976 r. na posiedzeniu Społecznej Rady Leśnego Parku Kultury i Wypoczynku w bydgoskim Myślęcinku. Ustalono jego lokalizację na wydzielonym obszarze o powierzchni 12 ha i nazwę: "Ogród Fauny Polskiej". Budowa została ukończona 19 lipca 1978 roku. W ogrodzie początkowo eksponowano wyłącznie gatunki ptaków i ssaków, m.in. jelenie, sarny, dziki, koniki polskie, gołębie, bażanty. Wszystkie zwierzęta otrzymano w darze od innych ogrodów zoologicznych w Polsce. Do końca 1978 Ogród posiadał 124 okazy reprezentujące 40 gatunków. W 1984 r. sprowadzono niedźwiedzie brunatne, 1986 r. – rysie i żbiki. W 1994 roku w Ogrodzie Fauny otwarto Mini Zoo, przeznaczone dla dzieci. Przedstawiane tu gatunki to popularne zwierzęta udomowione, jak kaczki, króliki, kozy domowe, owce wrzosówki, czy gołębie. Zamysłem twórców Mini Zoo był bezpośredni kontakt zwiedzającego ze zwierzęciem.
W 1998 r. ogród powiększył swoje tereny o 2 hektary, na których powstał wybieg dla jeleniowatych. W 2001 r. pozyskano kozice. Z kolei w 2004 r., powstał dział „Skrawek świata”, gdzie prezentowane są gatunki zwierząt ze wszystkich kontynentów. Pojawiło się wówczas kilkanaście gatunków egzotycznych - m.in.:
W 2005 r. powstało Mini-terrarium, gdzie eksponowano płazy i gady. W 2012 r. dofinansowanie z funduszy europejskich otrzymał projekt budowy pawilonu akwarium i terrarium w obrębie Ogrodu Fauny Polskiej (koszt 6,5 mln zł). Obiekt otwarto 9 listopada 2014 roku. Znajdują się w nim m.in.::
8 września 2014 r. do Bydgoszczy został przywieziony tygrys amurski z Zoo w Emmen.
W 2018 ogłoszono przetarg na zaprojektowanie i budowę w pobliżu polany Różopole kompleksu biegunarium, w którym zamieszkają foki, pingwiny, niedźwiedzie i lisy polarne, rosomaki, renifery i woły piżmowe. Realizacja inwestycji o pow. 13 tys. m kw. trwać ma 2 lata i pochłonąć ok. 10 mln zł.
Charakterystyka.
Zoo w bydgoskim Myślęcinku zamieszkuje ponad 700 okazów ze 130 gatunków kręgowców, a wśród nich 70 podlegających całkowitej ochronie. Znajdują się tu przedstawiciele czterech gromad: ssaków, ptaków, gadów i płazów.
Zwierzęta prezentowane na dużych wybiegach to przedstawiciele ssaków kopytnych: jelenie, sarny, muflony, daniele, żubry, dziki, łosie, kozice oraz ssaki drapieżne – wilk szary i niedźwiedź brunatny. W wolierach można zobaczyć przedstawicieli mniejszych ssaków drapieżnych, jak: ryś, żbik, jenot, tchórz, kuna czy borsuk.
Najbogatszym działem Ogrodu jest dział ptaków, liczący 60 gatunków. Prezentowana jest liczna kolekcja ptaków drapieżnych – orzeł bielik, orlik stepowy, sęp płowy, jastrząb, kania ruda, myszołów, błotniak, sokół wędrowny, pustułka, raróg górski. W kolekcji sów polskich znajdują się m.in. puchacz, sowa śnieżna, puszczyki, płomykówki, sowy uszate, syczki. W kolekcji są również ptaki krukowate i wróblowate z terenów Polski oraz bażanty, kuropatwy, pawie. Z ptaków wodnych w wolierach zobaczyć można ohary, rożeńce, hełmiatki, krakwy, płaskonosy, świstuny, cyranki, głowienki, czernice, podgorzałki, gągoły, nurogęsi. Na stawie wewnątrz Ogrodu zaobserwować można różne gatunki kaczek, gęsi, łabędzie, łyski, mewy, bociany białe, bernikle, czaple siwe.
Wybiegi i woliery dla zwierząt usytuowane są wzdłuż dwóch tras spacerowych, tworzących dwa okręgi - duży i mały. Obie trasy są rozdzielone sztucznym stawem z wyspą zasiedloną przez liczne gatunki ptaków.
Ogród Zoologiczny współpracuje z uniwersytetami bydgoskimi (UTP i UKW), poznańskim i warmińsko-mazurskim. Przeprowadza się tu lekcje przyrody dla dzieci i młodzieży, m.in. z udziałem Kujawsko-Pomorskiego Centrum Edukacji Ekologicznej.
Dziecięcy Ogród Zoologiczny.
Dziecięcy Ogród Zoologiczny („Mini Zoo”) zajmuje centralną część Ogrodu Fauny Polskiej. Zorganizowano go w obrębie tzw. małego okręgu, między dwoma alejami spacerowymi. Bezpieczeństwu dzieci podporządkowano zagospodarowanie i dobór zwierząt, dlatego eksponowane są tu tylko zwierzęta, które nie stanowią jakiegokolwiek zagrożenia dla zwiedzających - żółwie (błotne, wodne i stepowe), ptaki – różne rasy kur, kaczki, gęsi, perliczki, ozdobne rasy gołębi, pawie, a ze ssaków – karłowate odmiany kóz domowych, owce wrzosówki, młode świnie domowe, świnki morskie, osioł i kuc szetlandzki oraz okresowo młode dziki i sarny.
Terrarium.
W obrębie ogrodu znajduje się szereg gatunków gadów i płazów, zarówno rodzimych, jak i pochodzących z całego świata. Są to m.in. agama brodata, gekon tygrysi, lancetogłów mleczny, legwan zielony, pyton królewski, żółw czerwonolicy, afrykańska żaba olbrzymia, ropucha olbrzymia. Z polskich gadów i płazów pokazywane są m.in.: wąż Eskulapa, zaskroniec zwyczajny, jaszczurka zwinka, rzekotka drzewna, ropucha szara i zielona, salamandra plamista, traszka górska, kumaki, żaby, żółw błotny.

</doc>
<doc id="714719" url="https://pl.wikipedia.org/wiki?curid=714719" title="Kuka (przedsiębiorstwo)">
Kuka (przedsiębiorstwo)

KUKA AG – niemieckie przedsiębiorstwo zajmujące się produkcją robotów przemysłowych oraz systemów automatyki przemysłowej. Jest jednym z największych producentów w branży. Jesienią 2016 roku wykupione przez chińskich inwestorów.
Przedsiębiorstwo posiada ponad 20 spółek-córek na całym świecie, m.in. w Stanach Zjednoczonych, Meksyku, Brazylii, Japonii, Chinach, Korei Południowej, Tajwanie, Indiach oraz w prawie wszystkich krajach europejskich. Spółki te są najczęściej oddziałami zajmującymi się dystrybucją oraz serwisem. Firma zatrudnia ponad 3150 pracowników (30.09.2012). Klientami są głównie branże motoryzacyjne.
Nazwa przedsiębiorstwa pochodzi od inicjałów – Keller und Knappich (założyciele), Augsburg (siedziba) i w tym samym czasie stała się zastrzeżonym znakiem towarowym dla robotów przemysłowych oraz innych produktów firmy.
Historia firmy.
Przedsiębiorstwo KUKA zostało założone w 1898 roku w niemieckim Augsburgu, gdzie do dziś znajduje się jego centrala. Założycielami byli Johann Josef Keller i Jacob Knappich. Na początku celem przedsiębiorstwa było oświetlenie domów i ulic, ale KUKA szybko skoncentrowała się na innych produktach (rozwiązaniach i sprzęcie do spawania oraz dużych pojemnikach), aby w 1966 roku stać się liderem pojazdów komunalnych na europejskim rynku.
W roku 1973 przedsiębiorstwo stworzyło swego pierwszego robota przemysłowego, któremu nadano nazwę Famulus. W tym czasie KUKA należała do grupy Quandt. Jednakże w roku 1980 rodzina Quandt wycofała się z interesu, a firma stała się spółką publiczną. W 1995 roku KUKA została podzielona na KUKA Roboter GmbH oraz na KUKA Schweißanlagen GmbH (obecnie KUKA Systems GmbH). Dziś KUKA skupia się na postępowych rozwiązaniach w zakresie automatyzacji przemysłowych procesów produkcyjnych. Spółka należy do notowanej na giełdzie firmy KUKA AG (wcześniej IWKA Group).
Zastosowanie.
Obszary zastosowania robotów przemysłowych są zróżnicowane. Roboty są wykorzystywane przy magazynowaniu, załadunku i rozładunku maszyn, paletyzacji, spawaniu łukowym i miejscowym w wielu gałęziach przemysłu. Roboty przemysłowe KUKA są stosowane w produkcji przez takie firmy jak: General Motors, Chrysler, Ford, Porsche, BMW, Audi, Mercedes-Benz, Volkswagen, Ferrari, Harley-Davidson, Boeing, Siemens, STIHL, IKEA, Swarovski, Wal-Mart, Nestlé, Budweiser, BSN medical, a także Coca-Cola i inne. Poniżej kilka konkretnych zastosowań:
Transport
Roboty przemysłowe mogą odgrywać ważną role w transporcie ładunków ciężkich. Ładowność robotów i ich łatwe pozycjonowanie są często wykorzystywane.
Przemysł spożywczy
Roboty KUKA znajdują także zastosowanie w przemyśle spożywczym. Tutaj roboty niezawodnie odciążają ludzi i maszyny w wymagających zadaniach, takich jak załadunek i rozładunek maszyn pakujących, cięcie mięsa, układanie w stosy i paletyzację oraz są one używane do kontroli jakości.
Budownictwo
Budownictwo oferuje zmienne obszary zastosowania. Roboty są stosowane zarówno do zapewnienia równego przepływu materiału jak i do dalszej obróbki i efektywnej produkcji.
Przemysł szklarski
W przemyśle szklarskim roboty znajdują zastosowanie w etapach przetwarzania, takich jak obróbka termiczna szkła i szkła kwarcowego, operacje gięcia i formowania lub produkcję wyrobów, normalną oraz masową.
Kuźnictwo i przemysł odlewniczy
Jako że roboty przemysłowe są termo- i pyłoodporne, mogą być stosowane bezpośrednio przed, w, lub na maszynach odlewniczych. Roboty KUKA mogą być także używane do dalszej obróbki, jak gratowanie, szlifowanie lub do kontroli jakości.
Przemysł drzewny
Szlifowanie, frezowanie, wiercenie, piłowanie, paletyzacja lub sortowanie to zastosowania w przemyśle drzewnym, które mogą być wspierane przez roboty.
Obróbka metalu
Główne obszary pracy robotów to operacje przetwarzania, jak wiercenie, frezowanie, piłowanie lub gięcie i wykrawanie. Oczywiście, roboty przemysłowe stosowane są też w procesie spawania, montażu, załadunku i rozładunku.
Obróbka kamienia
Przemysł ceramiczny i kamieniarski stosuje roboty przemysłowe od piłowania płyt kamiennych aż do w pełni automatycznego przetwarzania 3D.
Wyniki finansowe.
Skonsolidowane obroty (KUKA Roboter GmbH)
Zarząd spółki KUKA Roboter GmbH:
Skonsolidowane obroty (KUKA AG)
Zarząd spółki KUKA AG:
Ciekawostki.
Roboty KUKA pojawiły się także w branży filmowej w Hollywood. W filmie o Jamesie Bondzie: „Śmierć nadejdzie jutro”, w scenie przedstawiającej pałac lodowy w Islandii życie agentki Jinx z NSA (Halle Berry) jest zagrożone przez laserowo uzbrojone roboty. Również w filmie „Kod da Vinci” w reżyserii Rona Howarda robot firmy KUKA podaje pojemnik zawierający krypteks Tomowi Hanksowi, który odgrywa rolę Roberta Langdona. W 2001 roku KUKA buduje Robocoaster, który jest pierwszym na świecie robotem przemysłowym do przewozu pasażerów. Podczas jazdy używane są przymocowane do ramion robotów siedzenia w stylu roller-coaster i zapewniona jest dwóm pasażerom sekwencja ruchu w stylu roller-coaster poprzez szereg programowalnych manewrów. Pasażerowie mogą sami zaprogramować ruchy ich jazdy. W roku 2007 KUKA wprowadza symulator, oparty na Robocoaster. Od roku 2010 park rozrywki Universal's Islands of Adventure w Orlando, Floryda wykorzystuje technologię ramienia robota w swojej rewolucyjnej atrakcji, Harry Potter and the Forbidden Journey. Fotele pasażerów są zamontowane na ramionach robota, które są z kolei zamontowane na torze. Pozwala to na podróż ramion wzdłuż przygotowanych atrakcji podczas wykonywania swoich ruchów zsynchronizowanych z elementami przedstawienia, które są częścią przejażdżki (animowane rekwizyty, powierzchnie projekcyjne itd.).

</doc>
<doc id="714723" url="https://pl.wikipedia.org/wiki?curid=714723" title="Bristol Fighter">
Bristol Fighter

Bristol Fighter – sportowy samochód osobowy produkowany przez brytyjską firmę Bristol Cars. Dostępny był jako 2-drzwiowe coupé. Pojazd napędzany był silnikiem V10 o pojemności ośmiu litrów, stosowanym również w samochodzie Dodge Viper. Moc przenoszona była na koła tylne poprzez 6-biegową manualną skrzynię biegów. Samochód występował także w dwóch mocniejszych wersjach: Fighter S oraz Fighter T.
Nazwa, zgodnie z tradycjami firmy Bristol, pochodzi od samolotu Bristol F.2 Fighter z czasów I wojny światowej.

</doc>
<doc id="714739" url="https://pl.wikipedia.org/wiki?curid=714739" title="Félix Savart">
Félix Savart

Félix Savart (ur. 30 czerwca 1791 w Charleville-Mézières, zm. 16 marca 1841 w Paryżu) – francuski fizyk, profesor Collège de France.
Badał wpływ pola magnetycznego na natężenie prądu elektrycznego. W 1820 wraz z Jeanem-Baptistem Biotem opublikował prawo rządzące tym zjawiskiem – tzw. prawo Biota-Savarta. Zajmował się także pracami z dziedziny akustyki, szczególnie rozchodzeniem się fal dźwiękowych w różnych ośrodkach i rezonansem.

</doc>
<doc id="714745" url="https://pl.wikipedia.org/wiki?curid=714745" title="Łukasz Juszkiewicz">
Łukasz Juszkiewicz

Łukasz Juszkiewicz (ur. 9 marca 1983 w Sulechowie) – polski piłkarz występujący na pozycji defensywnego pomocnika.
Życiorys.
Juszkiewicz jest wychowankiem LSPM Zielona Góra. W latach 2001–2003 występował w drużynie Lech/Zryw Zielona Góra.
Rundę wiosenną sezonu 2003/2004 rozpoczął w zespole Górnika Zabrze. W Ekstraklasie zadebiutował 10 kwietnia 2004 roku w meczu z Amicą Wronki, przegranym przez drużynę z Zabrza 0:2 (pojawił się na boisku w 46 minucie). W premierowej rundzie na boiskach najwyższej klasy rozgrywkowej Juszkiewicz zagrał w 9 spotkaniach i zajął z klubem 7. miejsce w tabeli końcowej. Przez kolejne 2,5 roku zaliczył jeszcze 57 meczów ligowych w barwach Górnika.
22 listopada 2006 r. podpisał kontrakt z Widzewem Łódź. W jego barwach zadebiutował 24 lutego 2007 r. w meczu Pucharu Ekstraklasy z Koroną Kielce, przegranym przez zespół z Łodzi 0:4, natomiast w lidze pierwszy mecz zagrał 3 marca 2007 r. w zremisowanym 0:0 pojedynku z Groclinem Grodzisk.
W pierwszej rundzie występów w Widzewie zagrał w jego barwach 12 spotkań ligowych i zajął z nim 12. miejsce w tabeli. W sezonie 2007/2008 spadł z nim do II ligi. W kolejnym sezonie zagrał w 18 meczach ligowych i awansował z klubem do Ekstraklasy po zajęciu 1. miejsca w I lidze, jednak z powodu decyzji PZPN w związku z aferą korupcyjną Widzew musiał pozostać na kolejny rok w I lidze.
1 lutego przeszedł na zasadzie wolnego transferu do Wisły Płock. W jej barwach zadebiutował 6 marca w meczu z Górnikiem Łęczna (3:1). Wisła zajęła w tabeli I ligi 15. miejsce i spadła do niższej klasy rozgrywkowej.
W najwyższej klasie rozgrywkowej w Polsce, Juszkiewicz rozegrał 101 spotkań (66 w Górniku i 35 w Widzewie).

</doc>
<doc id="714747" url="https://pl.wikipedia.org/wiki?curid=714747" title="Lord Prywatnej Pieczęci">
Lord Prywatnej Pieczęci



</doc>
<doc id="714750" url="https://pl.wikipedia.org/wiki?curid=714750" title="Wojewodowie żmudzcy (starostowie generalni żmudzcy)">
Wojewodowie żmudzcy (starostowie generalni żmudzcy)



</doc>
<doc id="714753" url="https://pl.wikipedia.org/wiki?curid=714753" title="Lista najwyższych budynków w Omaha">
Lista najwyższych budynków w Omaha

Omaha jest miastem w USA. Jest to dość duże miasto, które posiada jedynie dwa budynki przekraczające 100 metrów wysokości. Najwyższy z nich góruje nad miastem, jako jedyny aż tak wysoki budynek. Poza tymi dwoma wieżowcami został zatwierdzony projekt kolejnego budynku, która ma mierzyć 114 metrów wysokości. 

</doc>
<doc id="714756" url="https://pl.wikipedia.org/wiki?curid=714756" title="DW234">
DW234



</doc>
<doc id="714760" url="https://pl.wikipedia.org/wiki?curid=714760" title="DW708">
DW708



</doc>
<doc id="714765" url="https://pl.wikipedia.org/wiki?curid=714765" title="Spyro the dragon">
Spyro the dragon



</doc>
<doc id="714779" url="https://pl.wikipedia.org/wiki?curid=714779" title="Lista najwyższych budynków w Milwaukee">
Lista najwyższych budynków w Milwaukee

Milwaukee jest miastem w USA położonym nad jeziorem Michigan. Znajduje się tutaj 7 budynków o wysokości powyżej 100 metrów. W trakcie budowy jest 1 wysoki budynek. Nie ma żadnych zatwierdzonych projektów nowych wieżowców w tym mieście. 

</doc>
<doc id="714786" url="https://pl.wikipedia.org/wiki?curid=714786" title="Mikroskopia konfokalna">
Mikroskopia konfokalna

Mikroskopia konfokalna – odmiana mikroskopii świetlnej charakteryzująca się powiększonym kontrastem i rozdzielczością. Używana do uzyskania wysokiej jakości obrazów oraz rekonstrukcji obrazów w trzech wymiarach.
Zasada mikroskopii konfokalnej w porównaniu z klasyczną świetlną - szerokiego pola, opiera się na usunięciu, przy wejściu do detektora, światła, które wpadło do obiektywu spoza płaszczyzny ogniskowania. Usuwa się także wszelkie odbłyski niepochodzące bezpośrednio z miejsca ogniskowania. Używa się w tym celu dodatkowej przesłony z otworem, umieszczonej przed wejściem do detektora.
Technika mikroskopii konfokalnej znalazła szerokie zastosowanie w naukach biologicznych oraz w technice (na przykład do badania półprzewodników).
Idea.
Podstawy obrazowania konfokalnego zostały opatentowane przez Marvina Minsky’ego w 1961. W zwykłej mikroskopii (szerokiego pola, w tym mikroskopie fluorescencyjnym) próbka jest oświetlana przez źródło światła w całości. W odpowiedzi na to, albo odbija światło, albo fluoryzuje, przy czym sygnały te są zbierane przez obiektyw. Obiektyw zbiera sygnał nie tylko z miejsca ogniskowania, ale z całego przekroju próbki. Powoduje to, że tło wobec sygnału z miejsca ogniskowania jest dość wysokie, co zmniejsza kontrast. Zastosowanie przesłony z małym otworem przed detektorem (na przykład kamerą CCD), odcina sygnał dochodzący spoza płaszczyzny ogniskowania, co znacznie powiększa kontrast i jakość uzyskanego obrazu. Grubość takiej płaszczyzny ogniskowania, a zatem rozdzielczość pionowa mikroskopu, jest zwykle zależna od soczewek obiektywu, ale też od właściwości samej próbki.
Typy mikroskopów konfokalnych.
Obecnie używa się głównie trzech typów mikroskopów konfokalnych: 
Pierwsze gwarantują obrazy najlepszej jakości, ale charakteryzują się długim czasem obrazowania niższym niż 3 kl./s. Mikroskopy konfokalne z wirującym dyskiem pozwalają na bardzo szybkie zbieranie obrazów, co pozwala na montowanie z nich sekwencji filmowych, ale obrazy cechuje nieco gorsza jakość i inne ograniczenia.

</doc>
<doc id="714790" url="https://pl.wikipedia.org/wiki?curid=714790" title="Taleleusz">
Taleleusz

Taleleusz – imię męskie pochodzenia greckiego. Jego patronem jest św. Taleleusz, wspominany razem ze św. Asteriuszem i Aleksandrem.
Taleleusz imieniny obchodzi 20 maja.

</doc>
<doc id="714794" url="https://pl.wikipedia.org/wiki?curid=714794" title="Tadeusz Szumowski">
Tadeusz Szumowski

Tadeusz Andrzej Szumowski (ur. 21 lutego 1951 w Warszawie) – polski historyk i dyplomata, ambasador RP m.in. w Australii (1997–2001), Irlandii (2006–2010) i Indonezji (2014–2017).
Życiorys.
W 1975 ukończył studia w Instytucie Historycznym Uniwersytetu Warszawskiego, gdzie następnie rozpoczął pracę naukowo-dydaktyczną jako asystent. W 1980 otrzymał stopień doktora nauk humanistycznych na podstawie rozprawy poświęconej stosunkom polsko-brytyjskim w czasie II wojny światowej. Pozostał w macierzystym instytucie jako adiunkt. W latach 1982–1984 odbył studia podyplomowe w Instytucie Nauk Politycznych w Paryżu. Nie mógł kontynuować studiów zagranicznych ze względu na zakaz opuszczania Polski.
Pod koniec lat 80. zrezygnował z pracy naukowej i przeniósł się do sektora prywatnego. Pracował w spółkach Promotor i Warnet. W lutym 1990 podjął pracę w Ministerstwie Spraw Zagranicznych, a dwa miesiące później objął stanowisko radcy w Ambasadzie RP w Londynie. W 1994 kierował placówką jako "chargé d’affaires". W tym czasie osobiście zaangażowany był w sprawę sprowadzenia do kraju ciała generała Władysława Sikorskiego.
Po powrocie do Polski przez trzy lata był zastępcą dyrektora Departamentu Afryki, Azji, Australii i Oceanii MSZ. W 1997 otrzymał nominację na funkcję ambasadora w Australii i Nowej Zelandii, którą pełnił do 2002. W latach 2002–2005 był zastępcą dyrektora Archiwum MSZ w randze radcy-ministra. Następnie objął kierownictwo ministerialnego Biura Kadr i Szkolenia.
W 2006 objął stanowisko ambasadora nadzwyczajnego i pełnomocnego RP w Irlandii, odwołany został 1 września 2010. 1 stycznia 2014 objął urząd ambasadora nadzwyczajnego i pełnomocnego RP w Republice Indonezji, Timorze Wschodnim i Sekretariacie ASEAN. Odwołany z tych stanowisk z dniem 30 marca 2017.
Jest autorem publikacji poświęconych najnowszej historii stosunków międzynarodowych i dyplomatycznych oraz polskiej polityce zagranicznej. Był również współredaktorem serii wydawniczej "Polskie dokumenty dyplomatyczne".
Odznaczony Krzyżem Kawalerskim Orderu Odrodzenia Polski (2011)

</doc>
<doc id="714797" url="https://pl.wikipedia.org/wiki?curid=714797" title="Lista najwyższych budynków w Nashville">
Lista najwyższych budynków w Nashville

Nashville jest miastem we wschodniej części USA. Jest największym miastem stanu Tennessee, jednocześnie będąc jego stolicą. W roku 2022 posiadało 26 budynków przekraczających 100 metrów wysokości. Siedem takich budynków jest na etapie budowy, a także dziewięć kolejnych ma zatwierdzone projekty. 

</doc>
<doc id="714804" url="https://pl.wikipedia.org/wiki?curid=714804" title="Katodyna">
Katodyna

Katodyna – nazwa lampowej konfiguracji wzmacniaczy dwustopniowych, w których stopień pierwszy pracuje w układzie wtórnika katodowego (czyli „wspólnej anody”), a drugi w układzie wspólnej siatki.
Pierwszy stopień na wtórniku katodowym charakteryzuje się wysoką impedancją wejściową, czyli cechą bardzo korzystną ze względu na współpracę z różnymi źródłami sygnału. Drugi stopień ma wysokie wzmocnienie, a charakterystyczna dla układów ze wspólną siatką mała impedancja wejściowa nie obciąża źródła sygnału, gdyż stopień ten sterowany jest z wtórnika katodowego, zdolnego do sterowania obciążeń o niskiej impedancji.
Wykorzystując taką konfigurację uzyskuje się bardzo dobrą separację wejścia wzmacniacza od jego wyjścia przy wysokim wzmocnieniu napięciowym i niskich zniekształceniach nieliniowych. Cechą charakterystyczną układu z katodyną jest to, że sygnał wejściowy i wyjściowy są w tej samej fazie.
Wadą tego układu jest wysoka impedancja wyjściowa, w związku z czym najczęściej nie nadaje się on do bezpośredniego sterowania obciążeniem, a wymusza zastosowania za nim kolejnego stopnia wzmacniającego.

</doc>
<doc id="714806" url="https://pl.wikipedia.org/wiki?curid=714806" title="Pantarka">
Pantarka



</doc>
<doc id="714807" url="https://pl.wikipedia.org/wiki?curid=714807" title="Gereon Grzenia-Romanowski">
Gereon Grzenia-Romanowski

Gereon Grzenia-Romanowski vel Gereon Grzenia ps. „Zielony”, „Gwardiuk” (ur. 19 marca 1916 w Piecach, zm. 18 stycznia 1983 w Warszawie) – kontradmirał Marynarki Wojennej PRL, doktor nauk ekonomicznych.
Życiorys.
Był synem Jana Grzeni i Agnieszki z Laskowskich. Od 1923 uczęszczał w Chojnicach kolejno do Szkoły Powszechnej oraz Państwowego Gimnazjum Klasycznego. W 1931 wstąpił do Korpusu Kadetów nr 2 w Chełmnie. W 1935, po likwidacji KK Nr 2, przeniesiony został do Korpusu Kadetów Nr 3 w Rawiczu. 15 maja 1937 złożył maturę, a następnie przyjęty został do Szkoły Podchorążych Piechoty w Komorowie. Po ukończeniu szkoły i otrzymaniu promocji oficerskiej przydzielony został do nowo powstałego Pułku Strzelców Pieszych w Rembertowie. W szeregach tego oddziału walczył w kampanii wrześniowej 1939. Dowodził 2 plutonem 1 kompanii.
15 listopada 1939 wstąpił do konspiracyjnej organizacji Służba Zwycięstwu Polski (przekształconej w 1940 w Związek Walki Zbrojnej). W latach 1942–1943 był więźniem Pawiaka. Następnie służył w Gwardii Ludowej oraz Armii Ludowej i brał udział w powstaniu warszawskim w 1944. W trakcie okupacji ukrywał się pod nazwiskami Tatarkiewicz i Romanowski.
W 1945 pełnił funkcję przewodniczącego Komitetu Miejskiego Związku Walki Młodych w Poznaniu, po czym wyznaczono go zastępcą dowódcy 12 Dywizji Piechoty w Szczecinie.
Od 1 kwietnia 1948 do 29 stycznia 1949 był słuchaczem Kursu Dowódców Pułków w Wyższej Szkole Piechoty w Rembertowie.
Od 1949 do 1956 kierował Studium Wojskowym Politechniki Gdańskiej. Kolejne stanowisko – zastępcy dowódcy ds. politycznych – objął w Dowództwie Marynarki Wojennej w Gdyni. 2 października 1959 ukończył zaocznie studia w Wyższej Szkole Ekonomicznej w Sopocie. Później na tej uczelni uzyskał stopień doktora nauk ekonomicznych w zakresie makroekonomii morskiej.
1 października 1963 Rada Państwa uchwałą Nr 47/63 awansowała go na kontradmirała w korpusie generałów i admirałów. Nominację odebrał 9 października 1963 w Belwederze z rąk przewodniczącego Rady Państwa, Aleksandra Zawadzkiego.
W latach 1966–1969 był komendantem Wyższej Szkoły Marynarki Wojennej im. Bohaterów Westerplatte w Gdyni. Następnie wyjechał do Chin, gdzie został attaché wojskowym w Chińskiej Republice Ludowej. Zmarł 18 stycznia 1983 w Warszawie. Pochowany w nowej Alei Zasłużonych na Cmentarzu Witomińskim w Gdyni (kwatera 26-38-12).
Od 1945 był członkiem Polskiej Partii Robotniczej, a później Polskiej Zjednoczonej Partii Robotniczej. W okresie od 1957 do 1958 roku był prezesem Wojskowego Klubu Sportowego „Flota” w Gdyni. W 1965 Miejska Rada Narodowa w Chojnicach nadała mu tytuł honorowego obywatela miasta.
Życie prywatne.
Mieszkał w Gdyni. Był żonaty, żona Irena Grzenia-Romanowska (1910-2005).

</doc>
<doc id="714808" url="https://pl.wikipedia.org/wiki?curid=714808" title="Pożegnania (film 1958)">
Pożegnania (film 1958)

Pożegnania – polski film psychologiczny w reżyserii Wojciecha Jerzego Hasa, zrealizowany w 1958 roku na podstawie powieści Stanisława Dygata pod tym samym tytułem. Bohaterem "Pożegnań" jest wywodzący się z arystokratycznej rodziny Paweł (Tadeusz Janczar), który w 1939 roku poznaje rozgoryczoną życiem fordanserkę Lidkę (Maria Wachowiak). Oboje spotykają się po latach w 1945 roku, kiedy każde z nich ma ze sobą bagaż doświadczeń życiowych.
Adaptacja "Pożegnań" Dygata, pozbawiona lekkości pierwowzoru, skłaniała się ku melodramatowi. Dlatego też recenzje filmu początkowo nie były przychylne; Hasowi wytykano zbyt dosłowne przeszczepienie powieści Dygata na ekran oraz sentymentalizm. Z upływem czasu jednak oceny filmu ulegały weryfikacji. W 1959 roku "Pożegnania" Hasa otrzymały nagrodę FIPRESCI na Międzynarodowym Festiwalu Filmowym w Locarno.
Opis fabuły.
Warszawa, lato 1939. Paweł, chłopak z arystokratycznej rodziny, odwiedza nocny klub o podejrzanej proweniencji. Poznaje tam Lidkę, fordanserkę – płatną partnerkę do tańca. Dziewczyna jest rozgoryczona życiem. Młodzi przypadają sobie do gustu i razem wyjeżdżają do Podkowy Leśnej pod Warszawą, gdzie wynajmują pokój w pensjonacie „Quo Vadis”. Idylla trwa krótko, już następnego dnia odnajduje ich tam ojciec Pawła i doprowadza do przerwania romansu.
Akcja przeskakuje o kilka lat. Jest styczeń 1945, a Lidka i Paweł spotykają się ponownie w podwarszawskim domu ciotki Pawła, hrabiny Róży. Tu nadal, mimo biedy, celebruje się przedwojenne arystokratyczne rytuały. Paweł ma za sobą dwa lata pobytu w obozie koncentracyjnym w Auschwitz, a teraz nie chce korzystać z dobrego pochodzenia. Znów zamieszkuje w pensjonacie „Quo Vadis” i chwyta się różnych zajęć by przeżyć. W końcu zatrudnia się jako kelner w restauracji u Feliksa, byłego lokaja ciotki, wzbogaconego na handlu walutą. Lidka jest mężatką, wyszła za Mirka, kuzyna Pawła. Pojawienie się Pawła burzy jej poukładane życie. Skrywane uczucia wybuchają w niej ze zwielokrotnioną mocą.
Kończy się niemiecka okupacja, nadciąga ofensywa Armii Czerwonej. Mirek wraz z hrabią Tolem boją się o swoją przyszłość po wkroczeniu komunistów. Negocjują z niemieckimi oficerami i płacą za umożliwienie ucieczki do Wiednia. Wyjeżdżają niemal w ostatniej chwili. Lidka zostaje, decyduje że chce być z Pawłem.
W ostatniej scenie na zaśnieżonych ulicach pojawiają się czołgi i żołnierze Wojska Polskiego.
Produkcja.
"Pożegnania" są drugim filmem pełnometrażowym wyreżyserowanym przez Wojciecha Jerzego Hasa i jego drugą adaptacją literacką. Podobnie jak w przypadku debiutanckiej "Pętli" na podstawie opowiadania Marka Hłaski oraz późniejszych adaptacji, Has traktował literacki pierwowzór jako punkt wyjścia dla własnej wypowiedzi. Starając się zachować wierność wobec prozy Stanisława Dygata, usunął jednak podczas adaptacji część wątków (między innymi francuskie epizody) ukierunkowując całość w formie melodramatu. O ile powieść Dygata słynęła z ironicznego dystansu i lekkości prowadzenia wątków, Has wydobył podczas adaptacji cechy sentymentalne pierwotnego utworu. Sentymentalizm filmowych "Pożegnań" podkreślają między innymi lejtmotywy wizualne oraz muzyczne, przede wszystkim w postaci melodii piosenki „Pamiętasz, była jesień”. Idylliczny nastrój tej opowieści podkreśla między innymi poemat Juliusza Słowackiego "W Szwajcarii", cytowany przy barze w Café Clubie przez miejscowego poetę.
Na zebraniu Komisji Ocen Scenariuszy z 27 grudnia 1957 roku odbyła się dyskusja nad scenariuszem filmu, napisanym przez Dygata wraz z Hasem. Ceniąc sobie powieść Dygata, Krzysztof Teodor Toeplitz, uczulał obu autorów, aby nie powstał nazbyt dosłowny film „o facecie z dobrej rodziny i fordanserce, historia za bardzo dialogowa, za bardzo literacka”. Aleksander Ścibor-Rylski uznał część sekwencji za „przerażająco długie”, gromiąc twórców za nadmiar monologów i dialogów. Jerzy Kawalerowicz wprost stwierdził, że „to nie jest scenariusz”, a w obronie Hasa i Dygata stanął jedynie Jerzy Zarzycki, twierdząc, że „mnie się to wydaje bardzo filmowe”. Nieoczekiwanie Zarzyckiego poparł Toeplitz, a Komisja po naradzie ostatecznie zgodziła się dopuścić film do produkcji.
Główną rolę męską w filmie zagrał Tadeusz Janczar, a główną rolę żeńską – Maria Wachowiak, studentka PWST w Warszawie. Zdjęcia do filmu zrealizował Mieczysław Jahoda, a muzykę skomponował Lucjan Kaszycki. Słowa do piosenki „Pamiętasz, była jesień” napisali Andrzej Czekalski i Ryszard Pluciński, a utwór wykonała Sława Przybylska, choć na ekranie wystąpiła aktorka Anna Łubieńska. Zdjęcia do filmu zrealizowano w Podkowie Leśnej oraz w Warszawie.
Odbiór.
Premiera "Pożegnań" odbyła się 13 października 1958 roku, a film stał się przedmiotem zażartej dyskusji. Bohdan Czeszko z aprobatą stwierdzał, że w dziele Hasa i Dygata „nikt nie strzela, Polacy nie giną bohatersko”, a Aleksander Jackiewicz pisał, iż powstał „film nareszcie przekornie niebohaterski, słowiańsko rozlewny oraz sceptyczny”. Jednakże pomimo tych spostrzeżeń odbiór "Pożegnań" był zdecydowanie negatywny. Jan Józef Szczepański z „Tygodnika Powszechnego” pisał, iż „Has podkreślił to, co irytuje u Dygata: neurastenię i pretensjonalność”. Konrad Eberhardt krytykował Hasa za „zasadnicze nieporozumienie, jakim była wierność wobec powieści”. Niechęć krytyków do filmu potęgowała melodramatyczna konwencja, toteż "Pożegnania" były odbierane jako „ckliwa, sentymentalna powiastka” (Ewa Brzozowska) tudzież „film prościutki, o nic w nim nie chodzi, żadnej myśli i filozofii” (Edward Etler). Nie brakowało również drwin z filmu natury ideologicznej, na przykład Jerzy Falkowski oskarżał dzieło Hasa o „hollywoodzkie gierki”.
Dopiero po latach film Hasa doczekał się rehabilitacji. Stanisław Ozimek ocenił dzieło Hasa i Dygata jako „film utkany z delikatnej materii nastrojów, niedorysowanych uczuć i gestów wspartych subtelną analizą psychologiczną”. Grażyna Stachówna stwierdziła, że "Pożegnania" Hasa „wyjątkowo dobrze zniosły próbę czasu”, co więcej – „stają się coraz lepszym filmem, mądrzejszym i bardziej czarującym, a przy tym jakby bardziej «Hasowskim»: stylowym, wzruszającym, ironicznym, rozpoznawalnym, autorskim”. Tadeusz Lubelski uznał "Pożegnania" – obok "Jak być kochaną" (1962) – za „prawdziwe spełnienie, twórczo rozwijające osobność poetyki reżysera”.
Stachówna w dogłębnej analizie "Pożegnań" zauważyła, że film jest podzielony na trzy główne sekwencje, a każdą z nich rozpoczyna ujęcie Pawła wpatrującego się w okno. Jak pisała Stachówna, „kierując wzrok ku oknu Paweł tak naprawdę przygląda się tylko sobie”, a przez swoje wewnętrzne odbicie dostrzega „nieprzystosowanie, lęk, marzycielstwo, niepewność, wahanie i rezygnację”. Małgorzata Jakubowska analizowała film Hasa i Dygata pod kątem teorii psychoanalitycznej, interpretując Pawła jako „człowieka wyłączonego z wymiaru zwyczajnej, codziennej egzystencji”. Marcin Maron, analizując po latach film Hasa, zwrócił uwagę, iż "Pożegnania" są „opowieścią o próbie zachowania wdzięku i godności w dramatycznie zmieniających się czasach”. 

</doc>
<doc id="714812" url="https://pl.wikipedia.org/wiki?curid=714812" title="Grzegorz Waliński">
Grzegorz Waliński

Grzegorz Waliński (ur. 13 grudnia 1963 w Warszawie, zm. 13 lutego 2021 tamże) – polski historyk, afrykanista, tłumacz, dyplomata, ambasador w Nigerii (2002–2008).
Życiorys.
Ukończył historię na Uniwersytecie Warszawskim oraz antropologię społeczną i afrykanistykę na École des hautes études en sciences sociales w Paryżu. Jest doktorem historii. Rozprawę doktorską pt. "Terytorium a funkcjonowanie państwa Zulusów przed podbojem kolonialnym (1879)" (promotor: Michał Tymowski) obronił na UW w 1997.
Pracował w Wydawnictwie Naukowym PWN, w Zakładzie Krajów Pozaeuropejskich Polskiej Akademii Nauk, w latach 1991–1992 w Polskim Radiu. Prowadził i organizował prace terenowe, między innymi w Afryce. Wolontariusz w misji Narodów Zjednoczonych do Bośni i Hercegowiny. Radca i naczelnik sekcji w Polskim Komitecie ds. UNESCO (1996–2001). Członek polskiej delegacji na sesje UNESCO (1996–2001). W latach 2002–2008 ambasador RP w Nigerii z siedzibą w Abudży, akredytowany dodatkowo w Beninie, Ghanie, Kamerunie i Gwinei Równikowej. Następnie związany z Dziennikiem Trybuna.
Należał do Komunistycznej Partii Polski.
Znał języki: francuski, angielski, rosyjski, afrikaans. Był członkiem założycielem Polskiego Towarzystwa Afrykańskiego oraz prezesem Polsko-Nigeryjskiego Towarzystwa Gospodarczego.
Zmarł na malarię.
Publikacje.
Przekłady

</doc>
<doc id="714814" url="https://pl.wikipedia.org/wiki?curid=714814" title="Zamek w Chojnowie">
Zamek w Chojnowie



</doc>
<doc id="714819" url="https://pl.wikipedia.org/wiki?curid=714819" title="The Destructors">
The Destructors

The Destructors – opowiadanie autorstwa Grahama Greene’a.
Streszczenie.
Historia ma miejsce w połowie lat 50. XX wieku.
Członek gangu o nazwie "Wormsley Common", Trevor (T.), główny bohater, wymyśla plan zniszczenia 200-letniego domu, który przetrwał bombardowanie Wielkiej Brytanii. Powód jaki podaje jest to, że „dom jest piękny”.
Gang, dowodzony przez lidera „Blackie”, akceptuje plan. Wandalizm ma odbyć się podczas nieobecności właściciela, pana Thomasa (nazywanego "Old Misery" – stara nędza/nieszczęście), który wyjechał na długi weekend. Gang planuje zniszczenie domu od środka ("jak robak jabłko", mówi T.). Członkowie gangu metodycznie i skrupulatnie rozbierają dom. T. chce doprowadzić wnętrze do takiego stanu, by nikt nie mógł już go odbudować. Dalsza część planu to zburzenie fasady i samych ścian. Pan Thomas kończy swój wyjazd nieco wcześniej, jednak T. chce dokończyć to, co zaplanował. Zamknięcie pana Thomasa w toalecie stojącej na podwórzu pozwala członkom gangu dokończyć dzieło zniszczenia.
Problematyka.
Opowiadanie odkrywa temat destruktywnego impulsu tkwiącego w człowieku. Dom ten jest bezcenną i historyczną budowlą Sir Christophera Wrena, architekta Katedry św. Pawła. Jednak chłopcy pod kierownictwem T. nie tylko dokonują zwykłego wandalizmu: oni ciężko pracują, by kompletnie zburzyć dom, i robią to w systematyczny sposób.
Jest kilka sposobów interpretacji tej historii:

</doc>
<doc id="714821" url="https://pl.wikipedia.org/wiki?curid=714821" title="Anastasia Nabokina">
Anastasia Nabokina

Anastasia (Anastasija) Nabokina, ros. "Анастасия Набокина" (ur. 14 lutego 1971 w Moskwie) – rosyjska tancerka klasyczna i współczesna. W latach 2003-2010 pierwsza solistka baletu Teatru Wielkiego – Opery Narodowej.
Naukę tańca rozpoczęła w 1981 roku w Moskiewskiej Akademii Choreografii. W wieku siedemnastu lat zadebiutowała w roli Lise w "Córce źle strzeżonej" w wersji choreograficznej Aleksandra Gorskiego na scenie Teatru Bolszoj. Po ukończeniu szkoły w 1990 roku uczestniczyła w tworzeniu Kremlowskiego Teatru Baletu w Moskwie, gdzie jako pierwsza solistka pracowała z wielkimi artystami rosyjskiej sceny Władimirem Wasiljewem, Jekatieriną Maksimową oraz Niną Timofiejewą. W 1993 roku wystąpiła w musicalu "Rusłan i Ludmiła".
W poszukiwaniu nowych scenicznych możliwości, w 1996 roku wyjechała do Polski (gdzie założyła rodzinę), by przyjąć angaż w Teatrze Wielkim – Operze Narodowej w Warszawie, gdzie kontynuowała swoją karierę zawodową jako solistka, a od roku 2003 pierwsza solistka. Na równi z partiami repertuaru klasycznego tańczyła w spektaklach choreografów współczesnych, rozbudowując swe zainteresoania o taniec modern oraz interesując się techniką Marthy Graham i José Limóna. Wśród jej ról znalazły się Nikija w "Bajaderze" w inscenizacji Natalii Makarowej, Solistka w balecie "Coś jakby" Matsa Eka oraz Odetta-Odylia. Tę ostatnią kreowała współpracując przy realizacji "Jeziora łabędziego", którą dla warszawskiego Teatru Wielkiego w 2001 roku przygotował Irek Muchamiedow.
Taniec jej charakteryzował się emocjonalnością oraz czystością techniki i stylu.

</doc>
<doc id="714825" url="https://pl.wikipedia.org/wiki?curid=714825" title="Tenebryzm">
Tenebryzm

Tenebryzm (z łac. "tenebrae" - mrok) – sposób kompozycji obrazu, polegający na użyciu ciemnej tonacji barwnej, w której postacie ludzkie i przedmioty wydobyte są z mrocznego tła ostrym światłocieniem. Tenebryzm stosowany był w malarstwie północnowłoskim w II połowie XVI wieku ("maniera tenebrosa") i w malarstwie barokowym, zwłaszcza przez Caravaggia (caravaggionizm) i Rembrandta.

</doc>
<doc id="714827" url="https://pl.wikipedia.org/wiki?curid=714827" title="Chusta trójkątna">
Chusta trójkątna

Chusta trójkątna – bawełniana chusta w kształcie trójkąta równoramiennego najczęściej o wymiarach 96 x 96 x 136 cm. Stosuje się ją w czasie udzielania pierwszej pomocy do tymczasowego unieruchomienia kończyny w przypadku zwichnięć albo złamania obojczyka, kości ramieniowej, kości przedramienia lub dłoni. Do pewnego unieruchomienia kończyny niezbędne są trzy chusty.
W sprzedaży dostępne są także chusty wykonane z włókniny z TMS koloru zielonego; często dodawane są do nich agrafki, służące do spięcia temblaka.
Chusty trójkątne znajdują się zwykle w apteczkach pierwszej pomocy.

</doc>
<doc id="714833" url="https://pl.wikipedia.org/wiki?curid=714833" title="Roman Chałaczkiewicz">
Roman Chałaczkiewicz

Roman Chałaczkiewicz (ur. 11 marca 1948 w Mławie) – polski dyplomata, ambasador ad personam, I sekretarz Komitetu Zakładowego PZPR w MSZ w 1986.
Życiorys.
Ukończył Moskiewski Państwowy Instytut Stosunków Międzynarodowych (stosunki międzynarodowe), Uniwersytet Damasceński, Akademię Dyplomatyczną w Moskwie oraz Wydział Zarządzania Uniwersytetu Warszawskiego. W służbie dyplomatycznej od 1971 do 2014. W latach 1997–2002 był ambasadorem RP w Iraku. W 1998 dwukrotnie organizował ewakuację z Iraku, sam pozostając na placówce, również w grudniu 2002, w czasie czterech dobowych intensywnych bombardowań Bagdadu. Członek rady gubernatorów Fundacji Dialogu Kultur im. Anny Lindh w Aleksandrii.
Przebieg kariery dyplomatycznej:
Zna języki: angielski, francuski, arabski, rosyjski. Autor książek "Zmierzch Dyktatora. Irak w moich oczach" (Oficyna Wydawnicza ASPRA-JR, Warszawa 2008) oraz "Zjednoczone Emiraty Arabskie: historia, kraj i ludzie" (Oficyna Wydawnicza ASPRA-JR, Warszawa 2012).

</doc>
<doc id="714834" url="https://pl.wikipedia.org/wiki?curid=714834" title="Maria Dulębianka">
Maria Dulębianka

Maria Dulęba herbu Alabanda, również Maria Dulębianka (ur. 21 listopada 1858 w Krakowie, zm. 7 marca 1919 we Lwowie) – polska malarka, pisarka, publicystka, feministka i działaczka społeczna.
Rodzina.
Dulębianka urodziła się w Krakowie, gdzie 25 listopada została ochrzczona w kościele Mariackim. Była córką Marii z Wyczałkowskich Skibowej oraz Henryka Dulęby herbu Alabanda. Ojciec, pochodzący ze zubożałej rodziny ziemiańskiej z okolic Nowego Sącza, przez pewien czas pracował w krakowskim teatrze jako sekretarz dyrekcji.
Miała pięcioro rodzeństwa. Henryk Dulęba (junior) pracował we Lwowie jako inżynier budownictwa. Anna z Dulębów Wyczołkowska ukończyła konserwatorium muzyczne w Wiedniu, w 1893 obroniła doktorat z zakresu filozofii na uniwersytecie w Zurychu, a w 1901 wyemigrowała do Chicago. Władysław Dulęba, z wykształcenia doktor prawa, prowadził kancelarię adwokacką we Lwowie oraz zaangażował się w działalność polityczną, obejmując m.in. stanowisko ministra dla Galicji. Adolf Dulęba pozostał w Krakowie, gdzie wybrał karierę teatralną (znaną aktorką została także jego córka, Maria Dulęba). Feliks Dulęba został urzędnikiem kolejowym w Galicji Wschodniej. Przyrodnim bratem Dulębianki był pianista Józef Dulęba.
Edukacja artystyczna.
Początkowo Dulębianka uczyła się w Krakowie na pensji Justyny Maliszewskiej. W roku akademickim 1873/1874 rozpoczęła naukę na kursie przygotowawczym Kunstgewerbeschule w Wiedniu (przekształconej w Uniwersytet Sztuki Stosowanej w Wiedniu). Od ok. 1880 roku uczęszczała do prywatnej szkoły artystycznej dla kobiet prowadzonej przez Wojciecha Gersona w Warszawie, równocześnie m.in. z Anną Bilińską oraz Zofią Stankiewiczówną. Następnie w latach 1884–1886 studiowała w Académie Julian w Paryżu pod kierunkiem Tony’ego Roberta-Fleury’ego i Williama-Adolphe’a Bouguereau, a potem także w pracowni Carolusa-Durana. Przed wyjazdem do Francji prawdopodobnie krótko pobierała nauki u Jana Matejki w Krakowie.
Malarstwo.
Od 1881 roku regularnie pokazywała swe prace m.in. w Warszawie i Krakowie. Na wystawie światowej w Paryżu w 1889 zaprezentowała obrazy "Na pokucie" i "Sieroca dola", za który otrzymała wyróżnienie ("mention honorable"). Malowała przede wszystkim portrety, studia kobiet i dzieci oraz kameralne sceny rodzajowe, często przedstawiające ubogich mieszkańców miasta.
Wielokrotnie portretowała także Marię Konopnicką. Największą kolekcję stworzonych przez nią wizerunków poetki prezentuje Muzeum Marii Konopnickiej w Żarnowcu. W zbiorach Muzeum Narodowego w Warszawie znajduje się natomiast "Portret Marii Konopnickiej" namalowany przez Dulębiankę w 1902 z okazji jubileuszu pracy twórczej pisarki i reprodukowany później m.in. na okładce „Tygodnika Ilustrowanego”. Również Muzeum Polskie w Rapperswilu przed wojną posiadało portret Konopnickiej pędzla Dulębianki. Pod wpływem pobytów z Konopnicką w różnych uzdrowiskach Dulębianka zaczęła wprowadzać do swojej twórczości także motywy inspirowane podróżami, np. pejzaże morskie. Jej szkic olejny "Morze" (ok. 1910) zachował się w Muzeum Narodowym w Krakowie.
Relacja z Marią Konopnicką.
Od 1890 Dulębianka i Konopnicka przez dwadzieścia lat wspólnie podróżowały i mieszkały za granicą (m.in. w Monachium, Zurychu, Dreźnie i Wiedniu), a po 1903 – w dworku w Żarnowcu, pod Krosnem, który poetka otrzymała w darze od narodu z okazji jubileuszu pracy literackiej.
Jak zauważa Lena Magnone, Dulębianka została pierwszy raz wymieniona w liście Konopnickiej w 1889. Z ustaleń Karoliny Dzimiry-Zarzyckiej omówionych w biografii "Samotnica. Dwa życia Marii Dulębianki" wynika, że Dulębianka poznała Konopnicką prawdopodobnie w pierwszym kwartale 1889 – na taką datę wskazują bowiem zapiski malarki z notatnika zachowanego we Lwowskiej Narodowej Bibliotece im. Wasyla Stefanyka. Relacja Dulębianki i Konopnickiej nie budziła za ich życia kontrowersji i była społecznie akceptowana. W malarce widziano wierną towarzyszkę, przyjaciółkę i powierniczkę poetki, szczególnie oddaną w ostatnich latach życia Konopnickiej, kiedy pisarka coraz poważniej chorowała.
Część badaczy określa je dziś jako partnerki życiowe. Lena Magnone zaproponowała w swojej książce "Konopnicka. Lustra i symptomy" termin „związek siostrzany”, natomiast Karolina Dzimira-Zarzycka określenie „małżeństwo bostońskie”.
Jak zwraca uwagę Krzysztof Tomasik, Maria Dulębianka, która nigdy nie wyszła za mąż, reprezentowała typ znany wśród lesbijek od wieków. Krótko się strzygła, chodziła w surducie i binoklach, polowała i jeździła konno. Początkowo Konopnicka nazywała ją „Piotrek” lub „Pietrek z powycieranymi łokciami”. Brała udział w życiu rodzinnym artystki. .
Działalność feministyczna.
Maria Dulębianka była przedstawicielką pierwszej fali feminizmu. W 1895 rozpoczęła walkę o dopuszczenie kobiet do studiowania w krakowskiej Szkole Sztuk Pięknych. W 1897 związała się ze środowiskami emancypacyjnymi we Lwowie. Publikowała w feministycznym „Sterze” wydawanym przez Paulinę Kuczalską-Reinschmit. Podjęła starania na rzecz utworzenia gimnazjum żeńskiego we Lwowie. W 1902 wygłosiła w Krakowie odczyt "O twórczości kobiet", wydany w 1903 w zbiorze "Głos kobiet w kwestii kobiecej".
W referacie "Polityczne stanowisko kobiety", wygłoszonym w 1907 z okazji jubileuszu 40-lecia pracy twórczej Elizy Orzeszkowej, wypowiedziała się przeciw militaryzmowi, wskazując jednak również na inne problemy: „Ale nad militaryzm i kapitalizm wrogiem większym, bo bliskim i codziennym, jest nam każda krzywda, każdy ucisk, każdy fałsz i każda nieprawość, przeciw tym wrogom wielką i wytrwałą wieść krucjatę”.
W 1908 kandydowała do Sejmu Krajowego we Lwowie z ramienia Komitetu Równouprawnienia Kobiet, przy poparciu Stronnictwa Ludowego i Komitetu Pracy Oświatowej im. Marii Wysłouchowej, wykorzystując formalne uprawnienia wyborcze przysługujące w Galicji niewielkiej grupie obywatelek. Uzyskała 511 głosów, ale odrzucono jej kandydaturę „z przyczyn formalnych”. W tym okresie jeszcze mocniej zaangażowała się w walkę o prawa wyborcze kobiet. Stanęła na czele Związku Uprawnienia Kobiet we Lwowie (1909).
Działalność społeczna.
Dulębianka niemal całkowicie poświęciła się pracy społecznej i feministycznej po 1910, gdy po śmierci Konopnickiej przeniosła się na stałe do Lwowa. Wkrótce założyła Wyborczy Komitet Kobiet do Rady Miejskiej we Lwowie (1911) i Komitet Obywatelskiej Pracy Kobiet (1912). W 1913 z jej inicjatywy powstała we Lwowie Liga Mężczyzn dla Obrony Praw Kobiet, do której jako pierwsi przystąpili Witold Lewicki oraz senator Maksymilian Thullie. Publikowała m.in. w dwutygodniku „Nowe Słowo” i dzienniku „Kurier Lwowski”. W latach 1911–1913 redagowała także dodatek do „Kuriera Lwowskiego” zatytułowany „Głos Kobiet” (nie mylić z kobiecym pismem socjalistycznym wydawanym pod tym samym tytułem).
Po wybuchu I wojny światowej Komitet Obywatelskiej Pracy Kobiet pod jej kierownictwem zajął się organizacją pomocy humanitarnej w mieście. Działaczki zakładały m.in. ochronki dla dzieci, tanie kuchnie dla biednych i kursy dla sanitariuszek. Dulębianka blisko współpracowała z wiceprezydentem Lwowa, Tadeuszem Rutowskim, obejmując sekretariat miejskiego Wydziału Dobroczynności. Uczestniczyła także w obronie Lwowa w listopadzie 1918 w trakcie trwającej wojny polsko-ukraińskiej, m.in. współorganizując służbę sanitarną. W grudniu 1918 została w Warszawie wybrana przewodniczącą Ligi Kobiet Polskich, zrezygnowała jednak z tej funkcji z powodu walk toczących się dalej we Lwowie. Ostatniego dnia grudnia w imieniu delegacji kobiet przemawiała na audiencji u Józefa Piłsudskiego.
Śmierć.
23 stycznia 1919 wraz z Marią Opieńską i Teodozją Dzieduszycką, jako delegatka Czerwonego Krzyża do zbadania położenia jeńców i internowanych w obozach ukraińskich, wyruszyła w niebezpieczną misję m.in. do Stanisławowa, Kołomyi, Czortkowa, Mikuliniec, Tarnopola i Złoczowa. Podróż odbywała się w czasie niezwykle ostrych mrozów. Od chorych jeńców polskich delegatki zaraziły się tyfusem plamistym.
Maria Dulębianka zmarła na tyfus po powrocie do Lwowa, 7 marca 1919. Początkowo została pochowana w grobowcu Marii Konopnickiej na Cmentarzu Łyczakowskim we Lwowie. W 1927 jej trumnę przeniesiono na nowo założony Cmentarz Obrońców Lwowa (kwatera I, miejsce 6).
Odznaczenie i upamiętnienie.
Zarządzeniem prezydenta RP Ignacego Mościckiego z 19 grudnia 1930 została odznaczona Krzyżem Niepodległości „za pracę w dziele odzyskania niepodległości”.
Decyzją Rady Miasta Lwowa już w 1920 jedna ulic w tym mieście została nazwana imieniem Marii Dulębianki, a w dziesiątą rocznicę śmierci, w 1929, Lwowska Liga Kobiet wydała broszurę z krótką biografią Dulębianki przygotowaną przez Marię Jaworską. W 1935 pośmiertnie została odznaczona Odznaką Honorową Polskiego Czerwonego Krzyża I stopnia.
W 2021 Dulębianka została patronką pasażu przy Pałacu Kultury i Nauki w Warszawie, ulicy na Nadodrzu we Wrocławiu, w 2018 patronką ulicy na Strzeszynie w Poznaniu, a w 2022 roku projekt nadania jej imienia ulicy w Krakowie zyskał poparcie Komisji Kultury Rady Miasta Krakowa. W 2022 roku nakładem Wydawnictwa Marginesy ukazała się biografia autorstwa Karoliny Dzimiry-Zarzyckiej zatytułowana "Samotnica. Dwa życia Marii Dulębianki".

</doc>
<doc id="714838" url="https://pl.wikipedia.org/wiki?curid=714838" title="Naparstnica rdzawa">
Naparstnica rdzawa

Naparstnica rdzawa ("Digitalis ferruginea" L.) – gatunek rośliny z rodziny babkowatych (według systemów XX-wiecznych do trędownikowatych). Występuje w południowej Europie, wokół Morza Śródziemnego, na Bałkanach oraz na Kaukazie. We florze Polski jest efemerofitem.
Biologia i ekologia.
Bylina lub roślina dwuletnia. Zakwita pod koniec lipca. W stanie naturalnym rośnie w świetlistych lasach i zaroślach. 
Zastosowanie.
Roślina ozdobna, w Polsce uprawiana zwykle jako roślina dwuletnia w parkach i na rabatach w przydomowych ogródkach. Aby nie dopuścić do zachwaszczenia ogrodu, należy ścinać owocostany przed wysypaniem się nasion. Nadaje się do pojedynczych nasadzeń. Dobra roślina na kwiat cięty, z przeznaczeniem do dużych kompozycji bukietowych.

</doc>
<doc id="714842" url="https://pl.wikipedia.org/wiki?curid=714842" title="Caravaggionizm">
Caravaggionizm

Caravaggionizm – formuła stylistyczna w malarstwie barokowym wprowadzona i rozwinięta ok. 1605-1640 przez włoskich kontynuatorów i naśladowców Caravaggia.
Cechy.
Charakteryzowały go takie cechy jak: zdecydowana gra światłocienia (luminizm), śmiałe skróty perspektywiczne, intensywny koloryt (dominacja czerwieni, brązów i czerni), ukazywanie postaci na bliskim planie i mrocznym neutralnym tle, mocne efekty naturalistyczne i iluzjonistyczne, patos, ekspresja, dramatyzm.
Dominowała tematyka religijna oraz specyficzne sceny rodzajowe: wróżenie z ręki, oszukiwanie w czasie gry w karty, grajkowie i muzykanci, młodzieńcy w tawernie, itp.
Fazy rozwoju.
W rozwoju caravaggionizmu można rozróżnić trzy fazy. Wstępną, ograniczoną do pierwszego dziesięciolecia XVII w. zamyka śmierć Caravaggia. Artyści z nią związani działają w Rzymie (Bartolomeo Manfredi, Giovanni Baglione, Orazio Gentileschi) i częściowo w Neapolu (Giovanni Battista Caracciolo, Artemisia Gentileschi). Większość z nich zetknęła się osobiście z Caravaggiem. Gentileschi, który jako pierwszy poddał się wpływom mistrza, był jego bliskim przyjacielem. Manfredi, najwierniejszy jego naśladowca, był prawdopodobnie jego pomocnikiem, Baglione – jednym z pierwszych jego biografów. Caracciolo, który najpełniej zasymilował dojrzałą i późną manierę mistrza, zetknął się z nim w Neapolu w l. 1606-1607.
W fazie drugiej (II dziesięciolecie XVII w. i pocz. trzeciego) maniera tenebrosa była w dalszym ciągu przede wszystkim zjawiskiem rzymskim, z tym że na czoło środowiska wysunęli się cudzoziemcy: Holendrzy, Flamandowie, Francuzi i Hiszpanie.
Po 1620 r. (faza trzecia) międzynarodowe środowisko caravaggionistów uległo stopniowemu rozproszeniu. Głównym ośrodkiem ruchu we Włoszech stał się Neapol, na Północy podobną rolę zaczął odgrywać Utrecht.
Caravaggio oddziałał też przejściowo na wielu wybitnych artystów baroku, m.in.: Petera Paula Rubensa, Jana Lievensa, Rembrandta, Diego Velazqueza.

</doc>
<doc id="714844" url="https://pl.wikipedia.org/wiki?curid=714844" title="Hachpat">
Hachpat

 
Hachpat () – wieś w północnej Armenii, w prowincji Lorri, leżąca w odległości 10 km od miasta Alawerdi.
Miejscowość jest znana z X-wiecznego kompleksu klasztornego Hachpat zbudowanego za panowania króla Aszota III (952-977), wpisanego w 1996 na Listę Światowego Dziedzictwa UNESCO.

</doc>
<doc id="714846" url="https://pl.wikipedia.org/wiki?curid=714846" title="Aplit">
Aplit

Aplit – głębinowa, najczęściej kwaśna skała magmowa, tworząca żyły, czasem gniazda, o składzie granitoidu, ale uboższa w minerały maficzne. Występuje w granitoidach oraz skałach ich osłony.
Wygląd i właściwości.
Jest to jasna skała magmowa o budowie bardzo drobno- i drobnoziarnistej, (poniżej 2mm) najczęściej równoziarnistej, posiada teksturę fanerokrystaliczną. Świeża powierzchnia skały jest nieco ,cukrowata" (podobna do przełamanej kostki cukru.
Często tworzy intruzje. 
Skład mineralny.
Główne minerały, które wchodzą w skład aplitu to: kwarc, skalenie, a podrzędnie muskowit i rzadziej biotyt. Czasami aplity tworzą zewnętrzną partię ciał pegmatytowych. 
Występowanie.
W Polsce aplity pospolicie występują w masywach granitowych oraz w skałach ich otoczenia.

</doc>
<doc id="714850" url="https://pl.wikipedia.org/wiki?curid=714850" title="Kaskoda">
Kaskoda

Kaskoda – wzmacniacz dwustopniowy lampowy lub tranzystorowy, w którym pierwszy stopień pracuje w układzie wspólnej katody (dla układów tranzystorowych bipolarnych wspólnego emitera, dla tranzystorów polowych wspólnego źródła), a drugi w układzie wspólnej siatki (w układach tranzystorowych odpowiednio: wspólnej bazy lub wspólnej bramki).
Kaskoda łączy w sobie zaletę wysokiego wzmocnienia napięciowego (w przybliżeniu równego iloczynowi współczynników wzmocnienia obu wchodzących w jego skład lamp lub tranzystorów) ze znaczną redukcją niekorzystnej cechy wzmacniaczy ze wspólną katodą (emiterem, źródłem) – dużych pojemności pasożytniczych – poprzez zmniejszenie tzw. efektu Millera, pogarszającego parametry wzmacniacza przy wyższych częstotliwościach.
Kaskoda chętnie stosowana jest we wzmacniaczach wysokiej częstotliwości i szerokopasmowych.

</doc>
<doc id="714852" url="https://pl.wikipedia.org/wiki?curid=714852" title="Nizina Hudsońska">
Nizina Hudsońska

Nizina Hudsońska (ang. "Hudson Bay Lowlands", fr. "Basses terres de la baie d’Hudson") – nizina w Ameryce Północnej, na obszarze Kanady (prowincje Ontario i Manitoba), ciągnąca się wzdłuż południowych i wschodnich brzegów Zatoki Hudsona.
Nizina leży w klimacie umiarkowanym chłodnym oraz subpolarnym (na północy). Średnia temperatura w styczniu wynosi -27 °C, a w lipcu 13 °C. Suma opadów wynosi od 400 do 700 mm rocznie.
Sieć rzeczna jest gęsta. Najdłuższe rzeki to: Churchill, Nelson, Severn, Albany. Rzeki mają duży potencjał energetyczny. Na Nelson wybudowano dwie hydroelektrownie.
Występuje tu roślinność typu tajga, z lasami świerkowo-jodłowymi (południe niziny), lasotundra, z przewagą świerków i modrzewi (środek niziny) oraz tundra (północ niziny i wybrzeże Zatoki Hudsona).
Faunę tworzą: niedźwiedź polarny, lis polarny, łoś, karibu, zając bielak, leming. 
Ze względu na surowe warunki klimatyczne na terenie niziny żyje bardzo niewiele ludzi. Gęstość zaludnienia i sieć miejscowości są bardzo niewielkie. Główne miasto regionu, Churchill, liczy 963 mieszkańców (2001).

</doc>
<doc id="714858" url="https://pl.wikipedia.org/wiki?curid=714858" title="Subfundusz">
Subfundusz

Subfundusz – wydzielony portfel w funduszu inwestycyjnym z wydzielonymi subfunduszami. Praktycznie jest to quasi-fundusz wydzielony wewnątrz głównego funduszu inwestycyjnego, nie posiadający osobowości prawnej, posiadający za to własne ograniczenia inwestycyjne, cel inwestycyjny, wysokość opłat, osobno wyceniany (i wyniki prezentowane są w osobnym sprawozdaniu finansowych ‘jednostkowym’, stanowiącycm część sprawozdania finansowego całego funduszu) itp. Zobowiązania jednego subfunduszu nie obciążają pozostałych subfunduszy. Większość przepisów dotyczących funduszy inwestycyjnych stosuje się odpowiednio.
W praktyce subfundusze w ramach „funduszu parasolowego” tworzy się w celu optymalizacji podatkowej: wewnątrz funduszu z wydzielonymi subfunduszami istnieje możliwość przenoszenia środków (odkupywanie jednych jednostek uczestnictwa i w zamian za uzyskane środki nabywanie jednostek uczestnictwa w subfunduszu docelowym) między jednym subfunduszem a drugim bez płacenia podatków przy konwersji (podatek naliczany jest przy odkupywaniu, wynikiem którego jest wyjście środków z odkupienia poza fundusz).
Pełną listę subfunduszy prezentuje się w prospekcie informacyjnym całego funduszu.

</doc>
<doc id="714861" url="https://pl.wikipedia.org/wiki?curid=714861" title="Fundusz parasolowy">
Fundusz parasolowy

Fundusz parasolowy (ang. "umbrella fund") – potoczna nazwa funduszu inwestycyjnego z wydzielonymi subfunduszami, z których każdy może realizować inną politykę inwestycyjną. Istotę funduszu oddaje jego nazwa – parasolem – jest cały fundusz, który posiada osobowość prawną i może być podmiotem praw i obowiązków. Pod parasolem znajdują się subfundusze, które są odrębnymi portfelami inwestycyjnymi i osobowości prawnej nie posiadają. 
Celami tworzenia funduszy z wydzielonymi subfunduszami są optymalizacja podatkowa oraz zmniejszenie ilości powtarzających się dokumentów czy fragmentów (np. w prospekcie informacyjnym szereg fragmentów jest identycznych dla wskazanych subfunduszy).
Optymalizacja podatkowa pozwala na ominięcie obowiązku płacenia podatków przy konwersji jednostek między subfunduszami o różnym profilu inwestycyjnym. Dzięki temu mechanizmowi jeśli np. nastąpi strata w jednym subfunduszu, a w drugim zysk, podatek zostanie obliczony tylko od różnicy zysku i straty. Bez wykorzystania funduszu parasolowego trzeba zapłacić podatek od zyskownej inwestycji w pełnej kwocie. Podatek nie jest ustalany i potrącany w przypadku przenoszenia środków między subfunduszami (np. o różnym profilu inwestycyjnym, gdy nastąpi ocena, że subfundusz akcyjny należy zastąpić subfunduszem obligacyjnym). Podatek ustalany jest przy odkupywaniu jednostek skutkującym udostępnieniem środków bezpośrednio inwestorowi (przy wyjściu z inwestycji w subfundusze w danym funduszu parasolowym).

</doc>
<doc id="714863" url="https://pl.wikipedia.org/wiki?curid=714863" title="Stephen Barrett">
Stephen Barrett

Stephen Barrett (ur. 1933) – amerykański psychiatra, prowadzi krytyczny wortal nt. homeopatii (Homeowatch).

</doc>
<doc id="714866" url="https://pl.wikipedia.org/wiki?curid=714866" title="Politolog">
Politolog

Politolog – absolwent studiów na kierunku politologia i pokrewnych (polityka społeczna, europeistyka, nauki polityczne), osoba posiadająca wiedzę naukową w zakresie politologii.
Za jednego z pierwszych politologów można uznać Artystotelesa, który przeszedł do historii politologii swym dziełem "Polityka".
Wielu politologów staje się doradcami polityków, między innymi w dziedzinie marketingu politycznego.
W Polsce politologów i naukowców z dziedzin pokrewnych skupia Polskie Towarzystwo Nauk Politycznych.

</doc>
<doc id="714874" url="https://pl.wikipedia.org/wiki?curid=714874" title="Powszechny Zakład Ubezpieczeń na Życie">
Powszechny Zakład Ubezpieczeń na Życie

Powszechny Zakład Ubezpieczeń na Życie Spółka Akcyjna (PZU Życie SA) – spółka utworzona w 1991 z siedzibą w Warszawie. Założycielami zakładu byli: Państwowy Zakład Ubezpieczeń (obecnie Powszechny Zakład Ubezpieczeń SA), Polski Bank Rozwoju SA oraz Bank Handlowy w Warszawie SA.
Spółka należy do Grupy Kapitałowej Powszechnego Zakładu Ubezpieczeń SA (Grupa PZU). Jednostką dominującą w Grupie PZU jest Powszechny Zakład Ubezpieczeń SA.
Siedziba spółki mieści się w biurowcu Generation Park przy rondzie Ignacego Daszyńskiego 4.
Historia.
W dniu 20 grudnia 1991 minister finansów wydał zezwolenie na prowadzenie działalności ubezpieczeniowej przez PZU Życie SA w dziale I – ubezpieczenia na życie, we wszystkich ówcześnie przewidzianych przez ustawę o działalności ubezpieczeniowej trzech grupach ubezpieczeń działu I oraz na działalność reasekuracyjną bierną i czynną.
Również 20 grudnia 1991 minister finansów zatwierdził Statut PZU Życie SA. Dnia 20 sierpnia 1996 Zakład otrzymał zezwolenie Ministra Finansów na prowadzenie działalności ubezpieczeniowej bezpośredniej i pośredniej (reasekuracyjnej) w zakresie dodatkowo wprowadzonych nowelą do ustawy – dwóch grup ubezpieczeń z działu I.
Od dnia 22 lipca 1998 zakres działalności PZU Życie został rozszerzony o prowadzenie działalności akwizycyjnej na rzecz otwartych funduszy emerytalnych.
29 października 2007 UOKiK nałożył na PZU Życie rekordową karę 50 mln PLN za nadużywanie dominującej pozycji na rynku.
Działalność.
Przedmiotem działalności PZU Życie SA jest organizowanie i prowadzenie działalności ubezpieczeniowej w zakresie:
PZU Życie jest właścicielem spółek z Grupy PZU, m.in. Towarzystwo Funduszy Inwestycyjnych PZU S.A. (100% akcji).

</doc>
<doc id="714878" url="https://pl.wikipedia.org/wiki?curid=714878" title="Cristiano Marques">
Cristiano Marques



</doc>
<doc id="714882" url="https://pl.wikipedia.org/wiki?curid=714882" title="Głosy z odległej gwiazdy">
Głosy z odległej gwiazdy

 – japoński film anime typu OVA wydany w lutym 2002, stworzony przez Makoto Shinkaia.
Film miał swoją premierę 3 września 2016 na antenie 2x2 TV, a potem został wydany 30 września tego samego roku na DVD przez wydawnictwo Anime Eden.
Fabuła.
Para nastolatków na odległość komunikują się między sobą e-mailami wysyłanymi z telefonów komórkowych. Im dalej, kierująca robotem grupy zwalczającej Tarsjan dziewczyna, posuwa się w głąb kosmosu, tym dłużej muszą czekać na każdą wiadomość.
Powieść ilustrowana.
W oparciu o film powstała również powieść ilustrowana autorstwa Waku Ōby z ilustracjami Makoto Shinkaia oraz Mizu Sahary, która została wydana 25 lipca 2002 nakładem wydawnictwa Media Factory.
Manga.
Film został zaadaptowany w formie mangi przez Makoto Shinkaia; ilustracje do adaptacji wykonała Mizu Sahara. Kolejne rozdziały publikowane były w magazynie „Afternoon” od kwietniowego numeru w 2004 do lutowego numeru w 2005, które następnie zostały skompilowane w pojedynczym tomie przez wydawnictwo Kōdansha i wydane 22 lutego 2005.
W Polsce licencję na sprzedaż mangi wykupiło wydawnictwo Waneko, które wydało ją pod tytułem "Głosy z odległej gwiazdy" w pojedynczym tomie 26 lutego 2019.

</doc>
<doc id="714887" url="https://pl.wikipedia.org/wiki?curid=714887" title="Andrzej Biera">
Andrzej Biera

Andrzej Biera (ur. 3 października 1948 w Krakowie) – polski arabista i dyplomata, ambasador RP w Iraku (2002–2003) oraz Jordanii (2003–2009).
Życiorys.
Ukończył filologię orientalną na Uniwersytecie Jagiellońskim oraz międzynarodowe stosunki gospodarcze na SGPiS. Pracę w MSZ rozpoczął w 1973, zajmując się stosunkami Polski ze światem arabskim. Był dwukrotnie na placówce w Bejrucie (1976–1980, 1981–1982), a także w Ammanie (1985–1987, 1990–1996) i Kairze (1987–1989). Od 1997 jest urzędnikiem służby cywilnej, a od 2003 ambasadorem tytularnym. Wielokrotnie współpracował z Sejmem w charakterze tłumacza języka arabskiego, również w kontaktach międzyparlamentarnych.

</doc>
<doc id="714891" url="https://pl.wikipedia.org/wiki?curid=714891" title="Synezjusz (imię)">
Synezjusz (imię)

Synezjusz — imię męskie pochodzenia łacińskiego, oznaczające "pochodzący z Sines" w Portugalii. Istnieje przynajmniej dwóch świętych katolickich o tym imieniu, w tym św. Synezjusz, wspominany wspólnie ze św. Teopompem.
Synezjusz obchodzi imieniny 21 maja i 12 grudnia.
Znane osoby o imieniu Synezjusz:

</doc>
<doc id="714893" url="https://pl.wikipedia.org/wiki?curid=714893" title="Wzgórek jajonośny">
Wzgórek jajonośny

Wzgórek jajonośny () – w pęcherzyku Graafa niewielki zespół komórek przytwierdzający oocyt wraz z wieńcem promienistym i osłonką przejrzystą do ściany pęcherzyka. Powstaje z komórek warstwy ziarnistej w czasie rozwoju ekscentrycznie położonej jamy wypełnionej płynem pęcherzykowym, produkowanym przez komórki warstwy ziarnistej.

</doc>
<doc id="714894" url="https://pl.wikipedia.org/wiki?curid=714894" title="Turbo Assembler">
Turbo Assembler

Turbo Assembler, TASM – pakiet programistyczny firmy Borland, w którego skład wchodzi asembler, linker, debugger oraz kompilator. Sam pakiet zawiera w sobie wszystkie potrzebne narzędzia do pisania programów 16 i 32 bitowych dla systemów operacyjnych DOS i Windows. Jest również podstawowym komponentem pakietu C++ Builder. Turbo Assembler interpretuje, poza standardowymi mnemonikami, również wiele specjalnych makroinstrukcji, jak np. "if" znane z języków wysokiego poziomu.

</doc>
<doc id="714895" url="https://pl.wikipedia.org/wiki?curid=714895" title="Jerzy Strzelczyk">
Jerzy Strzelczyk

Jerzy Strzelczyk (ur. 24 grudnia 1941 w Poznaniu) – polski naukowiec, profesor nauk humanistycznych, historyk mediewista specjalizujący się m.in. w początkach państwa polskiego oraz państw barbarzyńskich na ziemiach dawnego Imperium Romanum, członek korespondent Polskiej Akademii Nauk.
Życiorys.
Doktorat (promotor prof. Gerard Labuda) na Wydziale Historyczno-Filozoficznym UAM w Poznaniu. Habilitacja w 1975 r. w Instytucie Historii Uniwersytetu im. Adama Mickiewicza na podstawie rozprawy "Słowianie i Germanie w Niemczech środkowych we wczesnym średniowieczu". Od 1984 profesor nadzwyczajny, od 1989 profesor zwyczajny.
W latach 1991–1996 był dyrektorem Instytutu Historii UAM. Kierownik Zakładu Historii Średniowiecznej Instytutu Historii Uniwersytetu im. Adama Mickiewicza w Poznaniu, członek krajowy czynny Wydziału II Historyczno-Filozoficznego PAU. Członek Centralnej Komisji do Spraw Stopni i Tytułów. Członek zarządu Fundacji Historycznej im. Profesora Henryka Łowmiańskiego. Uhonorowany Nagrodą FNP za rok 2009 w kategorii nauk humanistycznych i społecznych. Uchwałą Senatu Akademii im. Jana Długosza w Częstochowie z 23 maja 2012 roku został wyróżniony tytułem doktora honoris causa AJD.
W 2013 został odznaczony Krzyżem Oficerskim Orderu Odrodzenia Polski, a w 2016 otrzymał medal Palmae Universitatis Studiorum Posnaniensis.
Życie prywatne.
Żona: prof. Dorota Żołądź-Strzelczyk, archeolog i historyk, pracownik Instytutu Pedagogiki UAM w Poznaniu.

</doc>
<doc id="714896" url="https://pl.wikipedia.org/wiki?curid=714896" title="Nośnik miary">
Nośnik miary

Nośnik miary – pojęcie analogiczne do pojęcia nośnika funkcji. Nie jest to jednak podzbiór σ-algebry, na której miara jest określona, lecz podzbiór przestrzeni, w której jest ona zdefiniowana. Dla rozkładów prawdopodobieństwa nośnikiem miary jest zbiór wszystkich wartości, które może przyjąć zmienna losowa.
Definicja.
Niech formula_1 będzie przestrzenią topologiczną i niech formula_2 będzie miarą borelowską na formula_3 Nośnikiem miary μ nazywamy zbiór wszystkich tych punktów z formula_4 których każde otoczenie otwarte ma dodatnią miarę:
Niekiedy jako nośnik miary definiuje się domknięcie tego zbioru, jednak jest to zbędne, gdyż powyższy zbiór jest domknięty.
Związek z pojęciem nośnika funkcji.
Należy zwrócić uwagę na istotną różnicę w pojęciu nośnika funkcji i nośnika miary. Miara jest pewną funkcją z pewnej σ-algebry podzbiorów danej przestrzeni w zbiór liczb rzeczywistych nieujemnych. Nośnik miary interpretowany jako nośnik tej funkcji nie jest tym samym co nośnik miary zdefiniowany powyżej. Pierwsze z tych pojęć oznacza pewien podzbiór σ-algebry, na której określona jest miara (mianowicie zbiór tych zbiorów z tej σ-algebry, które maja miarę dodatnią) podczas gdy drugie oznacza pewien podzbiór samej przestrzeni, w której zdefiniowano miarę.
Przykłady.
Nośnikiem miary Lebesgue’a na zbiorze liczb rzeczywistych formula_6 jest cały zbiór formula_7
Nośnikiem miary Diraca skoncentrowanej w punkcie formula_8 jest formula_9

</doc>
<doc id="714900" url="https://pl.wikipedia.org/wiki?curid=714900" title="Jeffrey Amherst">
Jeffrey Amherst



</doc>
<doc id="714907" url="https://pl.wikipedia.org/wiki?curid=714907" title="Cumulus oophorus">
Cumulus oophorus



</doc>
<doc id="714911" url="https://pl.wikipedia.org/wiki?curid=714911" title="Golf Halt">
Golf Halt

Golf Halt – stacja linii Fairbourne Railway w Gwynedd w północnej Walii.
Do 2007 roku stacja nosiła nazwę Gorsafawddacha’idraigodanheddogleddollônpenrhynareurdraethceredigion, która to została sztucznie utworzona przez firmę kolejową dla celów promocyjnych. Nazwa oznaczała „Stacja Mawddach i jej zęby smoka na północnym szlaku wzdłuż złotej plaży zatoki Cardigan”.

</doc>
<doc id="714921" url="https://pl.wikipedia.org/wiki?curid=714921" title="Henryk Kobierowski">
Henryk Kobierowski

Henryk Kobierowski (ur. 8 marca 1945 w Osieku) – polski historyk i dyplomata; ambasador RP w Kolumbii.
Życiorys.
Absolwent Wydziału Historii Uniwersytetu Warszawskiego. W latach 1967–1979 urzędnik Ministerstwa Szkolnictwa Wyższego i Techniki. Od 1979 w służbie dyplomatycznej. Pracował na placówkach w Lizbonie (1980–1985), Madrycie (1988–1991), Panamie (1995–2000, m.in. jako chargé d’affaires). Ambasador RP w Kolumbii (2002–2008). Dyrektor Protokołu Dyplomatycznego MSZ (1991–1994).
W latach 1975–1990 funkcjonariusz Służby Bezpieczeństwa, gdzie doszedł do stopnia podpułkownika.
Opublikował m.in. przewodnik dla polskich biznesmenów po krajach Ameryki Środkowej.

</doc>
<doc id="714922" url="https://pl.wikipedia.org/wiki?curid=714922" title="Historia rozszerzeń wspólnot europejskich i Unii Europejskiej">
Historia rozszerzeń wspólnot europejskich i Unii Europejskiej

Rozszerzanie najpierw wspólnot europejskich, a od 1992 roku Unii Europejskiej, jest zjawiskiem dynamicznym, nieustannie trwającym. Do powołanej 1 stycznia 1958 roku, na podstawie traktatów rzymskich, Wspólnoty Europejskiej dołączały kolejne państwa Europy. Pierwszy etap rozszerzania miał miejsce w 1973 i objął Danię, Irlandię oraz Wielką Brytanię. Podczas drugiego rozszerzenia, w 1981, do Wspólnoty Europejskiej dołączyła Grecja, podczas trzeciego, w 1986, Hiszpania i Portugalia. Z chwilą podpisania przez dotychczasowe kraje członkowskie Traktatu o Unii Europejskiej kolejne państwa wstępowały już do Unii Europejskiej. W 1995 dołączyły Austria, Finlandia i Szwecja.
Aby dołączyć do Unii Europejskiej, państwo musi spełnić określone warunki gospodarcze i polityczne, tak zwane kryteria kopenhaskie. Jak zapisano w traktacie z Maastricht, wszystkie kraje członkowskie oraz Parlament Europejski muszą zgodzić się na każde rozszerzenie wspólnoty.
Podstawą prawną polityki rozszerzenia Unii Europejskiej jest artykuł 49 Traktatu o Unii Europejskiej, który stanowi, że każde państwo europejskie, które szanuje wartości UE, o których mowa w artykule 2 Traktatu oraz zobowiązuje się do wspierania ich, może się ubiegać o członkostwo w Unii.
W historii UE mówi się o sześciu rozszerzeniach, z których największe miało miejsce 1 maja 2004, gdy do wspólnoty dołączyło dziesięć państw: Cypr, Czechy, Estonia, Litwa, Łotwa, Malta, Polska, Słowacja, Słowenia i Węgry. Norwegowie dwukrotnie, w latach 1972 i 1994, sprzeciwili się akcesji i do tej pory do niej nie doszło.
Po kolejnym rozszerzeniu, w roku 2007, liczba członków Unii Europejskiej wzrosła do 27 – do wspólnoty dołączyły Rumunia i Bułgaria. W roku 2013 do Unii Europejskiej dołączyła Chorwacja. Trwają także negocjacje z innymi krajami. Proces rozszerzeń jest często nazywany "integracją europejską", jednak terminu tego używa się również w odniesieniu do zacieśniania współpracy między państwami należącymi do UE.
O północy z 31 stycznia na 1 lutego 2020 r. Wielka Brytania, jako pierwsze państwo członkowskie, opuściła Unię Europejską.
Etapy rozszerzania Unii Europejskiej.
Daty złożenia wniosków akcesyjnych i przystąpienia do Wspólnoty.

</doc>
<doc id="714924" url="https://pl.wikipedia.org/wiki?curid=714924" title="Źródło (FET)">
Źródło (FET)



</doc>
<doc id="714928" url="https://pl.wikipedia.org/wiki?curid=714928" title="Wszystkie boże dzieci tańczą">
Wszystkie boże dzieci tańczą

 – zbiór sześciu opowiadań Harukiego Murakamiego
Zbiór zawiera następujące opowiadania: ("UFO ląduje w Kushiro", "Krajobraz z żelazkiem", "Wszystkie boże dzieci tańczą", "Tajlandia", "Pan Żaba ratuje Tokio", "Ciastka z miodem"). Są one połączone jednym motywem: trzęsieniem ziemi w Kobe. W książce przeplata się rzeczywistość z fikcją, realność i marzenia. Choć w inny sposób, każdy z bohaterów poszukuje siebie, chce odnaleźć drogę w życiu, zrozumieć swoje lęki i pragnienia. Murakami zgrabnie podsuwa czytelnikowi wizje bohaterów jako prawdę, ich sny jako rzeczywistość.

</doc>
<doc id="714929" url="https://pl.wikipedia.org/wiki?curid=714929" title="Neodarwinizm">
Neodarwinizm

Neodarwinizm – kierunek ewolucjonizmu powstały pod koniec XIX wieku, który zakłada, że jedynym mechanizmem ewolucji organizmów jest dobór naturalny, zaś cechy nabyte w trakcie ontogenezy, czyli rozwoju osobniczego, nie są dziedziczone. 
Pojęcie.
Głównym reprezentantem tego kierunku był niemiecki biolog i genetyk August Weismann.
Pojęcie "neodarwinizm" wprowadził angielski biolog George Romanes. Miało to miejsce po 1896 roku i odnosiło się do poglądów na ewolucję Augusta Weismanna. Obecnie pojęcie to często jest używane na oznaczenie teorii ewolucji Charlesa Darwina zaktualizowanej o współczesną wiedzę z dziedziny genetyki (zwłaszcza genetyki populacyjnej) i innych nauk biologicznych.
Kierunkiem ewolucjonizmu przeciwnym do neodarwinizmu jest mutacjonizm, który przyjmuje, że głównym, a nawet jedynym mechanizmem ewolucji organizmów są mutacje, czyli skokowe pojawianie się nowych cech dziedzicznych.

</doc>
<doc id="714930" url="https://pl.wikipedia.org/wiki?curid=714930" title="Jama">
Jama

1. kryjówka (w ziemi), nora, legowisko;
2. dół, wgłębienie gruntu;
3. wypełniona płynem przestrzeń między ścianą ciała a narządami wewnętrznymi u zwierząt i człowieka

</doc>
<doc id="714936" url="https://pl.wikipedia.org/wiki?curid=714936" title="Mark Ryan">
Mark Ryan

Mark Ryan (ur. 7 czerwca 1956 w Doncasterze) – brytyjski aktor filmowy i telewizyjny.
Swoją karierę aktorską, poza epizodem w filmie "Who Dares Wins" z 1982 roku, rozpoczął na planie serialu "Robin z Sherwood". W serialu tym miał on także zagrać tylko epizod w pierwszej części, a grana przez niego postać Nasira miała być uśmiercona przez Robina z Loxley. Jednakże ze względu na to, że wzbudził on podziw członków ekipy filmowej sposobem m.in. poruszania się, postać ta występowała aż do ostatniego odcinka serialu.
Dzięki temu, że na planie dobrze posługiwał się bronią, stał się jednym z większych fanów samego serialu, a także stał się ekspertem od ustawiania walk bronią białą w filmach. Brał udział w koordynowaniu walk w takich filmach jak: "Tajemnicze przygody Juliusza Verne’a", "The Bacchae" czy "Król Artur".
Zagrał w pierwszej serii serialu "Piraci" wcielając się w kwatermistrza Hala Gatesa.
Swoich sił próbuje jako pisarz oraz gra w musicalach m.in. w "West End". Do albumu "Matador" wraz z Tomem Jonesem wykonał piosenkę pt. "This Incredible Journey". Wystąpił w teledysku "Over the Hills and Far Away" Gary’ego Moore’a. Także występuje w reklamach m.in. keczupu Heinz.

</doc>
<doc id="714939" url="https://pl.wikipedia.org/wiki?curid=714939" title="Maksymalna masa startowa">
Maksymalna masa startowa

Maksymalna masa startowa (MTOW – ang. "Maximum Take-off Weight" lub MTOM – ang. "Maximum Take-off Mass") – maksymalna masa, przy której dany samolot jest certyfikowany do lotu. Jest ona stała i niezmienna, wyznaczona podczas procesu certyfikacji. Nie jest zależna od temperatury, elewacji lotniska, czy długości pasa.

</doc>
<doc id="714943" url="https://pl.wikipedia.org/wiki?curid=714943" title="Minister Finansów">
Minister Finansów



</doc>
<doc id="714945" url="https://pl.wikipedia.org/wiki?curid=714945" title="Herb gminy Puńsk">
Herb gminy Puńsk

Herb gminy Puńsk i Puńska został utworzony za czasów Władysława IV wraz z nadaniem Puńskowi praw miejskich. Wiadomo o tym z tekstu przywileju z 1791 o odnowieniu praw miejskich przez króla Stanisława Augusta, gdyż Puńsk, swoimi czasy, był miastem.
Symbolika.
Herb składa się z:

</doc>
<doc id="714955" url="https://pl.wikipedia.org/wiki?curid=714955" title="Sekrety rodzinne (program telewizyjny)">
Sekrety rodzinne (program telewizyjny)

Sekrety rodzinne — polski program rozrywkowo-edukacyjny prowadzony przez Tomasza Kammela i emitowany na antenie TVP1 od 12 listopada 2006 do 24 marca 2007, oparty na brytyjskim formacie "Who Do You Think You Are?" na licencji BBC, który powstał w ok. 1991 roku przez Alexa Grahama i wprowadzony do oryginalnej emisji w październiku 2004.
Program przyciągał w Wielkiej Brytanii ok. 6 milionów widzów. Licencję do realizacji programu nabyły stacje telewizyjne m.in. w Kanadzie, Francji, Niemczech i Australii, starały się o nią również największe stacje w USA.

</doc>
<doc id="714958" url="https://pl.wikipedia.org/wiki?curid=714958" title="Paweł Kulka Kulpiowski">
Paweł Kulka Kulpiowski

Paweł Kulka Kulpiowski (ur. 1944 w Siennicy) – polski dyplomata, ambasador RP w Brazylii (2005–2006) i Kolumbii (1997–2002).
Życiorys.
Odbył służbę wojskową w Marynarce Wojennej. Po wstępnych egzaminach na Uniwersytet Warszawski przeniósł się na Moskiewski Państwowy Instytut Stosunków Międzynarodowych, gdzie uzyskał dyplom magistra stosunków międzynarodowych ze specjalizacją w problematyce latynoamerykańskiej. Staż podyplomowy odbył w Hiszpańskiej Szkole Dyplomatycznej, studium służby zagranicznej – w Polskim Instytucie Spraw Międzynarodowych. 
Całą swoją karierę zawodową (od 1974) związał ze służbą dyplomatyczną. Przebywał na placówkach w Brazylii jako II i III sekretarz (1975–1980), Hiszpanii jako I sekretarz (1985–1989) i stały przedstawiciel Polski w Światowej Organizacji Turystyki (1985–1989), jako radca i chargé d'affaires w Argentynie (1992–1995). Od 1997 do 2002 był ambasadorem Polski w Kolumbii, zaś od 2005 do 2006 w Brazylii. Od 2002 ambasador tytularny.
6 września 1982 otrzymał peruwiański Order Zasługi za Wybitną Służbę w klasie oficera, zaś w 2007 brazylijski Krzyż Wielki Orderu Krzyża Południa. Posiada także odznaczenia polskie, kolumbijskie i chilijskie.
Żonaty z Lidią Kulka Kulpiowską – pedagożką i choreografką baletu klasycznego. Ojciec Magdaleny i Piotra.

</doc>
<doc id="714962" url="https://pl.wikipedia.org/wiki?curid=714962" title="Sezonowe pękanie">
Sezonowe pękanie



</doc>
<doc id="714964" url="https://pl.wikipedia.org/wiki?curid=714964" title="Kaplica Matki Boskiej Częstochowskiej w Chełmży">
Kaplica Matki Boskiej Częstochowskiej w Chełmży

Kaplica Matki Boskiej Częstochowskiej w Chełmży – istniejąca w latach 1927-1940 oktogonalna kaplica w Chełmży, wybudowana na tzw. "Białej Górze" w celu upamiętnienia poległych w I wojnie światowej. 
Historia.
Obiekt powstał krótko po utworzeniu Parku Miejskiego z inicjatywy ks. infułata Józefa Szydzika i według projektu Stefana Cybichowskiego w stylu eklektycznym. 
Wewnątrz kaplicy znalazły się rzeźby postaci św. Józefa, św. Antoniego, św. Teresy, św. Stanisława Kostki i bł. Juty, wykonane przez Wojciecha Durka, a od 1928 roku także obraz sprowadzony z Częstochowy. Sąsiadował z nimi pomnik ku czci poległych w I wojnie światowej.
W 1928 roku kaplicę poświęcił biskup Stanisław Okoniewski. 
Po włączeniu Chełmży do III Rzeszy, w 1940 roku kaplica została zniszczona przez okupanta.

</doc>
<doc id="714966" url="https://pl.wikipedia.org/wiki?curid=714966" title="Robert Malm">
Robert Malm

Robert Malm (ur. 21 sierpnia 1973 w Dunkierce) – urodzony we Francji togijski piłkarz występujący na pozycji napastnika.
Kariera.
Całą swoją karierę spędził we Francji. Jego pierwszym klubem był RC Lens, następnie USL Dunkerque, US Fecamp, Stade Briochin, FC Lorient (wywalczony awans do Ligue 1, Toulouse FC, ponownie FC Lorient, ASOA Valence, FC Gueugnon, ES Wasquehal, Grenoble Foot 38, Stade Brestois 29, to właśnie dzięki skuteczności z tym zespole otrzymał powołanie od trenera Otto Pfistera na Mistrzostwa Świata.
Występy w reprezentacji rozpoczął 14 maja 2006 roku, kiedy to reprezentacja Togo podejmowała zespół Arabii Saudyjskiej.

</doc>
<doc id="714972" url="https://pl.wikipedia.org/wiki?curid=714972" title="Osoba publiczna">
Osoba publiczna

Osoba publiczna – osoba, która wykonuje funkcje publiczne lub przez inną swoją działalność zawodową, gospodarczą, społeczną, polityczną, kulturalną itp. wpływa znacząco na funkcjonowanie społeczeństwa, przeciwieństwo osoby prywatnej.
"Decyzja Rady z dnia 28 listopada 2002 r. ustanawiająca europejską sieć ochrony osób publicznych" dla jej potrzeb określa osobę publiczną jako "każdą osobę, której przyznaje się służbę ochrony, zgodnie z ustawodawstwem krajowym Państwa Członkowskiego" (Unii Europejskiej) "lub na podstawie przepisów organizacji lub instytucji o charakterze krajowym lub ponadnarodowym".

</doc>
<doc id="714973" url="https://pl.wikipedia.org/wiki?curid=714973" title="Iwo Byczewski">
Iwo Byczewski

Iwo Byczewski (ur. 29 lutego 1948 w Poznaniu) – polski prawnik, polityk i dyplomata, wiceminister spraw zagranicznych (1991–1995), ambasador przy Unii Europejskiej (2001–2002) oraz w Belgii (2002–2007) i Tunezji (2012–2016).
Życiorys.
Absolwent studiów prawniczych na Wydziale Prawa i Administracji Uniwersytetu im. Adama Mickiewicza w Poznaniu. Studiował także w paryskim Instytucie Nauk Politycznych (1966–1967) oraz w Kolegium Europejskim w Brugii (1971–1972). Doktoryzował się z zakresu prawa międzynarodowego publicznego w Instytucie Państwa i Prawa Polskiej Akademii Nauk w 1988.
W swojej karierze zawodowej był dziennikarzem, urzędnikiem Ministerstwa Sprawiedliwości (1977–1982), a następnie pracownikiem Instytutu Nauk Ekonomicznych Polskiej Akademii Nauk (1982–1989).
Od września 1980 w „Solidarności”, członek komitetu założycielskiego. W 1980–1981 członek Komitetu Zakładowego w Ministerstwie Sprawiedliwości, przewodniczący związku w Komisji Badania Zbrodni Hitlerowskich. Po wprowadzeniu stanu wojennego kolporter wydawnictw podziemnych i organizator transportu. W okresie przemian politycznych był współpracownikiem Komitetu Obywatelskiego przy Lechu Wałęsie. W 1989 uczestnik obrad Okrągłego Stołu w podzespole do spraw stowarzyszeń i samorządu terytorialnego.
Od 1989 podejmował pracę w administracji państwowej, m.in. w Kancelarii Senatu RP i następnie w Urzędzie Rady Ministrów jako wicedyrektor biura. Od stycznia 1990 dyrektor Departamentu Personalnego w Ministerstwie Spraw Zagranicznych. Od lipca 1991 do stycznia 1995 sprawował urząd podsekretarza stanu w tym resorcie.
Od połowy lat 90. działał w biznesie, m.in. jako przewodniczący rady nadzorczej Alcatela. Od 1997 do 2001 był prezesem Centrum Stosunków Międzynarodowych. W 2001 został stałym przedstawicielem RP przy Unii Europejskiej. Następnie od 2002 do 2007 pełnił funkcję ambasadora Polski w Belgii.
Został członkiem komitetu poparcia Bronisława Komorowskiego przed przedterminowymi wyborami prezydenckimi w 2010.
W listopadzie 2012 złożył list akredytacyjny na ręce prezydenta Republiki Tunezyjskiej, obejmując urząd ambasadora RP w tym kraju. Odwołany z dniem 31 lipca 2016.
Został wykładowcą i członkiem rady programowej Akademii Służby Zagranicznej i Dyplomacji w Collegium Civitas.
Życie prywatne.
Jest mężem aktorki Anny Nehrebeckiej. Wnuk Bohdana Winiarskiego.

</doc>
<doc id="714986" url="https://pl.wikipedia.org/wiki?curid=714986" title="Felix Savart">
Felix Savart



</doc>
<doc id="714988" url="https://pl.wikipedia.org/wiki?curid=714988" title="Ludwik Adolf Neugebauer">
Ludwik Adolf Neugebauer

Ludwik Adolf Neugebauer (ur. 6 maja 1821 w Kaliszu, zm. 9 sierpnia 1890 w Berlinie) – ginekolog, położnik; jeden z twórców polskiej i rosyjskiej ginekologii, wykładowca Szkoły Głównej w Warszawie, profesor Uniwersytetu Warszawskiego, wynalazca nowych metod operacyjnych.
Życiorys.
Niemiecka, ewangelicka rodzina Neugebauerów pochodziła z Dolnego Śląska, ze wsi Ostrowina w okolicach Oleśnicy, i osiedliła się w Kaliskiem pod koniec XVII wieku. Dziadek Ludwika Adolfa, Peter Heinrich (1760 - 1814) był młynarzem we wsi Dojutrów pod Kaliszem, matką przyszłego lekarza była Susanne Elisabeth z domu Neugebauer (1790 - 1832). Rodzice musieli być zamożni, gdyż Ludwik otrzymał staranne wykształcenie w renomowanym gimnazjum w Brzegu na Dolnym Śląsku. W latach 1840 - 1845 Ludwik studiował medycynę na uniwersytecie we Wrocławiu. Po uzyskaniu dyplomu otrzymał posadę we wrocławskiej klinice położniczej, gdzie działał do roku 1849. W tym roku powrócił do rodzinnego Kalisza i otworzył tam praktykę lekarską, którą prowadził do roku 1857.
W roku 1858 powołano go na docenta anatomii warszawskiej Akademii Medyko-Chirurgicznej, później na profesora nadzwyczajnego Szkoły Głównej, na koniec na profesora zwyczajnego Cesarskiego Uniwersytetu Warszawskiego.
Neugebauer zdobył europejską sławę jako twórca nowoczesnej ginekologii w Imperium Rosyjskim i wynalazca nowych metod i przyrządów operacyjnych. Opublikował ponad 175 prac z dziedziny ginekologii, pisanych w pierwszych latach po łacinie i po niemiecku, od 1850 także po polsku i pod koniec życia po rosyjsku, opatrzonych własnoręcznymi ilustracjami. Był członkiem ponad 30 rodzimych i zagranicznych naukowych towarzystw lekarskich. Pozostawił gigantyczną bibliografię ginekologii i położnictwa, która obejmowała wszystkie publikacje od czasów starożytnych do roku 1874. Swój bogaty księgozbiór zapisał warszawskiemu Towarzystwu Lekarskiemu.
Oprócz wielu publikacji z dziedziny medycyny Neugebauer pozostawił również ksiąźkę o dziejach swej rodziny, "Geschichte des Geschlechts Neugebauer aus Ostrowine in Schlesien" (1844). Napisał również wiele artykułów do Encyklopedii Orgelbranda. Jego nazwisko wymienione jest w I tomie z 1859 roku na liście twórców zawartości tej encyklopedii. Był członkiem honorowym Poznańskiego Towarzystwa Przyjaciół Nauk.
Ludwik Adolf Neugebauer był żonaty z Klarą Schröter. Małżonkowie mieli dwóch synów, sławnego lekarza Franciszka Ludwika i Edmunda Ludwika, doktora chemii. Neugebauer zmarł nagle w czasie obrad kongresu lekarskiego w Berlinie. Zwłoki po przewiezieniu pochowano na warszawskim cmentarzu ewangelicko-augsburskim (aleja A, grób 15).. Dziadkowie i rodzice są pochowani na kaliskim cmentarzu ewangelickim. Nagrobek do dziś dnia istnieje.

</doc>
<doc id="714989" url="https://pl.wikipedia.org/wiki?curid=714989" title="Elwira Kucharska">
Elwira Kucharska

Elwira Kucharska (ur. 1 stycznia 1941) – polska prawniczka, menadżerka i dyplomatka, konsul generalna RP w Brukseli (2005–2008).
Życiorys.
Absolwentka prawa Uniwersytetu Warszawskiego, ze specjalnością prawo międzynarodowe w zakresie prawa dyplomatyczno-konsularnego. Przez większość kariery zawodowej pracowała jako urzędniczka państwowa, w tym członkini korpusu służby cywilnej. W 1969 zaczęła pracę w Ministerstwie Spraw Zagranicznych.
Dyrektorka biura ekspertów w Urzędzie Rady Ministrów i współautor reformy funkcjonowania administracji rządowej (1997). Pierwsza dyrektor generalna Urzędu Komitetu Integracji Europejskiej. Inicjatorka i organizatorka rozwoju w Polsce małej i średniej przedsiębiorczości. Przez 20 lat, od 1976 do 1995, była ekspertką i konsultantką agencji ONZ, m.in. dyrektorka programów UNIDO (Wiedeń) i ITC (Genewa). Pracowała m.in. w Maroku, Tunezji, Gwinei, Gabonie, Kamerunie, Madagaskarze, Senegalu, Wybrzeżu Kości Słoniowej, Zairze. Do 2005 dyrektor generalna Kancelarii Prezesa Rady Ministrów. Od 2005 do 2008 konsul generalna w Brukseli. W sierpniu 2010 została dyrektorką Departamentu Kadr w NBP.
Członkini OH ZMP (1949–1954), ZMP, PZPR. Odznaczona medalem 30-lecia PRL (1974) i odznaką honorową „Za zasługi dla bankowości Rzeczypospolitej Polskiej” (2016).

</doc>
<doc id="714992" url="https://pl.wikipedia.org/wiki?curid=714992" title="Yao Junior Sènaya">
Yao Junior Sènaya

Yao Séyram Junior Sènaya (ur. 19 kwietnia 1984 w Lomé) – togijski piłkarz występujący na pozycji napastnika. Jego brat Yao Mawuko Sènaya, również jest piłkarzem.
Kariera klubowa.
Sènaya karierę rozpoczynał w 2001 roku w trzecioligowym szwajcarskim zespole FC Wangen. W 2002 roku przeszedł do pierwszoligowego FC Basel, jednak przez dwa lata nie rozegrał tam żadnego spotkania. W 2004 roku odszedł do drugoligowej Concordii Bazylea. Następnie grał w także drugoligowym SC Young Fellows Juventus, a w 2006 roku został zawodnikiem pierwszoligowego FC Thun. W pierwszej lidze szwajcarskiej zadebiutował 24 września 2006 w zremisowanym 1:1 meczu z FC Luzern. W barwach Thun zagrał w lidze 2 razy, a na początku 2007 roku wrócił do Juventusu. W kolejnych latach grał w innym drugoligowym zespole – FC La Chaux-de-Fonds, a także w Zjednoczonych Emiratach Arabskich w drużynach Al-Jazira Al-Hamra oraz Dibba Al-Hisn.
Kariera reprezentacyjna.
W reprezentacji Togo Sènaya zadebiutował 5 czerwca 2004 w przegranym 0:1 meczu eliminacji Mistrzostw Świata 2006 z Zambią.

</doc>
<doc id="714993" url="https://pl.wikipedia.org/wiki?curid=714993" title="Betel">
Betel

Zobacz też: 

</doc>
<doc id="714995" url="https://pl.wikipedia.org/wiki?curid=714995" title="Smoking">
Smoking

Smoking, także dinner jacket, tuxedo, black tie – męski strój półformalny wieczorowy, w niektórych przypadkach można go rozpatrywać także w kategorii stroju nieformalnego wieczorowego. Stoi wyżej w hierarchii formalności niż garnitur oraz niżej niż frak. Jako że smoking jest strojem wieczorowym, nosić się go powinno wyłącznie po zmroku/w godzinach późno popołudniowych, za taką uznaje się w męskiej elegancji godzinę 18:00. 
Smoking jest strojem świetnie sprawdzającym się na wszelkiego rodzaju wydarzeniach kulturalnych w operze, filharmonii, teatrze jak również przy okazji rozdania Oscarów, Złotych Globów, etc., jak również balach sylwestrowych i weselach, wówczas na zaproszeniu widnieje napis „black tie” lub „black tie optional”. Podczas ślubów niewskazany, nałożenie go do świątyni lub urzędu uznaje się za faux pas – wówczas właściwsze okazują się stroje dzienne – formalny żakiet, półformalny stroller bądź garnitur wizytowy. Strojem kobiecym odpowiednim do założenia, gdy mężczyzna nosi smoking jest długa suknia wieczorowa, najlepiej w ciemnym kolorze, ewentualnie stylowy kostium. Pomimo że smoking jest strojem typowo męskim, był również noszony przez kobiety, np. Marlenę Dietrich, Angelinę Jolie podczas gali BAFTA 2014
Budowa.
Klasyczny smoking jest strojem dwu- lub trzyczęściowym, składa się z czarnej lub ciemnogranatowej (ang. "midnight blue") marynarki i spodni, opcjonalnie kamizelki. Wyłogi (klapy) marynarki zwyczajowo pokryte są jedwabiem – połyskującą satyną lub matowym rypsem, i mogą przyjmować formę kołnierza szalowego (wywodzącego się aksamitnej marynarki smokingowej, bonżurki), jak i klap frakowych (bardziej formalna wersja wywodząca się od fraka), w przeszłości spotykane były również smokingi z klapami otwartymi, jednak ze względu na swój mało formalny, wywodzący się od garnituru charakter, nie są odpowiednią wersją owego stroju – choć bywają dość popularne w Stanach Zjednoczonych Ameryki Północnej. W lewej klapie powinna być butonierka – dziurka w którą wtyka się kwiatek – zwyczajowo jest to biały lub czerwony goździk, gardenia bądź róża.  W smokingu z szalowym kołnierzem nie powinno być butonierki (kłóci się to z kanonem owej marynarki), jednak Tom Ford często ją stosuje, w dwurzędowych smokingach o ostrych klapach często stosuje się po jednej butonierce na klapę. Rękawy marynarki bywają zakończone wywijanym mankietem wykonanym z jedwabiu użytego w klapach, element ten najczęściej spotkany jest w smokingach szytych na miarę, rzadko w kolekcjach konfekcyjnych.
Guziki w smokingu są zazwyczaj powleczone materiałem z klap, rzadziej stosuje się czarne guziki z rogu bawolego; kieszenie nie mają patek. Marynarka może być jedno- lub dwurzędowa, druga opcja pojawiła się w latach 20. XX wieku, marynarka jednorzędowa powinna być zapinana na jeden guzik lub na styk (dwa guziki połączone krótkim sznurkiem/łańcuszkiem przewlekane przez dziurki na guziki), w przypadku opcji dwurzędowej, widywane są różne układy guzików, najczęściej spotykany to 6x2 (6 guzików, z czego 2 zapinane) rzadziej 4x1, 4x2, 2x1. Aby smoking się nie gniótł, powinien być wykonany z niskoskrętnej wełny o dużej gramaturze, najlepiej z tkaniny o tradycyjnym splocie barathea. Często tkanina wzbogacona jest niewielką domieszką moheru, jedwabiu, które nadają eleganckiego połysku.
Spodnie smokingowe wykonane są z tego samego materiału, co marynarka i mają pojedyncze boczne lampasy wykonane z tego samego materiału, co wyłogi. Mają wysoki stan, często zakładki i noszone są na szelkach – klasycznie białych lub czarnych wykonanych z jedwabiu (mory), jednak można stosować także ciemnogranatowe (zwłaszcza przy smokingu w kolorze "midnight blue"), burgundowe, ecru. Niedopuszczalne jest zakładanie paska.
Do smokingu jednorzędowego nosi się kamizelkę wykonaną albo z tego samego materiału, co reszta stroju lub jedwabiu użytego w klapach, albo białej piki, podobnie jak w przypadku fraka. Kamizelka powinna mieć głębokie wcięcie, niewystające poza zapięcie marynarki. W formie panuje pewna dowolność – może być jedno-, dwurzędowa, z klapami lub bez. Z racji tego, iż marynarki nie zdejmuje się, kamizelka może nie mieć pleców – stąd być zapinana na pasy z tyłu. Kamizelkę można zastąpić jedwabnym pasem hiszpańskim.
Najbardziej formalna koszula smokingowa zapinana jest na guziki jubilerskie i ma gors wykonany z piki. Niektóre koszule mają pionowe pliski. Trzecią opcją jest koszula z plisą zakrywającą guziki bieliźniane. Koszula powinna mieć kołnierzyk wykładany, choć niektórzy dopuszczają także kołnierzyk frakowy (łamany). Obowiązkowo pod szyją nosi się czarną samodzielnie zawiązaną muchę (fabrycznie związana/gotowa uchodzi za bezguście), w przypadku smokingu w kolorze "midnight blue" mucha może być ciemnogranatowe, podobnie jak klapy marynarki, pokrycie guzików i kieszeni.
Do smokingu nosi się czarne, gładkie oksfordy (wiedenki) z zamkniętą przyszwą lub lotniki, zwane także "wholecut" (niekoniecznie lakierki), dawniej noszono również eskarpiny (czółenka, pantofle wieczorowe) z rypsową kokardą. Ponadto czarne długie skarpetki lub podkolanówki, spinki do mankietów (najczęściej spotykane z wypełnieniem z onyksu, masy perłowej, kamieni szlachetnych lub jednolite złote, srebrne), zegarek na czarnym pasku (nie należy wkładać zegarka z metalową bransoletą), kieszonkowy zegarek z dewizką lub całkowicie rezygnuje się z zegarka. W kieszonce piersiowej (brustaszy) nosi się białą, lnianą lub bawełniana poszetkę. W przypadku wizyt w operze, filharmonii stosowanym dodatkiem do smokingu bywa tzw. szalik operowy – jedwabny szal w kolorze bieli narzucany na marynarkę.
W krajach o klimacie tropikalnym, podczas przyjęć na powietrzu lub na pokładach statków, nosi się tzw. "ivory dinner jacket" – marynarka do smokingu w kolorze  kości słoniowej lub ecru – pożądany jest kolor jasny, lecz nie biały. Zgodnie z kanonem i tradycją klapy wykonane są z tkaniny zasadniczej, choć najczęściej są one wyłożone białym atłasem, satyną, czy rypsem, niedopuszczalne są klapy czarne, czy inne bardzo kontrastujące z marynarką. W takiej marynarce stosuje się guziki wykonane z białej masy perłowej, spotykane są także jasne guziki rogowe, guziki z Corozo. Spodnie muszą być czarne lub ciemnogranatowe z pojedynczym lampasem.
Współcześnie, w dobie odformalniania męskiej garderoby, można zetknąć się z tzw. „nowoczesnym” smokingiem, w którym marynarka od smokingu zostaje zastąpiona kontrastową, najczęściej z jedwabnego lub bawełnianego aksamitu, wywodzącą się z bonżurki lub/i marynarki do palenia (aksamit doskonale wchłania dym, nie uwalniając przy tym nieprzyjemnego zapachu)., lub w szkocką kratę/tartan z reguły z czarnymi wyłogami (trend pojawił się w latach 50. XX w.). Marynarka taka nie różni się wiele od typowej marynarki do smokingu. Najczęściej przyjmuje ciemne odcienie barw – czerń, granat, butelkowa zieleń, burgund. Nie jest konieczne, aby miała kontrastowe pokryte satyną lub rypsem klapy, choć wtedy uchodzi za mniej formalną, wówczas można do niej założyć czarne spotkanie bez lampasów, często w przypadku takiego smokingu widuje się również spodnie tartanowe (szkocka krata), nadto zakłada się kamizelkę lub pas hiszpański. Do takiego nowoczesnego smokingu prócz wymienionych wcześniej rodzajów obuwia, można założyć tzw. "Albert slippers" – wsuwane aksamitne buty na niskim obcasie, mogące nawiązywać kolorystycznie do barwy aksamitu marynarki, lub być czarne. Buty takie często mają wyszywane fantazyjne wzory – m.in. elementy flory, fauny, herby, inicjały noszącego. W przypadku tego rodzaju stroju można odstąpić od ciemnej jedwabnej muchy, zastępując ją innymi barwami lub aksamitną muchą (koniecznie samodzielnie zawiązaną). Taki typ stroju coraz częściej gości podczas rozdania Oscarów, Złotych Globów, stanowi świetną alternatywę na różnego typu spotkania kulturalne, towarzyskie, rodzinne, np. Wigilię, gdy noszenie garnituru wydaje się za mało formalne, zaś pełny smoking jest nazbyt formalny.
Formalność smokingu.
W określeniu formalności smokingu nie mają znaczenia (lub mają znikome) kształt wyłogów, buty, kształt muszki i pozostałe akcesoria. Kluczowe cechy to kolor (ciemny/wersja tropikalna – jedna część jasna), rodzaj marynarki (jednorzędowa/dwurzędowa), rodzaj koszuli (frakowa/nieformalna) i forma oraz kolor „nakrycia talii”, czyli kamizelka lub pas. Poniżej wszystkie możliwe kombinacje smokingu, które różnią się formalnością. Zatem klasyczna hierarchia przedstawia się tak:
Ogólna zasada mówi, że do smokingów półformalnych zaliczamy te, które zawierają kamizelkę oraz koszulę frakową. Jedynymi więc strojami, które możemy, według konserwatywnej klasyfikacji, nazwać półformalnymi, są wersje wymienione w podpunktach 1 i 2, zaś 3 możemy zaliczyć do tej kategorii jako wersję letnią/tropikalną pozostałych. Pozostałe zaliczamy do nieformalnych.
Biorąc pod uwagę bardziej dostosowaną do współczesności hierarchię, należy uznać, iż smoking z klapami ostrymi jest bardziej formalny niżeli ten z kołnierzem szalowym. Smoking trzyczęściowy (marynarka + kamizelka + spodnie) jest bardziej formalny niżeli smoking dwuczęściowy (marynarka + spodnie) z pasem hiszpańskim. Kamizelki nie nosi się do smokingów dwurzędowych. Zatem biorąc powyższe formalność smokingu kształtuje się w następujący sposób:

</doc>
<doc id="714998" url="https://pl.wikipedia.org/wiki?curid=714998" title="Anders Jacobsen">
Anders Jacobsen

Anders Jacobsen (ur. 17 lutego 1985 w Hønefoss) – norweski skoczek narciarski, reprezentant klubu Ringkollen Skiklubb. Indywidualny brązowy medalista Mistrzostw Świata 2009 na skoczni K-120 i Mistrzostw Świata 2013 na skoczni K-120 oraz Mistrzostw Świata w Lotach 2010, zwycięzca 55. Turnieju Czterech Skoczni, drugi zawodnik Pucharu Świata w sezonie 2006/2007. Drużynowy brązowy medalista Zimowych Igrzysk Olimpijskich 2010; czterokrotny drużynowy srebrny medalista mistrzostw świata (w latach 2007, 2009 i dwukrotnie w 2011), dwukrotny (2009 i 2013) brązowy medalista indywidualny; srebrny (2010) i brązowy (2008) medalista mistrzostw świata w lotach narciarskich. Od 2019 dyrektor norweskiej federacji sportów motorowych.
Przebieg kariery.
Jako junior nigdy nie został powołany do reprezentacji startującej w mistrzostwach świata juniorów. Pierwszy start w międzynarodowych zawodach zanotował nieco ponad miesiąc przed swoimi 18. urodzinami, 11 stycznia 2003 podczas konkursu Pucharu Kontynentalnego w Planicy. Zajął wówczas 49. miejsce. Dzień później zdobył pierwszy punkt, zajmując 30. miejsce.
W sezonie 2005/2006 dostał szansę zadebiutowania w zawodach rangi PŚ podczas norweskiej części Turnieju Nordyckiego – w Lillehammer i Oslo. W żadnym z konkursów nie zdobył punktów. W Lillehammer zajął w kwalifikacjach 67., a w Oslo 47. miejsce. Wziął udział w sześciu konkursach Pucharu Kontynentalnego. Pierwsze dwa odbyły się w Villach, gdzie zajął 18. i 14. miejsce. Kolejna dwa to konkursy w Zakopanem, które zakończył na 9. i 7. miejscu. Ostatnie konkursy odbyły się w Norwegii, w Vikersund. Pierwszy konkurs Anders Jacobsen zakończył na 18. miejscu, a drugi po raz pierwszy w sezonie poza punktowaną trzydziestką – 36. miejsce. W sześciu startach zgromadził 109 pkt, co dało mu 51. miejsce w klasyfikacji końcowej.
Latem 2006 zadebiutował w zawodach Letniego Grand Prix. W debiucie, 5 sierpnia 2006 w Hinterzarten zajął ósme miejsce. 14 sierpnia w Courchevel był czwarty, 26 sierpnia w Zakopanem siódmy, 30 września w Klingenthal szósty, a 3 października w Oberhofie dziesiąty. Dzięki temu zajął dziesiąte miejsce w końcowej klasyfikacji generalnej LGP w 2006 roku.
Dzięki tym wynikom został powołany przez Mikę Kojonkoskiego do norweskiej kadry narodowej w skokach narciarskich na sezon 2006/2007. Nie był jednak przewidywany do startu w inauguracyjnym konkursie Pucharu Świata w Ruce – dopiero na cztery dni przed rozpoczęciem sezonu zastąpił wcześniej powołanego Tommy Ingebrigtsena. W debiutanckim występie zajął 3. miejsce, przegrywając jedynie z Arttu Lappim i Simonem Ammannem. Konkurs rozegrany był jednak w niestabilnych warunkach atmosferycznych (tylko dwóch zawodników z czołowej „15” poprzedniego sezonu zdobyło tego dnia punkty), przez co wielu zbagatelizowało wyczyn Norwega. W kolejnych konkursach sezonu 2006/2007 utrzymywał wysoką formę, wygrywając łącznie cztery konkursy. Odniósł zwycięstwo w Turnieju Czterech Skoczni. Stał się tym samym drugim skoczkiem w historii, któremu udało się wygrać ten turniej w pierwszym starcie (poprzednim był Risto Laakkonen w 1989). W Pucharze Świata do samego końca sezonu walczył o końcowy triumf z Adamem Małyszem, zajmując ostatecznie drugie miejsce. Nigdy wcześniej debiutant nie zajął w klasyfikacji końcowej tak wysokiej lokaty. Podczas mistrzostw świata w Sapporo nie udało mu się zdobyć medalu w konkursach indywidualnych. Zajął 7. miejsce na skoczni K-90 i 14. miejsce na skoczni K-120. Zdobył natomiast srebrny medal w konkursie drużynowym. W Turnieju Nordyckim zajął 19. miejsce. W konkursie w Lahti uplasował się na 31. pozycji. W Kuopio był dziesiąty, natomiast w konkursach w Oslo odpowiednio 14. i 7.
W inauguracyjnym konkursie PŚ w sezonie 2007/2008 zajął szóste miejsce w konkursie w Ruce. W Trondheim, na treningu przed kolejnymi zawodami doznał upadku. W efekcie nie wystartował w kilku kolejnych zawodach Pucharu Świata. Powrócił 22 grudnia w Engelbergu, jednak nie zakwalifikował się do czołowej 30. Dzień później zajął 10. miejsce. W dalszej części sezonu utrzymywał się w czołówce, pięciokrotnie stając na podium zawodów indywidualnych Pucharu Świata. 9 lutego w Libercu odniósł swoje jedyne zwycięstwo w sezonie. Sezon ukończył na 6. miejscu w klasyfikacji generalnej. Największym sukcesem w sezonie był brązowy medal w konkursie drużynowym mistrzostw świata w lotach. Indywidualnie Jacobsen zajął w nich 10. miejsce.
W Sezonie 2008/2009 trzykrotnie stawał na podium w zawodach Pucharu Świata – w drugim konkursie sezonu, w Trondheim był trzeci, natomiast tuż przed mistrzostwami świata w Libercu zajmował dwukrotnie drugie miejsca – w Klingenthal oraz w Oberstdorfie. Na mistrzostwach zdobył brązowy medal na skoczni K-120, a także srebrny w drużynie. W klasyfikacji końcowej Pucharu Świata uplasował się na 8. miejscu.
W sezonie 2009/2010 trzykrotnie stawał na podium w zawodach Pucharu Świata – w Willingen był drugi, w Oberstdorfie wygrał, a w Kuopio zajął trzecią pozycję. Był jednym z faworytów do zdobycia indywidualnego medalu podczas zimowych igrzysk olimpijskich w Vancouver. Zdobył jednak tam tylko brązowy medal w konkursie drużynowym na skoczni w Whistler. Pod koniec sezonu 2009/2010 zdobył jeszcze brązowy medal indywidualnie i srebrny w drużynie podczas MŚ w lotach narciarskich w Planicy. W klasyfikacji generalnej Pucharu Świata uplasował się na 7. pozycji.
W sezonie 2010/2011 ani razu nie stanął na podium zawodów indywidualnych, a jego najlepszym wynikiem było 4. miejsce zdobyte w zawodach w Garmisch-Partenkirchen. W mistrzostwach świata w Oslo zdobył dwa srebrne medale w zawodach drużynowych – na skoczni normalnej i dużej. W trakcie sezonu żona Jacobsena Birgitte urodziła ich syna. Z tego powodu nie uczestniczył on między innymi w zawodach w Zakopanem.
W maju 2011 zawiesił swoją karierę zawodniczą na czas nieokreślony, jako przyczynę podając brak motywacji. W lutym 2012 powrócił do czynnego skakania.
Przed sezonem 2012/2013 znalazł się w kadrze B reprezentacji Norwegii. Latem 2012 startował głównie w zawodach Letniego Pucharu Kontynentalnego. Dwukrotnie zwyciężył w pojedynczych zawodach, a w klasyfikacji generalnej cyklu uplasował się na 3. pozycji.
W sezonie 2012/2013 dwukrotnie zajmował 4. miejsce w Lillehammer. 30 grudnia w Oberstdorfie po raz pierwszy po powrocie do skoków zwyciężył w konkursie Pucharu Świata. Wystąpił na Mistrzostwach Świata w Narciarstwie Klasycznym 2013. W indywidualnym konkursie skoków narciarskich na skoczni normalnej zajął 19. miejsce. Na skoczni dużej zdobył brązowy medal. W zawodach drużynowych był 4.. Podczas drugiej serii pierwszego konkursu w Planicy w 2013 upadł przy lądowaniu na odległość 218 m i zerwał więzadła krzyżowe.
21 kwietnia 2015 ogłosił zakończenie kariery sportowej.

</doc>
<doc id="715001" url="https://pl.wikipedia.org/wiki?curid=715001" title="Jacek Paliszewski">
Jacek Paliszewski

Jacek Paliszewski (właśc. Krystyn Jacek Paliszewski, ur. 4 listopada 1945 w Poznaniu) – polski ekonomista i dyplomata.
Życiorys.
Ukończył studia na Wydziale Międzynarodowych Stosunków Ekonomicznych Akademii Ekonomicznej w Poznaniu. 
Po studiach podjął pracę w Zrzeszeniu Studentów Polskich, jednocześnie działając w Studenckim Stowarzyszeniu Przyjaciół ONZ, którego był przewodniczącym przez 2 lata. Następnie w Socjalistycznym Związku Studentów Polskich i Federacji Socjalistycznych Związków Młodzieży Polskiej. Przez 10 lat był sekretarzem Światowej Federacji Młodzieży Demokratycznej w Budapeszcie. Sekretarz generalny Polskiej Koalicji na rzecz Pokoju (1983–1989). Pełnomocnik rządu na Sympozjum KBWE dot. dziedzictwa kulturalnego (1989–1991). Sekretarz wykonawczy na Sympozjum OBWE w Krakowie (1991). Przez 11 lat, od 1992 do 2003, związany z Biurem Instytucji Demokratycznych i Praw Człowieka OBWE w Warszawie. W latach 2003–2008 ambasador RP w Rumunii.

</doc>
<doc id="715008" url="https://pl.wikipedia.org/wiki?curid=715008" title="Rajd Nowej Zelandii 2006">
Rajd Nowej Zelandii 2006

Rezultaty Rajdu Nowej Zelandii, eliminacji Rajdowych Mistrzostwach Świata, w 2006 roku, który odbył się w dniach 17 – 19 listopada:
Klasyfikacja po 15 rundach.
Tabele przedstawiają tylko pięć pierwszych miejsc.
Zobacz też.
W rajdzie wystartował także włoski kierowca motorowy Valentino Rossi.

</doc>
<doc id="715009" url="https://pl.wikipedia.org/wiki?curid=715009" title="Moskiewskie metro">
Moskiewskie metro



</doc>
<doc id="715011" url="https://pl.wikipedia.org/wiki?curid=715011" title="Topher Grace">
Topher Grace

Christopher John „Topher” Grace (ur. 12 lipca 1978 w Nowym Jorku) – amerykański aktor i producent filmowy, znany przede wszystkim z roli Erica Formana w serialu "Różowe lata siedemdziesiąte".
Życiorys.
Wczesne lata.
Jego matka Pat, pracowała jako recepcjonistka w New Canaan Country School w New Canaan, w stanie Connecticut. Dorastał w Darien, w stanie Connecticut, gdzie uczęszczał do Darien High School. Przez dwa lata chodził do szkoły w Massachusetts, gdzie występował w musicalu "Józef i cudowny płaszcz snów w technikolorze" ("Joseph and the Amazing Technicolored Dreamcoat") i przedstawieniach – "Piraci z Penzance" ("The Pirates of Penzance") i "Zabawna rzecz zdarzyła się po drodze na forum" ("A Funny Thing Happened on the Way to the Forum") jako Pseudolus. Nie lubił swojego szkolnego przezwiska „Chris” (skrót od jego pierwszego imienia Christopher), więc zmienił na końcówkę „Topher”. Po ukończeniu Brewster Academy w Wolfeboro w stanie New Hampshire i Groundlings Improvisation School w Los Angeles, przez rok uczęszczał na Uniwersytet Stanu Południowej Kalifornii.
Kariera.
Mając 20 lat zabłysnął na małym ekranie u boku Ashtona Kutchera, Mili Kunis i Danny’ego Mastersona w sitcomie "Różowe lata siedemdziesiąte" ("That '70s Show", 1998-2006) jako Eric Forman.
Jego kinowym debiutem był nagrodzony czterema Oscarami dramat kryminalny Stevena Soderbergha "Traffic" (2000) z Michaelem Douglasem i Benicio del Toro. A za swoją debiutancką rolę Setha Abrahmsa odebrał w Los Angeles nagrodę dla Młodych w Hollywood.
W melodramacie "Uśmiech Mony Lizy" ("Mona Lisa Smile", 2003) pojawił się u boku Julii Roberts. W komedii romantycznej "Wygraj randkę" ("Win a Date with Tad Hamilton!", 2004) zagrał postać Pete’a Monasha, szefa, wieloletniego przyjaciela i cichego wielbiciela Rosalee, a partnerowali mu – Kate Bosworth i Josh Duhamel. Rola młodego przełożonego byłego szefa działu reklamy jednego z największych magazynów (w tej roli Dennis Quaid), od którego po siedmiu miesiącach małżeństwa odchodzi żona, a wizja promocji opiera się na kontaktach z klientem wyłącznie za pomocą telefonów komórkowych w komedii "W doborowym towarzystwie" ("In Good Company", 2004) przyniosła mu w Nowym Jorku nagrodę National Board of Review. W trzeciej części ekranizacji przygód Spider-Mana – człowieka pająka – "Spider-Man 3" (2007) wcielił się w rolę Venoma, jednego z przeciwników tytułowego bohatera.
W 2012 roku wystąpił na nowojorskiej scenie Second Stage Theatre w sztuce "Samotna, nie jestem" ("Lonely, I’m Not") jako portier.

</doc>
<doc id="715012" url="https://pl.wikipedia.org/wiki?curid=715012" title="Rozgrzewka statyczna">
Rozgrzewka statyczna



</doc>
<doc id="715020" url="https://pl.wikipedia.org/wiki?curid=715020" title="Mystka">
Mystka

Góra Mystka – wzgórze leżące w mieście Zielona Góra na terenie dawnej wsi Przylep.
Położenie.
Niewielkie wzgórze wznoszące się nad Niecką Płotowską na północy Przylepu. Znajduje się niedaleko dawnych zakładów mięsnych.
Historia.
Na Górze Mystka w XVII wieku zginęło przez spalenie siedem kobiet oskarżonych o czarnoksięstwo.

</doc>
<doc id="715034" url="https://pl.wikipedia.org/wiki?curid=715034" title="Ludovic Assemoassa">
Ludovic Assemoassa

Amevou-Ludovic Assémoassa (ur. 18 września 1980 w Lyonie) – togijski piłkarz występujący na pozycji obrońcy.
Kariera.
Assemoassa karierę rozpoczynał w 1999 roku w czwartoligowych rezerwach francuskiego Olympique Lyon. Grał tam do 2001 roku, a potem przeniósł się do trzecioligowego Clermont Foot. W sezonie 2001/2002 awansował z nim do Ligue 2. W trakcie sezonu 2005/2006 odszedł do hiszpańskiego Ciudad de Murcia z Segunda División. Jego zawodnikiem był do końca sezonu 2006/2007. Następnie występował w Granadzie, grającej w tej samej lidze. Spędził tam sezon 2007/2008. W kolejnych latach grał jeszcze we francuskim amatorskim zespole FC Limonest Saint-Didier.

</doc>
<doc id="715036" url="https://pl.wikipedia.org/wiki?curid=715036" title="III liga polska w piłce nożnej (grupa I 2000–2008)">
III liga polska w piłce nożnej (grupa I 2000–2008)

Grupa pierwsza III ligi jest jedną z czterech grup III ligi piłki nożnej w Polsce. Grupa ta powstała w 2002 roku na skutek reorganizacji rozgrywek. Obecnie występuje w niej 16 drużyn z województw: łódzkiego, mazowieckiego, podlaskiego, warmińsko-mazurskiego. W sezonie 2007/2008 opiekunem rozgrywek jest Mazowiecki Związek Piłki Nożnej z siedzibą w Warszawie.
Sezon 2007/2008.
Rozgrywki III ligi grupy pierwszej w sezonie 2007/2008 rozpoczęły się 11 sierpnia 2007 roku. W trakcie rundy jesiennej, która zakończy się 11 listopada 2007 roku, zostanie rozegranych 15 kolejek.
W związku z planowaną na sezon 2008/2009 reorganizacją rozgrywek ligowych w Polsce zwycięzca rozgrywek w sezonie 2007/2008 uzyska awans do nowo utworzonej I ligi (obecnej II ligi). Drużyny z miejsc 2-4 awansują natomiast do nowo utworzonej II ligi (obecnej III ligi), która składać się będzie z dwóch 18-zespołowych grup (zespoły z I grupy obecnej III ligi trafią najprawdopodobniej do grupy wschodniej nowo utworzonej II ligi). Drużyny, które w końcowej tabeli zajmą miejsca od 5. do 8. awansują do nowo utworzonej II ligi, bądź spadną do nowo utworzonej III ligi (obecna IV liga), w zależności od liczby spadkowiczów z obecnej II ligi z terenu makroregionu pierwszego. Zespoły z miejsc 9-16 spadną natomiast do nowo utworzonej III ligi.
Sezon 2006/2007.
Rozgrywki III ligi grupy pierwszej w sezonie 2006/2007 rozpoczęły się 12 sierpnia 2006 roku. W trakcie rundy jesiennej, która oficjalnie zakończyła się 5 listopada 2006 roku, zostało rozegranych 15 kolejek. Dodatkowo 11 listopada 2006 rozegrano jedno zaległe spotkanie z 15 kolejki. Najlepszym zespołem rundy okazała się drużyna Concordii Piotrków Trybunalski. Po zakończeniu tego etapu rozgrywek z ligi wycofały się zespoły MG MZKS Kozienice i Unii Skierniewice. Runda wiosenna rozpoczęła się natomiast 24 marca 2007 roku, a zakończyła 16 czerwca 2007 roku. Bezpośredni awans do II ligi uzyskał zespół Znicza Pruszków. W barażu o awans do tejże klasy rozgrywek zagrał natomiast Pelikan Łowicz, który dzięki zwycięstwu nad Kmitą Zabierzów awansował do II ligi. III ligę opuściły jedynie wycofane po rundzie jesiennej zespoły.
Sezon 2004/2005.
Tabela.
Przed rozpoczęciem sezonu klub Warmia i Mazury Olsztyn zmienił nazwę na Stomil Olsztyn (piłka nożna).
Po zakończeniu sezonu, do drugiej ligi awansowała Drwęca Nowe Miasto Lubawskie, natomiast do czwartej ligi zostały zdegradowane następujące kluby: Warmia Grajewo, Stomil Olsztyn (piłka nożna), Gwardia Warszawa, Legionovia Legionowo i Okęcie Warszawa. Do uczestnictwa w barażach zakwalifikował się Znicz Pruszków, lecz poległ w nich w dwumeczu z Ruchem Chorzów.
Sezon 2003/2004.
Tabela.
 Mecze Z R P Bramki Pkt.
 1. MKS Mława 30 17 9 4 53-24 60
 2. Radomiak Radom 30 16 7 7 53-34 55
 3. MG MZKS Kozienice 30 16 6 8 50-34 54
 4. Gwardia Warszawa 30 15 5 10 43-30 50
 5. Warmia Grajewo 30 13 9 8 33-23 48
 6. Legionovia Legionowo 30 12 7 11 41-37 43
 7. Znicz Pruszków 30 12 7 11 40-35 43
 8. Unia Skierniewice 30 10 12 8 33-29 42
 9. Mazowsze Grójec 30 10 12 8 39-30 42
 10. Drwęca Nowe Miasto Lubawskie 30 12 6 12 44-34 42
 11. Okęcie Warszawa 30 10 10 10 33-29 40
 12. Stal Głowno 30 9 10 11 42-41 37
 13. Pelikan Łowicz 30 11 3 16 34-42 36
 14. Ruch Wysokie Mazowieckie 30 5 13 12 34-42 28
 15. Polonia Olimpia Elbląg 30 6 10 14 21-41 28
 16. Pogoń Zduńska Wola 30 1 4 25 22-105 7
W związku z wycofaniem się z rozgrywek Stomilu Olsztyn po poprzednim sezonie, jego miejsce zajęła Polonia Olimpia Elbląg.
Sezon 2002/2003.
Tabela.
 M. Pkt. Z. R. P. Bramki 
 1. Jagiellonia Białystok 30 67 20 7 3 55-18 
 2. Gwardia Warszawa 30 58 17 7 6 49-24 
 3. Okęcie Warszawa 30 53 15 8 7 42-22 
 4. MG MZKS Kozienice 30 51 15 6 9 48-27 
 5. Pelikan Łowicz 30 47 12 11 7 43-30 
 6. Stal Głowno 30 47 13 8 9 35-28 
 7. Mazowsze Grójec 30 44 12 8 10 35-33 
 8. Warmia Grajewo 30 44 12 8 10 46-31 
 9. MKS Mława 30 42 11 9 10 31-33 
 10. Unia Skierniewice 30 41 12 5 13 39-41 
 11. Legionovia Legionowo 30 37 9 10 11 35-37 
 12. Znicz Pruszków 30 36 10 6 14 41-51 
 13. Polonia Olimpia Elbląg 30 34 9 7 14 28-49 
 14. Wigry Suwałki 30 30 8 6 16 31-43 
 15. Polonia II Warszawa 30 28 8 4 18 40-60 
 16. Hutnik Warszawa 30 5 1 2 27 19-90

</doc>
<doc id="715037" url="https://pl.wikipedia.org/wiki?curid=715037" title="Andrzej Tarło (zm. po 1532)">
Andrzej Tarło (zm. po 1532)

Andrzej Tarło ze Szczekarzowic herbu Topór (zm. po 1532) – chorąży lwowski.
Życiorys.
Urodził się w Szczekarzewicach. Pochodził ze szlacheckiego rodu Tarłów herbu Topór. Był synem Andrzeja i Barbary z Herbutów.
W roku 1524 poślubił Katarzynę z Michowskich. Z tego związku pochodziły dzieci: Paweł, Jan, Mikołaj, Andrzej, Dorota i Katarzyna. Jego syn Andrzej Tarło (zm. 1570) założył w 1550, na terenie w majątku ziemskiego Szczekarzewice, miasto Tarłów. Dnia 30 maja 1524 został mianowany chorążym lwowskim, zrezygnował z urzędu 3 czerwca 1532, urząd przejął po nim jego syn Jan.
W 1531 zamieszkał w Laszkach Murowanych. W tym samym roku wybudował w Chyrowie kościół katolicki.

</doc>
<doc id="715038" url="https://pl.wikipedia.org/wiki?curid=715038" title="Ratko Kacijan">
Ratko Kacijan

Ratko Kacijan, (ur. 18 stycznia 1917 w Zadarze, zm. 18 czerwca 1949 w Zagrzebiu) - chorwacki piłkarz, występujący na pozycji środkowego napastnika. W swoim czasie tworzył świetny chorwacki duet napastników, wraz z Ivanem "Ico" Hitrecem.
Kariera klubowa.
Karierę zaczynał w roku 1931, w wieku 14 lat w młodzieżowym klubie ŠK Primorac Belgrad. Później, w roku 1934 wraz z rodziną wrócił do Chorwacji i zamieszkał w mieście Szybenik, a także grał w tamtejszym klubie NK Osvit. Po trzech latach gry w tym zespole, w roku 1937 został zawodnikiem zespołu HAŠK Zagrzeb, z którym rok później (1938) zdobywa mistrzostwo Jugosławii. W roku 1939 przechodzi do zespołu Hajduka Split, gdzie w roku 1940 po pobiciu sędziego zostaje dożywotnio zdyskwalifikowany. Federacja zamieniła mu karę na dwa lata, a sam zawodnik po odbyciu kary był przykładem wzorowego piłkarza i profesjonalisty. Kacijan był znany jako jeden z orędowników reżimu ustaszowskiego Ante Pavelicia. Z Hajduka Split do HAŠK-a powrócił w roku 1943, a od roku 1944 uczestniczył w wyzwoleniu Jugosławii spod faktycznej kontroli hitlerowców. Po zakończeniu wojny rozpoczął występy w nowo utworzonym na gruzach HAŠK-a i innych zagrzebskich klubów, klubie Dinamo Zagrzeb. W trakcie swojej gry w Dinamie w latach 1945 - 1949 w 102 występach, strzelił 8 goli dla drużyny "Modrich".
Kariera reprezentacyjna.
W reprezentacji Jugosławii Kacijan wystąpił tylko raz - w spotkaniu rozgrywanym 9 maja 1946 w Pradze przeciwko Czechosłowacji, który Jugosłowianie niespodziewanie wygrali 2:0.
Medal Igrzysk Olimpijskich 1948 w Londynie.
Wraz z reprezentacją Jugosławii Ratko Kacijan uczestniczył w IO 1948 w Londynie, gdzie Jugosławia zdobyła srebrny medal. Kacijan nie zagrał tam jednak ani minuty, a Jugosłowianie po kolei wyeliminowali Luksemburg (6:1), Turcję (3:1), w półfinałach Anglię (3:1) i w wielkim finale ulegając Szwecji 1:3. Zaczęło się źle dziać dla Jugosławii, kiedy w 24 minucie gola na 0:1 zdobył członek słynnego duetu "Gre-No-Li" Gunnar Gren. Mecz zaczął się jednak od początku w 42 minucie, gdy wyrównującą bramkę zdobył Stjepan Bobek. Remis utrzymał się tylko przez następne 6 minut, bowiem w 48 minucie gola na 1:2 dla Szwecji zdobył Gunnar Nordahl. 
Jugosłowian pogrążył w 57 minucie niesamowity Gunnar Gren, który zdobył gola z rzutu karnego. Pomimo porażki w finale zdobycie przez Jugosławię srebrnego medalu Igrzysk Olimpijskich było odebrane w kraju jako wielki triumf narodowej reprezentacji. Wszyscy piłkarze, którzy uczestniczyli w zdobyciu medalu, w tym Kacijan, otrzymali wysokie nagrody pieniężne za ten sukces, a także dożywotnią sportową, olimpijską emeryturę.
Kacijan jako trener.
W trakcie swojej kariery sportowej Kacijan zdał egzamin na trenera w Akademii Wychowania Fizycznego w Zagrzebiu. Krótko trenował zespół HAŠK Zagrzeb, a także policyjny klub Milicionar Zagrzeb. Pracę w tym klubie przerwała niespodziewana śmierć Kacijana w roku 1949 w wyniku zawału serca. W hołdzie dla wielkiego piłkarza, młodzieżowa szkółka Dinama Zagrzeb nosi nazwę "ONS Hitrec - Kacijan".

</doc>
<doc id="715051" url="https://pl.wikipedia.org/wiki?curid=715051" title="Kopalnia Soli Kłodawa">
Kopalnia Soli Kłodawa

Kopalnia Soli Kłodawa S.A. (KSK) – polska spółka akcyjna Skarbu Państwa, największa czynna kopalnia soli kamiennej w kraju, znajdująca się w Kłodawie, w powiecie kolskim, województwie wielkopolskim.
Informacje ogólne.
Badania grawimetryczne, przeprowadzone w latach 1937–1939 przez profesora Edwarda Janczewskiego, przyniosły odkrycie wielkiej struktury solnej ciągnącej się od Izbicy Kujawskiej po wieś Solca Wielka (powiat zgierski). Jej długość wynosi 63 km, szerokość zaś dochodzi do 4 km. Wiercenia wykonane w czasie okupacji niemieckiej i w latach 1945–1950 udokumentowały istnienie w ramach tej struktury kłodawskiego wysadu solnego, największego na Niżu Polskim – o długości 26 km i maksymalnej szerokości 2 km. Mniejszy wysad – o długości 5 km i szerokości 1 km – stwierdzono w okolicach Izbicy Kujawskiej.
W kopalni stosuje się wyłącznie komorowy system eksploatacji, z pozostawieniem półek i filarów międzykomorowych. Początkowo wydobycie prowadzono na poziomach 450 i 600 m; obecnie prace górnicze prowadzi się na głębokości 750 m. Zasoby na tym poziomie zapewniają pracę kopalni na następne dziesiątki lat.
Historia.
Decyzja o budowie kopalni zapadła jesienią 1949 r. W latach 1950–1954 zgłębiono szyby "Michał" i "Barbara", po czym ruszyły prace poszukiwawcze. Eksploatację soli rozpoczęto w 1956 r. Jako siła pociągowa pracowało wówczas pod ziemią 40 koni. Zwierzęta pracowały pod ziemią 10 lat. Dopiero w 1966 r. uruchomiono w kopalni trakcję elektryczną. Równocześnie na powierzchni trwała rozbudowa zakładów przetwórczych soli. Niecałe 4 km na północny zachód od kopalni wydrążono wentylacyjny szyb "Chrobry". W 2007 r. w kopalni pobito rekord Guinnessa w kategorii najniżej odbywającego się koncertu muzycznego na świecie. Impreza odbyła się 600 metrów pod ziemią.
7 września 2012 kopalnia ucierpiała z powodu pożaru.
14 grudnia 2018 roku Minister Środowiska udzielił Kopalni Soli „Kłodawa” S.A. koncesji na wydobywanie soli kamiennej oraz soli magnezowo-potasowej jako kopaliny towarzyszącej ze złoża „Kłodawa 1”. Koncesji udzielono na 33 lata, tj. od 1.04.2019 roku do 1.04.2052 roku.
Sól.
Sól cechsztyńska zalega w rejonie Kłodawy na głębokości ok. 6000 m. Z tej głębokości masy solne zostały wypiętrzone ku powierzchni tak, że przykrywający ją młodszy nadkład ma miejscami grubość zaledwie ok. 100 metrów. Złoże kłodawskie ma zróżnicowaną strukturę: oprócz tzw. starszej soli kamiennej białej o zawartości ok. 97,5% NaCl znajdują się w nim pokłady starszej soli szarej (tzw. soli drogowej) o zawartości ok. 94% NaCl, młodszej soli magnezowo-potasowej o zawartości ok. 8% K2O oraz najmłodszej soli różowej o zawartości ok. 97,5% NaCl.
Turystyka.
Kopalnia jest udostępniana także zwiedzającym. Czynna jest tu najgłębsza na świecie podziemna trasa turystyczna na poziomie 600 metrów pod ziemią. Na poziomie 600 m, niedaleko podszybia, w solnej grocie znajduje się kaplica z wykonaną z soli rzeźbą Świętej Kingi, patronki górników solnych. Na ścianie kaplicy, na pamiątkowej tablicy, wyryto nazwiska 20 górników, którzy stracili życie pod ziemią. Najstarsza część kopalni w 2007 r. została wpisana do rejestru zabytków.
Nagrody.
Kopalnia otrzymała wiele nagród, między innymi „Najlepsza Polska Jakość” w 2003 i 2004 oraz Złoty Medal XX Targów Zdrowego Życia i Żywności „Ecolife” 2004.

</doc>
<doc id="715053" url="https://pl.wikipedia.org/wiki?curid=715053" title="Kwas dimetyloarsenowy(V)">
Kwas dimetyloarsenowy(V)



</doc>
<doc id="715065" url="https://pl.wikipedia.org/wiki?curid=715065" title="Odobenidae">
Odobenidae



</doc>
<doc id="715067" url="https://pl.wikipedia.org/wiki?curid=715067" title="Brzozowice-Kamień">
Brzozowice-Kamień

Brzozowice-Kamień – dawna jednostka administracyjna (prawa miejskie 1962-1972), obecnie przemysłowa dzielnica w południowo-wschodniej części Piekar Śląskich (województwo śląskie). Na terenie Brzozowic-Kamienia znajdują się zakłady hutnicze cynku i ołowiu (zlikwidowane) oraz kopalnia "Andaluzja" (wybudowana w 1908-1911).
W 1933 utworzono z Brzozowic i Kamienia gminę wiejską, przekształconą w 1947 w gminę wiejską o charakterze miejskim. W latach 1945–54 siedziba wiejskiej zbiorowej gminy Brzozowice-Kamień. W 1954 gmina otrzymała prawa osiedla miejskiego a w 1962 prawa miejskie. W 1973 miasto włączono do Brzezin Śląskich a w 1975 wraz z nim (i osiedlem Dąbrówka Wielka) do Piekar Śląskich.

</doc>
