<doc id="715073" url="https://pl.wikipedia.org/wiki?curid=715073" title="Środki ochrony roślin">
Środki ochrony roślin

Środki ochrony roślin – substancje lub ich mieszaniny oraz żywe organizmy, przeznaczone do ochrony roślin uprawnych przed organizmami szkodliwymi, niszczenia niepożądanych roślin, regulowania wzrostu, rozwoju i innych procesów biologicznych w roślinach uprawnych (z wyjątkiem nawozów) oraz do poprawy właściwości lub skuteczności tych substancji (adiuwanty).
W nazewnictwie międzynarodowym dla wszystkich środków ochrony roślin przyjęła się ogólna nazwa pestycydy. Termin środki ochrony roślin jest pojęciem węższym niż pojęcie pestycydy, ponieważ dotyczy on tylko środków stosowanych w produkcji roślinnej.
W ochronie roślin obok środków ochrony roślin używa się także substancji niebędących środkami bezpośrednio zabijającymi agrofagi, ale oddziałujących na nie w taki sposób, że organizmy te nie stanowią zagrożenia dla roślin uprawnych. Do tej nowej generacji środków ochrony roślin zalicza się repelenty, atraktanty, antyfidanty, różnego rodzaju feromony i tym podobne.
Pod względem zużycia środków ochrony roślin na 1 ha (w przeliczeniu na czysty składnik) Polska należy do krajów o niewielkim zużyciu pestycydów. Nowoczesne pestycydy powinny wykazywać działanie selektywne, działać szybko, ale krótkotrwale, cechować się niską toksycznością dla organizmów stałocieplnych i ludzi oraz nie kumulować się w środowisku, nadawać się do łącznego stosowania z innymi agrochemikaliami oraz być łatwe w przechowywaniu. Środki ochrony roślin stosowane w rolnictwie, leśnictwie i innych pokrewnych działach gospodarki muszą być uprzednio zarejestrowane. Preparat może być zarejestrowany dopiero po sprawdzeniu jego skuteczności biologicznej w warunkach klimatycznych i rolniczych Polski. Poza oceną skuteczności biologicznej jednym z istotnych elementów oceny przydatności każdego środka ochrony roślin jest jego toksyczność dla ludzi i zwierząt stałocieplnych oraz wpływ na środowisko. Działanie kancerogenne lub teratogenne wyklucza możliwość stosowania środka chemicznego w ochronie roślin.
Wszystkie środki ochrony roślin zarejestrowane i dopuszczone do stosowania w rolnictwie są corocznie drukowane w Dzienniku Urzędowym Ministerstwa Rolnictwa i Gospodarki Żywnościowej (obecnie: Ministra Rolnictwa i Rozwoju Wsi). W 1991 r. na liście zarejestrowanych pestycydów było 441, w 1992 – 449, w 1993 – 465, w 1994 – 523, a w 1995 – 564 pozycji. W Polsce kwestie prawne związane ze środkami ochrony roślin reguluje ustawa z dnia 8 marca 2013 r. o środkach ochrony roślin ().
Przykłady substancji biologicznie czynnych, których stosowanie w Polsce jest zabronione (dane sprzed roku 2005):

</doc>
<doc id="715078" url="https://pl.wikipedia.org/wiki?curid=715078" title="Kleomenes III">
Kleomenes III

Kleomenes III (ok. 265 – 219 p.n.e.), syn Leonidasa II, król spartański w latach 235-222 p.n.e. i reformator. Po dwóch zwycięstwach nad Związkiem Achajskim (226 p.n.e.) dokonał zamachu stanu. Kontynuował program króla Agisa IV (nowy podział ziemi, rozszerzył jej przydział na periojków i część metojków. Obalił eforat i znacznie osłabił wpływy geruzji, przepędził 80 oligarchów. Zreorganizował armię i przywrócił dawne obyczaje spartańskie. Prowadził podboje na Peloponezie.
Zwalczał Związek Achajski, który wezwał na pomoc Macedonię. Pobity (222 p.n.e.) pod Sellazją przez stratega Związku Achajskiego Aratosa, sprzymierzeńca króla macedońskiego Antygonosa Dosona, zbiegł do Egiptu w 222 p.n.e. wraz z 12 Spartanami gdzie z początku przebywał na dworze życzliwego dla niego króla Ptolemeusza III obiecującego mu statki i żołnierzy i wypłacającego mu roczną pensje w kwocie 24 talentów.
W 221 p.n.e. po śmierci Ptolemeusza III na tron wstąpił jego syn Ptolemeusz IV Filopator, który nie przejmował się losami państwa pozostawiając wszelkie sprawy ministrowi Sosibiosowi. Od 220 p.n.e. był przetrzymywany wraz z przyjaciółmi w wystawnym domu w Aleksandrii na polecenie króla Egiptu Ptolemeusza IV za radą ministra Sosibiosa, który uknuł intrygę przeciwko spartańskiemu królowi za rzekomą próbę zdrady.
Jesienią 219 p.n.e. Kleomenes wykorzystał pobyt króla wraz z dworem poza Aleksandrią w Kanopos upił strażników „królewskiego więzienia” i wybiegł na ulice miasta wraz z 12 Spartanami uzbrojonymi w krótkie miecze, próbując wywołać bunt przeciwko władzy króla-despoty. Widząc brak odezwy wśród ludu Aleksandrii i swoje fatalne położenie w obecnej sytuacji popełnił samobójstwo wraz z towarzyszami przebijając się własnymi mieczami.
Kleomenes III jest głównym bohaterem powieści Haliny Rudnickiej: "Syn Heraklesa" oraz "Heros w okowach", będących kontynuacją chronologiczną i tematyczną powieści tej samej autorki pod tytułem "Król Agis" (król Sparty Agis IV), powieści zwanych "trylogią antyczną". Każda z nich jest zamkniętą całością; łączą je dzieje i postaci historyczne. 

</doc>
<doc id="715079" url="https://pl.wikipedia.org/wiki?curid=715079" title="Terry Rance">
Terry Rance

Terence Rance – pierwszy gitarzysta i jeden z założycieli brytyjskiej heavymetalowej grupy Iron Maiden. Opuścił grupę w 1976 roku zaledwie rok po jej sformowaniu. Został zastąpiony przez Boba Sawyera.
W 2006 roku razem z drugim oryginalnym gitarzystą Maiden Dave'em Sullivanem zostali szefami grill-baru sygnowanego nazwą Iron Maiden – Eddie's Bar, który znajduje się w Santa Barbara de Nexe w Portugalii.

</doc>
<doc id="715080" url="https://pl.wikipedia.org/wiki?curid=715080" title="Posłoda">
Posłoda

Posłoda – przysiółek wsi Drochlin w Polsce położona w województwie śląskim, w powiecie częstochowskim, w gminie Lelów.
Miejscowość położona jest przy drodze wojewódzkiej nr .
W latach 1975–1998 miejscowość administracyjnie należała do województwa częstochowskiego.

</doc>
<doc id="715082" url="https://pl.wikipedia.org/wiki?curid=715082" title="Zosymus">
Zosymus



</doc>
<doc id="715091" url="https://pl.wikipedia.org/wiki?curid=715091" title="Dziadek">
Dziadek

Inne:

</doc>
<doc id="715097" url="https://pl.wikipedia.org/wiki?curid=715097" title="Ron Matthews">
Ron Matthews

Ronald "Rebel" Matthews - perkusista heavymetalowego zespołu Iron Maiden. Grał w grupie w czasie dwóch pierwszych lat jej istnienia - w 1975, 1976 i w początkach 1977. Był pierwszym członkiem grupy zwerbowanym przez Steve'a Harrisa. Został usunięty z zespołu, gdy Dennis Wilcock, drugi wokalista grupy, przekonał Harrisa, by zbudować skład od nowa. W latach osiemdziesiątych Matthews grał z Torme/Mcoy. 

</doc>
<doc id="715099" url="https://pl.wikipedia.org/wiki?curid=715099" title="Babcia">
Babcia

Osoby:
Literatura:
Film:
Inne:

</doc>
<doc id="715102" url="https://pl.wikipedia.org/wiki?curid=715102" title="Wilk andyjski">
Wilk andyjski

Wilk andyjski, wilk Hagenbecka (proponowana nazwa "Dasycyon hagenbecki") – legendarny dziki pies podobny do wilka stojący na granicy kryptozoologii i zoologii, występujący ponoć w wysokich partiach Andów w Ameryce Południowej.
Historia odkrycia.
Pierwszym domniemanym dowodem sugerującym istnienie nieznanego gatunku dzikiego psa była tajemnicza skóra zwierzęcia, zakupiona w 1927 przez Lorenza Hagenbecka w Buenos Aires. Skóra nie była podobna do żadnego z poznanych psowatych, posiadała długą, ciemną sierść, małe uszy i pokaźny ogon. W 1937 zoolog Ingo Krumbiegel odnalazł czaszkę niezidentyfikowanego ssaka. Po skontaktowaniu się z Hagenbeckiem naukowcy doszli do wniosku, że skóra i czaszka należą do jednego zwierzęcia – wilka andyjskiego. Badanie czaszki o bardzo słabym uzębieniu, która miała 31 cm obwodu wykazało, że zwierzę nie zostało dotychczas poznane przez naukę. W 1954 wysunięto hipotezę, że skóra tajemniczego wilka jest po prostu skórą owczarka. Zagadka czaszki nie została do dziś rozwiązana.
Teorie.
Jedna hipoteza mówi że czaszka należała do nieznanego endemicznego gatunku spokrewnionego z wilczakiem falklandzkim (lub nawet jego lądowym przodkiem) i nibylisami z rodzaju "Pseudalopex". Zoolodzy i kryptozoolodzy mówią też, że psowaty ten może być jakąś wyizolowaną podczas przemian lodowcowych pierwotną populacją pampasowca grzywiastego, która w Andach stworzyła całkiem odmienny gatunek. Jeszcze inni naukowcy opowiadają się za tym że zwierzę także jest przeżytkiem plejstoceńskim, żyjącym reliktem, ale należy do monotypowego rodzaju i nie ma obecnie bliskich krewnych. (Pietrzak, 2007)
Występowanie i środowisko.
Być może jakiś niewielki teren Andów, prawdopodobnie zachodnia Argentyna bądź Chile. Może zamieszkiwać jakąś niedostępną kotlinę górską.

</doc>
<doc id="715106" url="https://pl.wikipedia.org/wiki?curid=715106" title="Hygin (ujednoznacznienie)">
Hygin (ujednoznacznienie)



</doc>
<doc id="715113" url="https://pl.wikipedia.org/wiki?curid=715113" title="Megapolis">
Megapolis



</doc>
<doc id="715116" url="https://pl.wikipedia.org/wiki?curid=715116" title="Mur miejski">
Mur miejski



</doc>
<doc id="715120" url="https://pl.wikipedia.org/wiki?curid=715120" title="Kopalnia Węgla Kamiennego Silesia">
Kopalnia Węgla Kamiennego Silesia

Kopalnia Węgla Kamiennego Silesia – kopalnia węgla kamiennego znajdująca się na terenie Czechowic-Dziedzic. Obszar górniczy obejmuje również tereny miasta Pszczyna oraz gmin Goczałkowice-Zdrój, Bestwina i Miedźna.
Od 2005 do 2010 kopalnie „Brzeszcze” i „Silesia” były połączone (jedna kopalnia dwuruchowa). Jednak 9 grudnia 2010 przedsiębiorstwo "Energetický a průmyslový holding" z Czech kupiło "Ruch II Silesia" czyli dawną KWK Silesia, która funkcjonuje jako samodzielna kopalnia.
Historia.
Pierwszym odwiertem pod kopalnię był otwór „Źródło Maria 1”. Wiercenie otworu o długości 361 m zakończono w 1860 roku. Stwierdzono, że na terenie odwiertu występują solanki oraz pokłady węgla kamiennego. Źródło solanki wykorzystywano do 1920 roku, co przyczyniło się do powstania uzdrowiska w Goczałkowicach.
31 października 2007 majątek kopalni szacowany na 115 milionów złotych został wystawiony na sprzedaż. Złoża węgla szacowane są na 500 milionów ton węgla, a do przetargu przystąpiły 3 firmy: szkocki Gibson Group, czeski ČEZ i szwajcarski fundusz inwestycyjny. Otwarcie ofert odbyło się 17 grudnia 2007, jedyną ofertą złożoną była oferta Gibson Group. Nie doszło do zawarcia umowy, ponieważ szkocka firma nie dopełniła formalności w wyznaczonym terminie. W styczniu 2009 r. zdecydowano o ogłoszeniu ponownego przetargu.
29 czerwca 2010 doszło do podpisania umowy sprzedaży kopalni, a 9 grudnia 2010 ostatecznego jej przekazania "PG Silesia".

</doc>
<doc id="715125" url="https://pl.wikipedia.org/wiki?curid=715125" title="Ciemność">
Ciemność

Ciemność – w potocznym rozumieniu jest to brak dostępu światła widzialnego.
Nauka.
Przy zdefiniowaniu światła, jako obejmującego pełne spektrum promieniowania elektromagnetycznego, ciemność rozumie się jako obszar, w którym nie występuje promieniowanie elektromagnetyczne. Tak określonej ciemności nie można utworzyć, gdyż wszystkie ciała wypromieniowują ciepło w postaci promieniowania podczerwonego. Doskonała (absolutna) ciemność jest teoretycznie możliwa w temperaturze zera bezwzględnego, co wynika wprost z prawa Stefana-Boltzmanna.
Mitologia.
W zachodniej tradycji ciemność łączona z czarną barwą jest utożsamiana ze złem, piekłem, zaświatami.

</doc>
<doc id="715128" url="https://pl.wikipedia.org/wiki?curid=715128" title="Rak pęcherzyka żółciowego">
Rak pęcherzyka żółciowego

Rak pęcherzyka żółciowego (łac. "adenocarcinoma vesicae felleae", ang. "gallbladder cancer") – choroba nowotworowa pęcherzyka żółciowego, powstająca wskutek nowotworowej transformacji nabłonka gruczołowego wyścielającego światło narządu. Jest rzadkim nowotworem, źle rokującym ze względu na długo bezobjawowy przebieg.
Etiopatogeneza.
Częsta koincydencja choroby nowotworowej pęcherzyka żółciowego i kamicy sugeruje, że mechaniczne drażnienie ściany narządu przez złogi może pobudzać nowotworzenie. Postulowano również związek mutacji genu "P53" i wystąpienia nowotworu.
Obraz makroskopowy.
Wyróżniamy dwie postaci raka pęcherzyka żółciowego:
Rozpoznanie.
Rak pęcherzyka żółciowego bardzo długo pozostaje bezobjawowy, dlatego do rozpoznania nowotworu często dochodzi przypadkowo podczas badań TK czy USG wykonywanych z innych przyczyn. Niepokojące może być również podwyższenie wskaźników cholestazy w badaniach laboratoryjnych. W przypadku wystąpienia objawów sugerujących nowotwór, wykonuje się następujące badania:
Leczenie.
Leczeniem z wyboru jest leczenie chirurgiczne i resekcja guza z szerokim marginesem tkanek. W zaawansowanym nowotworze zwykle oferowane jest leczenie paliatywne:
Badania kliniczne mające na celu określenie skuteczności chemioterapii u pacjentów z rakiem pęcherzyka żółciowego obejmowały małe grupy chorych. Wykazano stosunkowo dobrą odpowiedź w przypadku schematu leczenia FAM (5-fluorouracyl + adriamycyna + mitomycyna C).
Klasyfikacja TNM.
Klasyfikacja TNM według American Joint Committee of Cancer, 2002
T: wielkość guza pierwotnego
N: zajęcie regionalnych węzłów chłonnych
M: odległe przerzuty

</doc>
<doc id="715134" url="https://pl.wikipedia.org/wiki?curid=715134" title="Ewidencja wojskowa">
Ewidencja wojskowa

Ewidencja wojskowa - całość prowadzonej przez terenowe sztaby wojskowe dokumentacji zawierającej imienne dane dotyczące osób podlegających obowiązkowi służby wojskowej (poborowych, żołnierzy rezerwy, żołnierzy odbywających zasadniczą służbę wojskową lub inną służbę niezawodową).

</doc>
<doc id="715137" url="https://pl.wikipedia.org/wiki?curid=715137" title="Dominik Drdatzki">
Dominik Drdatzki

Dominik Drdatzki (Drdacki) – prawnik, urzędnik austriacki, prezydent Krakowa.
Pracował w sądzie w Tarnowie, 1 września 1802 został mianowany prezydentem Krakowa przez władze austriackie. Nowo mianowany magistrat miejski miał ograniczone kompetencje, miał jedynie dokładnie wykonywać polecenia władz państwowych. Językiem urzędowym był niemiecki. Drdatzki wytrwał na stanowisku do 1805, ustępując na własną prośbę. 
Jako prezes Sądu Szlacheckiego w Stanisławowie uzyskał w 1811 szlachectwo I stopnia, a w 1835 – II stopnia (tytuł "Ritter") z predykatem "von Ostrów".

</doc>
<doc id="715141" url="https://pl.wikipedia.org/wiki?curid=715141" title="Wspólny emiter">
Wspólny emiter

Wspólny emiter ("WE", "OE") - jeden z trzech podstawowych układów wzmacniaczy na tranzystorach bipolarnych, odpowiednik układów ze wspólnym źródłem na tranzystorach FET i ze wspólną katodą na lampach elektronowych; pozostałe dwa układy wzmacniaczy to układy ze wspólną bazą ("WB", "OB") oraz ze wspólnym kolektorem ("WC", "OC").
Zasadniczą cechą tego rodzaju wzmacniaczy jest to, że wzmacniane napięcie sygnału wejściowego podawane jest pomiędzy bazę a emiter tranzystora, natomiast sygnał po wzmocnieniu odbierany jest spomiędzy kolektora a emitera. Emiter jest więc "wspólny" dla sygnałów wejściowego i wyjściowego - stąd nazwa układu. Ponieważ sygnał wyjściowy zbierany jest z kolektora, wzmacniacz w układzie wspólnego emitera odwraca polaryzację sygnału podawanego na wejście.
Wzmacniacze ze wspólnym emiterem są najczęściej wykorzystywanym typem wzmacniaczy, szczególnie w zakresie niezbyt wysokich częstotliwości, np. we wzmacniaczach częstotliwości akustycznych. Zapewniają stosunkowo wysokie wzmocnienie napięciowe; wzmocnienie prądowe jest także znacznie większe od jedności.

</doc>
<doc id="715152" url="https://pl.wikipedia.org/wiki?curid=715152" title="Martina Gedeck">
Martina Gedeck

Martina Gedeck (ur. 14 września 1961 w Monachium) – niemiecka aktorka filmowa, teatralna i telewizyjna.
Studiowała historię i germanistykę na Wolnym Uniwersytecie Berlińskim.
Zasiadała w jury konkursu głównego na 53. MFF w Berlinie (2003) oraz na 70. MFF w Wenecji (2013).

</doc>
<doc id="715155" url="https://pl.wikipedia.org/wiki?curid=715155" title="Zurab Azmaiparaszwili">
Zurab Azmaiparaszwili

Zurab Azmaiparaszwili, gruz. ზურაბ აზმაიფარაშვილი (ur. 16 marca 1960 w Tbilisi) – gruziński szachista i trener szachowy ("FIDE Senior Trainer" od 2004), arcymistrz od 1988 roku.
Kariera szachowa.
W szachy gra od 4. roku życia. Jako junior odniósł kilka znaczących sukcesów, m.in. w roku 1973 był mistrzem Gruzji w kategorii do lat 18, zaś w roku 1978 triumfował w mistrzostwach Związku Radzieckiego, również do lat 18. W rozegranych na przełomie 1979 i 1980 roku w Groningen mistrzostwach Europy juniorów do lat 20 zajął II miejsce (za Aleksandrem Czerninem) i zdobył srebrny medal. W roku 1982 zwyciężył w turnieju w Pawłodarze. W finale indywidualnych mistrzostw ZSRR zadebiutował w roku 1983. W turnieju tym odniósł spektakularne zwycięstwo nad ówczesnym mistrzem świata, Anatolijem Karpowem. W roku 1986 zwyciężył w turniejach rozegranych w Moskwie, Albenie i Tbilisi. Rok później, jak również w roku 1990, był w Sewilli sekundantem Garriego Kasparowa podczas meczów o mistrzostwo świata. W kolejnych latach odniósł szereg turniejowych zwycięstw, m.in. w Cienfuegos (1988, memoriał Jose Raula Capablanki), Berlinie Zachodnim (1989), Amsterdamie ("OHRA-B", 1989), Londynie ("Lloyds Bank Open", 1989), Sydney (1990), Toledo (1991), Dortmundzie (turniej open, 1992, wraz z Symbatem Lyputianem i Władimirem Kramnikiem), Strumicy (1995), San Roque (1996, wraz z Jaanem Ehlvestem), Pampelunie (1997, wraz z Zoltanem Almasi i Jonathanem Speelmanem), Nowej Goricy (open, dwukrotnie w latach 2005 i 2006) oraz w Singapurze (2007, wspólnie ze Zhang Zhongiem).
W latach 1992–2004 siedmiokrotnie wystąpił na szachowych olimpiadach, za każdym razem na I szachownicy Gruzji. W swoim dorobku posiada dwa olimpijskie medale, które zdobył w roku 1998 w Eliście: złoty (za uzyskany rezultat rankingowy) oraz brązowy (za indywidualny wynik na I szachownicy). Jest także dwukrotnym medalistą indywidualnych mistrzostw Europy: w roku 2003 w Stambule zdobył złoty medal, zaś w roku 2001 w Ochrydzie – brązowy. W roku 2003 zdobył również wraz z drużyną brązowy medal na drużynowych mistrzostwach Europy w Płowdiwie.
Pięciokrotnie wystąpił na mistrzostwach świata FIDE, rozgrywanych systemem pucharowym, osiągając następujące rezultaty:
Oprócz sukcesów turniejowych, Azmaiparaszwili odnosił również inne, jako działacz szachowy. Pełnił funkcje prezydenta gruzińskiego związku szachowego oraz wiceprezydenta Międzynarodowej Federacji Szachowej. Pod koniec października 2004 r., podczas zakończenia olimpiady w Calvii, został pobity i aresztowany na 24 godziny za wszczęcie bójki z ochroną. Z postawionych mu wówczas zarzutów został oczyszczony w lipcu 2005 roku. W 2006 r. był członkiem sądu arbitrażowego podczas meczu o mistrzostwo świata pomiędzy Władimirem Kramnikiem a Weselinem Topałowem, jednak zrezygnował z tej funkcji po nieprzystąpieniu przez Kramnika do piątej partii meczu. Rosjanin zaprotestował w ten sposób przeciwko wcześniejszym decyzjom tego gremium, które były według niego niesprawiedliwe. W 2014 r. zwyciężył w wyborach na prezydenta Europejskiej Unii Szachowej.
W lipcu 2003 roku został pierwszym gruzińskim szachistą, który przekroczył granicę 2700 punktów rankingowych (zajmował wówczas 15. pozycję na świecie z wynikiem 2702 punktów).
Kariera polityczna.
W listopadzie 2012 został wiceministrem ds. sportu i młodzieży w rządzie Gruzji.

</doc>
<doc id="715156" url="https://pl.wikipedia.org/wiki?curid=715156" title="Hans Reichenbach">
Hans Reichenbach

Hans Reichenbach (ur. 26 września 1891 w Hamburgu, zm. 9 kwietnia 1953 w Los Angeles) – niemiecko-amerykański filozof nauki, przedstawiciel pozytywizmu logicznego. Wykładowca Uniwersytetu Berlińskiego, profesor Uniwersytetu Stambulskiego i Uniwersytetu Kalifornijskiego w Los Angeles (UCLA).
Reichenbach był współzałożycielem koła Berlińskiego, które obok Koła Wiedeńskiego tworzyło silny ośrodek empiryzmu logicznego.
Życiorys.
Niemcy.
Po ukończeniu szkoły średniej w Hamburgu Reichenbach studiował inżynierię na politechnice w Stuttgarcie oraz fizykę, matematykę i filozofię na różnych uczelniach - w Berlinie, Erlangen, Getyndze, Monachium. Jego nauczycielami byli Ernst Cassirer, David Hilbert, Max Planck, Max Born, Arnold Sommerfeld. Reichenbach działał w ruchu młodzieżowym i studenckich organizacjach. Chciał przeprowadzić reformę uniwersytetu, wprowadzić wolność badania i wyplenić antysemityzm.
Reichenbach uzyskał stopień w filozofii na uniwersytecie w Erlangen w 1915 r., a w 1916 r. opublikowano jego dysertację doktorską z teorii prawdopodobieństwa, promotorami której byli Paul Hensel i Emmy Noether. W okresie I wojny światowej Reichenbach walczył na froncie rosyjskim w oddziałach radiowych. W roku 1917 z powodu kłopotów ze zdrowiem został zwolniony ze służby i wrócił do Berlina. W latach 1917-1920 pracował jako inżynier i fizyk, uczęszczał też na wykłady Alberta Einstena z teorii względności. 
W roku 1920 Reichenbach zaczął nauczać w "Technische Hochschule" w Stuttgarcie jako Privatdozent. W tym samym roku opublikował swoją pierwszą książkę o filozoficznych implikacjach teorii względności: "The Theory of Relativity and A Priori Knowledge", która krytykowała Kanta pojęcia syntetycznych sądów a priori. Późniejsze jego publikacje to: "Axiomatization of the Theory of Relativity" (1924), "From Copernicus to Einstein" (1927) i "The Philosophy of Space and Time" (1928), która zapoczątkowała logiczno-empiryczne spojrzenie na teorię względności.
W roku 1926 za poparciem Einsteina, Plancka i von Lauego otrzymał stanowisko asystenta profesora na wydziale fizyki uniwersytetu berlińskiego.
Wyróżniał się metodami nauczania - był bardzo przystępny i otwarty, a jego wykłady czasami zamieniały się w dyskusje. Dzisiaj jest to czymś zwyczajnym ale w tamtych czasach była to nowość.
W roku 1928 Reichenbach ufundował "koło berlińskie" - Stowarzyszenie filozofii empirycznej (niem. "Die Gesellschaft für empirische Philosophie"). Jego członkami byli między innymi Carl Gustav Hempel, Richard von Mises, David Hilbert i Kurt Grelling. W 1930 roku wraz z Rudolfem Carnapem zaczęli wydawać pismo "Erkenntnis".
Emigracja.
W 1933, kiedy Adolf Hitler został kanclerzem niemieckim, Reichenbach wyemigrował do Turcji gdzie prowadził departament filozofii na uniwersytecie w Stambule. Prowadził międzydyscyplinarne seminaria i wykłady z nauk; w roku 1935 opublikował "The Theory of Probability".
W 1938 roku z pomocą Charles Morris przeniósł się do USA, gdzie objął profesurę w Uniwersytecie w Kalifornii w Los Angeles. Jego praca o filozoficznych podstawach mechaniki kwantowej została opublikowana w roku 1944 następnie ukazały się "Elements of Symbolic Logic" i "The Rise of Scientific Philosophy". Jego najwybitniejszym studentem mógł być Hilary Putnam. On pomógł ustanowić UCLA jako wiodący departament filozoficzny w USA po wojnie. 
Zmarł 9 kwietnia 1953 roku w Los Angeles podczas pracy nad problemami z filozofii przestrzenie i czasu i natury praw naukowych. Te prace dały w wyniku dwie książki opublikowane po śmierci: "The Direction of Time" i "Nomological Statements and Admissible Operations".

</doc>
<doc id="715158" url="https://pl.wikipedia.org/wiki?curid=715158" title="Elsa Zylberstein">
Elsa Zylberstein

Elsa Zylberstein (ur. 16 października 1968 w Paryżu) – francuska aktorka filmowa.
Laureatka Cezara za rok 2008 dla najlepszej aktorki drugoplanowej, za rolę w filmie "Kocham cię od tak dawna".
Zasiadała w jury sekcji "Un Certain Regard" na 74. MFF w Cannes (2021).

</doc>
<doc id="715163" url="https://pl.wikipedia.org/wiki?curid=715163" title="Wspólny kolektor">
Wspólny kolektor

Wspólny kolektor - jeden z trzech podstawowych układów wzmacniaczy na tranzystorach bipolarnych, odpowiednik układów ze wspólnym drenem na tranzystorach FET i ze wspólną anodą na lampach elektronowych; pozostałe dwa układy wzmacniaczy to układy ze wspólną bazą oraz ze wspólnym emiterem.
Zasadniczą cechą tego rodzaju wzmacniaczy jest to, że wzmacniane napięcie sygnału wejściowego podawane jest pomiędzy bazę a kolektor tranzystora, natomiast sygnał po wzmocnieniu odbierany jest spomiędzy kolektora a emitera. Kolektor jest więc "wspólny" dla sygnałów wejściowego i wyjściowego - stąd nazwa układu.
Wzmacniacz ze wspólnym kolektorem ma wzmocnienie napięciowe równe jeden (ściślej: nieznacznie mniej niż jeden), wobec czego na wyjściu wzmacniacza otrzymuje się "powtórzone" napięcie z wejścia, stąd druga powszechnie używana nazwa takich wzmacniaczy - wtórnik emiterowy. Pomimo braku wzmocnienia napięciowego, wtórniki emiterowe charakteryzują się wysokim wzmocnieniem prądowym. Impedancja wejściowa wzmacniacza w tym układzie jest wysoka, a wyjściowa - niska. Układ często wykorzystywany wszędzie tam, gdzie zachodzi potrzeba wysterowania następnych stopni wzmacniacza wymagających stosunkowo dużego sygnału prądowego, np. do sterowania stopni końcowych wzmacniaczy dużej mocy. Wykorzystywany również jako stopień separujący.

</doc>
<doc id="715164" url="https://pl.wikipedia.org/wiki?curid=715164" title="Pleidelsheim">
Pleidelsheim

Pleidelsheim – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, wchodzi w skład wspólnoty administracyjnej Freiberg am Neckar. Leży nad Neckarem, ok. 8 km na północ od Ludwigsburga, przy autostradzie A81.

</doc>
<doc id="715168" url="https://pl.wikipedia.org/wiki?curid=715168" title="Wtórnik emiterowy">
Wtórnik emiterowy



</doc>
<doc id="715174" url="https://pl.wikipedia.org/wiki?curid=715174" title="Kaplica Matki Boskiej Częstochowskiej, wzniesiona na &quot;Białej Górze&quot; w Chełmży">
Kaplica Matki Boskiej Częstochowskiej, wzniesiona na &quot;Białej Górze&quot; w Chełmży



</doc>
<doc id="715176" url="https://pl.wikipedia.org/wiki?curid=715176" title="Życie na podsłuchu">
Życie na podsłuchu

Życie na podsłuchu (niem. "Das Leben der Anderen") – niemiecki film fabularny z 2006 roku w reżyserii i według scenariusza Floriana Henckel von Donnersmarcka. 
Obraz otrzymał Oscara za 2006 r. w kategorii najlepszy film nieanglojęzyczny. Wielokrotnie nagradzany, okazał się również sukcesem kasowym. Osadzony w realiach NRD lat 80. XX wieku, podejmuje temat wpływu sztuki na postępowanie człowieka w warunkach dyktatury. Reżyser dokonuje w nim konfrontacji z historią socjalistycznych Niemiec Wschodnich i z jej aparatem przemocy.
Polski tytuł filmu nieco zniekształca zamierzoną wymowę oryginalnego tytułu ("Życie innych"), przejętego również w angielskiej wersji językowej.
Treść.
Akcja filmu rozgrywa się w Berlinie Wschodnim, stolicy NRD. Oficer Stasi o kryptonimie HGW XX/7 otrzymuje zadanie ścisłej obserwacji dramaturga Georga Dreymanna i jego partnerki, aktorki Christy-Marii Sieland. Wykonując zadanie, kapitan Wiesler – dotąd emocjonalnie obojętny i bezwzględnie oddany komunizmowi – odkrywa w inwigilowanych ludzkie cechy, wskutek czego okazuje śledzonym współczucie i zaczyna działać na ich korzyść, fałszując protokoły podsłuchu. W miarę rozwoju tej sytuacji, sam Wiesler trafia pod obserwację wewnętrznych służb Stasi. W momencie kulminacyjnym udaje mu się w ostatniej chwili zatrzeć ślady nielegalnej działalności Dreymanna, co przypłaca jednak zwichnięciem własnej kariery w resorcie bezpieczeństwa. Odsunięty od działań operacyjnych, zostaje zdegradowany do funkcji pracownika rutynowo cenzurującego korespondencję obywateli NRD. 
Kilka lat później, po upadku komunizmu i rozwiązaniu Stasi, Dreymann, dociekając niejasnych szczegółów z przeszłości, studiuje akta Stasi i odkrywa tożsamość agenta HGW XX/7, któremu zawdzięcza ocalenie. W tym czasie zdegradowany społecznie Wiesler jest typowym przedstawicielem nowo powstałego prekariatu. Roznosząc reklamowe prospekty, przypadkowo natrafia w księgarni na najnowszą książkę Dreymanna – poświęconą mu osobiście „Sonatę o dobrym człowieku”.
Fabuła.
Retrospekcja: w berlińskim więzieniu Stasi Hohenschönhausen kapitan Gerd Wiesler – znany z bezwzględności i śledczych sukcesów specjalista od tortur psychicznych oraz wierny ideologicznie komunista o kryptonimie HGW XX/7 ("Hauptmann Gerd Wiesler"), przesłuchuje mężczyznę podejrzanego o udzielenie pomocy w ucieczce do RFN. Poprzez nasilanie presji psychicznej połączonej z deprywacją snu, doprowadza więźnia nr 227 do załamania i przyznania się. Później sceny tego przesłuchania Wiesler odtwarza z taśmy podczas wykładu w Wyższej Szkole MBP w Poczdamie na temat technik przesłuchiwania.
Na premierze socrealistycznej sztuki teatralnej Georga Dreymanna wyższy oficer Stasi – Grubitz, otrzymuje od ministra Hempfa nakaz stałej inwigilacji autora. Jest on wprawdzie konformistą i lojalnym obywatelem NRD, co zapewnia mu publikacje książek, inscenizacje teatralne oraz niedostępne innym przywileje materialne; resort bezpieczeństwa nie ufa jednak Dreymannowi, którego ostentacyjny konformizm wzbudza podejrzenia. Podczas akcji założenia podsłuchu w mieszkaniu pisarza Wiesler zastrasza i zmusza do milczenia podglądającą to sąsiadkę. Po zainstalowaniu aparatury osobiście przejmuje jedną ze zmian dyżuru podsłuchowego na strychu budynku z mieszkaniem pisarza.
Jednym z przyjaciół Dreymanna jest Albert Jerska – reżyser teatralny, który za swój nonkonformizm ukarany został nieoficjalnym zakazem wykonywania zawodu ("Berufsverbot"), a odsunięty od sceny popadł w alkoholizm i depresję. Po kolejnej wizycie u niego Dreymann zamierza drogą osobistej protekcji zmienić sytuację przyjaciela. Zabiegi te kończą się jednak niepowodzeniem: komunistyczni funkcjonariusze reagują niechętnie i cynicznie.
Po nieudanej intrydze z próbą rozbicia związku dramaturga z aktorką Christą-Marią Sieland, samotnie zamieszkujący Wiesler sprowadza sobie prostytutkę, która odrzuca jego propozycję trwalszego związku. W oficerze Stasi narasta świadomość odmienności, wyobcowania i negatywnej różnicy dzielącej go od innych ludzi. Pod wpływem refleksji zaczyna emocjonalnie angażować się w stosunki pomiędzy podsłuchiwaną parą twórców. Łamiąc kolejne zasady pracy operacyjnej, zaczyna także wątpić w moralną słuszność swojej misji. Celowo zniekształca inwigilację, fałszując raporty z nasłuchów, gdy po samobójstwie Alberta Jerski Dreymann pisze obszerny artykuł o śmierci przyjaciela i o licznych samobójstwach dysydentów w NRD. Dzięki niemu tekst ten zostaje przemycony i pod pseudonimem opublikowany w poczytnym tygodniku zachodnioniemieckim. W kierownictwie Stasi wybucha skandal i w sprawę Dreymanna osobiście angażuje się przełożony, podpułkownik Anton Grubitz.
Wykorzystując obciążający fakt, że Christa-Maria Sieland jest uzależniona od benzodiazepin, Stasi szantażem zmusza aktorkę do donoszenia na swego partnera. Zastraszona i pozbawiona leków Sieland zgadza się na współpracę. Przesłuchiwana przez Wieslera wyjawia nieodnalezione wcześniej przez śledczych miejsce ukrycia maszyny do pisania. Po uwolnieniu, dręczona wyrzutami sumienia popełnia jednak samobójstwo, rzucając się na ulicy pod ciężarówkę. Tymczasem Wiesler potajemnie usuwa maszynę z mieszkania Dreymanna, ratując w ten sposób pisarza przed aresztowaniem i torturami. Grubitz jako jego przełożony wprawdzie nie potrafi udowodnić mu winy, ale na podstawie podejrzenia dyscyplinarnie odsuwa go od działań operacyjnych. Zdegradowany Wiesler trafia do działu cenzury, gdzie przez dalsze lata zajmuje się otwieraniem nad parownikiem kopert z korespondencją przeznaczoną do kontroli.
Po upadku komunizmu Dreymann dowiaduje się od byłego ministra, że długotrwale był inwigilowany. Udaje się do urzędu Gaucka i dokładnie zapoznaje się z aktami swej sprawy. W ten sposób odkrywa niezwykłą działalność agenta HGW XX/7 wraz z notatką o jego degradacji; ustala też jego obecną tożsamość. Dwa lata później przechodzący Wiesler na plakacie w witrynie księgarni rozpoznaje twarz pisarza – człowieka, dla którego poświęcił swą karierę w służbach bezpieczeństwa NRD. Oglądając jego świeżo wydaną książkę "Sonate vom Guten Menschen", zauważa przeznaczoną dla siebie (HGW XX/7) dedykację i wzruszony kupuje powieść Dreymanna.

</doc>
<doc id="715177" url="https://pl.wikipedia.org/wiki?curid=715177" title="Affalterbach (Badenia-Wirtembergia)">
Affalterbach (Badenia-Wirtembergia)

Affalterbach – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, wchodzi w skład związku gmin Marbach am Neckar. Leży ok. 12 km na północny wschód od Ludwigsburga.
W gminie znajduje się firma Mercedes-AMG, zajmująca się tuningiem samochodów tejże marki.
Współpraca.
Miejscowość partnerska:

</doc>
<doc id="715182" url="https://pl.wikipedia.org/wiki?curid=715182" title="Benningen am Neckar">
Benningen am Neckar

Benningen am Neckar – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, wchodzi w skład związku gmin Marbach am Neckar. Leży nad Neckarem, ok. 6 km na północ od Ludwigsburga.

</doc>
<doc id="715184" url="https://pl.wikipedia.org/wiki?curid=715184" title="Borowiec (Kolonia)">
Borowiec (Kolonia)

Borowiec (kaszb. "Bòrowc") – część wsi Kolonia w Polsce, położona w województwie pomorskim, w powiecie kartuskim, w gminie Kartuzy, na Pojezierzu Kaszubskim. Wchodzi w skład sołectwa Kolonia.
W latach 1975–1998 Borowiec administracyjnie należał do województwa gdańskiego.

</doc>
<doc id="715185" url="https://pl.wikipedia.org/wiki?curid=715185" title="Nikołaj Liniewicz">
Nikołaj Liniewicz

Nikołaj Pietrowicz Liniewicz (ros. Николай Петрович Линевич, ur. 24 grudnia 1838, zm. 10 kwietnia 1908) – rosyjski generał-lejtnant (1903) i generał-adiutant (1905) piechoty.
Życiorys.
Od 1903 generał-gubernator Kraju Amurskiego (Аму́рский край), jednostki administracyjnej utworzonej w czasach późnego Imperium na terenach przy rzece Amur, obecnie pokrywający się znacznie z obwodem amurskim.
Dowodził siłami międzynarodowymi w walkach z powstaniem bokserów i brał udział w działaniach podczas wojny rosyjsko-japońskiej 1904-1905, kiedy 3 marca 1905 przejął naczelne dowództwo po zdymisjonowanym po bitwie pod Mukdenem Kuropatkinie. Kiedy na front doszły wieści o zbliżającym się pokoju, Liniewicz wraz z Kuropatkinem w telegramach wysyłanych do Petersburga mówił, że jego podpisanie będzie ogromnym nieszczęściem.
Napisał wydane w 1925 r. wspomnienia "Rosyjsko-japońska wojna 1904-1905".

</doc>
<doc id="715189" url="https://pl.wikipedia.org/wiki?curid=715189" title="Erdmannhausen">
Erdmannhausen

Erdmannhausen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, wchodzi w skład związku gmin Marbach am Neckar. Leży ok. 10 km na północny wschód od Ludwigsburga.

</doc>
<doc id="715197" url="https://pl.wikipedia.org/wiki?curid=715197" title="Wielona">
Wielona

Wielona (lit. "Veliuona") – miasteczko na Litwie, położone nad Niemnem, w rejonie jurborskim.
W źródłach historycznych po raz pierwszy wymieniona w 1291 w "Chronicon terrae Prussiae" Piotra z Dusburga. Na jednym z pobliskich pagórków pochowany został wielki książę litewski Giedymin. Zakon krzyżacki zbudował tutaj fortecę ryglującą środkowy bieg Niemna. W 1412 Witold zbudował w Wielonie zamek, a w 1421 erygował parafię katolicką – kościół jest jednym z najstarszych na Litwie, został rozbudowany w latach 1636–1644 przez Albrychta Stanisława Radziwiłła.
Prawo magdeburskie nadał miastu król Polski Aleksander Jagiellończyk.
Wielona była stolicą jednego z traktów Księstwa Żmudzkiego.
Dobra wielońskie od XV w. należały do królewskich dóbr stołowych i były dzierżawione przez przedstawicieli możnych rodów litewskich.
Na Sejmie w latach 1772–1775 królewszczyznę zamieniono na dobra prywatne i przekazane na własność polskiego księcia Józefa Poniatowskiego. W XIX w. właścicielami byli Zalewscy, a tuż przed I wojną światową kupił P. Wakselis.
W okresie międzywojennym we dworze była szkoła podstawowa, a po II wojnie światowej szkoła średnia. W latach 1920–1922 jej uczniem był Petras Cvirka – litewski pisarz.
Obecnie we dworze jest muzeum krajoznawcze.
W Wielonie urodził się w 1852 Władysław Michał Zaleski – polski duchowny rzymskokatolicki, patriarcha Antiochii, dyplomata w służbie Stolicy Apostolskiej, podróżnik i przyrodnik, botanik.

</doc>
<doc id="715202" url="https://pl.wikipedia.org/wiki?curid=715202" title="Ozdobniki">
Ozdobniki



</doc>
<doc id="715205" url="https://pl.wikipedia.org/wiki?curid=715205" title="Kolumella (botanika)">
Kolumella (botanika)

Kolumella – element budowy roślin:

</doc>
<doc id="715210" url="https://pl.wikipedia.org/wiki?curid=715210" title="Robert Curbeam">
Robert Curbeam

Robert Lee Curbeam Jr. (ur. 5 marca 1962 w Baltimore, stan Maryland, USA) – inżynier, komandor porucznik, amerykański astronauta.
Kariera astronauty.
Pracował na różnych kierowniczych stanowiskach w NASA, m.in. był zastępcą dyrektora Wydziału Lotów Załogowych ("Flight Crew Operations").
W listopadzie 2007 opuścił NASA i marynarkę, by podjąć pracę w sektorze prywatnym.
Loty kosmiczne.
W swoją pierwszą kosmiczną misję udał się na pokładzie wahadłowca Discovery 7 sierpnia 1987. Wyprawą dowodził Curtis Brown, a pilotem był Kent Rominger. Funkcję specjalisty misji, tak jak i Curbeam, pełnili również: Nancy Jan Davis (MS-1), Stephen Robinson (MS-3). Kanadyjski astronauta Bjarni Tryggvason był natomiast specjalistą ładunku (PS-1). Zasadniczym zadaniem w programie lotu było wyniesienie na orbitę satelity do badania atmosfery Ziemi CRISTA-SPAS ("Cryogenic Infrared Spectrometers and Tel Copes for the Atmosphere") i sprowadzenie go później do ładowni wahadłowca. Poza tym testowano prototyp manipulatora (JEMRMS) dla japońskiego modułu Międzynarodowej Stacji Kosmicznej. Przeprowadzono również ponad 20 badań i eksperymentów naukowych z dziedziny medycyny i ekologii. Astronauci prowadzili również obserwacje komety Hale’a-Boppa. Powrót astronautów na Ziemię nastąpił 19 sierpnia 1997. Wahadłowiec Discovery wylądował w KSC na Przylądku Canaveral na Florydzie.
7 lutego 2001 udał się w kosmos po raz drugi jako specjalista misji (MS-1) na pokładzie wahadłowca Atlantis. Wyprawą dowodził Kenneth Cockrell, a pilotem wahadłowca był Mark Polansky. Funkcję specjalisty misji pełnili również Marsha Ivins (MS-2) oraz Thomas Jones (MS- 3). Podstawowym zadaniem załogi było dostarczenie na Międzynarodową Stację Kosmiczną modułu Destiny. Dwa dni później – 9 lutego – prom przycumował do ISS. 10 lutego Curbeam oraz Thomas Jones przez ponad 7,5 godziny pracowali na zewnątrz stacji orbitalnej. W tym czasie przy pomocy manipulatora RMS Marsha Ivins przemieściła z ładowni moduł Destiny i przyłączyła go do ISS, a obaj astronauci połączyli go ze stacją kablami energetycznymi i hydraulicznymi. Podczas drugiego, blisko 7-godzinnego spaceru kosmicznego, który miał miejsce 12 lutego Curbeam i Jones m.in. zainstalowali na nowym module łącznik PMA-2. Dwa dni później podczas trzeciego wyjścia w otwarty kosmos obaj astronauci przez ponad 5 godzin skontrolowali połączenia hydrauliczne systemu chłodzenia Destiny, zainstalowali nową antenę oraz przetestowali mały plecak napędowy SAFER ("Simplified Aid For EVA Rescue"). 16 lutego prom odłączył się od stacji orbitalnej i po dwukrotnym przesuwania terminu 20 lutego wylądował w bazie Edwards w Kalifornii.

</doc>
<doc id="715216" url="https://pl.wikipedia.org/wiki?curid=715216" title="Korpus (botanika)">
Korpus (botanika)

Korpus – element stożka wzrostu u okrytozalążkowych. W skład korpusu wchodzą komórka inicjalna oraz jej pochodne. Komórki te znajdują się pod warstwą zewnętrzną określaną nazwą tunika. Komórki korpusu są duże i tworzą nieregularny układ. Dzielą się zarówno peryklinalnie, jak i antyklinalnie. Korpus wraz z tuniką tworzą tkankę protomerystemu.

</doc>
<doc id="715217" url="https://pl.wikipedia.org/wiki?curid=715217" title="Zbigniew Popek">
Zbigniew Popek

Zbigniew Popek (ur. 13 lutego 1946 we Włocławku) – polski kontradmirał i magister inżynier mechanik okrętowy, morski dyplomowany oficer techniczny okrętów desantowych. W okresie od 1964 do 2003 roku służył w Marynarce Wojennej, będąc m.in. zastępcą dowódcy dywizjonu okrętów desantowych i flagowym oficerem mechanikiem 8 Flotylli Obrony Wybrzeża. Karierę zakończył na stanowisku szefa Logistyki w Dowództwie Marynarki Wojennej.
Służba wojskowa.
Zbigniew Popek urodził się 13 lutego 1946 roku we Włocławku. W latach 1964–1968 studiował na Wydziale Technicznym Wyższej Szkoły Marynarki Wojennej im. Bohaterów Westerplatte w Gdyni, uzyskując tytuł inżyniera mechanika statku morskiego. Jest także absolwentem studiów magisterskich uzupełniających na tej uczelni (lata 1976–1978). Od 1985 do 1986 roku odbył w Wyższej Szkole Marynarki Wojennej studia podyplomowe.
Na pierwsze stanowisko służbowe – oficera mechanika – skierowano go do 2 Brygady Okrętów Desantowych w Świnoujściu (8 Flotylla Obrony Wybrzeża). Następnie był dowódcą działu elektromechanicznego na okrętach desantowych. W 1978 roku został zastępcą dowódcy ds. technicznych w jednym z dywizjonów 2 Brygady Okrętów Desantowych, a w 1980 oficerem flagowym mechanikiem w 8 Flotylli Obrony Wybrzeża w Świnoujściu. W okresie od 1983 do 1994 pełnił służbę w Szefostwie Służb Technicznych i Zaopatrzenia Marynarki Wojennej, kolejno jako starszy specjalista (lata 1983–1985) i szef (lata 1986–1987) w Oddziale Eksploatacji i Remontów oraz szef Służby Techniczno-Okrętowej (lata 1987–1994). Potem wyznaczono go szefem Szefostwa Eksploatacji i Zaopatrywania Logistyki Marynarki Wojennej, a od 1995 roku był szefem Techniki Morskiej i Lotniczej – zastępcą szefa Logistyki Marynarki Wojennej. W 1998 roku został szefem Logistyki – zastępcą dowódcy Marynarki Wojennej, od 2000 roku szefem Logistyki Marynarki Wojennej. Zakończył służbę w 2003 roku.

</doc>
<doc id="715218" url="https://pl.wikipedia.org/wiki?curid=715218" title="Adolf Heidrich">
Adolf Heidrich

Adolf Zbigniew Heidrich (ur. 10 listopada 1899 w Żyrardowie, zm. 30 kwietnia 1983) – polski ekonomista (specjalista w zarządzaniu dużymi zakładami przemysłowymi), instruktor harcerski, Harcmistrz Rzeczypospolitej, działacz niepodległościowy, ochotnik 1920 roku, podporucznik rezerwy Wojska Polskiego.
Życiorys.
Młodość.
Adolf Heidrich urodził się 10 listopada 1899 w Żyrardowie, jako syn Augusta i Agnieszki, których rodziny, od pokoleń, związane były z przemysłem włókienniczym. W latach 1907–1913 uczęszczał do wyższej szkoły elementarnej (czyli dzisiejszej podstawowej) w Żyrardowie. Po jej ukończeniu, przez pół roku, uczył się w szkole rosyjskiej. Następnie wstąpił do polskiej siedmioklasowej prywatnej Szkoły Technicznej B. Zielowskiego, gdzie uczył się do grudnia 1914. Tam włączył się w działalność konspiracyjnych organizacji szkolnych, skupiających młodzież polską. Po ukończeniu czternastego roku życia łączył naukę z pracą zarobkową, pomagając matce w utrzymaniu domu. W styczniu 1915 rodzina Heidrichów znalazła się w Moskwie, w pierwszej fali wysiedlonych z Królestwa Polskiego. Adolf nie chciał uczęszczać do szkół rosyjskich, a polskich, na przełomie stycznia i lutego 1915, jeszcze nie było. Podjął więc pracę w biurze znanej warszawskiej firmy „Elibor” – Spółka Akcyjna Handlowo-Przemysłowa Ł.J. Borkowski, także ewakuowanej do Moskwy, specjalizującej się wówczas w obrocie wyrobami stalowymi i żelaznymi. Przepracował tam półtora roku.
Działalność harcerska.
I wojna światowa.
W styczniu 1916 nawiązał kontakt z młodzieżą harcerską uczęszczającą do Szkoły Realnej Polskiego Komitetu Pomocy Ofiarom Wojny, której dyrektorem był pedagog i lingwista Władysław Giżycki. Miesiąc później, 7 lutego, wstąpił do 1 Moskiewskiej Drużyny Skautów, działającej przy tej szkole. 17 kwietnia 1916 zdał egzamin na I stopień. Przyrzeczenie harcerskie złożył 8 maja 1916, na ręce ks. Kazimierza Lutosławskiego. We wrześniu 1916, bracia Heidrichowie: Adolf, Edmund i Piotr, rozpoczęli naukę w szkole realnej.
W marcu 1918 roku, Adolf Heidrich, został mianowany przez ks. Kazimierza Lutosławskiego, komendanta Chorągwi Moskiewskiej, członkiem Harcerskiego Kierownictwa Miejscowego w Moskwie oraz komendantem Domu Harcerskiego, tzw. Stanicy. Jako komendant Stanicy współpracował z ks. Kazimierzem Lutosławskim, w akcji ukrywania żołnierzy polskich z rozbitego II Korpusu gen. Józefa Hallera, przedzierających się do portu w Murmańsku, z zamiarem dotarcia drogą morską do Wojska Polskiego we Francji. Przechowywał, również na terenie Stanicy, powierzone jego pieczy przez ks. Lutosławskiego, dokumenty Komendy Harcerskiej i organizacji wojskowych działających na terenie Moskwy. W czerwcu 1918 został wysłany wraz ze Stanisławem Kuźnickim na kurs instruktorski do Kijowa, trwający od 19 czerwca do 23 lipca 1918.
Harcerski Kurs Instruktorski został zlokalizowany pod Kijowem w willi "Kiń Grust’" (Rzuć Smutek), a brało w nim udział 78 uczestników i uczestniczek. Po zdaniu egzaminów 21 lipca 1918 i złożeniu przyrzeczenia instruktorskiego Heidrich otrzymał 28 lipca nominację na pierwszy stopień instruktorski – „instruktora Harcerstwa Polskiego na Rusi i w Rosji”.
Z wygnania wrócił 3 października 1918 i niemal natychmiast rozpoczął naukę w ośmioklasowej Szkole Męskiej Rady Głównej Opiekuńczej, wstępując „na oddział realny”. Już w dniu powrotu, zameldował się w Komendzie Chorągwi Męskiej Warszawskiej ZHP. Otrzymał przydział do 20 Warszawskiej Drużyny Harcerzy im. Franciszka Pększyc-Grudzińskiego, założonej 19 września 1918.
Był jednym z kierowników Pogotowia Młodzieży w swojej szkole. W dniach 10 i 11 listopada 1918 brał udział w rozbrajaniu Niemców. Drużyna Heidricha liczyła wówczas około 200 harcerzy. Kierowanie tak dużą grupą chłopców, stosowanie systemu zastępowego, który polegał na pracy w kilkuosobowych grupach, i dotarcie przez instruktorów do każdego harcerza, było praktycznie niemożliwe. Dlatego 15 grudnia 1918, ta wielka drużyna, została podzielona na dwie mniejsze:  20 Warszawską Drużynę Harcerzy im. A. Małkowskiego i 38 Warszawską Drużynę Harcerzy im. F. Pększyca-Grudzińskiego, która w lutym 1920 otrzymała nowy numer 13 oraz imię Józefa Sułkowskiego. Heidrich, przeszkolony instruktor, został mianowany komendantem „Dwudziestki” i całkowicie poświęcił się pełnieniu tej funkcji.
Okres międzywojenny.
W początkach 1919, jego drużyna liczyła 100 harcerzy w 11 zastępach. Był twórcą i pierwszym redaktorem pisma „Dwudziestka”, które wspaniale przysłużyło się integracji oraz rozwojowi drużyny. W sumie ukazało się 31 numerów tego pisma.
W czerwcu 1920 Heidrich otrzymał świadectwo dojrzałości. 19 lipca wstąpił ochotniczo do Wojska Polskiego, służył w kompanii sztabowej 21 pułku piechoty w Cytadeli Warszawskiej. Z wojska został zwolniony w stopniu sierżanta, 20 grudnia 1920.
W latach akademickich 1920/21 oraz 1921/22 studiował równocześnie na wydziale prawa Uniwersytetu Warszawskiego (immatrykulowany 5 października 1920) i na wydziale ekonomicznym Szkoły Nauk Politycznych w Warszawie. Zaliczył wszystkie egzaminy, jednak w czerwcu 1922 przeniósł się do Szkoły Głównej Handlowej, którą ukończył w 1925, a jesienią 1926 złożył egzamin dyplomowy.
W marcu 1921 odbył się pierwszy Walny Zjazd Oddziału Warszawskiego ZHP. Komendantem chorągwi męskiej został wybrany Ignacy Wądołkowski, a Heidrich został mianowany przybocznym Chorągwi Warszawskiej. W maju 1921 został przeniesiony z Chorągwi Warszawskiej do Naczelnictwa ZHP. Stał się członkiem rzeczywistym Głównej Kwatery Męskiej, czyli jednym z kilkunastu instruktorów mających decydujący wpływ na działalność Organizacji Męskiej ZHP. W czerwcu 1921 został mianowany p.o. kierownika Działu Inspekcyjno-Organizacyjnego GKM (Głównej Kwatery Męskiej).
Od 1 stycznia 1924 zastępował Naczelnika Henryka Glassa, który kończył studia w Wyższej Szkole Handlowej w Warszawie. W czasie XIX Zjazdu Naczelnej Rady Harcerskiej w Lublinie, 27 kwietnia 1924 został powołany na stanowisko Naczelnika GKM. Równocześnie pozostał kierownikiem Wydziału Ogólnego. Stanął na czele Organizacji Męskiej ZHP w roku, w którym miała się ona zmierzyć z dwoma wielkimi wyzwaniami organizacyjnymi: I Zlotem Narodowym i II Jamboree (Międzynarodowy Zlot Skautów) w Danii.
Zaraz po zakończeniu Zlotu Narodowego, który odbył się w dobrach Branickich w lasach pod Piasecznem, rozpoczął się trzytygodniowy obóz przygotowawczy liczącej 48 harcerzy i pięciu instruktorów drużyny reprezentacyjnej na II Jamboree w Danii. Komendantem obozu i drużyny był Heidrich. Dnia 24 października 1925 został mianowany harcmistrzem i tym samym rozkazem otrzymał urlop na czas służby wojskowej. Od lipca 1925, do kwietnia 1926, odbył szkolenie wojskowe w Szkole Podchorążych Rezerwy Piechoty w Ostrowie-Komorowie, którą ukończył jako sierżant podchorąży. W 1926 ożenił się z Zofią Osińską, córką gen. Aleksandra Osińskiego, wiceprzewodniczącego ZHP. Przeszedł w tym czasie z protestantyzmu na katolicyzm i zmienił imię na Zbigniew. Nie dopełnił wówczas wszystkich formalności prawnych związanych ze zmianą imienia, co spowodowało, że w oficjalnych dokumentach nadal figurowało jako Adolf. W 1929 wraz z żoną poprosili o cofnięcie stopni harcerskich i przeniesienie do kategorii członków współdziałających. Adolf Zbigniew Heidrich zaczął intensywną karierę zawodową. W marcu 1927 wrócił do pracy w firmie „Elibor”. Przez rok pracował na stanowisku księgowego. W maju 1928 został kierownikiem sekcji analizy rynku General Motors w Polsce. Następnie, w latach 1931–1932, pracował jako księgowy oraz kierownik biura w spółce akcyjnej „Goodyear” w Warszawie. Zdobyte doświadczenie i doskonałe referencje spowodowały, że w styczniu 1934 objął stanowisko dyrektora administracyjnego fabryki należącej do warszawskiego Towarzystwa Akcyjnego Fabryk Metalowych „Norblin, Bracia Buch i T. Werner” znajdującej się w Głownie k. Łowicza.
Lata 1939–1945.
W lutym 1940, Heidrich wrócił do pracy w centrali Norblina w Warszawie. W grudniu 1941 został pracownikiem Sekcji Kontroli Delegatury Rządu na Kraj, czyli konspiracyjnej Najwyższej Izby Kontroli. Przyjął pseudonim „Osiński”. W maju 1942 roku został mianowany pierwszym zastępcą dyrektora.
„Osiński” przeprowadzał kontrole w departamentach opieki społecznej, oświaty, rolnictwa, przemysłu, finansów i kilku innych. Kontrolował zrzuty lotnicze, w szczególności pieniądze dostarczane przez cichociemnych.
Okres po 1945.
Od października 1945, do września 1946, pracował jako dyrektor administracyjny Zakładów H. Cegielski w Poznaniu. Przez rok był naczelnikiem wydziału organizacji w Centralnym Zarządzie Przemysłu Metalowego w Warszawie, a we wrześniu 1947 został dyrektorem Towarzystwa Naukowego Organizacji i Kierownictwa. Rozwijał swoje pasje naukowe, stając się jednym z pierwszych w Polsce specjalistów od zarządzania dużymi zakładami przemysłowymi. 11 grudnia 1947, w wieku 48 lat, otrzymał dyplom Szkoły Głównej Handlowej. Na tejże uczelni 30 czerwca 1949 otrzymał tytuł magistra nauk ekonomicznych za pracę „Ustrój zakładu przemysłowego”.
Dnia 3 marca 1950 wyszedł do pracy, do biura Towarzystwa Naukowego Organizacji i Kierownictwa. Nie dotarł tam jednak; nikt nie wiedział, co się z nim stało. Jak się później okazało, został aresztowany przed swoim domem przez funkcjonariuszy II Wydziału IV Departamentu Ministerstwa Bezpieczeństwa Publicznego i uwięziony w areszcie przy ul. Koszykowej. Skazany został przez Rejonowy Sąd Wojskowy w Warszawie na siedem lat więzienia „za pracę w delegaturze rządu londyńskiego w charakterze zastępcy kierownika biura kontroli (NIK) w okresie po wyzwoleniu do sierpnia 1945 r.”
Rodzinę wyrzucono z mieszkania, a cały majątek został skonfiskowany. Heidrich wyszedł z więzienia w grudniu 1954. Dopiero w lipcu 1957 został zrehabilitowany. Wrócił do intensywnej pracy zawodowej i naukowej. Opublikował kilkadziesiąt artykułów z zakresu teorii organizacji i zarządzania zakładami przemysłowymi. Był autorem haseł w "Encyklopedii Współczesnej" (PWN 1958), „Małej encyklopedii powszechnej” (PWN 1959) oraz w „Małej encyklopedii ekonomicznej” (PWN 1961). W 1966, na Wydziale Przemysłu Wyższej Szkoły Ekonomicznej w Katowicach obronił, w wieku 67 lat, pracę doktorską „Techniczne wyposażenie zakładu przemysłowego a mobilizacja rezerw wydajności”, której promotorem był prof. Marian Frank.
Zmarł 30 kwietnia 1983. Pochowany został w grobie rodzinnym na cmentarzu Wawrzyszewskim w Warszawie.
Życie prywatne.
Jego synem był Andrzej Heidrich – grafik, projektant m.in. znaczków pocztowych i banknotów.

</doc>
<doc id="715219" url="https://pl.wikipedia.org/wiki?curid=715219" title="Komórki inicjalne">
Komórki inicjalne



</doc>
<doc id="715220" url="https://pl.wikipedia.org/wiki?curid=715220" title="Shakti">
Shakti



</doc>
<doc id="715222" url="https://pl.wikipedia.org/wiki?curid=715222" title="Wspólna baza">
Wspólna baza

Wspólna baza - jeden z trzech podstawowych układów wzmacniaczy na tranzystorach bipolarnych, odpowiednik układów ze wspólną bramką na tranzystorach FET i ze wspólną siatką na lampach elektronowych; pozostałe dwa układy wzmacniaczy to układy ze wspólnym kolektorem oraz ze wspólnym emiterem.
Zasadniczą cechą tego rodzaju wzmacniaczy jest to, że wzmacniane napięcie sygnału wejściowego podawane jest pomiędzy bazę a emiter tranzystora, natomiast sygnał po wzmocnieniu odbierany jest spomiędzy bazy i kolektora. Baza jest więc "wspólna" dla sygnałów wejściowego i wyjściowego - stąd nazwa.
Układ ze wspólną bazą ma wzmocnienie napięciowe większe od jedności oraz niską impedancję wejściową. Rzadko używany dla niskich częstotliwości. Głównie tylko tam, gdzie zachodzi potrzeba dopasowania do źródeł sygnału o małej impedancji wyjściowej, np. w przedwzmacniaczach do mikrofonów magnetoelektrycznych z ruchomą cewką. Inną cechą wzmacniaczy ze wspólną bazą jest brak efektu Millera (we wzmacniaczach ze wspólnym emiterem zwiększa on pojemność wejściową niekorzystnie wpływając na parametry w zakresie wyższych częstotliwości), dzięki czemu układ zazwyczaj jest wykorzystywany we wzmacniaczach wysokiej częstotliwości, np. w głowicach UKF.

</doc>
<doc id="715227" url="https://pl.wikipedia.org/wiki?curid=715227" title="Shakti (zespół muzyczny)">
Shakti (zespół muzyczny)

Shakti – zespół muzyczny założony w 1975 r. przez Johna McLaughlina, który łączył elementy muzyki hinduskiej z elementami jazzrockowymi.
W 1975 r. John McLaughlin, po nieudanej próbie reaktywowania The Mahavishnu Orchestra, sformował grupę Shakti, która łączyła muzykę hinduską z elementami jazzrockowymi. W odróżnieniu od The Mahavishnu Orchestra, Shakti tworzyła muzykę używając wyłącznie akustycznych instrumentów. 
Shakti stała się jedną z pierwszych grup nurtu "World fusion".
Skład grupy obejmował następujących muzyków:
Po nagraniu pierwszego albumu pod tytułem "Shakti", Ramnad V. Raghavan opuścił zespół. 
Shakti nagrała jeszcze dwa albumy:
Zespół w marcu 1977 r. odwiedził Polskę, gdzie dał jeden koncert w Sali Kongresowej w Warszawie.
Remember Shakti.
W dwadzieścia lat później John McLaughlin reaktywował grupę pod nazwą Remember Shakti.
W nowym zespole na pierwszej płycie nagranej w roku 1997 zagrali:
Na następnej płycie nagranej w 1999 roku – "The Believer", zagrali:
W 2001 roku grupa nagrała trzecią płytę: "Saturday Night in Bombay", do nagrania której zaproszeni zostali dodatkowo:

</doc>
<doc id="715233" url="https://pl.wikipedia.org/wiki?curid=715233" title="Rógvi Jacobsen">
Rógvi Jacobsen

Rógvi Jacobsen (ur. 5 marca 1979 w Klaksvík na wyspie Borðoy) – piłkarz pochodzący z Wysp Owczych, grający na pozycji ofensywnego pomocnika.
Kariera klubowa.
Rógvi pochodzi z wyspy Borðoy i tam też zaczynał piłkarską karierę w klubie KÍ Klaksvik. W barwach tego klubu zadebiutował w Formuladeildin w wieku 17 lat w 1996 roku i już w pierwszym sezonie pokazał się z dobrej strony strzelając 3 gole w 5 meczach, a jego klub KÍ został wicemistrzem Wysp Owczych. W kolejnym sezonie w 1997 roku nie był jeszcze ciągle graczem podstawowego składu, ale radził sobie nadal nadzwyczaj dobrze i zdobył 4 gole w lidze. W 1998 wywalczył z KÍ drugie w karierze wicemistrzostwo i jak na ofensywnego pomocnika był bardzo skuteczny zdobywając 10 bramek. W 1999 Klaksvik zagrało jeszcze lepiej, zostało mistrzem Wysp Owczych, a ich lider drugiej linii, Rógvi, znów zachwycił skutecznością i ponownie strzelił 10 goli. W Klaksvik Rógvi pograł jeszcze jeden sezon, niestety nieudany dla swojej drużyny (raptem 5. miejsce w lidze) i właśnie to między innymi przybliżyło jego transfer do HB Tórshavn. W HB zadebiutował 17 marca 2001 w wyjazdowym wygranym aż 14:3 meczu z TB Tvøroyri. W pierwszym sezonie gry mistrzostwa kraju z HB nie zdobył, ale udało mu się to w 2002 roku, a potem przez jeszcze dwa kolejne lata mógł swiętować ten laur. Pod względem skuteczności udany był zwłaszcza sezon 2004, gdy Jacobsen zdobył 14 bramek w lidze. W 2005 roku wyjechał jeszcze bardziej na północ i trafił do Islandii, do tamtejszego KR Reykjavik, jednak z tą drużyną zajął dopiero 6. miejsce w lidze. Zimą 2006 po zakończeniu piłkarskiego sezonu w Islandii, Jacobsen wyjechał do Danii i został piłkarzem SønderjyskE Fodbold. W Danii Rógvi nie sprawdził się i wystąpił tylko w 5 ligowych meczach. Na dodatek jego drużyna zajęła przedostatnie, 11. miejsce i spadła z Superligaen. Na kawałek sezonu 2006 wrócił do KR, a po krótkim czasie powrócił na Wyspy Owcze i obecnie jest ponownie piłkarzem HB.
Kariera reprezentacyjna.
W reprezentacji Wysp Owczych Rógvi Jacobsen debiutował 3 lutego 1999 roku w zremisowanym 0:0 towarzyskim meczu z Andorą. W historii reprezentacji Wysp Owczych jest jednym z najskuteczniejszych piłkarzy i do listopada 2006 zdobył aż 6 goli. Swojego pierwszego zdobył 10 lutego 2002 w przegranym 1:2 meczu z Polską. Rógvi jest podstawowym zawodnikiem kadry, która rozgrywa swoje mecze w ramach eliminacji do Euro 2008.

</doc>
<doc id="715235" url="https://pl.wikipedia.org/wiki?curid=715235" title="Rogvi Jacobsen">
Rogvi Jacobsen



</doc>
<doc id="715236" url="https://pl.wikipedia.org/wiki?curid=715236" title="Fungi">
Fungi



</doc>
<doc id="715237" url="https://pl.wikipedia.org/wiki?curid=715237" title="MTOW">
MTOW



</doc>
<doc id="715241" url="https://pl.wikipedia.org/wiki?curid=715241" title="Archipelag Zachodnioestoński">
Archipelag Zachodnioestoński

Archipelag Zachodnioestoński (est. "Lääne-Eesti saarestik") – wyspy w zachodniej Estonii na Bałtyku. W archipelagu znajdują się cztery największe wyspy Estonii: Sarema, Hiuma, Muhu i Vormsi oraz ok. 500 drobniejszych wysp. Powierzchnia archipelagu to ok. 4000 km².
Archipelag dawniej był znany jako Wyspy Moonsundzkie (est. "Moonsundi arhipelaagiks", ros. "Моонзундский архипелаг") – nazwa ta pochodzi od niemieckiej nazwy wyspy Muhu ("Moon") i słowa "sund", czyli cieśnina.
W 1917 Niemcy przeprowadzili na archipelagu operację desantową. Do walk doszło tam także w 1941 i 1944.
Chronione tereny.
W 1990 UNESCO ustanowiło na terenie archipelagu Rezerwat biosfery Archipelagu Zachodnioestońskiego.

</doc>
<doc id="715242" url="https://pl.wikipedia.org/wiki?curid=715242" title="Bacteria">
Bacteria



</doc>
<doc id="715246" url="https://pl.wikipedia.org/wiki?curid=715246" title="Corinne Bailey Rae">
Corinne Bailey Rae

Corinne Bailey Rae (ur. 26 lutego 1979 w Leeds) – brytyjska piosenkarka soul. 
Urodziła się w rodzinie, gdzie ojciec pochodził z Saint Kitts i Nevis, a matka była Brytyjką. Była najstarszą z trojga córek. W młodości spotykała się często z przejawami rasizmu. Od dziecka kochała muzykę i w szkole założyła swój pierwszy zespół, złożony wyłącznie z dziewczyn. Rozpadł się on, gdy basistka zaszła w ciążę. W roku 2001 wyszła za Jasona Rae, którego poznała w klubie jazzowym. 
Debiutancki album, zatytułowany jej nazwiskiem, ukazał się wiosną 2006 roku. Singel "Put Your Records On" podbił europejskie zestawienia przebojów. W Wielkiej Brytanii album zdobył status platynowej płyty.

</doc>
<doc id="715248" url="https://pl.wikipedia.org/wiki?curid=715248" title="Alistair Cockburn">
Alistair Cockburn

Alistair Cockburn (ur. 19 listopada 1953) – jeden z inicjatorów ruchu Agile – czyli Zwinnych metodyk prowadzenia projektów informatycznych. Jest współautorem wydanego w 2001 roku manifestu Agile (ang. "Manifesto for Agile Software Development"). W roku 2005 pomagał współtworzyć deklarację 'PM Declaration of Interdependence'.
W swoich pracach wskazuje na potrzebę opisywania przypadków użycia, jako dokumentacji procesów biznesowych oraz wymagań co do zachowania oprogramowania. 
Stworzył rodzinę metodyk Crystal (Crystal Clear), które są przykładami metodyk lekkich.
Cockburn ma stopień naukowy doktora (PhD) otrzymany na uniwersytecie w Oslo w 2003 roku.

</doc>
<doc id="715249" url="https://pl.wikipedia.org/wiki?curid=715249" title="Currying">
Currying

Rozwijanie funkcji (ang. "currying") – operacja w funkcyjnych językach programowania polegająca na przekształceniu funkcji, która pobiera parę argumentów i zwraca wynik formula_1 w funkcję, która po pobraniu argumentu zwraca funkcję, która pobiera argument i zwraca wynik formula_2. Operacja odwrotna nosi nazwę zwijanie funkcji (ang. "uncurrying").
Podstawą dla tej operacji jest ugruntowanie systemu typów w językach funkcyjnych na rachunku lambda z typami. Taki rachunek na mocy izomorfizmu Curry’ego-Howarda jest równoważny pewnej logice intuicjonistycznej, a zatem operacja ta odpowiada tautologii logiki intuicjonistycznej: formula_3
Oryginalna nazwa została zaproponowana przez Christophera Stracheya w 1967 roku, jako nawiązanie do nazwiska logika Haskella Curry’ego.
Zastosowanie w programowaniu.
W przypadku języków programowania stosuje się rozszerzenie tego mechanizmu. Najbardziej uniwersalnym jest taki, który zwraca funkcję, która przyjmuje argumenty i zwraca funkcje dopóki suma argumentów jest mniejsza niż liczba parametrów początkowej funkcji. Natomiast gdy ich liczba przekroczy sumę parametrów, wywoływana jest pierwotna funkcja.
Przykład JavaScript
// ES5
function curry(fn) {
 var init_args = [].slice.call(arguments, 1);
 var len = fn.length;
 return function() {
 var args = init_args.slice();
 function call() {
 args = args.concat([].slice.call(arguments));
 if (args.length &gt;= len) {
 return fn.apply(null, args);
 } else {
 return call;
 };
 return call.apply(null, arguments);
// ES6
function curry(fn, ...init_args) {
 var len = fn.length;
 return function() {
 var args = init_args.slice();
 function call(...fn_args) {
 args = args.concat(fn_args);
 if (args.length &gt;= len) {
 return fn.apply(null, args);
 } else {
 return call;
 };
 return call.apply(null, arguments);
function add(a,b,c) {
 return a+b+c;
var curry_add = curry(add);
console.log(curry_add(2,3,4)); // 9
console.log(curry_add(2)(3)(4)); // 9
console.log(curry_add(2,3)(4)); // 9

</doc>
<doc id="715251" url="https://pl.wikipedia.org/wiki?curid=715251" title="Koriolan">
Koriolan

Koriolan () – tragedia autorstwa Williama Shakespeare’a, datowana na 1607 rok. Sztuka ta jest oparta na "Życiu Koriolana", fragmencie "Żywotów równoległych" Plutarcha, a także na "Ab Urbe condita" Liwiusza. Bohaterem tragicznym jest rzymski żołnierz, Gnejusz Marcjusz Koriolan.
Spektakl i publikacja.
Pierwsza publikacja miała miejsce w Pierwszym Folio ("First Folio", 1623).
Podobnie jak inne trudne sztuki Szekspira, takie jak "Wszystko dobre, co się dobrze kończy", nie ma żadnych dowodów na to, że Koriolan był wystawiany przed 1660 rokiem. Pierwsza znana inscenizacja miała miejsce w 1682 roku, w reżyserii Nahuma Tate’a. Zasłynęła tym, że była bardzo krwawa. Kolejne, w 1719 i w 1754 roku szybko schodziły z afisza.
Fabuła.
Akcja ma miejsce w Rzymie, krótko po wygnaniu Tarkwiniuszy. Ze względu na odebranie obywatelom zapasów zboża, mają miejsce zamieszki. Buntownicy są wściekli na Gnejusza Marcjusza, wybitnego generała, którego obwiniają za ten stan rzeczy. Spotykają patrycjusza, Agryppę, a także samego Koriolana. Agryppa próbuje uspokoić tłum, podczas gdy tytułowy bohater zachowuje się arogancko, stwierdza, że lud nie zasługuje na pożywienie, gdyż nie przedstawia żadnej wartości bojowej. Dwójka rzymskich trybunów, Brutus i Sycyniusz, potępia jego zachowanie. On sam opuszcza Rzym, kiedy dowiaduje się, że do bitwy szykują się Wolskowie.
Dowódca armii Wolsków, Aufidiusz, wielokrotnie walczył przeciwko Koriolanowi i uważa go za swojego największego wroga. Rzymska armia dowodzona jest przez Komoniusza, Gnejusz Marcjusz jest jego zastępcą. Kiedy Komoniusz prowadzi armię na spotkanie wojsk Aufidiusza, bohater udaje się na podbój miasta Corioles. Początkowe szturmy są nieskuteczne, ale po pewnym czasie udaje się otworzyć bramy, co skutkuje zdobyciem miasta. Mimo wycieńczenia, wojska Koroliana maszerują, aby dołączyć do reszty Rzymian. Marcjusz i Aufidiusz spotykają się bezpośrednio w boju, jednak ich walka kończy się, gdy ludzie wolskiego dowódcy wyciągają go z pola bitwy.
W zamian za ogromną odwagę, Marcjusz otrzymuje zaszczytne nazwisko "Koriolan". Po powrocie do Rzymu, matka Koriolana zachęca go do ubiegania się o tytuł konsula. Ten początkowo się opiera, w końcu ulega naleganiom matki Wolumnii. Łatwo zdobywa wsparcie Senatu i wszystko wskazuje na to, że bez trudu otrzyma także poparcie ludu. Brutus i Sycyniusz chcą zniweczyć jego plany i wszcząć kolejny bunt, tym razem przeciwko jego osobie. Kiedy dowiaduje się o tym Marcjusz, wpada w gniew i narzeka na duże wpływy ludu. Stwierdza, że dopuszczenie plebsu do władzy nad patrycjuszami, jest jak „dopuszczenie do dziobania orłów przez wrony”. Trybuni potępiają go, uznają go za zdrajcę i skazują na banicję.
Po wygnaniu, Koriolan udaje się do Aufidiusza i oferuje, że pomoże zdobyć Wolskom Rzym. Aufidiusz zostaje zwolennikiem tego planu i pozwala mu poprowadzić swoje wojska na nową wyprawę przeciwko miastu.
Rzym, w panice, próbuje namówić Koriolana do zatrzymania swojej wyprawy, zorganizowanej dla zemsty, ale obaj posłowie wysłani do niego zawodzą. W końcu, miasto wysyła na negocjacje Wolumnię, razem z jego żoną, synem i inną damą. Udaje im się przekonać go, żeby wycofał swoje wojsko, a także by podpisał traktat pokojowy z Rzymem. Gdy Koriolan wraca do stolicy Wolsków, mordercy, pracujący na zlecenie Aufidiusza, zabijają go za jego zdradę.
Podsumowanie.
Koriolan jest prawdopodobnie najbardziej nieprzeniknionym tragicznym bohaterem, stworzonym przez Szekspira, rzadko wyjawiającym motywy swojej izolacji od rzymskiego społeczeństwa. Zachowuje się bardziej jak Achilles niż jak Król Lear czy Hamlet. Czytelnicy często uważają go za niesympatyczną postać, chociaż jego ciężka do wytrzymania duma jest czasem równoważona jego niechęcią do bycia wielbionym, a także oporami przed wykorzystaniem swoich sukcesów do celów politycznych.
W utworze tym polityka ma niebagatelne znaczenie. Pokazuje różnice pomiędzy rządami ludu, a autokratycznymi skłonnościami Marcjusza.
Podobnie jak w "Hamlecie", w "Koriolanie" ukazana jest relacja między synem a matką, jednak tutaj sytuacja jest dużo mniej napięta, niż pomiędzy Gertrudą a duńskim księciem.
Sztuka ta jest pozbawiona elementów komicznych, których zazwyczaj używał Szekspir dla urozmaicenia swoich tragedii.
W 2011 roku sztuka została zekranizowana przez Ralpha Fiennesa w oryginalnej konwencji – obrazowi osadzonemu we współczesnej scenerii, nawiązującej do wojen bałkańskich, towarzyszy oryginalny tekst.

</doc>
<doc id="715252" url="https://pl.wikipedia.org/wiki?curid=715252" title="Morze Filipińskie">
Morze Filipińskie

Morze Filipińskie – morze otwarte stanowiące część zachodniego Oceanu Spokojnego, położone pomiędzy Archipelagiem Filipińskim i Tajwanem na zachodzie, Japonią na północy, Marianami na wschodzie i Palau na południu.
Morze Filipińskie dzieli się na Basen Filipiński i Basen Zachodniomariański, które rozdziela położony w kierunku południkowym Grzbiet Kiusiu-Palau.
Dwa głębokie rowy znajdują się w zachodniej części Basenu Filipińskiego: Rów Riukiu (ok. 7500 m) i Rów Filipiński (ok. 10 500 m).
W 1944 r. morze to było areną bitwy na Morzu Filipińskim – bitwy morskiej między siłami Japonii i Stanów Zjednoczonych, zakończonej zwycięstwem USA.

</doc>
<doc id="715253" url="https://pl.wikipedia.org/wiki?curid=715253" title="Jama pęcherzyka jajnikowego">
Jama pęcherzyka jajnikowego

Jama pęcherzyka jajnikowego (łac. "antrum follicularum") – przestrzeń międzykomórkowa powstająca w czasie rozwoju pęcherzyka jajnikowego wśród komórek warstwy ziarnistej. Jest położona ekscentrycznie, wypełniona płynem produkowanym przez komórki warstwy ziarnistej (płyn pęcherzykowy). Szybko powiększająca się jama spycha oocyt w stronę obwodowej części pęcherzyka oraz rozdziela komórki warstwy ziarnistej na dwie grupy. Pierwsza grupa komórek wyściela pęcherzyk od wewnątrz i otaczającą jamkę, druga tworzy wokół oocytu wieniec promienisty.

</doc>
<doc id="715254" url="https://pl.wikipedia.org/wiki?curid=715254" title="Kent Beck">
Kent Beck

Kent Beck – twórca programowania ekstremalnego i jeden z twórców manifestu Agile.
Beck publikował na temat wzorców projektowych oraz języka Smalltalk. Popularyzował metodę „kart class-responsibility-collaboration” wraz z Wardem Cunninghamem oraz stworzył bibliotekę JUnit razem z Erichem Gamma.

</doc>
<doc id="715255" url="https://pl.wikipedia.org/wiki?curid=715255" title="Suzanne Valadon">
Suzanne Valadon

Suzanne Valadon właściwie: Marie Clémentine Valadon (ur. 23 września 1865, zm. 7 kwietnia 1938) – francuska malarka i graficzka, matka Utrilla.
Życiorys.
Imię Suzanne wymyślił dla niej Toulouse-Lautrec. Był przekonany, że takie bardziej pasuje do jej szalonej natury. Pracowała już od dziewiątego roku życia. Początkowo w cyrku, ale po wypadku została modelką. Była ulubienicą Renoira i główną modelką do scen kąpiących się na jego obrazach. Pozowała do słynnych "Parasolek". Była także związana z Erikiem Satie, francuskim kompozytorem.
Miała czterdzieści trzy lata, gdy w jej życiu pojawiła się jej największa miłość – malarz André Utter młodszy od Suzanne o dwadzieścia jeden lat, który tak wspomniał pierwsze wrażenie po poznaniu Valadon:
Syn Maurice Utrillo.
Tak pisał o matce Maurice Utrillo, który całe życie był alkoholikiem, przez co matka kochała go jeszcze bardziej. Suzanne uczyła Maurice'a malarstwa i podstaw rysunku. Syn okazał się wyjątkowo utalentowanym uczniem. 
Schyłek życia.
Suzanne zaczęła się starzeć. Jej ukochany odszedł, a ona boleśnie odczuwała upływ czasu. W 1937 roku Suzanne wzięła udział w wystawie kobiet malarek w Petit Palais. Jej obrazy znalazły się obok płócien takich malarek, jak: 
Śmierć.
Zmarła w wieku siedemdziesięciu trzech lat na atak apopleksji podczas malowania kolejnego obrazu.

</doc>
<doc id="715256" url="https://pl.wikipedia.org/wiki?curid=715256" title="Poljańska">
Poljańska

Poljańska (dodatkowa nazwa w j. kaszub. Pòliańskô) – część wsi Mojuszewska Huta w Polsce, położona w województwie pomorskim, w powiecie kartuskim, w gminie Sierakowice, na Pojezierzu Kaszubskim, na obszarze Kaszubskiego Parku Krajobrazowego. Wchodzi w skład sołectwa Mojusz. 
W latach 1975–1998 Poljańska administracyjnie należała do województwa gdańskiego.

</doc>
<doc id="715260" url="https://pl.wikipedia.org/wiki?curid=715260" title="Srietiensk">
Srietiensk

Srietiensk (ros. Сретенск) – miasto w Rosji, w Kraju Zabajkalskim, nad Szyłką.
Liczba mieszkańców: 8192 (spis ludności z roku 2002)
Miejscowość została założona w 1689, a prawa miejskie otrzymała w 1783 r.

</doc>
<doc id="715261" url="https://pl.wikipedia.org/wiki?curid=715261" title="Logika intuicjonistyczna">
Logika intuicjonistyczna

Logika intuicjonistyczna (konstruktywna) – system logiczny oparty na filozoficznej koncepcji intuicjonizmu. Za prekursora formalizacji logiki intuicjonistycznej uważa się Arenda Heytinga.
Podstawową cechą logiki intuicjonistycznej jest założenie, że prawdziwość zdania jest oparta na istnieniu dla niego dowodu, a nie na wartościowaniu poszczególnych jego składowych. Z tego powodu logika intuicjonistyczna odrzuca m.in. prawo wyłączonego środka, silne prawo podwójnego przeczenia, silne prawo kontrapozycji, jedno z praw transpozycji czy pierwsze prawo de Morgana. Wynikiem tych zabiegów jest w szczególności rezygnacja z dwu-, a wręcz skończonej wartościowości logiki (tw. o braku skończonej matrycy adekwatnej dla intuicjonizmu zdaniowego).
Składnia.
Logika intuicjonistyczna używa tej samej składni, co logika klasyczna. Nie występują żadne nowe spójniki logiczne.
Semantyka.
Semantykę dla logiki intuicjonistycznej opisuje się zazwyczaj za pomocą algebr Heytinga lub modeli Kripkego.

</doc>
<doc id="715265" url="https://pl.wikipedia.org/wiki?curid=715265" title="Lord namiestnik Irlandii">
Lord namiestnik Irlandii

Lord namiestnik Irlandii (ang. "Lord Lieutenant of Ireland", irl. "Ard-Leifteanant na hÉireann") – reprezentant Korony Brytyjskiej w Irlandii, głowa administracji Zamku Dublińskiego, często określany mianem wicekróla (ang. "viceroy") lub lorda zastępcy (ang. "Lord Deputy"). Nieznana jest dokładna data powstania tego urzędu. Urząd został zniesiony po utworzeniu Wolnego Państwa Irlandzkiego w 1922 r. Jego kompetencje zostały podzielone między gubernatora Wolnego Państwa Irlandzkiego i gubernatora Irlandii Północnej.
Kompetencje.
Kompetencje lorda namiestnika Irlandii jako przedstawiciela Korony Brytyjskiej:
Przed aktem unii z 1800 r., który znosił m.in. irlandzki parlament, rolą lorda namiestnika było wygłoszenie mowy tronowej w imieniu króla. Lord mógł również nadawać tytuły parowskie. Często służyło to do korumpowania deputowanych do Parlamentu. Jednego dnia w czerwcu 1777 r. wicekról John Hobart, 2. hrabia Buckinghamshire, podniósł 5 wicehrabiów do rangi hrabiów, 7 baronów do rangi wicehrabiów i utworzył 18 nowych baronii.
Struktura Administracji Zamku Dublińskiego.
Ciałem doradczym lorda namiestnika była Irlandzka Tajna Rada ("Irish Privy Council"), w skład której wchodzili irlandzcy parowie i ludzie nominowani przez wicekróla. W rządzeniu Irlandią Lord Namiestnik miał następujących pomocników:
Kadencja.
Nie było ustalonego czasu sprawowania urzędu wicekróla. Każdy nowo nominowany Lord Namiestnik rządził Irlandią "z woli Jego/Jej Królewskiej Mości". W praktyce długość kadencji zależała od brytyjskiego rządu, który wprowadzał na stanowisko wicekróla swojego człowieka.
Kto mógł sprawować urząd.
Przed 1500 r. na stanowisko nominowani byli głównie przedstawiciele anglo-irlandzkiej arystokracji. Z biegiem czasu urząd coraz częściej był przekazywany Anglikom i protestantom. Ostatnim irlandzkim katolikiem na stanowisku lorda namiestnika był Richard Talbot, 1. hrabia Tyrconnell w latach 1685–1691. Później wicekrólami mogli być tylko Brytyjczycy wyznania anglikańskiego. Dopiero w 1921 r. wicekrólem ponownie został katolik.
Od lat 80. XVIII w. wicekrólowie rzadko przebywali w Irlandii, głównie byli obecni podczas sesji irlandzkiego parlamentu.
Lista Lordów Namiestników Irlandii.
"Lista prezentuje Lordów Namiestników po 1528 r., gdyż dane dotyczące lat poprzednich są niepełne"
6 grudnia 1922 r. urząd został zniesiony. Jego kompetencje przejął gubernator Wolnego Państwa Irlandzkiego i gubernator Irlandii Północnej.

</doc>
<doc id="715267" url="https://pl.wikipedia.org/wiki?curid=715267" title="Kõpu (latarnia morska)">
Kõpu (latarnia morska)

Latarnia morska Kõpu (est. "Kõpu tuletorn") na estońskiej wyspie Hiuma uznawana jest za najstarszą nad Morzem Bałtyckim. Znajduje się w połowie półwyspu Kõpu, w zachodniej części wyspy, nieopodal miejscowości Kõpu. Ma 36 metrów wysokości. Obiekt 26 października 1999 roku został wpisany na listę narodowych zabytków Estonii pod numerem 23453. Na liście świateł nawigacyjnych Estonii - rejestrze Urzędu Transportu Morskiego (Veeteede Amet) w Tallinie - ma numer 668.
Historia latarni zaczęła się ponad 500 lat temu. W 1490 roku Hanza zażądała postawienia latarni morskiej na wyspie zwanej wówczas Dagö. Na początku XVI wieku, po uzyskaniu zgody Biskupstwa Ozylii na najwyższym wzniesieniu wyspy (68 m n.p.m., dziś zwane "Tornimägi " czyli Góra Wieżowa) rozpoczęto budowę latarni morskiej. Najintensywniejsze prace miały miejsce w latach 1514-1519, a budowę ukończono w 1531 roku. W tym samym czasie podjęto decyzję o dobudowaniu jeszcze jednej kondygnacji. Kłopoty z uzyskaniem pozwolenia na budowę spowodowały, że budowa latarni została ostatecznie ukończona dopiero w 1649. Dzienniki morskie podają, że latarnia rocznie zużywała 800-1000 sągów drzewa. Po roku 1660 drewniane schody na zewnątrz zostały zastąpione przez żelazne, a w 1810 przeniesione do wewnątrz. W roku 1900 otwarty ogień został zastąpiony lampami olejowymi i systemem zwierciadeł, a w roku 1963 zainstalowano oświetlenie elektryczne.

</doc>
<doc id="715269" url="https://pl.wikipedia.org/wiki?curid=715269" title="Kroże">
Kroże

Kroże (lit. "Kražiai", żmudz. "Kražē") – miasteczko na Żmudzi położona w okręgu szawelskim pomiędzy Worniami i Rosieniami.
Historia.
Pierwszy raz wymienione jako "Crase" w dokumencie króla Mendoga z 1257. Gdy Witold oddał zakonowi krzyżackiemu w zarząd część Żmudzi tutaj rezydował jej zarządca. Kroże były stolicą jednego z traktów Księstwa Żmudzkiego.
Parafia w Krożach należy do najstarszych na Żmudzi, założona w 1413 (lub wg innych źródeł w 1416). Pierwszy, drewniany kościół spłonął po 60 latach od budowy.
Działało tutaj jedno z najwybitniejszych kolegiów jezuickich, ufundowane w 1614 przez hetmana Chodkiewicza; m.in. wykładał tu Maciej Kazimierz Sarbiewski (1617–1620), wybitny poeta. Po kasacie zakonu jezuitów (1773) szkołę prowadzili karmelici, w 1817 szkołę zamieniono na gimnazjum, którym opiekował się Uniwersytet Wileński. W 1823 r. w gimnazjum powstało tajne antyrosyjskie stowarzyszenie polskich uczniów Czarnych Braci, wykryte przez władze carskie i poddane represjom. W 1842 gimnazjum przeniesiono do Kowna.
Od 2009 w dawnym budynku bursy kolegium jezuickiego działa (lit.) "Kražių Motiejaus Kazimiero Sarbievijaus Kultūros Centras" (pol. "Centrum Kultury im. Macieja Kazimierza Sarbiewskiego SJ") mieszczące m.in. muzeum regionalne i galerie wystawową.
Rzeź kroska.
Pobenedyktyński barokowy kościół upamiętnił się jako miejsce wydarzeń w 1893 znanych jako tzw. „rzeź kroska”. Po kasacji zakonu w 1891 władze planowały przebudować kościół na cerkiew. Kiedy przystąpiono do wynoszenia wyposażenia kościoła, miejscowa ludność zgromadziła się przy kościele i uniemożliwiała prace. Po bezskutecznych interwencjach policji i żandarmów 22 listopada 1893 gubernator N. Klingenberg wezwał na pomoc kozaków, którzy dokonali masakry ludzi zgromadzonych przy kościele. Zginęło 9 osób, 50 było rannych, 71 aresztowano, z czego 35 skazano na więzienie, w tym 4 otrzymało zesłanie na 10 lat katorgi. Wydarzenia odbiły się szerokim echem w Europie i spowodowały złagodzenie polityki carskiej wobec Kościoła katolickiego. Świątynię zwrócono wiernym dopiero w 1908.

</doc>
<doc id="715270" url="https://pl.wikipedia.org/wiki?curid=715270" title="Kõpu (wieś)">
Kõpu (wieś)

Kõpu − wieś w Estonii, w prowincji Hiuma, w gminie Kõrgessaare. Znajduje się w zachodniej części wyspy Hiuma. W pobliżu znajduje się latarnia morska Kõpu.
W 2012 roku wieś liczyła 43 mieszkańców; w październiku 2010 – 41, w grudniu 2009 – 44.

</doc>
<doc id="715273" url="https://pl.wikipedia.org/wiki?curid=715273" title="Simple English">
Simple English



</doc>
<doc id="715274" url="https://pl.wikipedia.org/wiki?curid=715274" title="Kadyjewka">
Kadyjewka

Kadyjewka (dawny polski egzonim: "Kadijewka", , "Kadijiwka", w latach 1937–1940 "Sergo", w latach 1978–2016 "Stachanow") – miasto na Ukrainie, w obwodzie ługańskim, w Donieckim Zagłębiu Węglowym.
Historia.
Wieś powstała w latach 40. XIX wieku, kiedy zaczęto tu wydobywać węgiel.
We wrześniu 1930 r. zaczęto drukować gazetę.
Miejscowość posiada prawa miejskie od 1932.
W 1934 w mieście zbudowano . W 1937 r. zaczęła działać linia tramwajowa.
Podczas II wojny światowej miasto zostało prawie całkowicie zniszczone i zostało odbudowane w latach 1946–1970.
1 marca 1970 r. .
W 1985 r. miasto otrzymało Order Czerwonego Sztandaru Pracy.
Do 1997 r. istniały tutaj dwie wyższe uczelnie (№ 22 i № 62) oraz szkoła pedagogiczna. W maju 1997 r. wyższe uczelnie № 22 zostało zlikwidowano.
Od 2014 roku znajduje się pod kontrolą Ługańskiej Republiki Ludowej.
Nazwa.
Nazwa miejscowości została zmieniona w 1978 roku na Stachanow na cześć Aleksieja Stachanowa, przodownika pracy, który zasłynął ustanowieniem rekordu wyrobienia normy wydobycia węgla w 1935 roku.
Ze skutkiem na 12 maja 2016 roku (przepisy z lutego 2016) Rada Najwyższa Ukrainy usunęła nazwę Stachanow i przywróciła miastu historyczną nazwę Kadyjewka. Decyzja Rady Najwyższej nie ma skutków praktycznych z uwagi na negatywne w stosunku do dekomunizacji stanowisko przywódców samozwańczej Ługańskiej Republiki Ludowej stworzonej w ramach wojny na Ukrainie.
Transport.
W mieście znajduje się stacja kolejowa oraz funkcjonuje Kolej Doniecka.

</doc>
<doc id="715275" url="https://pl.wikipedia.org/wiki?curid=715275" title="Piscina">
Piscina



</doc>
<doc id="715276" url="https://pl.wikipedia.org/wiki?curid=715276" title="Pieter van den Hoogenband">
Pieter van den Hoogenband

Pieter Cornelis Martijn van den Hoogenband (ur. 14 marca 1978 w Maastricht) – holenderski pływak specjalizujący się w stylu dowolnym, trzykrotny mistrz olimpijski - z Sydney w 2000 i Aten w 2004. Łącznie w swej karierze zdobył siedem medali olimpijskich (3 złote, 2 srebrne oraz 2 brązowe), były rekordzista świata na 100 i 200 m stylem dowolnym.
W 2000 roku na igrzyskach olimpijskich w Sydney jako pierwszy pływak w historii uzyskał na dystansie 100 m stylem dowolnym wynik poniżej 48 sekund (47,84).
Został odznaczony m.in. Orderem Lwa Niderlandzkiego.
W 2013 roku został wprowadzony do International Swimming Hall of Fame.

</doc>
<doc id="715279" url="https://pl.wikipedia.org/wiki?curid=715279" title="Piscina (architektura)">
Piscina (architektura)

Piscina – w starożytnym Rzymie basen lub zbiornik na wodę umieszczany w termach. Również określenie stosowane dla sztucznych sadzawek w ogrodach bogatych Rzymian.
We wczesnym chrześcijaństwie nazwę tą stosowano na umywalkę stosowaną do mycia naczyń komunijnych. Umieszczano je w pobliżu kościelnego ołtarza w prezbiterium, czasem w zakrystii. Z reguły wykonywano je z kamienia, posiadały także odpływ. W kościołach prawosławnych piscina nazywa się "thalassidion".

</doc>
<doc id="715280" url="https://pl.wikipedia.org/wiki?curid=715280" title="Anza-Borrego">
Anza-Borrego

Anza-Borrego – pustynia w USA w stanie Kalifornia, położona na południowy wschód od Los Angeles.
Obszar pustyni Anza-Borrego wynosi ok. 240 tys. hektarów.
Na pustyni, która wchodzi w skład Pustyni Sonora, wydzielono na obszarze ok. 2 428 km² pustynny park stanowy (ang. "Anza-Borrego Desert State Park").

</doc>
<doc id="715283" url="https://pl.wikipedia.org/wiki?curid=715283" title="Wielki Erg Wschodni">
Wielki Erg Wschodni

Wielki Erg Wschodni (fr. "Grand Erg Oriental") - piaszczysta pustynia w północnej części Sahary, na terytorium Algierii i Tunezji.
Zobacz też: Wielki Erg Zachodni.

</doc>
<doc id="715284" url="https://pl.wikipedia.org/wiki?curid=715284" title="Martin Fowler">
Martin Fowler

Martin Fowler jest autorem książek i znanym wykładowcą z tematyki architektury oprogramowania, specjalizującym się w analizie obiektowej i projektowaniu, UML, wzorcach projektowych, metodykach zwinnych, w tym programowaniu ekstremalnym.
Fowler rozpoczął pracę z oprogramowaniem na początku lat 80. XX wieku i napisał pięć popularnych książek na temat oprogramowania.
W marcu 2000 roku, został głównym naukowcem w firmie ThoughtWorks, zajmującej się integracją systemów i konsultingiem.
Prowadzi własną stronę "bliki", mieszankę bloga i wiki.
Jest członkiem "Agile Alliance" i pomagał tworzyć Manifest Agile (Agile Manifesto) w 2001 roku.

</doc>
<doc id="715285" url="https://pl.wikipedia.org/wiki?curid=715285" title="Krzemek">
Krzemek



</doc>
<doc id="715287" url="https://pl.wikipedia.org/wiki?curid=715287" title="Wielki Erg Zachodni">
Wielki Erg Zachodni

Wielki Erg Zachodni (fr. "Grand Erg Occidental") - piaszczysta pustynia w północnej części Sahary, na terytorium Algierii.
Zajmuje powierzchnię ok. 70 tys. km².
Zobacz też: Wielki Erg Wschodni.

</doc>
<doc id="715291" url="https://pl.wikipedia.org/wiki?curid=715291" title="Sûre">
Sûre

Sûre (niem. "Sauer") – rzeka płynąca w Belgii, Luksemburgu i w Niemczech, w zlewisku Morza Północnego, dopływ Mozeli. Długość – 173 km, powierzchnia zlewni – 4240 km².
Sûre ma źródła niedaleko Vaux-sur-Sûre w Ardenach w południowo-wschodniej Belgii, na wysokości 510 m n.p.m. Płynie na wschód i wpływa do Luksemburga koło Martelange. Na zachód od Esch-sur-Sûre tworzy sztuczny zbiornik wodny "Lac de la Haute Sûre". Przepływa przez Ettelbrück i Diekirch, po czym przez końcowe 50 km swego biegu tworzy granicę luksembursko-niemiecką. Mija Echternach i uchodzi do Mozeli w Wasserbillig. Największe dopływy to Wiltz, Alzette, Our i Prüm.

</doc>
<doc id="715292" url="https://pl.wikipedia.org/wiki?curid=715292" title="Traktat w San Stefano">
Traktat w San Stefano

Wstępny traktat pokojowy w San Stefano pomiędzy Imperium Rosyjskim a Imperium Osmańskim – kończący wojnę rosyjsko-turecką (1877-1878), został podpisany 3 marca 1878 w , w pobliżu Stambułu. Wojna zakończyła się rosyjskim zwycięstwem.
Najważniejsze rezultaty wojny rosyjsko-tureckiej, zawarte w traktacie w San Stefano, to wyzwolenie Bułgarii spod panowania Imperium Osmańskiego i uznanie niepodległości jej państw sąsiednich: Serbii, Czarnogóry i Rumunii.
Sygnatariuszami dokumentu byli hrabia Nikołaj Ignatjew i Aleksandr Nielidow ze strony Imperium Rosyjskiego oraz Safwet Pasza (minister spraw zagranicznych) i Sadullah Bej (ambasador w Berlinie) w imieniu Turcji. Traktat został podpisany na bazie zawartego 19 stycznia w Adrianopolu zawieszenia broni. Oprócz odzyskania niepodległości Czarnogóra, Serbia i Rumunia uzyskiwały korzyści terytorialne. Rumunia uzyskała północną Dobrudżę. Bośnia i Hercegowina otrzymywały autonomię w ramach Imperium Osmańskiego. Bułgaria (jako wasal Turcji) otrzymywała terytorium od Dunaju do Morza Egejskiego i od Morza Czarnego do Jeziora Ochrydzkiego, była ogłoszona jako autonomiczne księstwo z prawem wyboru księcia. Wojska tureckie miały być wycofane z Bułgarii, wojska rosyjskie pozostawały na jej terytorium na okres dwóch lat. Rosja otrzymywała w ramach traktatu na Kaukazie Południowym: Batumi, Ardahan, Kars, Bajazet, w Europie - południową Besarabię, prócz wysp w delcie Dunaju, który został umiędzynarodowiony od Żelaznych Wrót do ujścia. Turcja zobowiązywała się wypłacić Rosji 310 mln rubli kontrybucji, przeprowadzić reformy w tureckiej Armenii, utworzyć w Epirze, Tesalii i Albanii zarządy typu wcześniej utworzonych w 1868 na Krecie.
Traktat ten zmieniał sytuację na Bałkanach na korzyść Rosji, której wpływy by znacznie wzrosły, gdyby wszedł w życie. Zgodnie z traktatem miała powstać Wielka Bułgaria pod całkowitym wpływem Imperium Rosyjskiego. Wzbudziło to niezadowolenie Wielkiej Brytanii i Austro-Węgier, które obawiały się nadmiernego umocnienia Rosji na Bałkanach oraz przejęcia kontroli nad Cieśninami (Dardanele i Bosfor). Zawarty w San Stefano traktat pokojowy na kongresie berlińskim w 1878 został zastąpiony traktatem znacznie mniej korzystnym dla Rosji i Bułgarii - pozostawiającym Macedonię i Rumelię Wschodnią poza granicami Bułgarii.

</doc>
<doc id="715295" url="https://pl.wikipedia.org/wiki?curid=715295" title="Stans (Szwajcaria)">
Stans (Szwajcaria)

Stans − miasto w środkowej Szwajcarii, stolica kantonu Nidwalden.
Liczba mieszkańców w 2003 roku wynosiła ok. 7,9 tys.
W latach 1893-1903 w mieście działała linia tramwajowa.

</doc>
<doc id="715300" url="https://pl.wikipedia.org/wiki?curid=715300" title="Wieniec promienisty">
Wieniec promienisty

Wieniec promienisty (łac. "corona radiata") – komórki folikularne otaczające oocyt w stadium pęcherzyka Graafa. Powstają w czasie tworzenia się jamy pęcherzyka jako subpopulacja komórek warstwy ziarnistej.

</doc>
<doc id="715307" url="https://pl.wikipedia.org/wiki?curid=715307" title="Astronawigacja">
Astronawigacja

Astronawigacja – oznaczanie pozycji statku lub samolotu na podstawie pomiarów położenia niektórych ciał niebieskich.
Historia.
Wyznaczenie własnej pozycji jest równoznaczne z wyznaczeniem dwóch współrzędnych geograficznych, czyli szerokości i długości geograficznej. Szerokość geograficzną wyznaczyć można już z pojedynczego pomiaru wysokości górowania dowolnego ciała niebieskiego o znanej deklinacji, dlatego prawidłowe określenie tej współrzędnej nie nastręczało większych trudności już w starożytności. Stosując np. kwadrant można też było ustalić przybliżoną szerokość geograficzną mierząc kąt między horyzontem a Gwiazdą Polarną
Wyznaczenie długości geograficznej jest natomiast zagadnieniem znacznie bardziej skomplikowanym, wymaga bowiem dokładnej znajomości czasu dla południka zerowego (długość geograficzna jest to różnica czasu lokalnego i czasu południka odniesienia). Brak dostatecznie dokładnych zegarów sprawiał, że aż do połowy XVIII wieku problem ten pozostawał nierozwiązany. Wcześniej próbowano określać zmianę własnej długości geograficznej na podstawie prędkości ruchu oszacowanej przy pomocy logu, co było obarczone bardzo dużym błędem.
Po odkryciu przez Galileusza w 1610 roku księżyców Jowisza podjęto próbę wykorzystania ich w charakterze zegara, sporządzając efemerydy ich ruchu, których porównanie z pozycjami obserwowanymi pozwalało na przybliżone wyznaczenie czasu południka zerowego. Dokładność takich wyznaczeń była jednak bardzo mała (zarówno ze względu na stosowane techniki obserwacyjne, jak również z powodu niedoskonałości samych efemeryd).
W 1763 roku angielski astronom Nevil Maskelyne zaproponował alternatywną metodę wyznaczania czasu z obserwacji odległości kątowej Księżyca i wybranych gwiazd (Księżyc wskutek swojego ruchu orbitalnego względnie szybko przesuwa się na tle gwiazd a jego chwilowe położenia można stablicować z dostatecznie krótkim krokiem dla kolejnych momentów czasu). Metoda ta ("lunar distance method") była sporadycznie używana jeszcze w latach 50. XIX wieku.
Definitywne rozwiązanie problemu przyniosło natomiast wynalezienie chronometru (zegara o dużej dokładności, mało wrażliwego na czynniki zewnętrzne występujące podczas długich rejsów morskich). W postaci zbliżonej do współczesnej został on skonstruowany ok. roku 1761 przez Johna Harrisona w odpowiedzi na konkurs na rozwiązanie problemu precyzyjnego wyznaczania długości geograficznej ogłoszony w 1714 roku przez brytyjski rząd (nagrodą w konkursie była suma 20 000 funtów).
Znacznym ułatwieniem w obliczaniu pozycji była metoda zaproponowana w 1837 roku przez amerykańskiego kapitana Thomasa Sumnera. Zauważył on, że Słońce może być w danej chwili widoczne na odległości zenitalnej "z" ze wszystkich punktów na kuli ziemskiej leżących na kole małym o środku w punkcie podsłonecznym i promieniu równym "z" (koło to nosi nazwę koła pozycyjnego). To samo dotyczy dowolnego ciała niebieskiego. Mierząc dwukrotnie odległość zenitalną Słońca w dostatecznie dużym odstępie czasu (lub odległości zenitalne dwóch różnych obiektów) i wyliczając dla każdego momentu obserwacji położenie punktu podsłonecznego (ew. podksiężycowego lub podgwiezdnego) można narysować dwa koła pozycyjne i graficznie wyznaczyć własne położenie jako jeden z dwóch punktów przecięcia tych kół (z reguły znajdują się one w tak dużej odległości od siebie, że wybór właściwego nie stanowi problemu).
Metoda Sumnera w modyfikacji St.Hilaire’a stosowana jest w astronawigacji do dziś (główne uproszczenie polegało na tym, że zamiast całego koła pozycyjnego rysuje się w tej metodzie jedynie jego niewielki fragment (w bezpośrednim sąsiedztwie położenia obserwatora), który można przybliżyć odcinkiem linii prostej (nazywanej linią pozycyjną)).
Pomiar wysokości.
W historii nawigacji na przestrzeni wieków do pomiaru wysokości ciał niebieskich używano rozmaitych, coraz doskonalszych i dokładniejszych przyrządów pomiarowych, takich jak kamal, astrolabium i oktant.
Ze względu na specyfikę miejsca jakim jest pokład statku lub samolotu (przede wszystkim kołysanie) klasyczne przyrządy pomiarowe używane na lądzie (jak np. teodolit) nie mogą być wykorzystane. Instrumentem najczęściej stosowanym w astronawigacji jest sekstant. Jego budowa pozwala na równoczesną obserwację obiektu, którego wysokość mierzymy, oraz horyzontu (układ ruchomych zwierciadeł umożliwia sprowadzenie obrazu obiektu do obrazu horyzontu). Kołysanie pokładu statku w ten sam sposób wpływa na ruch obu obrazów, natomiast ich względne położenie w polu widzenia pozostaje stałe.
W użyciu są również sekstanty lotnicze, w których poziom odniesienia wyznacza nie linia horyzontu, tylko położenie pęcherzyka powietrza w przymocowanej do przyrządu libelli, obserwowanej wraz z obrazem mierzonego obiektu.
Podstawy teoretyczne metody St.Hilaire.
W zmodyfikowanej metodzie graficznej (St.Hilaire) korzystamy z faktu, że promień koła pozycyjnego jest prostopadły do linii stycznej do tego koła w dowolnym punkcie. Znając przybliżoną pozycję P(λ,φ) i moment obserwacji UT1 można obliczyć teoretyczną odległość zenitalną z i azymut A obserwowanego ciała.
formula_1
formula_2
gdzie δ oznacza deklinację obserwowanego obiektu, t jego kąt godzinny a φ szerokość geograficzną. Rachunki te w praktyce upraszcza się korzystając z gotowych tablic lub używając walcowego suwaka nawigacyjnego Bygrave’a.
Promień koła pozycyjnego będzie wówczas na mapie odpowiadał linii poprowadzonej z punktu P w kierunku azymutu A. Rysujemy na mapie linię pozycyjną prostopadłą do tego promienia i przechodzącą przez punkt P (odpowiadającą liniowemu przybliżeniu niewielkiego łuku koła pozycyjnego). Następnie obliczamy różnicę Δz pomiędzy odległością zenitalną wyliczoną (z) a zmierzoną (z’) i przesuwamy naszą linię pozycyjną w odpowiednią stronę o Δz (wzdłuż promienia koła pozycyjnego). Procedurę powtarzamy dla drugiej obserwacji i momentu UT2, otrzymując w ten sposób dwie linie pozycyjne. Nasza pozycja znajduje się w punkcie ich przecięcia (w praktyce przy pomiarach dokonywanych z ruchomego statku lub samolotu należy dodatkowo uwzględnić poprawkę na zmianę pozycji między kolejnymi pomiarami, na podstawie znanej prędkości i kursu).
Wyznaczanie pozycji w praktyce.
Aby otrzymać linię pozycyjną, należy:
W celu wyznaczenia pozycji czynności te należy wykonać dla co najmniej dwóch ciał (lub dla tego samego ciała w dwóch różnych momentach czasu).
Obecnie, z powodu upowszechnienia nawigacji satelitarnej, traktowana jako sposób zapasowy.

</doc>
<doc id="715308" url="https://pl.wikipedia.org/wiki?curid=715308" title="Stara Russa">
Stara Russa

Stara Russa (ros. Старая Русса) – miasto w Rosji, w obwodzie nowogrodzkim, nad rzeką Polist´.
Liczba mieszkańców w 2003 roku wynosiła ok. 40 tys. W latach 1922–1941 działała 2 km linia tramwajowa.

</doc>
<doc id="715310" url="https://pl.wikipedia.org/wiki?curid=715310" title="Wielki Nefud">
Wielki Nefud

Wielki Nefud, także Pustynia Czerwona (arab. النفود, "An-Nafūd") – pustynia piaszczysta w północnej części Półwyspu Arabskiego na terytorium Arabii Saudyjskiej.
Opis.
Wielki Nefud to pustynia piaszczysta w północnej części Półwyspu Arabskiego, położona na północ od gór Dżabal Szammar. Jej powierzchnia szacowana jest na ok. 70 tys. km². Pustynia swoim kształtem na mapie przypomina dłoń z długimi palcami w kierunku wschodnim.
Występują tu głównie wydmy podłużne o wysokości do 90 m, a w zachodniej części barchany i wydmy paraboliczne o wysokości do ponad 100 m. Podłoże tworzą intensywnie wietrzejące, kredowe piaskowce i wapienie. Występują tu również góry wyspowe osiągające wysokość do 1000 m. Wydmy stałe stanowią ok. 95% wszystkich wydm Wielkiego Nafudu i zbudowane są ze średnio-ziarnistego piasku o dużej zawartości węglanu wapnia i zabarwieniu czerwonym i czerwono-żółtym z uwagi na dużą zawartość tlenku żelaza. Wydmy ruchome natomiast niosą sypki piasek kwarcowy o zabarwieniu żółtym.
Stałe wydmy w zachodniej części pustyni uformowały się najprawdopodobniej w okresach 164–129 tys., 113–99 tys., 64–31 tys. i 22–18 tys. BP. Wydmy w części południowo-wschodniej powstały najprawdopodobniej w okresach 70–38 tys. i 22–10 tys. BP pod wpływem wiatrów zachodnich. Wydmy o jaśniejszym kolorze piasku powstawały na bazie wydm stałych przez ostatnie 5,2 tys. lat.
Roślinność występuje skąpo z uwagi na brak wody – roczna średnia suma opadów wynosi poniżej 100 mm. W części wschodniej opady roczne wynoszą 89–104 mm a w południowo-zachodniej jedynie 45–68 mm. W oazach znajdują się obszary nadające się dla rolnictwa i pasterstwa. Ponadto poziom wód gruntowych, pomimo opadnięcia w ciągu ostatnich 120 lat, nadal pozwala na nawadnianie części pustyni.
Przez pustynię przebiega historyczny szlak karawanowy z północnego zachodu na południowy wschód, łączący oazy Al-Dżauf z oazami Ha’il.

</doc>
<doc id="715311" url="https://pl.wikipedia.org/wiki?curid=715311" title="Karion">
Karion



</doc>
<doc id="715315" url="https://pl.wikipedia.org/wiki?curid=715315" title="I liga argentyńska w piłce nożnej (1982)">
I liga argentyńska w piłce nożnej (1982)

W sezonie 1982 rozegrano dwa turnieje mistrzowskie – ogólnokrajowy Campeonato Nacional i stołeczny Campeonato Metropolitano.
Mistrzem Argentyny Nacional w sezonie 1982 został klub Ferro Carril Oeste, natomiast wicemistrzem Argentyny Nacional – CA Argentino de Quilmes.
Mistrzem Argentyny Metropolitano w sezonie 1982 został Estudiantes La Plata, a wicemistrzem Argentyny Metropolitano został klub Independiente.
Do Copa Libertadores 1983 zakwalifikowały się dwa kluby:
Do roku 1981 w pierwszej połowie roku rozgrywano mistrzostwa Metropolitano, a w drugiej połowie – mistrzostwa Nacional. W tym roku zmieniono kolejność i najpierw rozegrano mistrzostwa Argentyny Nacional, a po nich mistrzostwa Metropolitano.
Campeonato Nacional 1982.
W Campeonato Nacional wzięły udział 32 kluby – 19 klubów biorących udział w mistrzostwach Metropolitano oraz 13 klubów z prowincji. Prowincjonalna trzynastka została wyłoniona podczas rozgrywek klasyfikacyjnych klubów które wygrały swoje ligi prowincjonalne w roku 1981. W sezonie 1982 w mistrzostwach Nacional wzięły udział następujące kluby z regionu stołecznego (Metropolitano): Argentinos Juniors, Boca Juniors, Estudiantes La Plata, Ferro Carril Oeste, CA Huracán, Independiente, Instituto Córdoba, Newell’s Old Boys, Nueva Chicago Buenos Aires, CA Platense, Racing Club de Avellaneda, Racing Córdoba, River Plate, Rosario Central, CA Argentino de Quilmes, Sarmiento Junín, Talleres Córdoba, Unión Santa Fe, CA Vélez Sarsfield
Do pierwszej ligi mistrzostw Nacional w sezonie 1982 zakwalifikowały się następujące kluby z prowincji: Atlético Concepción Banda del Río Salí, Central Norte Salta, Deportivo Roca General Roca, Estudiantes Santiago del Estero, Gimnasia y Esgrima Jujuy, Gimnasia y Esgrima Mendoza, Guaraní Antonio Franco Posadas, Independiente Rivadavia Mendoza, Mariano Moreno Junín, Renato Cesarini Rosario, San Lorenzo Mar del Plata, San Martín Tucumán, Unión San Vicente Córdoba
Kolejka 1.
Grupa A
Grupa B
Grupa C
Grupa D
Kolejka 2.
Grupa A
Grupa B
Grupa C
Grupa D
Kolejka 3.
Grupa A
Grupa B
Grupa C
Grupa D
Kolejka 4.
Grupa A
Grupa B
Grupa C
Grupa D
Kolejka 5.
Nietypowa kolejka, w której kluby z grupy A zmierzyły się z klubami z grupy C, a kluby z grupy B zmierzyły się z klubami z grupy D.
Kolejka 6.
Grupa A
Grupa B
Grupa C
Grupa D
Kolejka 7.
Grupa A
Grupa B
Grupa C
Grupa D
Kolejka 8.
Grupa A
Grupa B
Grupa C
Grupa D
Kolejka 9.
Grupa A
Grupa B
Grupa C
Grupa D
Kolejka 10.
Grupa A
Grupa B
Grupa C
Grupa D
Kolejka 11.
Grupa A
Grupa B
Grupa C
Grupa D
Kolejka 12.
Grupa A
Grupa B
Grupa C
Grupa D
Kolejka 13.
Nietypowa kolejka, w której kluby z grupy A zmierzyły się z klubami z grupy C, a kluby z grupy B zmierzyły się z klubami z grupy D.
Kolejka 14.
Grupa A
Grupa B
Grupa C
Grupa D
Kolejka 15.
Grupa A
Grupa B
Grupa C
Grupa D
Kolejka 16.
Grupa A
Grupa B
Grupa C
Grupa D
Tabele.
Grupa A
Grupa B
Grupa C
Grupa D
Finał.
Mistrzem Argentyny turnieju Nacional w roku 1982 został klub Ferro Carril Oeste, natomiast wicemistrzem Argentyny turnieju Nacional został CA Argentino de Quilmes. Jako mistrz Argentyny turnieju Nacional klub Ferro Carril Oeste zapewnił sobie udział w Copa Libertadores 1983.
Campeonato Metropolitano 1982.
Mistrzem Argentyny Metropolitano w sezonie 1982 został klub Estudiantes La Plata, natomiast wicemistrzem Argentyny Metropolitano – Independiente.
Bezpośrednio do drugiej ligi spadł ostatni w tabeli klub Sarmiento Junín. Kluby, które zajęły miejsca 17 (Unión Santa Fe) i 18 (CA Argentino de Quilmes) rozegrały ze sobą mecz barażowy, który wyłonił drugiego spadkowicza. Drugim klubem, który spadł do drugiej ligi okazał się klub CA Argentino de Quilmes. Na ich miejsce awansował z drugiej ligi Temperley Buenos Aires oraz powrócił po rocznej banicji San Lorenzo de Almagro Buenos Aires.
Końcowa tabela Metropolitano 1982.
Mistrz Campeonato Metropolitano 1982 Estudiantes La Plata zapewnił sobie udział w Copa Libertadores 1983. Z ligi spadły Sarmiento Junín i CA Argentino de Quilmes.

</doc>
<doc id="715316" url="https://pl.wikipedia.org/wiki?curid=715316" title="Stary Krym">
Stary Krym

Stary Krym (ukr. "Старий Крим", krm. "Eski Qırım", ros. "Старый Крым") – ukraińskie miasto we wschodniej części Półwyspu Krymskiego, które od marca 2014 jest okupowane przez Rosję. Według spisu z 2014 roku miasto zamieszkiwało 9277 osób.

</doc>
<doc id="715319" url="https://pl.wikipedia.org/wiki?curid=715319" title="Warstwa ziarnista">
Warstwa ziarnista

Warstwa ziarnista (granuloza) – to warstwa komórek wokół oocytu, powstała dzięki podziałom mitotycznym komórek somatycznych w drugiej fazie wzrostu pęcherzyka pierwotnego. Komórki warstwy ziarnistej leżące najbliżej oocytu wytwarzają wypustki cytoplazmatyczne, które przebijają leżącą pod nimi osłonę przejrzystą docierając do oolemmy i miejscach kontaktu tworząc desmosomy i złącza szczelinowe, umożliwiające wymianę substancji pomiędzy oocytem a komórkami warstwy ziarnistej. Warstwa ziarnista magazynuje sole mineralne.

</doc>
<doc id="715323" url="https://pl.wikipedia.org/wiki?curid=715323" title="Stary Oskoł">
Stary Oskoł

Stary Oskoł () – miasto w Centralnym Okręgu Federalnym, w obwodzie biełgorodzkim Rosji, położone nad rzeką Oskoł.
W 2020 roku miasto miało 223 921 mieszkańców.
W mieście rozwinął się przemysł maszynowy, materiałów budowlanych, spożywczy oraz meblarski.

</doc>
<doc id="715324" url="https://pl.wikipedia.org/wiki?curid=715324" title="Nuculeus">
Nuculeus



</doc>
<doc id="715325" url="https://pl.wikipedia.org/wiki?curid=715325" title="Osłona przejrzysta">
Osłona przejrzysta

Osłona przejrzysta () – cienka warstwa galaretowatej substancji pozakomórkowej pomiędzy oocytem a komórkami warstwy ziarnistej.
Osłona przejrzysta to zbudowana z trzech lub czterech produkowanych przez oocyt glikoprotein (w zależności od gatunku zwierzęcia) pozakomórkowa osłona delikatnej komórki jajowej i embrionu w okresie bruzdkowania u ssaków. Jest poprzebijana wypustkami cytoplazmatycznymi komórek warstwy ziarnistej.
Dla plemników zdeponowanych w drogach rodnych samicy osłona przejrzysta stanowi ostatnią barierę do pokonania w procesie zapłodnienia. Glikoproteina ZP3 bierze udział w wiązaniu się plemnika z osłoną przejrzystą i inicjuje reakcję akrosomową, a ZP2 wiąże plemniki po reakcji akrosomowej. Wiązanie się plemników z glikoproteinami osłony przejrzystej jest procesem specyficznym gatunkowo. Po zapłodnieniu w glikoproteinach ZP2 i ZP3 zachodzą zmiany, które uniemożliwiają polispermię.
Dla zarodka jest ona niezbędna do jego prawidłowego rozwoju. Zapłodnienie i rozwój przedimplantacyjny zarodka jest możliwy w przypadku usunięcia osłony przejrzystej w warunkach in vitro, ale in vivo brak tej struktury prowadzi do zaburzeń bruzdkowania, rozproszenia lub zlepiania blastomerów embrionu, czy łączenia z blastomerami innych zarodków. Osłona przejrzysta zapobiega adhezji blastocysty do nabłonka jajowodu, czyli ciąży ektopowej. Przed implantacją w ścianie macicy zarodek musi wydostać się z osłony przejrzystej. W jej przebiciu bierze udział proteaza produkowana przez komórki trofoblastu.

</doc>
<doc id="715326" url="https://pl.wikipedia.org/wiki?curid=715326" title="Żonaty">
Żonaty



</doc>
<doc id="715327" url="https://pl.wikipedia.org/wiki?curid=715327" title="Mężatka">
Mężatka



</doc>
<doc id="715330" url="https://pl.wikipedia.org/wiki?curid=715330" title="Szlachtowa">
Szlachtowa

Szlachtowa (j. łemkowski Шляхтова) – wieś w Polsce położona w województwie małopolskim, w powiecie nowotarskim, w gminie miejsko-wiejskiej Szczawnica, nad rzeką Grajcarek, dopływem Dunajca. Do 31 grudnia 2007 była w granicach administracyjnych miasta Szczawnicy, kiedy to gmina miejska została przekształcona w gminę miejsko-wiejską.
Dawna wieś łemkowska położona na terytorium Beskidu Sądeckiego, w dolinach Sielskiego Potoku i Grajcarka. Jest najbardziej wysuniętą na zachód wsią w Polsce, zamieszkałą niegdyś przez autochtoniczną ludność ruską. Dawniej tereny te określano jako Ruś Szlachtowska.
Znajduje się w niej pochodząca z przełomu XIX/XX wieku dawna cerkiew greckokatolicka pw. Opieki Matki Bożej (obecnie rzymskokatolicki pw. Matki Boskiej Pośredniczki Łask).
W miejscowości funkcjonuje Muzeum Pienińskie im. Józefa Szalaya.
W Szlachtowej urodził się Ludwik Ruczka, polski duchowny rzymskokatolicki, poseł do Sejmu Krajowego Galicji i do austriackiej Rady Państwa, działacz społeczny.

</doc>
<doc id="715331" url="https://pl.wikipedia.org/wiki?curid=715331" title="Tana (rzeka w Finlandii i Norwegii)">
Tana (rzeka w Finlandii i Norwegii)

Tana (norw. "Tanaelva", płnlap. "Deatnu" [dosłownie „wielka rzeka”], fiń. "Teno") – rzeka w północnej Norwegii (Finnmark) i w północnej Finlandii (Laponia). Za początek rzeki uważa się miejsce połączenia dwóch rzek: Kárášjohka i Anárjohka znajdujące się ok. 14 km na wschód od miejscowości Karasjok i 3 km od fińskiej wioski Karigasniemi. Długość od tego miejsca wynosi 348 km (piąta co do długości rzeka Norwegii). Na odcinku 256 km między norweskimi gminami Karasjok i Tana oraz fińską gminą Utsjoki tworzy granicę fińsko-norweską. Rzeka uchodzi do fiordu Tanafjorden tworząc rozległą deltę (jedną z największych w Europie).
Tana słynie jako jedna z najlepszych na całym świecie rzek do połowu łososia. W 1929 roku złowiono tu dotąd największego łososia atlantyckiego, ważącego 36 kg.
Na rzece znajdują się dwa mosty. W 1948 nad rzeką zbudowano pod Tana bru najdłuższy most wiszący w Norwegii o rozstawie zawieszenia 194 m i całkowitej długości 220 m. Drugi most "Samelandsbrua" zbudowano w 1993 roku pod Roavvegieddi na granicznym odcinku rzeki. Jest to most wantowy o rozstawie zawieszenia 155 m i całkowitej długości 316 m.

</doc>
<doc id="715337" url="https://pl.wikipedia.org/wiki?curid=715337" title="Spała żywiczarska">
Spała żywiczarska

Spała żywiczarska - wada drewna z grupy uszkodzeń mechanicznych polegająca na naruszeniu tkanek drzew rosnących, na dużej powierzchni pnia. Spała powstaje w wyniku celowego korowania i nacinania pni drzew iglastych (najczęściej sosna zwyczajna) w celu pozyskania z nich żywicy. Spała przyczynia się do przeżywiczenia, często do zasinienia drewna otaczającego spałę, a nawet do zgnilizny w przypadku wieloletniego przetrzymywania drzewostanu na pniu po zakończeniu żywicowania. 
Nie dokonuje się pomiaru tej wady, a stwierdza tylko jej obecność. Często, ze względu na podobieństwo traktuje się ją jak zabitkę otwartą.
Pozyskanie żywicy, na skalę przemysłową, metodą okaleczania sosen zakończyło się w Polsce w latach 80. XX wieku. Do dnia dzisiejszego (listopad 2006 r.) istnieją pojedyncze drzewa a nawet całe drzewostany, które pozostały po żywicowaniu.

</doc>
<doc id="715345" url="https://pl.wikipedia.org/wiki?curid=715345" title="Wzgórza Dębowe">
Wzgórza Dębowe

 Wzgórza Dębowe – wzgórza w południowo-zachodniej Polsce, na Przedgórzu Sudeckim, stanowiące mikroregion Wzgórz Niemczańsko-Strzelińskich, w województwie dolnośląskim
Lokalizacja.
Pasmo wzgórz położone jest na wschód od doliny Ślęzy i miejscowości Niemcza, w zachodniej części Wzgórz Niemczańsko-Strzelińskich. Od zachodniej strony wzgórza od Wzgórz Gumińskich i Wzgórz Szklarskich oddziela Ślęza, od północy graniczą z Równiną Wrocławska, a od wschodu i południa z Wzgórzami Dobrzenieckimi. Obszar Wzgórz objęty jest obszarem chronionego krajobrazu.
Opis.
Wzgórza Dębowe są podjednostką Wzgórz Niemczańsko-Strzelińskich. Są to niewielkie wzniesienia, nieprzekraczające 400 m n.p.m. Pasmo ma kształt soczewki o długości około 10 kilometrów i rozciąga się na linii południe – północ od miejscowości Ruszkowice do miejscowości Sienice, w kierunku nieczynnej linii kolejowej Kondratowice – Łagiewniki, największą szerokość osiąga w okolicy Niemczy. Najwyższym szczytem pasma jest Ostra Góra (362 m n.p.m.) położona na południowym krańcu, niedaleko od ogrodu dendrologicznego w Wojsławicach. Do większych atrakcyjnych wzniesień zaliczane są: Przednia Dębowa Góra (311 m n.p.m.), Tylna Dębowa Góra (334 m n.p.m.), Starzec (345 m n.p.m.), Wysoki Las (322 m n.p.m.).
Rzeźba.
Wzgórza charakteryzują się urozmaiconą rzeźbą terenu z ostrymi spadkami zboczy, w które wcinają się doliny potoków i głębokie wąwozy o nawianych na krystaliczny rdzeń lessach. Naturalne odsłonięcia skalne są stosunkowo rzadkie i ograniczają się jedynie do zboczy i wciętych dolin potoków.
Budowa.
Wzgórza zajmują północno-wschodni fragment na oderwanym i wypiętrzonym fragmencie formacji skalnej Masywu Czeskiego. Obszar ten powstał w czasie najstarszych ruchów górotwórczych i nie podlegał zmianom w czasie późniejszych fałdowań. Ostateczny wygląd wzgórza otrzymały w okresie epoki lodowcowej, kiedy to lądolód skandynawski naniósł w doliny i obniżenia grubą warstwę osadów. Wzgórza zbudowane są ze skał metamorficznych metamorfiku niemczańsko-kamienieckiego oraz występujących wśród nich wkładkach tzw. sjenitów niemczańskich. Są to łupki krystaliczne, głównie łupki dwułyszczykowe i gnejsy biotytowe z wkładkami gnejsów leptytowych, w których znajdują się wychodnie paleozoicznych granitów, granodiorytów i trzeciorzędowych bazaltów.
Krajobraz.
Krajobraz jest bardzo urozmaicony. Cały obszar pasma jest górzysty. Pasmo przedstawia krajobraz niskich gór i wysoczyzn z wyraźnie zaznaczonymi wzniesieniami, których strome zbocza ponacinane są dolinami potoków i głębokimi wąwozami. Szczyty są kopulaste, zalesione z wyraźnym podkreśleniem stromych zboczy. Większość obszaru zajmują lasy. Krajobraz częściowo przeobrażony. Pierwotny niskogórski charakter krajobrazu w większości został zachowany.
Klimat.
Klimat podgórski jest typowy dla większości obszaru Dolnego Śląska, gdzie mieszają się cechy klimatu oceanicznego kontynentalnego i górskiego. Jest to klimat ciepły, łagodny, o umiarkowanej wilgotności. Przeważają wiatry zachodnie i południowo-zachodnie. Średnia temperatura w skali roku wynosi 8 °C. Najniższe temperatury notuje się w styczniu, najwyższe w lipcu. Średnioroczne opady wynoszą około 700 mm, maksymalne opady notuje się w lipcu, minimalne w styczniu. Czas zalegania pokrywy śnieżnej wynosi zaledwie 60 dni. Wilgotność powietrza jest umiarkowana i sprzyja wegetacji roślin. Okres wegetacyjny wynosi około 220 dni i jest jednym z dłuższych w Polsce.
Roślinność i zwierzyna.
Najwyższe partie wzgórz są pokryte lasami, w dużej części o składzie naturalnym sztucznie odnawianym. W tych częściach składają się one z dębów, buków, brzóz i lip oraz sztucznie wprowadzanych monokultur świerkowych i sosnowych, które źle się tu utrzymują. W poszyciu występuje: bez czarny, jarzębina, leszczyna, wierzba siwa, a także chroniony wawrzynek wilczełyko. W runie występuje konwalia majowa, konwalijka dwulistna, marzanka wonna, gajowiec żółty, rogownica, borówka czernica. Północny kraniec wzgórz między Sienicami a Księginicami jest w dużej części pokryty roślinnością stepową z udziałem różnych gatunków traw, nad którymi wybijają się krzewy dzikich róż, bzu czarnego, jeżyny oraz kolcowoju szkarłatnego. Z ciekawych roślin zielnych występuje paprotka zwyczajna, rozchodnik wielki i kaukaski, goździk kartuzek, wrotycz pospolity, krwawnik pospolity, żmijowiec zwyczajny, dziurawiec, ślaz dziki, wierzbówka kiprzyca, lepnica rozdęta, dzwonki, starce. Faunę reprezentują ssaki: głównie są to sarny, jelenie, dziki z mniejszych ssaków występują zające, bobry, tchórze, łasice, kuny, wiewiórki. Płazy i gady występujące w tym rejonie to zaskrońce, padalce, traszki i żaby. Na nasłonecznionych stokach występuje żmija zygzakowata.
Wody.
Wzgórza Dębowe należą do zlewiska Morza Bałtyckiego, położone są w dorzeczu Odry Największą rzeką zbierającą wody z zachodnich zboczy wzgórz jest Ślęza, lewostronny dopływ Odry. Ze wschodnich zboczy wody odprowadzane są przez potoki stanowiące dopływy Żelowickiej Strugi.
Miejscowości.
U podnóża wzgórz, po ich zachodniej stronie położone jest miasto Niemcza i wsie Ruszkowice, Podlesie, Wojsławice, Chwalęcin. Po wschodniej stronie wzgórz leżą wsie Strachów, Sienice, Księginice Wielkie, Piotrówek.
Turystyka.
Przez wzgórza prowadzą szlaki turystyczne:

</doc>
<doc id="715348" url="https://pl.wikipedia.org/wiki?curid=715348" title="Paatsjoki">
Paatsjoki

Paatsjoki (norw. "Pasvikelva", ros. "Паз" lub "Патсойоки", , skolt "Paaččjokk") – rzeka w północnej Finlandii (Laponia), Norwegii (Troms og Finnmark) i Rosji (obwód murmański). Długość 145 km (2 km w Finlandii, 28 km w Rosji, 112 km – granica rosyjsko-norweska, 3 km w Norwegii), powierzchnia zlewni 18 404 km². 
Paatsjoki wypływa z jeziora Inari w Finlandii i płynie na północ do fiordu Varangerfjord koło Kirkenes, gdzie uchodzi do Morza Barentsa. Od 1947 stanowi granicę norwesko-rosyjską. Na rzece działa siedem elektrowni wodnych. Bogate łowiska łososia.

</doc>
<doc id="715349" url="https://pl.wikipedia.org/wiki?curid=715349" title="Szklana Huta (Brodnica Górna)">
Szklana Huta (Brodnica Górna)

Szklana Huta (kaszb."Sklanô Hëta") – część wsi Brodnica Górna w Polsce, położona w województwie pomorskim, w powiecie kartuskim, w gminie Kartuzy, na terenie Kaszubskiego Parku Krajobrazowego. Wchodzi w skład sołectwa Brodnica Górna. 
W latach 1975–1998 Szklana Huta administracyjnie należała do województwa gdańskiego.
Znajduje się tu Baza Obozowa „Róża Wiatrów” Hufca ZHP w Lęborku.

</doc>
<doc id="715352" url="https://pl.wikipedia.org/wiki?curid=715352" title="Cadetes de San Martín">
Cadetes de San Martín

Club Atlético Cadetes de San Martín − argentyński klub piłkarski z siedzibą w mieście Mar del Plata leżącym w prowincji Buenos Aires.
Historia.
Klub założony został 9 kwietnia 1939 roku. W sezonie 2005/06 awansował z Torneo Argentino C i gra obecnie w czwartej lidze argentyńskiej Torneo Argentino B jako beniaminek.

</doc>
<doc id="715354" url="https://pl.wikipedia.org/wiki?curid=715354" title="Club Atlético Cadetes de San Martín">
Club Atlético Cadetes de San Martín



</doc>
<doc id="715355" url="https://pl.wikipedia.org/wiki?curid=715355" title="Kotla Musa Khan">
Kotla Musa Khan

Kotla Musa Khan - miejscowość w Pakistanie, usytuowana 80 km na południe od okręgu Bahawalpur. Znajduje się 15 km od tehsilu Ahmed Pur East. Liczba mieszkańców ok. 10 tys.

</doc>
<doc id="715358" url="https://pl.wikipedia.org/wiki?curid=715358" title="Escaut">
Escaut



</doc>
<doc id="715360" url="https://pl.wikipedia.org/wiki?curid=715360" title="Sauer">
Sauer



</doc>
<doc id="715362" url="https://pl.wikipedia.org/wiki?curid=715362" title="Teno">
Teno



</doc>
<doc id="715363" url="https://pl.wikipedia.org/wiki?curid=715363" title="Pasvikelva">
Pasvikelva



</doc>
<doc id="715369" url="https://pl.wikipedia.org/wiki?curid=715369" title="Koszary Mirowskie">
Koszary Mirowskie

Koszary Mirowskie (także Koszary Gwardii Konnej Koronnej, Koszary Wielopolskie) – kompleks koszar wybudowany w Warszawie w latach 30. XVIII wieku dla Regimentu Gwardii Konnej Koronnej.
Opis.
Koszary wzniesiono w latach 1730–1732 na terenie jurydyki Wielopole według projektu Joachima Daniela Jaucha jako element oprawy architektonicznej Osi Saskiej. Nazwa koszar pochodzi od nazwiska dowódcy Regimentu Gwardii Konnej Koronnej Wilhelma Miera.
Na koszarowy kompleks składały się trzy pary budynków usytuowanych równolegle po obu stronach ulicy. Każdy z nich składał się z trzech piętrowych pawilonów połączonych niższymi łącznikami.
W latach 1784–1786 koszary zostały przebudowane w stylu klasycystycznym przez Stanisława Zawadzkiego. Kolejna przebudowa miała miejsce po 1815. Regiment Gwardii Konnej Koronnej stacjonował w Koszarach Mirowskich do 1794. W latach 1806–1807 stacjonował tam 2 Pułk Ułanów, w 1809 14 Pułk Kirasjerów, w latach 1811–1812 17 Pułk Ułanów. W 1831 w koszarach sformował się 6 Pułk Ułanów „Dzieci Warszawy”.
W 1851, po przebudowie przeprowadzonej przez Józefa Lessla, w zachodnich budynkach koszar umieszczono IV Oddział Warszawskiej Straży Ogniowej. Wzniesiono wtedy wysoką wieżę obserwacyjną (tzw. czatownię). W późniejszych latach na ul. Chłodnej biegnącej między budynkami zbudowano tory tramwajowe.
W 1898 rozebrano dwie pary budynków od strony wschodniej, uwalniając miejsce pod plac Mirowski i hale Mirowskie, których budowę zapoczątkowano w październiku 1899.
W 1944, w czasie i po powstaniu warszawskim, budynki koszar zostały spalone. Po wojnie rozebrano budynek południowy, a budynek północny został odbudowany w latach 1948–1950 według projektu Władysława Netto. Rozebrano wtedy wieżę obserwacyjną. W latach 70. zrekonstruowano budynek południowy i połączono obydwa budynki od strony wschodniej szklanym segmentem.
Obiekt w dalszym ciągu jest użytkowany przez warszawską Państwową Straż Pożarną. W dawnych koszarach mieści się Jednostka Ratowniczo-Gaśnicza nr 4. Mają tam również swoje siedziby Związek Emerytów i Rencistów Pożarnictwa Rzeczypospolitej Polskiej i Mazowiecki Zarząd Wojewódzki Związku Ochotniczych Straży Pożarnej Rzeczypospolitej Polskiej. Mieściło się tam również Muzeum Pożarnictwa (zgromadzone w nim eksponaty przeniesiono do otwartego w 2018 Centrum Edukacji i Historii Warszawskiej Straży Pożarnej przy ul. Marcinkowskiego 2).
Do nazwy koszar nawiązują m.in. nazwy hal Mirowskich i parku Mirowskiego.

</doc>
<doc id="715370" url="https://pl.wikipedia.org/wiki?curid=715370" title="Pazda">
Pazda

Pazda – kolonia kociewska w Polsce położona w województwie pomorskim, w powiecie starogardzkim, w gminie Zblewo na Kociewiu. Osada wchodzi w skład sołectwa Mały Bukowiec.
W latach 1975–1998 miejscowość administracyjnie należała do województwa gdańskiego.

</doc>
<doc id="715372" url="https://pl.wikipedia.org/wiki?curid=715372" title="Kotla Arab Ali Khan">
Kotla Arab Ali Khan

Kotla Arab Ali Khan – miasto w tehsilu Kharian, w okręgu Gujrat, w Pendżabie w Pakistanie.

</doc>
<doc id="715377" url="https://pl.wikipedia.org/wiki?curid=715377" title="Twierdzenie o wiriale">
Twierdzenie o wiriale

Twierdzenie (Clausiusa) o wiriale opisuje zależność między średnią energią potencjalną a średnią energią kinetyczną cząstki lub układu. Zgodnie z nim dla pojedynczej cząstki poruszającej się ruchem ograniczonym w polu o potencjale formula_1 średnie energie spełniają zależność
Na przykład dla oscylatora harmonicznego formula_3 a zatem zgodnie z twierdzeniem o wiriale formula_4 Dla planety w polu grawitacyjnym formula_5 wobec tego
Twierdzenie o wiriale stosowane jest przede wszystkim w fizyce statystycznej, pozwala bowiem często obliczyć średnią energię kinetyczną (a więc temperaturę) układu bez analizowania ruchu pojedynczych cząstek. W astrofizyce natomiast używa się go na przykład do wyznaczania mas gromad galaktyk – gdy znamy (z obserwacji) prędkości galaktyk w gromadzie, to możemy wyciągać wnioski na temat potencjału grawitacyjnego, w którym się poruszają. Wyniki takich oszacowań są jedną z przesłanek wskazujących na istnienie ciemnej materii.
Twierdzenie o wiriale w mechanice kwantowej.
Twierdzenie o wiriale występuje również w mechanice kwantowej. Można je wyprowadzić, korzystając z własności komutatorów oraz twierdzenia Ehrenfesta:
Podstawimy
gdzie:
oraz
gdzie:
Obliczmy formula_14
Obliczmy formula_16
Ostatecznie mamy:
Podstawiając do twierdzenia Ehrenfesta, dostajemy
Średnie formula_20 w powyższym równaniu należy obliczać dla stanu własnego formula_21 hamiltonianu. Lewa strona równości jest wtedy równa 0:
gdzie:
Wówczas równanie przyjmuje postać:
Przyjmując formula_25 dostajemy twierdzenie o wiriale.

</doc>
<doc id="715378" url="https://pl.wikipedia.org/wiki?curid=715378" title="Strumień ciepła">
Strumień ciepła

Strumień ciepła – prędkość przepływu ciepła. Może być wyrażony przez stosunek elementarnej ilości ciepła formula_1 do czasu trwania wymiany tej ilości ciepła formula_2 (czasu trwania przepływu elementarnej ilości ciepła), czyli jest to pochodna po czasie ilości ciepła przepływającego przez przekrój poprzeczny przegrody. Wyraża się wzorem
Dla stałej prędkości przepływu ciepła strumień jest wyrażony wzorem
Jego jednostką jest wat
Jednostka jest taka sama, jak w przypadku mocy cieplnej. Jednak są to różne pojęcia, gdyż moc cieplna dotyczy źródła ciepła, podczas gdy strumień – jego przepływu.
Strumień cieplny a jego gęstość.
Strumień ciepła, tak jak ciepło, jest wielkością skalarną, jednak odniesienie strumienia ciepła do jednostki pola powierzchni formula_6 (ściśle zorientowanej w przestrzeni) wyraża wektor formula_7 zwany gęstością strumienia ciepła
gdzie formula_9 jest wektorem powierzchni o zwrocie zgodnym z kierunkiem przepływu ciepła.
Jednostką gęstości strumienia jest wat na metr kwadratowy

</doc>
<doc id="715379" url="https://pl.wikipedia.org/wiki?curid=715379" title="Dymnica (Ulinia)">
Dymnica (Ulinia)

Dymnica (kaszb. "Dëmnicô") – przysiółek osady Ulinia w Polsce, położony w województwie pomorskim, w powiecie lęborskim, w gminie Wicko.
Wchodzi w skład sołectwa Sarbsk.
W latach 1975–1998 przysiółek administracyjnie należał do województwa słupskiego.
W kierunku północnym od Dymnicy (nad Bałtykiem) znajduje się rezerwat przyrody Mierzeja Sarbska.

</doc>
<doc id="715383" url="https://pl.wikipedia.org/wiki?curid=715383" title="Staatkundig Gereformeerde Partij">
Staatkundig Gereformeerde Partij



</doc>
<doc id="715384" url="https://pl.wikipedia.org/wiki?curid=715384" title="Farfalle">
Farfalle

Farfalle (z wł., także farfalline lub farfalloni) – rodzaj makaronu w kształcie kokardek.
Charakterystyka.
W tradycyjnej kuchni włoskiej ten rodzaj makaronu znany jest od bardzo dawna. Ciasto na makaron należy cienko rozwałkować (na grubość ok. 2 mm), pokroić nożem na pasy o szerokości ok. 2–2,5 cm, a następnie radełkiem podzielić pasy na prostokąty o długości ok. 4,5–5 cm.
Kiedy nieco podeschną, nadać każdemu z prostokątów kształt kokardki: złożyć wzdłuż w kształt VVV i zacisnąć boki, tak aby faliste, wycięte radełkiem krótkie krawędzie prostokąta tworzyły ozdobne wykończenie ("wachlarze") kokardki.
Dzięki masowej produkcji, farfalle jest obecnie jednym z dziesięciu najpopularniejszych rodzajów włoskich makaronów na świecie. Doskonale komponuje się z wszelkiego rodzaju sosami i lekkimi sałatkami, a przy tym niezwykle efektownie prezentuje się na stole.

</doc>
<doc id="715387" url="https://pl.wikipedia.org/wiki?curid=715387" title="Apel Chrześcijańsko-Demokratyczny">
Apel Chrześcijańsko-Demokratyczny

Apel Chrześcijańsko-Demokratyczny (niderl. "Christen-Democratisch Appèl", CDA) – partia polityczna w Holandii. Została ona założona w 1977, jako unia katolickiej KVP i dwóch partii protestanckich: chrześcijańsko-demokratycznej CHU oraz konserwatywnej ARP. W parlamencie była partią rządzącą (jako część koalicji) od 1980 do 1994 i ponownie od 2002 do 2012.
Ideologia i program.
CDA jest partią chrześcijańsko-demokratyczną, ale Biblia jest postrzegana jedynie jako źródło natchnienia dla poszczególnych członków partii. Partia ma także żydowskich, hinduskich i islamskich parlamentarzystów, i jest za integracją mniejszości islamskiej z holenderskim społeczeństwem i jego kulturą. Jednocześnie sprzeciwia się fundamentalizmowi islamskiemu.
Główne postulaty partii to:

</doc>
<doc id="715389" url="https://pl.wikipedia.org/wiki?curid=715389" title="Trybun wojskowy">
Trybun wojskowy

Trybun wojskowy (łac. "tribunus militum") – stopień oficerski w armii starożytnego Rzymu, wyższy niż centurion, niższy niż legat. Trybunowie wojskowi – w liczbie na ogół sześciu – razem z centurionami i legatem stanowili kadrę dowódczą legionu. Podstawową funkcją trybuna było (stałe lub czasowe) dowodzenie kohortą.
W okresie republiki część trybunów stanowili młodzi (od 20 do 30 roku życia) oficerowie-praktykanci odbywający służbę w legionach jako pierwszy etap cursus honorum.

</doc>
<doc id="715391" url="https://pl.wikipedia.org/wiki?curid=715391" title="CDA">
CDA



</doc>
<doc id="715393" url="https://pl.wikipedia.org/wiki?curid=715393" title="Szlachta szaraczkowa">
Szlachta szaraczkowa



</doc>
<doc id="715394" url="https://pl.wikipedia.org/wiki?curid=715394" title="Partia na rzecz Zwierząt">
Partia na rzecz Zwierząt

Partia na rzecz Zwierząt (niderl. "Partij voor de Dieren", PvdD) – centrolewicowa, ekologiczna partia polityczna w Holandii, założona w październiku 2002. W parlamencie reprezentowana od wyborów, które odbyły się w 2006 roku. Liderką jest Marianne Thieme.

</doc>
<doc id="715395" url="https://pl.wikipedia.org/wiki?curid=715395" title="Partia na Rzecz Zwierząt">
Partia na Rzecz Zwierząt



</doc>
<doc id="715396" url="https://pl.wikipedia.org/wiki?curid=715396" title="Kotivka">
Kotivka



</doc>
<doc id="715406" url="https://pl.wikipedia.org/wiki?curid=715406" title="Royal Canadian Navy">
Royal Canadian Navy

Royal Canadian Navy (RCN, fr. "Marine royale canadienne", Królewska Kanadyjska Marynarka Wojenna) – marynarka wojenna Kanady, działająca niezależnie od 1911. Od 1968 do 2011 kiedy kanadyjskie rodzaje sił zbrojnych zostały scalone by stworzyć Canadian Forces, czyli Siły Zbrojne Kanady, w ramach nowej organizacji zadania floty prowadziło Canadian Forces Maritime Command (Dowództwo Morskie). RCN nie posiada własnego lotnictwa, jej samoloty patrolowe i śmigłowce należą do Royal Canadian Air Force. Obecny potencjał Royal Canadian Navy dorównuje niemieckiej Deutsche Marine, czy hiszpańskiej Armada Española. Wszystkie jej jednostki wykorzystują napęd konwencjonalny. Nazwy kanadyjskich okrętów marynarki poprzedzane są skrótem HMCS, czyli "His Majesty's Canadian Ship".
Modernizacja.
Obecnie priorytetowe dla RCN jest zastąpienie typu "Protecteur" dwoma nowymi okrętami o planowanej wyporności około 28 tys. ton. W ramach wieloletniego programu modernizacji sił morskich rząd Kanady wyda 35 mld USD na zbudowanie 137 jednostek dla marynarki i straży wybrzeża. Plan zakłada pozyskanie dla Marynarki Wojennej w ciągu 20 lat 2 okrętów zaopatrzeniowych, 6 patrolowców arktycznych i 15 nowych fregat dla zastąpienia wszystkich obecnych okrętów wojennych, Straż Przybrzeżna powinna otrzymać lodołamacz i 4 okręty badawcze, powstanie także ponad 100 małych łodzi do zadań patrolowych lub ratowniczych. Wszystkie statki zbudują kanadyjskie stocznie.
Okręty.
Okręty podwodne typu Victoria to przejęte od Royal Navy, a dostarczone na początku lat 90. okręty podwodne typu Upholder (RN wykorzystuje tylko atomowe OP). Dotychczas wycofano trzy z czterech niszczycieli typu Iroquois,jedynym jaki pozostał jest HMCS „Athabaskan”. Do 2017 roku wszystkie fregaty typu "Halifax" przejdą modernizację skupiającą się na wymianie radarów, elektroniki i systemów walki oraz zainstalowaniu pocisków RIM-162 Evolved Sea Sparrow w miejsce starszych RIM-7.

</doc>
<doc id="715408" url="https://pl.wikipedia.org/wiki?curid=715408" title="Klan MacDougall">
Klan MacDougall

MacDougall (Macdougall, McDougall, gael. "MacDhùghaill") - szkockie nazwisko i nazwa klanu góralskiego

</doc>
<doc id="715409" url="https://pl.wikipedia.org/wiki?curid=715409" title="Clive Mantle">
Clive Mantle

Clive Mantle (ur. 3 czerwca 1957 w Londynie) – brytyjski aktor filmowy i teatralny.
Przez pięć lat związany był z brytyjskim National Youth Theatre. Jego pierwszą większą rolą była rola Małego Johna w serialu "Robin z Sherwood".

</doc>
<doc id="715412" url="https://pl.wikipedia.org/wiki?curid=715412" title="Agnew">
Agnew

Agnew – szkockie nazwisko i nazwa klanu z Wingtowshire i Galloway.
Istnieją dwie teorie o pochodzeniu nazwiska i rodu. Jedna, najczęściej przyjmowana za prawdopodobną wywodzi nazwisko Agnew z Francji, od baronii d`Agneaux w Normandii. Baronowie d`Agneaux po podboju normandzkim osiedlili się w Anglii, skąd część rodu przeniosła się w XII w. do doliny Liddesdale w Szkocji.
Druga teoria wyprowadza nazwisko od jednego z klanów z Ulsteru, który osiadł w Dal Riacie. Pierwotne nazwisko O`Gnive miało ulegać ewolucji poprzez formy "O`Gnyw", "MacGnive", do "Agnew". Zwolennicy tej hipotezy podkreślają popularność nazwiska Agnew również w Irlandii. 
Najstarsze informacje o klanie pochodzą z 1375, kiedy Agnew, Lord of Larne towarzyszył Edwardowi Bruce, bratu króla Roberta Bruce`a w wyprawie do Irlandii, aby wspomóc Irlandczyków w walce z Anglikami.
W 1426 r. Andrew Agnew otrzymał nadanie dóbr i urząd konstabla Lochnaw. W 1451 został szeryfem Wigtown, który to urząd sprawowany jest do dziś przez jego potomków.
W XV w. Agnewowie byli lennikami potężnego klanu Douglasów, dzięki czemu korzystali pośrednio z królewskich łask spływających na Douglasów.
W 1547 r. w czasie bitwy z Anglikami pod Pinkie poległ Andrew Agnew of Lochnaw.
Sir Patrick Agnew of Lochnaw, poseł do parlamentu z Wingtownshire został mianowany baronetem Nowej Szkocji w 1629 r.
W czasie powstań jakobickich klan Agnew stał po stronie brytyjskiego rządu.
Spiro Agnew, wiceprezydent USA w latach 1969-1973 nie pochodził z tego klanu, jego nazwisko było anglicyzowanym skrótem rodowego nazwiska greckiego "Spiros Anagnostopoulos ".

</doc>
<doc id="715413" url="https://pl.wikipedia.org/wiki?curid=715413" title="Dal Riata">
Dal Riata



</doc>
<doc id="715414" url="https://pl.wikipedia.org/wiki?curid=715414" title="Klan Agnew">
Klan Agnew



</doc>
<doc id="715424" url="https://pl.wikipedia.org/wiki?curid=715424" title="Kolejarz">
Kolejarz

Kolejarz – pracownik zatrudniony w dziale gospodarki związanej z kolejnictwem.
Typowe zawody kolejarskie wymagają wiedzy i umiejętności niezbędnych np. do prowadzenia pojazdów i innego sprzętu ruchomego, nadzorowania, kontroli i obserwacji pracy maszyn i urządzeń przemysłowych na miejscu lub przy pomocy zdalnego sterowania oraz do montowania produktów z komponentów według ścisłych norm i metod. Wykonywanie zadań wymaga głównie posiadania wiedzy i zrozumienia zasad funkcjonowania obsługiwanych urządzeń. Zawód potwierdzony jest egzaminem kwalifikacyjnym w systemie szkolnictwa zawodowego.

</doc>
<doc id="715427" url="https://pl.wikipedia.org/wiki?curid=715427" title="Rub al-Chali">
Rub al-Chali



</doc>
<doc id="715431" url="https://pl.wikipedia.org/wiki?curid=715431" title="Grotołaz">
Grotołaz

Grotołaz – nazwa określająca kogoś zajmującego się turystyczną lub sportową eksploracją jaskiń. Używa się także określenia speleolog.

</doc>
<doc id="715432" url="https://pl.wikipedia.org/wiki?curid=715432" title="Mały Nefud">
Mały Nefud

Mały Nefud (arab. الدهناء, "Ad-Dahnāʾ") – pustynia piaszczysta w środkowej części Półwyspu Arabskiego na terytorium Arabii Saudyjskiej.
Opis.
Mały Nefud to pustynia piaszczysta w środkowej części Półwyspu Arabskiego. Rozciąga się w obniżeniu przed Dżabal Tuwajk na długości ok. 1200 km; jej szerokość sięga 25–80 km. Jej powierzchnia szacowana jest na ok. 34 390 km², nie licząc sąsiadujących obszarów piaszczystych koło Burajdy.
Pustynia tworzy łuk łączący pustynie Wielki Nefud na północy i Ar-Rab al-Chali na południu. Obejmuje siedem większych grzbietów wydm podłużnych ("uruk") oddzielonych od siebie równinnymi, szerokimi korytarzami ("szukuk") pokrytymi często piaskiem i trawą. Największe wydmy podłużne to: Irk as-Simam, Irk al-Humrani, Irk Imir, Irk ar-Ruwajkib, Irk Dżaham, Irk al-Kahhab, Irk Huwajmil i Irk Hiruri. Grzbiety zajmują jedną trzecią powierzchni pustyni. W środkowej części grzbiety wznoszą się na wysokość 30–120 m i są szerokie na ok. 1,5 km; korytarze pomiędzy nimi mają 3–8 km szerokości. W części północnej grzbiety ciągną się na długości 10–100 km w odległości 3–10 km od siebie. Wydmy w części południowej są mniejsze i mają 10–20 km długości. Występują tu wydmy wędrujące. W okolicach Haumat an-Nakajan występują duże wydmy gwiaździste (ok. 100 m wysokości).
Wydmy Małego Nefudu zbudowane są z miałkiego piasku kwarcowego o zabarwieniu żółto-czerwonym z uwagi na dużą zawartość tlenku żelaza.
Na zachód od Churajs znajdują się dwie warstwy gleb kopalnych, które świadczą o przynajmniej dwóch okresach wilgotnych ok. 20–30 tys. BP i we wczesnym holocenie. Wydmy pustyni powstały najprawdopodobniej ok. 160 tys. BP, formując się podczas suchych i zimnych okresów czwartorzędu.
Wiosną i zimą na pustyni wypasane są zwierzęta. Mały Nefud przecinają drogi łączące Kuwejt z Az-Zulfi i Rijadem oraz Rijad z Al-Ahsą.

</doc>
<doc id="715440" url="https://pl.wikipedia.org/wiki?curid=715440" title="Andrzej Zieliński (wokalista)">
Andrzej Zieliński (wokalista)

Andrzej Zieliński (ur. 5 października 1944 w Gdowie) – polski wokalista, pianista, kompozytor i aranżer. Założyciel zespołu Skaldowie. Starszy brat Jacka Zielińskiego.
W latach 1965–1982 lider zespołu Skaldowie. Napisał przeszło 260 utworów, głównie dla "Skaldów", jak również dla Maryli Rodowicz, Łucji Prus, Ireny Jarockiej, Haliny Kunickiej, Stana Borysa, czy Andrzeja Dąbrowskiego. Piosenki pisał głównie do tekstów polskich poetów, m.in. Leszka Aleksandra Moczulskiego, Agnieszki Osieckiej, Andrzeja Jastrzębca-Kozłowskiego, Ewy Lipskiej, Tadeusza Śliwiaka, czy Wojciecha Młynarskiego. W dorobku ma również kilka suit muzycznych nagranych ze Skaldami: „Krywaniu, Krywaniu” (1972), „Stworzenia świata część druga” (1974), „Podróż magiczna” (1978), „Zimowa bajka” (1974), „Sobótka” (1983). Bierze udział w ważniejszych koncertach zespołu.
Wielokrotny laureat na Festiwalu Opolskim (1966, 1967, 1968, 1969, 1970, 1971, 1972, 1973, 1975, 1976, 1980).
Życiorys.
Jest synem Franciszka Zielińskiego (1915–1975), prawnika i muzyka związanego z Filharmonią Krakowską i Chórem Polskiego radia w Krakowie. Ukończył średnią szkołę muzyczną (w klasie fortepianu), studiował pianistykę i kompozycję na PWSM w Krakowie. W 1962 został członkiem krakowskiego kabaretu „Sowizdrzał”, gdzie napisał swoje pierwsze piosenki do tekstu L.A. Moczulskiego, jak: „Piosenka starszego asystenta” czy „Nocne tramwaje”. W 1964 założył zespół „Sekstet Krakowski”, gdzie grał na fortepianie jako lider, a w 1965 założył wraz z bratem Jackiem oraz braćmi Kaczmarskimi, Feliksem Naglickim i Jerzym Fasińskim zespół Skaldowie. W 1968 w drodze na Festiwal w Sopocie wraz z zespołem przeżył ciężki wypadek samochodowy pod Sławnem. W 1969 odbył z zespołem tournée po Stanach Zjednoczonych i Kanadzie. W 1981 wyjechał ze Skaldami na koncerty do USA i tam pozostał do połowy lat 90. Od tamtego czasu przebywa głównie w Polsce, dzieląc życie pomiędzy Krakowem a Jersey City. W 2000 wydał swoją solową płytę "Znów od zera", a w 2005 (po 25 latach) nagrał ze Skaldami nowy album „Harmonia świata”' (PRCD 2006). W sumie nagrał z zespołem około 400 piosenek.
20 czerwca 2016 wraz z zespołem został ciężko poszkodowany w wypadku samochodowym na autostradzie pod Włocławkiem.

</doc>
<doc id="715441" url="https://pl.wikipedia.org/wiki?curid=715441" title="Nikołaj Ignatjew">
Nikołaj Ignatjew

Nikołaj Pawłowicz Ignatjew, ros. Николай Павлович Игнатьев (ur. w Petersburgu, zm. ) – rosyjski hrabia, polityk, dyplomata, rzecznik panslawizmu.
Życiorys.
Był synem generała Pawła Ignatjewa. Uczył się w elitarnym Korpusie Paziów i Akademii Sztabu Generalnego. Od 1849 odbywał służbę w Pułku Huzarów w Lejbgwardii. W 1856 zaangażował się w karierę wywiadowczą i dyplomatyczną. W 1860 z wielkim sukcesem pełnił funkcję negocjatora traktatu pekińskiego, w którym Chiny przystały na aneksję rosyjskie w Kraju Ussuryjskim, w tym z Władywostokiem. Od 1864 do 1877 ambasador w Konstantynopolu (stolica Turcji – ob. Stambuł), propagował na tym stanowisku powiększenie protekcji Rosji na wszystkich Słowian mieszkających na Bałkanach. Zyskał przydomek „Ojca Kłamstw”. Jego aspiracje polityczne zostały wcielone w życie na początku 1878, gdy zmusił Turcję do przyjęcia traktatu z San Stefano po odniesieniu nad nią przez Rosjan zwycięstwa militarnego. Układ przewidywał – niezależnie od bezpośrednich nabytków utworzenie autonomicznej Wielkiej Bułgarii. Zwycięstwo idei panslawistycznych okazało się krótkie podobnie jak istnienie Wielkiej Bułgarii – naciski mocarstw zachodnich, których reprezentanci zgromadzili się w czerwcu i lipcu 1878, doprowadziły do rewizji traktatu z San Stefano i zastąpienia go traktatem berlińskim. Przewidywał on jedynie stworzenie niewielkiej Bułgarii, która zachowywała stosunek lenny wobec tureckiego sułtana.
W 1881 na tron wstąpił Aleksander III Romanow, którego poprzednik i ojciec Aleksander II zginął w zamachu bombowym Woli Ludu. Po objęciu przezeń władzy Ignatiew został ministrem spraw wewnętrznych. Stosując metody represyjne miał za zadanie zlikwidować organizację rewolucyjną odpowiedzialną za zamach na cara. Jako równoczesny zwolennik umiarkowanych reform spotkał się z krytyką ze strony Konstantina Pobiedonoscewa. W 1882 został zdymisjonowany. 
Na jego nagrobku wyryto poza imieniem i nazwiskiem dwie nazwy: „Pekin” i „San Stefano”.

</doc>
<doc id="715444" url="https://pl.wikipedia.org/wiki?curid=715444" title="Jacek Zieliński (muzyk)">
Jacek Zieliński (muzyk)

Jacek Zieliński (ur. 6 września 1946 w Krakowie) – polski wokalista, trębacz, skrzypek, aranżer i kompozytor, młodszy brat Andrzeja Zielińskiego.
Życiorys.
Jest synem Franciszka Zielińskiego (1915–1975), prawnika (kolegi ze studiów Jana Karskiego) i muzyka związanego z Filharmonią Krakowską i Chórem Polskiego radia w Krakowie. Ukończył liceum muzyczne w klasie skrzypiec, studiował w klasie altówki w Wyższej Szkole Muzycznej w Krakowie. Posiada dużą, jak na głos męski, skalę: od „Des” wielkiego do „as” razkreślnego, a nawet „a”. Członek zespołu Skaldowie od chwili jego powstania.
Występował jako solista, m.in. w 1967 na Festiwalu w Opolu – „Dzień niepodobny do dnia” i później w duecie z Łucją Prus – „W żółtych płomieniach liści”.
29 czerwca 2006 został odznaczony przez ministra kultury i dziedzictwa narodowego Kazimierza Michała Ujazdowskiego Złotym Medalem „Zasłużony Kulturze Gloria Artis”.
14 stycznia 2014 został odznaczony Złotym Krzyżem Zasługi za osiągnięcia artystyczne. Odznaczenie wręczył Maciej Klimczak, podsekretarz stanu w Kancelarii Prezydenta RP.

</doc>
<doc id="715452" url="https://pl.wikipedia.org/wiki?curid=715452" title="Ptaszniki (Koźliny)">
Ptaszniki (Koźliny)

Ptaszniki – nieoficjalny przysiółek wsi Koźliny w Polsce położony w województwie pomorskim, w powiecie gdańskim, w gminie Suchy Dąb
Miejscowość leży na obszarze Żuław Gdańskich. Ptaszniki wchodzą w skład sołectwa Koźliny.
W latach 1975–1998 miejscowość administracyjnie należała do województwa gdańskiego.
W bezpośrednim sąsiedztwie miejscowości znajdują się ponadstuletnie wały przeciwpowodziowe, chroniące pobliskie Żuławy Gdańskie. W Ptasznikach znajduje się strażnica wałowa.

</doc>
<doc id="715454" url="https://pl.wikipedia.org/wiki?curid=715454" title="Jerzy Tarsiński">
Jerzy Tarsiński

Jerzy Tarsiński (ur. 21 grudnia 1943 w Krakowie) – polski muzyk rockowy, gitarzysta zespołu Skaldowie. Wcześniej występował w grupach Krakusy i Szwagry.
29 czerwca 2006 został odznaczony przez ministra kultury i dziedzictwa narodowego Kazimierza Michała Ujazdowskiego Srebrnym Medalem „Zasłużony Kulturze Gloria Artis”.

</doc>
<doc id="715464" url="https://pl.wikipedia.org/wiki?curid=715464" title="Świetlikowo">
Świetlikowo

Świetlikowo – kolonia kociewska w Polsce położona w województwie pomorskim, w powiecie tczewskim, w gminie Tczew. Wieś wchodzi w skład sołectwa Dalwin.
W latach 1975–1998 miejscowość należała administracyjnie do województwa gdańskiego.

</doc>
<doc id="715467" url="https://pl.wikipedia.org/wiki?curid=715467" title="Ignatjew">
Ignatjew



</doc>
<doc id="715468" url="https://pl.wikipedia.org/wiki?curid=715468" title="10BaseT">
10BaseT



</doc>
<doc id="715470" url="https://pl.wikipedia.org/wiki?curid=715470" title="Tomasz Piotrkowicz">
Tomasz Piotrkowicz

Tomasz Piotrkowicz (ur. 1957) – jeden z prekursorów karate w Polsce, popularyzator kultury japońskiej i ekspert japońskich sztuk walki.
Rozpoczął treningi w 1970 r. Podczas studiów na Uniwersytecie Warszawskim i Akademii Rolniczej w Warszawie założył studenckie kluby karate na tych uczelniach. Ukończył pierwsze w Polsce kursy instruktora sportu karate, instruktora I klasy i kurs sędziowski PZKarate. Dodatkowo zdobył uprawnienia instruktora boksu i sportu chanbara. Był sędzią na I, II i III Mistrzostwach Polski PZKarate. W latach 1983-86 pełnił funkcję prezesa Studenckiej Federacji Karate. Wprowadził w Polsce styl karate Gōsoku-ryū, szermierkę samurajską battōdō, sport walki chanbara, mieszaną sztukę walki MMA kubojitsu. Tytuł shihan (odpowiednik naukowego tytułu profesora) w karate otrzymał jako pierwszy Polak z rąk japońskich mistrzów należących do Międzynarodowego Stowarzyszenia Karate (IKA) w 1994 r. W 2012 r. został uhonorowany poprzez nadanie tytułu shihan również przez dwie japońskie federacje: szermierki samurajskiej oraz międzynarodowej federacji samoobrony. W 2014 r. od Światowej Federacji Budo otrzymał tytuł hanshi – najwyższy tytuł trenerski w japońskich sztukach walki - budo. W 1995 r. wybrany został prezesem Polskiego Stowarzyszenia Karate, w 2009 roku prezesem Europejskiego Stowarzyszenia Budō i wiceprezesem European Sports Chanbara Federation. Zorganizował wiele międzynarodowych zawodów m.in.: VII Puchar Świata Karate im. T. Kuboty (1997), European Kubota Cup (2007), I-III Międzynarodowe Battōdō Tai Kai (2005, 2006, 2009), Spochan Baltic Cup (2007), mecz towarzyski karate USA-Polska (1993), mecz towarzyski karate Ukraina-Polska (2005), Otwarte Mistrzostwa Polski Karate Gosoku-ryu (od 1993 r.). Na jego zaproszenie przyjechało do Polski wielu mistrzów budō m.in.: Giorgio Bortolin, Fumio Demura, Dario Gamba, Mitsuo Hataya, Kenichi Hosokawa, Takayuki Kubota, Rod Kuratomi, Val Mijailovic, Hideo Ochi, Tom Serrano, Tetsundo Tanabe, Yoji Yamanaka. Posiadacz bardzo wysokich stopni mistrzowskich nadanych mu przez japońskich mistrzów m.in.: 8. dan karate (2014), 6. dan tameshigiri (2008), 5. dan battōdō (2005). Ekspert samoobrony i walki japońską okinawańską bronią.
Sztuki walki ćwiczą również jego żona Teresa i dwaj synowie: Michał i Jakub.
Książki.
Tomasz Piotrkowicz jest autorem następujących książek na temat sztuk walki:
Jest też wydawcą i redaktorem polskiej edycji książki Jose M. Fraguasa pt. "Legendarni mistrzowie karate" (tytuł oryginału Karate masters vol. I, II, III).

</doc>
<doc id="715471" url="https://pl.wikipedia.org/wiki?curid=715471" title="Małe Rokitki">
Małe Rokitki

Małe Rokitki – kolonia kociewska w Polsce położona w województwie pomorskim, w powiecie tczewskim, w gminie Tczew. Miejscowość leży przy linii kolejowej nr 203 Tczew – Kostrzyn. Osada wchodzi w skład sołectwa Rokitki.
W latach 1975–1998 miejscowość należała administracyjnie do województwa gdańskiego.
W kierunku południowym od Małych Rokitek znajdują się pozostałości po starym grodzisku zwanym Czarcią Górą.
Inne miejscowości o nazwie Rokitki: Rokitki, Rokity

</doc>
<doc id="715475" url="https://pl.wikipedia.org/wiki?curid=715475" title="Kurzawka (geologia)">
Kurzawka (geologia)

Kurzawka (potocznie ruchome piaski) – luźne lub spoiste grunty zachowujące się przy pewnych warunkach (dużym nawodnieniu) w całej swojej masie jak ciecze. Jest to także drobnoziarnisty luźny osad, na przykład piasek lub muł, nasycony wodą pod znacznym ciśnieniem. Kurzawki należą do gruntów o złych parametrach mechanicznych.
Podział.
Wyróżnia się kurzawki:
"Słownik hydrogeologiczny" wydany przez Ministerstwo Środowiska dzieli kurzawki na:
W górnictwie i budownictwie.
Po odsłonięciu podczas prowadzenia robót górniczych kurzawka upłynnia się i zachowuje się jak gęsta ciecz wyciskana pod ciśnieniem wody. Od kurzawki można uwolnić się przez obniżanie poziomu wód gruntowych, wbijanie ścianek szczelnych, elektroosmozę lub zamrażanie gruntu.
Kurzawka występuje na terenie Warszawy i stanowiła duży problem przy posadowieniu wysokich budynków oraz podczas budowy metra.

</doc>
<doc id="715480" url="https://pl.wikipedia.org/wiki?curid=715480" title="Lądy (województwo pomorskie)">
Lądy (województwo pomorskie)

Lądy – kolonia kociewska w Polsce położona w województwie pomorskim, w powiecie tczewskim, w gminie Tczew na pograniczu kociewsko-żuławskim nad Motławą. Osada wchodzi w skład sołectwa Czatkowy.
W latach 1975–1998 miejscowość administracyjnie należała do województwa gdańskiego.

</doc>
<doc id="715481" url="https://pl.wikipedia.org/wiki?curid=715481" title="Dendrolimus pini">
Dendrolimus pini



</doc>
<doc id="715482" url="https://pl.wikipedia.org/wiki?curid=715482" title="Lasiocampidae">
Lasiocampidae



</doc>
<doc id="715483" url="https://pl.wikipedia.org/wiki?curid=715483" title="Pieris brassicae">
Pieris brassicae



</doc>
<doc id="715484" url="https://pl.wikipedia.org/wiki?curid=715484" title="Pieridae">
Pieridae



</doc>
<doc id="715487" url="https://pl.wikipedia.org/wiki?curid=715487" title="Kaplica Kalksteinów w Chełmży">
Kaplica Kalksteinów w Chełmży

Kaplica Kalksteinów w Chełmży – oktagonalne (ośmiokątne) neorenesansowe mauzoleum rodziny Kalksteinów z Pluskowęs, znajdujące się na tzw. starym cmentarzu w Chełmży. 
Historia.
Budowla została wzniesiona przypuszczalnie między 1858 a 1862 rokiem. Jej projekt przypisywany jest poznańskiemu architektowi Stanisławowi Hebanowskiemu, pracującemu na zlecenie miejscowych rodów ziemiańskich i odpowiedzialnemu za przebudowę pałacu Kalksteinów w Pluskowęsach. 
Budowa kaplicy przypuszczalnie była związana z koniecznością przeniesienia prochów Józefa Kalksteina i Zofii z Wilxyckich z kościoła św. Mikołaja. Inicjator budowy, Karol Kalkstein, spoczął w nowo wybudowanym mauzoleum w styczniu 1862 roku.

</doc>
<doc id="715489" url="https://pl.wikipedia.org/wiki?curid=715489" title="Lymantria dispar">
Lymantria dispar



</doc>
<doc id="715490" url="https://pl.wikipedia.org/wiki?curid=715490" title="Lymantriidae">
Lymantriidae



</doc>
<doc id="715491" url="https://pl.wikipedia.org/wiki?curid=715491" title="Lycaena dispar">
Lycaena dispar



</doc>
<doc id="715494" url="https://pl.wikipedia.org/wiki?curid=715494" title="Pandoriana pandora">
Pandoriana pandora



</doc>
<doc id="715495" url="https://pl.wikipedia.org/wiki?curid=715495" title="Notodontidae">
Notodontidae



</doc>
<doc id="715496" url="https://pl.wikipedia.org/wiki?curid=715496" title="Bombyx mori">
Bombyx mori



</doc>
<doc id="715497" url="https://pl.wikipedia.org/wiki?curid=715497" title="Dopełnianie">
Dopełnianie

Dopełnianie – relacja zachodząca pomiędzy zdaniami, w której zdania te nie mogą być jednocześnie fałszywe. Na przykład:

</doc>
<doc id="715498" url="https://pl.wikipedia.org/wiki?curid=715498" title="Gracillariidae">
Gracillariidae



</doc>
<doc id="715499" url="https://pl.wikipedia.org/wiki?curid=715499" title="Marianka (Godziszewo)">
Marianka (Godziszewo)

Marianka – kolonia wsi Godziszewo w Polsce, położona w województwie pomorskim, w powiecie starogardzkim, w gminie Skarszewy, w pobliżu zachodniego brzegu jeziora Damaszka. Wchodzi w skład sołectwa Godziszewo.
W latach 1975–1998 kolonia administracyjnie należała do województwa gdańskiego.

</doc>
<doc id="715500" url="https://pl.wikipedia.org/wiki?curid=715500" title="Psychidae">
Psychidae



</doc>
<doc id="715501" url="https://pl.wikipedia.org/wiki?curid=715501" title="Euproctis similis">
Euproctis similis



</doc>
<doc id="715503" url="https://pl.wikipedia.org/wiki?curid=715503" title="Gonepteryx rhamni">
Gonepteryx rhamni



</doc>
<doc id="715504" url="https://pl.wikipedia.org/wiki?curid=715504" title="Fête champêtre">
Fête champêtre

Fête champêtre (fr. "święto wiejskie") – rodzaj dzieł w malarstwie przedstawiających sceny pasterskie, który był popularny w XVIII wieku.
Ten rodzaj obrazów został zainspirowany przyjęciami organizowanym przez dwór francuski w scenerii Wersalu.
Zapoczątkowany już w renesansie przez Giorgione'a obrazem "Koncert wiejski", który bywa też określany tą nazwą.

</doc>
<doc id="715505" url="https://pl.wikipedia.org/wiki?curid=715505" title="Aglia tau">
Aglia tau



</doc>
<doc id="715506" url="https://pl.wikipedia.org/wiki?curid=715506" title="Polyommatus icarus">
Polyommatus icarus



</doc>
<doc id="715507" url="https://pl.wikipedia.org/wiki?curid=715507" title="Maculinea arion">
Maculinea arion



</doc>
<doc id="715509" url="https://pl.wikipedia.org/wiki?curid=715509" title="Modraszek rozchodnikowiec">
Modraszek rozchodnikowiec



</doc>
<doc id="715510" url="https://pl.wikipedia.org/wiki?curid=715510" title="Jan Gall">
Jan Gall

Jan Karol Gall (ur. 18 sierpnia 1856 w Warszawie, zm. 30 października 1912 we Lwowie) – polski kompozytor, dyrygent, pedagog i krytyk muzyczny; znany głównie jako autor pieśni solowych i chóralnych. 
Życiorys.
Ukończył gimnazjum w Cieszynie. Studia fortepianowe oraz w dziedzinie teorii muzyki pobierał Jan Karol Gall w krakowskiej Szkole Towarzystwa Muzycznego „Muza”, wśród jego nauczycieli znajdowali się J. Blaschke i Kazimierz Hofman. Edukację muzyczną kontynuował u Franza Krenna w Konserwatorium Wiedeńskim oraz u Josepha Gabriela Rheinbergera w Monachium. W latach 1879–81 przebywał w Krakowie, gdzie 19 marca 1879 miał miejsce jego debiut kompozytorski – podczas inauguracyjnego koncertu niedawno powstałego tamtejszego Chóru Akademickiego w sali Redutowej Teatru Starego zaprezentowano dwie jego pieśni: "W gaiku" i "Pieśń leśną". W 1882 roku prowadził chór w Lipsku, a w Weimarze poznał Franciszka Liszta. W 1883 pobierał nauki śpiewu u Francesco Lampertiego w Mediolanie. W 1884 roku został dyrektorem lwowskiego Towarzystwa Muzycznego, pełniąc tę funkcję do roku 1888. W 1888 przebywał krótko w Dreźnie i w Lipsku, a następnie przeniósł się do Krakowa. Od 1890 roku wykładał w Konserwatorium Towarzystwa Muzycznego w Krakowie, najpierw historię muzyki, a następnie w latach 1891–1895 śpiew solowy i teorię muzyki. W 1895 był profesorem śpiewu i dyrygentem we Wrocławiu. Od 1896 do końca życia mieszkał we Lwowie, gdzie prowadził chór „Echo-Macierz” jako dyrygent i kierownik artystyczny.
Życie prywatne.
Żoną Jana Karola Galla była Maria z Wójcikiewiczów (w młodości śpiewaczka), a synem – reżyser teatralny i scenograf Iwo Gall (ur. 1890, zm. 1959).
Zmarł 30 października 1912 i 31 dnia tego miesiąca został pochowany na Cmentarzu Łyczakowskim we Lwowie. Na 27 października 1935 zaplanowano ekshumację zwłok Jana Galla z pola 51 cmentarza do rejonu nr 1 1 dla ludzi zasłużonych. W 1936 była prowadzona we Lwowie zbiórka na pokrycie kosztów budowy pomnika-grobowca Jana Galla.
Twórczość.
Jan Karol Gall był kompozytorem głównie popularnych pieśni, napisał w sumie około 400 pieśni chóralnych i 90 solowych, m.in. "Dziewczę z buzią jak malina" (do słów Mariana Gawalewicza będących tłumaczeniem wiersza Henryka Heinego), "Gdybym był młodszy, dziewczyno" (do słów Adama Asnyka i jemu dedykowane), "Czarowna cicha noc majowa" oraz kolędę "Mizerna cicha" (do słów Teofila Lenartowicza). Był także autorem opracowań chóralnych pieśni ludowych oraz utworów Stanisława Moniuszki, m.in. "Pieśń rycerska (Czy w razie, czy w zwadzie)", "Piosnka żołnierza", "Pieśń wieczorna". Skomponował również operę "Barkarola" (1884), operę komiczną "Viola" opartą na twórczości Szekspira, kantaty oraz miniatury fortepianowe.
Wiele jego utworów opublikował krakowski księgarz i wydawca Stanisław Andrzej Krzyżanowski.
Gall działał także jako krytyk muzyczny, jego recenzje ukazywały się m.in. na łamach krakowskiej „Nowej Reformy” w latach 1883–1888.
Jego uczniem był m.in. Stanisław Budweil.

</doc>
<doc id="715511" url="https://pl.wikipedia.org/wiki?curid=715511" title="Lycaenidae">
Lycaenidae



</doc>
<doc id="715513" url="https://pl.wikipedia.org/wiki?curid=715513" title="Syntarucus pirithous">
Syntarucus pirithous



</doc>
<doc id="715514" url="https://pl.wikipedia.org/wiki?curid=715514" title="Leptotes pirithous">
Leptotes pirithous



</doc>
<doc id="715515" url="https://pl.wikipedia.org/wiki?curid=715515" title="Syntarucus telicanus">
Syntarucus telicanus



</doc>
<doc id="715517" url="https://pl.wikipedia.org/wiki?curid=715517" title="Microlepidoptera">
Microlepidoptera



</doc>
<doc id="715518" url="https://pl.wikipedia.org/wiki?curid=715518" title="Formuła prosta">
Formuła prosta



</doc>
<doc id="715519" url="https://pl.wikipedia.org/wiki?curid=715519" title="Rhopalocera">
Rhopalocera



</doc>
<doc id="715520" url="https://pl.wikipedia.org/wiki?curid=715520" title="Arctia caja">
Arctia caja



</doc>
<doc id="715522" url="https://pl.wikipedia.org/wiki?curid=715522" title="Pericallia matronula">
Pericallia matronula



</doc>
<doc id="715524" url="https://pl.wikipedia.org/wiki?curid=715524" title="Formuła złożona">
Formuła złożona



</doc>
<doc id="715526" url="https://pl.wikipedia.org/wiki?curid=715526" title="Fête galante">
Fête galante

Fête galante (fr. "wytworna zabawa") – rodzaj dzieł malarskich przedstawiających sceny wytwornych zabaw i koncertów dworskich, który zyskał popularność w okresie rokoka. Dzieła tego typu powstawały głównie we Francji, a tworzyli je głównie Antoine Watteau, Jean-Baptiste Pater, Jean François de Troy, Jean-Honoré Fragonard, Nicolas Lancret.

</doc>
<doc id="715527" url="https://pl.wikipedia.org/wiki?curid=715527" title="Małe Turze">
Małe Turze

Małe Turze – część wsi Turze w Polsce położona w województwie pomorskim, w powiecie tczewskim, w gminie Tczew.
Miejscowość położona jest nad jeziorem Damaszka przy drodze wojewódzkiej nr .
Wieś jest częścią składową sołectwa Turze.
W latach 1975–1998 miejscowość położona była w województwie gdańskim.
Inne miejscowości o nazwie Turze: Turze, Turze Pole, Turze Rogi, Turzec

</doc>
<doc id="715529" url="https://pl.wikipedia.org/wiki?curid=715529" title="Carpocapsa pomonella">
Carpocapsa pomonella



</doc>
<doc id="715531" url="https://pl.wikipedia.org/wiki?curid=715531" title="Laspeyresia pomonella">
Laspeyresia pomonella



</doc>
<doc id="715532" url="https://pl.wikipedia.org/wiki?curid=715532" title="Papilio machaon">
Papilio machaon



</doc>
<doc id="715533" url="https://pl.wikipedia.org/wiki?curid=715533" title="Żeglarek">
Żeglarek



</doc>
<doc id="715534" url="https://pl.wikipedia.org/wiki?curid=715534" title="Papilio podalirius">
Papilio podalirius



</doc>
<doc id="715536" url="https://pl.wikipedia.org/wiki?curid=715536" title="Funktor intensjonalny">
Funktor intensjonalny

Funktor intensjonalny, spójnik intensjonalny – funktor zdaniotwórczy od argumentów zdaniowych taki, że wartość logiczna zdania utworzonego za jego pomocą zależy nie tylko od wartości logicznych zdań składowych, lecz także od ich treści.
Np. funktor „Weronika uważa, że” występujący w wyrażeniu „Weronika uważa, że "p"” jest funktorem intensjonalnym – prawdziwość tego wyrażenia nie zależy jedynie od tego, czy "p" jest prawdziwe, czy fałszywe, ale również od przekonań Weroniki. Za to np. funktor „Jest prawdą, że” czy też spójniki klasycznego rachunku zdań (koniukncji formula_1 alternatywy formula_2 implikacji formula_3 równoważności formula_4 negacji formula_5) nie są funktorami intensjonalnymi, lecz ekstensjonalnymi.

</doc>
<doc id="715537" url="https://pl.wikipedia.org/wiki?curid=715537" title="Lagoda camilla">
Lagoda camilla



</doc>
<doc id="715540" url="https://pl.wikipedia.org/wiki?curid=715540" title="Bupalus piniarius">
Bupalus piniarius



</doc>
<doc id="715541" url="https://pl.wikipedia.org/wiki?curid=715541" title="Proserpinus proserpina">
Proserpinus proserpina



</doc>
<doc id="715542" url="https://pl.wikipedia.org/wiki?curid=715542" title="Józef Mamoń">
Józef Mamoń

Józef Tadeusz Mamoń (ur. 23 lutego 1922 w Krakowie, zm. 16 maja 1979 tamże) - polski piłkarz, reprezentant polski, olimpijczyk.
Życiorys.
Debiutował w Reprezentacji Polski w spotkaniu rozegranym 8 maja 1949 z Reprezentacją Rumunii w Bukareszcie (2:1), gdzie zdobył jedyną bramkę.
W 1952 wystąpił w obu rozegranych przez polską kadrę meczach na Igrzyskach Olimpijskich w Helsinkach.
W barwach Wisły dwukrotnie zdobył mistrzostwo Polski (w 1949 i w 1950).
Pochowany na Cmentarzu Podgórskim w Krakowie (kwatera IIIB-zach.-5).

</doc>
<doc id="715545" url="https://pl.wikipedia.org/wiki?curid=715545" title="Anja Garbarek">
Anja Garbarek

Anja Garbarek (ur. 24 lipca 1970 w Oslo) – norweska piosenkarka i kompozytorka muzyki filmowej. Córka saksofonisty Jana Garbarka.

</doc>
<doc id="715546" url="https://pl.wikipedia.org/wiki?curid=715546" title="Tyria jacobaeae">
Tyria jacobaeae



</doc>
<doc id="715547" url="https://pl.wikipedia.org/wiki?curid=715547" title="Synanthedon tipuliformis">
Synanthedon tipuliformis



</doc>
<doc id="715549" url="https://pl.wikipedia.org/wiki?curid=715549" title="Mozgawa">
Mozgawa



</doc>
<doc id="715551" url="https://pl.wikipedia.org/wiki?curid=715551" title="Jedwabnikowate">
Jedwabnikowate



</doc>
<doc id="715555" url="https://pl.wikipedia.org/wiki?curid=715555" title="Heteropterus morpheus">
Heteropterus morpheus



</doc>
<doc id="715556" url="https://pl.wikipedia.org/wiki?curid=715556" title="Vanessa atlanta">
Vanessa atlanta



</doc>
<doc id="715558" url="https://pl.wikipedia.org/wiki?curid=715558" title="Władisław Tkaczow">
Władisław Tkaczow

Władisław Iwanowicz Tkaczow, ros. Владислав Иванович Ткачёв, fr. Vladislav Tkachiev (ur. 9 listopada 1973 w Moskwie) – francuski szachista pochodzenia rosyjskiego, arcymistrz od 1996 roku.
Kariera szachowa.
W roku 1982 wraz z rodziną przeniósł się do Kazachstanu, zaś rok później poznał tajniki gry w szachy. W roku 1985 zwyciężył w mistrzostwach Kazachstanu juniorów. Na swoim koncie posiada również dwa złote medale mistrzostw tego kraju. Od 1998 r. reprezentuje barwy Francji.
Pomiędzy 1997 a 2004 rokiem uczestniczył we wszystkich pięciu pucharowych turniejach o mistrzostwo świata. Największy sukces osiągnął w roku 2000 w New Delhi, gdzie awansował do V rundy (najlepszej ósemki świata), w której przegrał z Aleksandrem Griszczukiem. Sporym osiągnięciem zakończył również turniej w roku 1997 w Groningen, awansując do rundy IV (w której uległ Borysowi Gelfandowi).
Zwyciężył w turniejach rozegranych w Oakham (1993), Cannes (1996 i 1999), Makarskiej (1997) oraz na Wyspie Man (1996). W roku 2005 awansował do półfinału mistrzostw Rosji, rozgrywanych systemem pucharowym, zaś rok później zdobył w Besançon złoty medal mistrzostw Francji (pokonując w barażu Laurent Fressineta). W 2007 odniósł kolejne sukcesy: w Dreźnie zdobył tytuł indywidualnego mistrza Europy, natomiast w Aix-les-Bains – tytuł wicemistrza swojego kraju. W 2009 r. zdobył drugi w karierze tytuł mistrza Francji.
Uznawany jest za jednego z najlepszych na świecie graczy, specjalizujących się w grze błyskawicznej. W roku 2004 zwyciężył w silnie obsadzonym turnieju w Moskwie, przed m.in. Aleksandrem Morozewiczem, Aleksandrem Griszczukiem, Aleksiejem Driejewem oraz Siergiejem Rublewskim, natomiast w 2007 r. zdobył w Ajaccio tytuł mistrza Europy. W 2013 r. zdobył w Warszawie srebrny medal indywidualnych mistrzostw Europy w szachach błyskawicznych. W 2015 r. zwyciężył w otwartym turnieju w Cannes oraz podzielił I m. (wspólnie z Władisławem Artiemjewem) w memoriale Gieorgija Agzamowa w Taszkencie.
Wielokrotny reprezentant Kazachstanu i Francji w rozgrywkach drużynowych, m.in.:
Najwyższy ranking w dotychczasowej karierze osiągnął 1 stycznia 2001 r., z wynikiem 2672 punktów zajmował wówczas 25. miejsce na światowej liście FIDE.
We wrześniu 2009 r. stał się bohaterem niechlubnego wydarzenia, zasypiając podczas rozgrywania partii w 4. rundzie międzynarodowego turnieju w Kalkucie.

</doc>
<doc id="715559" url="https://pl.wikipedia.org/wiki?curid=715559" title="Nefud">
Nefud

Pustynie na Półwyspie Arabskim

</doc>
<doc id="715561" url="https://pl.wikipedia.org/wiki?curid=715561" title="Independiente Neuquén">
Independiente Neuquén

Club Atlético Independiente de Neuquén – argentyński klub piłkarski z siedzibą w Neuquén, stolicy prowincji Neuquén.
Osiągnięcia.
Mistrz Liga de Fútbol del Neuquen (9): 1981, 1983, 1987, 1988, 1992, 1994, 1996 Apertura, 1997 Apertura, 2001
Historia.
Klub założony został 27 lutego 1921 roku i gra obecnie w czwartej lidze argentyńskiej Torneo Argentino B.

</doc>
<doc id="715562" url="https://pl.wikipedia.org/wiki?curid=715562" title="Mozgawa (rzeka)">
Mozgawa (rzeka)

Mozgawa – rzeka, prawostronny dopływ Mierzawy o długości 14,82 km. 
Rzeka w całości znajduje się na terenie gminy Wodzisław i posiada dopływ Mozgawkę. W dolinie Mozgawy w Wodzisławiu i Mieronicach znajdują się sztuczne zbiorniki wodne w formie stawów. Dopływ Mozgawka zasila swoimi wodami zbiornik retencyjny gminy Wodzisław, następnie na wysokości wałów zbiornika łączy z Mozgawą.

</doc>
<doc id="715565" url="https://pl.wikipedia.org/wiki?curid=715565" title="Club Atlético Independiente de Neuquén">
Club Atlético Independiente de Neuquén



</doc>
<doc id="715566" url="https://pl.wikipedia.org/wiki?curid=715566" title="Inachis io">
Inachis io



</doc>
<doc id="715567" url="https://pl.wikipedia.org/wiki?curid=715567" title="Aglais urticae">
Aglais urticae



</doc>
<doc id="715569" url="https://pl.wikipedia.org/wiki?curid=715569" title="Nymphalis antiopa">
Nymphalis antiopa



</doc>
<doc id="715573" url="https://pl.wikipedia.org/wiki?curid=715573" title="Rakewet Jisra’el">
Rakewet Jisra’el

Rakewet Jisra’el (רכבת ישראל) – izraelskie przedsiębiorstwo państwowe transportu publicznego. Obsługuje pociągi InterCity, podmiejską kolej pasażerską oraz transport towarowy na terenie całego państwa Izrael. W tym celu wykorzystuje tory o normalnej, standardowej szerokości 1435 mm.
Sieć kolejowa skupiona jest w gęsto zaludnionym obszarze nadmorskim Gusz Dan wokół miasta Tel Awiw, skąd linie kolejowe rozchodzą się promieniście w kilku kierunkach. W odróżnieniu od ruchu drogowego, izraelskie pociągi poruszają się lewym torowiskiem.
Historia.
Pomysł zbudowania kolei w Palestynie podał w 1839 sir . Jednak pomysł musiał czekać 51 lat na realizację. W 1890 rozpoczęto budowę pierwszej linii kolejowej z Jafy do Jerozolimy.
Pierwszy pociąg dotarł do Jerozolimy w 1892 (odległość 87 km pociąg pokonywał w czasie 3 godz. i 50 min.).
W 1904 nastąpiła inauguracja połączenia kolejowego z Hajfy do Bet Sze’an, gdzie przebiegała słynna Kolej Hidżaska, łącząca Damaszek z Medyną. W 1915 roku Turcy wybudowali wojskową linię kolejową z Afuli do Beer Szewy na pustyni Negew.
Dalszy rozwój kolejnictwa nastąpił pod brytyjskim panowaniem nad Mandatem Palestyny. W 1919 uruchomiono połączenia z Petach Tikwa, wzrósł także ruch kolejowy w Dolinie Jezreel (pomiędzy Hajfą a Bet Sze’an, i dalej do Damaszku i Ammanu). Usługi kolejowe obejmowały wówczas także codzienny pociąg osobowy, który kursował pomiędzy Hajfą a Kairem.
Po utworzeniu w 1948 niepodległego państwa Izrael, izraelski rząd przejął zarządzanie kolejami w Palestynie. Rozbudową i zarządzaniem koleją zajęło się państwowe przedsiębiorstwo "Rakewet Jisra’el", które w 1950 uruchomiło pierwsze regularne połączenie osobowe pomiędzy Hajfą, Tel Awiwem i Jerozolimą (podróż trwała 4 godz.), a w 1965 uruchomiono linię Beer Szewa-Dimona dla pociągów towarowych.
Po wojnie sześciodniowej 1967 izraelskie linie kolejowe utrzymywały połączenia z miastami Al-Kantara i Port Fuad przy Kanale Sueskim. Sytuacja ta trwała aż do wojny Jom Kipur w 1973.
W 1988 podjęto decyzję rozbudowy sieci kolejowej w Izraelu. Równocześnie połączono "Rakewet Jisra’el" z "Ports Authority" (zarząd portów morskich), doprowadzając do powstania "The Ports and Railways Authority". W konsekwencji podjęcia nowych prac budowlanych, w 1991 otworzono połączenie z Rechowot, a w 1993 z Netanja. W 1997 przybyło z Hiszpanii 37 nowoczesnych wagonów pasażerskich, a w 1998 21 lokomotyw spalinowych.
Linie.
Główną linią kolejową Izraela jest nadmorska linia biegnąca od Tel Awiwu na północ wzdłuż wybrzeża Morza Śródziemnego do Hajfy i Naharijji. Druga pod względem ważności linia kolejowa biegnie od Tel Awiwu na południe do Beer Szewy, z odgałęzieniem do Dimony. Są plany rozbudowy kolei do portu Ejlat nad Morzem Czerwonym. Inna linia odchodzi od Tel Awiwu na południe do Aszkelonu i Aszdod, z odgałęzieniem do Riszon le-Cijjon. W kierunku wschodnim od Tel Awiwu odchodzą dwie linie: do Kfar Saby i Jerozolimy.
Plany rozwoju.
Izraelskie Linie Kolejowe przez wiele lat wykorzystywały linie kolejowe pochodzące jeszcze z czasów panowania tureckiego i brytyjskiego. Były one słabo rozbudowane i w opłakanym stanie technicznym. Jednakże w ostatnich latach rozpoczęto ambitny plan rozwoju kolei. W latach 2003–2011 na rozbudowę infrastruktury zostanie wydanych 6,5 mld USD. Zostaną one wydane na budowę nowych i modernizację starych torowisk, elektryfikację sieci, stworzenie zintegrowanego systemu komputerowego sterowania ruchem kolejowym oraz wymianę taboru kolejowego.
Do najważniejszych inwestycji należy budowa szybkiej kolei z Tel Awiwu do Jerozolimy (czas przejazdu będzie wynosił 28 min.), której otwarcie jest planowane na 2016 rok. Z innych inwestycji jest planowane odbudowanie linii kolejowej w Dolinie Jezreel, z jej przedłużeniem do Jordanii. W rejonie aglomeracji miejskiej Gusz Dan kolejka podmiejska obejmie kolejne dzielnice podmiejskie Tel Awiwu: Holon, Bat Jam i inne. Duże inwestycje są także realizowane na pustyni Negew. Przede wszystkim trwa rozbudowa zatłoczonej linii do Beer Szewy, natomiast w zachodniej części Negewu trwa budowa połączeń kolejowych z miastami Netiwot, Ofakim i Sederot. W latach 2008–2011 nastąpi również wymiana taboru kolejowego.
Plany na przyszłość.
Następne plany rozwoju Rakewet Jisra’el (po 2012 roku) obejmują:

</doc>
<doc id="715575" url="https://pl.wikipedia.org/wiki?curid=715575" title="Kamienie Brodzińskiego">
Kamienie Brodzińskiego

Kamienie Brodzińskiego – pomnik przyrody, a w projekcie rezerwat przyrody.
Lokalizacja.
Pomnik przyrody Kamienie Brodzińskiego znajduje się w województwie małopolskim, gminie Lipnica Murowana, na pograniczu miejscowości Lipnica Murowana oraz Rajbrot. Położony jest na terenie Pogórza Wiśnickiego na podszczytowych partiach góry Paprocka (także Paprotna 441 m n.p.m.), na obszarze Wiśnicko-Lipnickiego Parku Krajobrazowego. Kamienie znajdują się na niższym, północno-wschodnim wierzchołku Paprockiej (438 m n.p.m.) i jego zboczach.
Budowa geologiczna.
Są największą wychodnią na całym terenie Wiśnicko-Lipnickiego Parku Krajobrazowego. Są to ostańce wierzchowinowe (dokładniej twardzielce) – twardsze skały, które przetrwały erozję. Czas ich uformowania do obecnej postaci liczy się na kilkaset tysięcy lat (czas powstania samych skał to ponad 65 mln lat). Największy jednak wpływ na ich powstanie miała epoka lodowa, a zwłaszcza ostatnie zlodowacenie. Składają się z piaskowca istebniańskiego dolnej płaszczowiny śląskiej, powstałych w czasie późnej kredy. Skały te mają warstwową, gruboławicową budowę – składają się z ułożonych na przemian warstw piaskowca i łupków oraz zawierają domieszki kwarcu, miki i skalenia. Na ścianach grzybów skalnych występują rzadko spotykane struktury komórkowe i arkadowe. Warstwy łupków są bardzo cienkie. Wietrzenie ostańców trwa cały czas, z powierzchni kamieni osypują się ziarenka piaskowca, a czasami łuszczą się i opadają całe kawałki. Oprócz tych właściwych Kamieni Brodzińskiego występujących na jednym ze szczytów Paprotnej, istnieją jeszcze mniejsze grupy ostańców na całym wzgórzu. Mniej więcej co kilkadziesiąt metrów z ziemi wystają pojedyncze ostańce, lub grupy niewysokich grzybów skalnych, baszt, progów. W kierunku z północnego wschodu na południowy zachód przebiega tutaj bowiem warstwa twardzielcowych piaskowców istebniańskich.
Opis skał.
Kamienie Brodzińskiego to malownicza grupa skał w kształcie baszt, grzybów i ambon. Największy z ostańców zwany Wielkim Kamieniem ma wysokość ok. 10 m i długość 16 m. Znajduje się na szczycie wzgórza. Jest to baszta o ścianach pionowych lub przewieszonych. Tylko od wschodniej strony skała tworzy stopnie, po których bez większych trudności można wspiąć się na jego płaski niemal wierzchołek tworzący platformę. Na kamieniu tym w wydawałoby się zupełnie nie nadającym się dla roślin miejscu rosną młode drzewka sosny i brzozy. Wierzchołkowa płyta kamienia zryta jest licznymi wykutymi napisami przez domorosłych „rzeźbiarzy”. Nieco na zachód od Wielkiego Kamienia i poniżej niego znajdują się trzy tworzące zwartą grupę skalne skały. Jest to Pęknięta złożona z dwóch stojących obok siebie skał, które z podłożem połączone są wąską podstawą, u góry rozszerzają się, oraz Skocznia. Pomiędzy dwoma skałami Pękniętej występują charakterystyczne przejście – szczelina, która powstały w wyniku fałdowania warstw skalnych i późniejszego ich wietrzenia. Obok Wielkiego Kamienia duża tablica szczegółowo opisująca budowę i mechanizm powstania tych ostańców wierzchowinowych. W odległości ok. 200 m na wschód znajdują się jeszcze dwie skały: Grzyb (także Górna Ambona Stokowa) i Wysoka (także Dolna Ambona Stokowa). Skałki te znajdują się już poza szlakiem turystycznym i nie są pomnikiem przyrody.
Historia.
Nazwę skałom nadano na cześć pochodzącego z tych okolic (z Królówki) poety, historyka, teoretyka literatury, publicysty, tłumacza i profesora Uniwersytetu Warszawskiego Kazimierza Brodzińskiego. Często przebywał on na tych kamieniach czerpiąc tu natchnienie do swoich utworów. We „Wspomnieniach” pisze on:
"„ ... póki jeszcze służyła jesienna pora chodziłem w pole i ukryty w gęstwinach układałem rymy...”".
Później, gdy pozbawiony został stałej pracy i towarzystwa ludzi, znajdował ukojenie
"„w drzewach, ziołach i strumykach, nad któremi czas mój pędziłem”."
Miejsce to było też od dawna odświętne dla miejscowej ludności. W czasie zaborów zbierali się tutaj podczas świąt, śpiewając religijne i patriotyczne pieśni ku pokrzepieniu serc. Już w 1938 r. bocheński oddział Polskiego Towarzystwa Tatrzańskiego wykupił ten teren by go chronić i nazwał skały imieniem Kazimierza Brodzińskiego. Po wojnie opiekę nad Kamieniami Brodzińskiego przejęło Polskie Towarzystwo Turystyczno-Krajoznawcze. Planowano utworzyć geologiczno-leśny rezerwat przyrody o powierzchni 10,34 ha obejmujący grupę skał wraz z fragmentem otaczającego je lasu. Nie udało się utworzyć rezerwatu, ale w 1962 r, skały zostały uznane za pomnik przyrody.
W 2006 r. w ramach projektu Małopolski Szlak Geoturystyczny zamontowano opracowane przez specjalistów z Akademii Górniczo-Hutniczej w Krakowie tablice informujące o budowie i genezie powstania tych skał.
Przyroda.
Kamienie Brodzińskiego znajdują się w świetlistym lesie sosnowym z dużą domieszką brzozy brodawkowatej i niewielką domieszką dęba szypułkowego, dęba czerwonego i innych drzew. W runie leśnym obficie występuje borówka czarna i borówka brusznica, poza tym spotyka się kopytnik pospolity, bluszcz pospolity. Obficie rosną grzyby zbierane przez licznych tutaj grzybiarzy. W lesie występuje m.in. salamandra plamista, jest to jedno z najdalej na północ wysuniętych jej stanowisk w Polsce. Obok kamieni niewielka śródleśna polana, miejsce gdzie często urządzane są biwaki.
Turystyka i rekreacja.
 Bochnia – Nowy Wiśnicz – Kamień Grzyb – Kamienie Brodzińskiego – Rajbrot – Łopusze – Przełęcz Rozdziele – Widoma – góra Kamionna – Pasierbiecka Góra – Tymbark.
Najłatwiej dość do Kamieni Brodzińskiego odcinkiem tego szlaku od drogi nr 966 z parkingu obok restauracji „Zajazd pod Kamieniem” w lesie na szczycie wzgórza (10 min).
3 sierpnia 2001 r. UG w Lipnicy Murowanej otworzył tutaj dydaktyczną ścieżkę spacerowo-przyrodniczą o długości ok. 1 km. Prowadzi ona wygodną drogą leśną od drogi nr 966, równolegle do niebieskiego szlaku turystycznego przez kompleks leśny na stokach Paprotnej. Ścieżka posiadała 6 przystanków z planszami dydaktycznymi informującymi o przyrodzie i geologii okolic oraz o Kazimierzu Brodzińskim. Ścieżka zatacza koło wracając do punktu wyjścia/.
Na wszystkich 6 skałach uprawiany jest bouldering.

</doc>
<doc id="715576" url="https://pl.wikipedia.org/wiki?curid=715576" title="Strzygonia">
Strzygonia



</doc>
<doc id="715580" url="https://pl.wikipedia.org/wiki?curid=715580" title="Panolis flammea">
Panolis flammea



</doc>
<doc id="715582" url="https://pl.wikipedia.org/wiki?curid=715582" title="Charles Gordon-Lennox (6. książę Richmond)">
Charles Gordon-Lennox (6. książę Richmond)

Charles Henry Gordon-Lennox, 6. książę Richmond, 6. książę Lennox i 1. książę Gordon KG (ur. 27 lutego 1818 w Londynie, zm. 27 września 1903 w Gordon Castle) – brytyjski arystokrata i polityk, najstarszy syn Charlesa Gordona-Lennoksa, 5. księcia Richmond i Lennox, oraz lady Caroline Paget, córki 1. markiza Anglesey. Od urodzenia tytułowany był hrabią Marchii.
Życiorys.
Wykształcenie odebrał w Westminsterze i Christ Church na Uniwersytecie Oksfordzkim. Na studiach przez krótki czas grał w krykieta. Później Służył w Królewskiej Gwardii Konnej ("Royal Horse Guards") i był adiutantem księcia Wellington.
Karierę polityczną rozpoczął w 1841 r., kiedy to został wybrany do Izby Gmin z okręgu West Sussex z ramienia Partii Konserwatywnej. W 1859 r. został członkiem Tajnej Rady. Rok później odziedziczył po swoim ojcu tytuły księcia Richmond i Lennox, wskutek czego zasiadł w Izbie Lordów. W 1867 r. został kawalerem Orderu Podwiązki. Sprawował wiele funkcji w kolejnych konserwatywnych rządach. Był dwukrotnie przewodniczącym Zarządu Handlu (1867-1868, 1885), Lordem Przewodniczącym Rady (1874-1880) i ministrem ds. Szkocji (1885-1886). W 1876 r. został mianowany 1. księciem Gordon. Był również kanclerzem uniwersytetu w Aberdeen od 1851 r. aż do swojej śmierci.
28 listopada 1843 r. w kościele św. Jerzego przy Hanover Square w Londynie poślubił Frances Harriett Greville (8 marca 1824 – 8 marca 1887), córkę Algernona Fredericka Greville’a i Charlotte Cox, córki R.H. Coksa. Charles i Frances mieli razem czterech synów i dwie córki:

</doc>
<doc id="715585" url="https://pl.wikipedia.org/wiki?curid=715585" title="Źródło (ujednoznacznienie)">
Źródło (ujednoznacznienie)



</doc>
<doc id="715588" url="https://pl.wikipedia.org/wiki?curid=715588" title="Książę Gordon">
Książę Gordon

Książęta Gordon 1. kreacji (parostwo Szkocji)
Książęta Gordon 2. kreacji (parostwo Zjednoczonego Królestwa)

</doc>
<doc id="715590" url="https://pl.wikipedia.org/wiki?curid=715590" title="Pomnik przyrody Kamienie Brodzińskiego">
Pomnik przyrody Kamienie Brodzińskiego



</doc>
<doc id="715591" url="https://pl.wikipedia.org/wiki?curid=715591" title="Motolotniarstwo">
Motolotniarstwo



</doc>
<doc id="715592" url="https://pl.wikipedia.org/wiki?curid=715592" title="Spała (ujednoznacznienie)">
Spała (ujednoznacznienie)



</doc>
<doc id="715594" url="https://pl.wikipedia.org/wiki?curid=715594" title="Leptidea sinapis">
Leptidea sinapis



</doc>
<doc id="715595" url="https://pl.wikipedia.org/wiki?curid=715595" title="Wawelskie wzgórze">
Wawelskie wzgórze

Wawelskie wzgórze. Powieść historyczna z czasów Łokietka – powieść Karola Bunscha z 1953 roku, 13 część cyklu "Powieści Piastowskie", rozgrywająca się na początku XIV wieku, w czasach Władysława Łokietka.
Tłem historycznym jest próba zjednoczenia ziem polskich przez króla, walki o Kraków, walki z Brandenburczykami i zakonem krzyżackim o Pomorze Gdańskie, spór Łokietka z biskupem Muskatą oraz inspirowany przez krakowski patrycjat bunt z 1311 roku. 
Bohaterem powieści jest nieznający swego pochodzenia, potężnej postury, nieco naiwny Krzych, którego zmienne koleje historii boleśnie doświadczają, ale i wynoszą do stanu rycerskiego. Los zdaje się popychać bezwiednego Krzycha od zasług do zdrady, od męstwa do hańby, gromadząc przy nim zarówno ludzi oddanych, jak i tych, dla których jest tylko narzędziem.
Historia Krzycha zaczyna się, gdy ratuje życie przyjacielowi Łokietka kasztelanowi Jaśkowi Leliwie. Ten wypadek łączy jego losy z Hanną, córką Leliwy, która staje się miłością jego życia. Służba u biskupa Muskaty wiąże życie Krzycha z Krakowem, a później również i z Łokietkiem. Tam też poznaje chadzającego własnymi drogami Ostróżkę, który pomaga mu się odnaleźć w nieznanym dla niego świecie, a i nieraz ratuje życie. Niespełniona miłość, nieznajomość własnego pochodzenia, obce mieszczańskie środowisko wpędzają Krzycha we frustrację, która zdaje się popychać go ku zagładzie. Z pomocą przychodzą jednak przyjaciele.

</doc>
<doc id="715596" url="https://pl.wikipedia.org/wiki?curid=715596" title="Zbigniew Komorowski">
Zbigniew Komorowski

Zbigniew Zygmunt Komorowski (ur. 17 marca 1944 w Szymanowie) – polski polityk i przedsiębiorca, senator II i III kadencji, poseł na Sejm IV kadencji, przedsiębiorca, współwłaściciel koncernu Bakoma i grupy kapitałowej Polskie Młyny.
Życiorys.
Ukończył w 1967 studia na Wydziale Inżynierii Budowlanej Politechniki Warszawskiej.
W 1989 wspólnie m.in. z Edwardem Mazurem założył firmę Bakoma. Nabył też sieć zakładów zbożowych w Brzegu, Bydgoszczy, Szymanowie i Kielcach, tworząc grupę Polskie Młyny. Poprzez tę firmę stał się jednym z głównych udziałowców na polskim rynku zboża. W 2002 był głównym udziałowcem Warszawskiej Giełdy Towarowej, gdy jej prezesem został Waldemar Pawlak. 
Należał do Zjednoczonego Stronnictwa Ludowego. W latach 1991–1997 był senatorem II i III kadencji z województwa skierniewickiego, od 2001 do 2005 sprawował mandat posła IV kadencji z okręgu płockiego z ramienia Polskiego Stronnictwa Ludowego. W 2005 nie ubiegał się o reelekcję.
W 2021 zajął 22. miejsce na liście najbogatszych Polaków magazynu „Forbes” z majątkiem wycenianym na 2 mld zł.

</doc>
<doc id="715597" url="https://pl.wikipedia.org/wiki?curid=715597" title="Callistege mi">
Callistege mi



</doc>
<doc id="715598" url="https://pl.wikipedia.org/wiki?curid=715598" title="Euclidia mi">
Euclidia mi



</doc>
<doc id="715599" url="https://pl.wikipedia.org/wiki?curid=715599" title="Hyloicus pinastri">
Hyloicus pinastri



</doc>
<doc id="715600" url="https://pl.wikipedia.org/wiki?curid=715600" title="Sphinx ligustri">
Sphinx ligustri



</doc>
<doc id="715602" url="https://pl.wikipedia.org/wiki?curid=715602" title="Sphingidae">
Sphingidae



</doc>
<doc id="715603" url="https://pl.wikipedia.org/wiki?curid=715603" title="Acherontia atropos">
Acherontia atropos



</doc>
<doc id="715605" url="https://pl.wikipedia.org/wiki?curid=715605" title="Celerio euphorbiae">
Celerio euphorbiae



</doc>
<doc id="715608" url="https://pl.wikipedia.org/wiki?curid=715608" title="Tortricidae">
Tortricidae



</doc>
<doc id="715609" url="https://pl.wikipedia.org/wiki?curid=715609" title="Frenatae">
Frenatae



</doc>
<doc id="715610" url="https://pl.wikipedia.org/wiki?curid=715610" title="Motyle nocne">
Motyle nocne



</doc>
<doc id="715614" url="https://pl.wikipedia.org/wiki?curid=715614" title="Omlet">
Omlet

Omlet – potrawa w formie placka, przyrządzana ze smażonych jaj.
Omlety były już znane w starożytnym Rzymie, ale dopiero Francuzi udoskonalili i urozmaicili ich smak. Do polskiej kuchni trafiły za sprawą Marii Sobieskiej, która rozpowszechniła je w czasie swoich licznych podróży po kraju.
Istnieje wiele odmian omletów, wśród których wyróżnić można m.in.:

</doc>
<doc id="715619" url="https://pl.wikipedia.org/wiki?curid=715619" title="Eliza Michalik">
Eliza Michalik

Eliza Michalik (ur. 3 października 1976) – polska dziennikarka telewizyjna, radiowa i prasowa, w latach 2007–2019 dziennikarka stacji telewizyjnej Superstacja, w której prowadziła m.in. program publicystyczny "Nie ma żartów"; od 2019 felietonistka „Gazety Wyborczej”, portalu NaTemat.pl i Koduj24.pl oraz dziennikarka telewizji internetowej Onetu, a od 2020 również prowadząca audycje na antenie Radia Nowy Świat. Od 2021 przygotowuje także autorskie podcasty tworzone w "Sekielski Brothers Studio".
Życiorys.
Karierę dziennikarską rozpoczęła w „Panoramie Pilskiej” następnie pracowała w „Gazecie Polskiej”. Wraz z Tomaszem Sakiewiczem była współautorką książki "Układ" z 2003 o powiązaniach SLD z Samoobroną. Publikowała również w tygodniku „Wprost”, „Gościu Niedzielnym” i „Ozonie”. Razem z Pawłem Oksanowiczem prowadziła w Radiu Kolor audycję „Czekając na środę, czyli godzina niepoprawności politycznej”.
W 2003 została oskarżona o naruszenie praw autorskich Hanny Harasimowicz-Grodeckiej, przez wykorzystanie fragmentów jej tekstów, w jednym ze swoich artykułów ("Czy eksmisja to dobry interes", „Gazeta Polska” nr 9 (503) z 5 marca 2003 r.) bez powołania się na źródło. Wkrótce potem „Gazeta Polska” opublikowała przeprosiny. Była autorką bloga w serwisie Salon24.pl. Na początku 2007 w komentarzach do jej notatek ponownie zaczęły pojawiać się oskarżenia o plagiaty. Usuwanie tego typu komentarzy spowodowało, że sprawę opisał w swoim blogu Gniewomir Świechowski, a potem powstał blog kolejny, o nazwie "Eliza Watch", w którym internauci wpisywali fragmenty tekstów Elizy Michalik, porównując je z domniemanymi źródłami. 23 lutego 2007 Igor Janke poinformował o zakończeniu współpracy Salonu24 z Elizą Michalik. Eliza Michalik nie przyznaje się do plagiatu oraz twierdzi, że "afera plagiatowa była zemstą środowiska prawicowego za to, że się od niego odwróciła".
Po odejściu z Salonu 24 pracowała w „Życiu Warszawy”. Wiosną 2007 związała się z telewizją Superstacja, gdzie prowadziła programy „Do Elizy” i „Eliża na plaży”, potem wraz z Marcinem Tellerem współtworzyła piątkowy program „Gilotyna”. Prowadziła też codzienny program „Nie ma żartów” (ostatni odcinek wyemitowano 4 czerwca 2019) i „Szpile”. Od 7 czerwca do 30 sierpnia 2013 równolegle do współpracy z Superstacją prowadziła piątkowe „Poranki RDC”, a od 7 września 2013 do 7 marca 2015 prowadziła sobotni poranny program „Bez pudru” w Polskim Radiu RDC. Po zmianie profilu Superstacji, która zrezygnowała z tematów politycznych, Eliza Michalik 5 czerwca 2019 zakończyła współpracę z kanałem. W czerwcu 2018 została felietonistką portalu Koduj24.pl.
Od czerwca 2019 jest stałą felietonistką „Gazety Wyborczej". 7 lipca 2019 uruchomiła swój własny kanał na YouTube, na którym publikuje autorskie felietony wideo. Dziennikarka sporadycznie prowadzi także relacje na żywo na portalu Facebook, gdzie odpowiada na pytania internautów.
Wystąpiła w teledysku hip-hopowym rapera DOMINIKAzZDS pt. "My wolni ludzie", który miał swoją premierę na YouTube 10 lipca 2019.
20 sierpnia 2019 została felietonistką portalu NaTemat.pl, a od 6 września tego samego roku prowadzi jeszcze piątkowe wydanie magazynu "Onet opinie" w telewizji internetowej portalu Onet.pl. W lipcu 2020 dołączyła do redakcji publicystycznej Radia Nowy Świat, gdzie komentuje wydarzenia społeczno-polityczne oraz prowadzi program "W głębi duszy". Do tej audycji często zapraszane są osoby mało znane publicznie, ale posiadające nietuzinkowe pasje i zawody.
W styczniu 2021 dołączyła do zespołu redakcyjnego "Sekielski Brothers Studio", którego twórcami są Tomasz i Marek Sekielscy. Na stronie interentowej "sekielscy.pl" i w kilku serwisach streamingowych ukazują się odcinki jej programu pt. "Blisko siebie", które przygotowywane są w formie podcastów.
Życie prywatne.
Wychowywała się w tradycyjnej katolickiej rodzinie, jednak obecnie jest ewangeliczką reformowaną. Była zamężna.
Wyróżnienia.
W lutym 2011 została nominowana do nagrody Wiktor w kategorii „Najlepszy komentator i publicysta”. W 2014 roku została nominowana do nagrody "Okulary równości" w kategorii Prawa kobiet i przeciwdziałanie dyskryminacji z powodu płci.

</doc>
<doc id="715622" url="https://pl.wikipedia.org/wiki?curid=715622" title="Leon Sperling">
Leon Sperling

Leon Sperling (ur. 7 sierpnia 1900 w Krakowie, zm. ok. 15 grudnia 1941 we Lwowie) – polski piłkarz żydowskiego pochodzenia występujący na pozycji napastnika, reprezentant Polski w latach 1921–1930, olimpijczyk, ofiara Holocaustu.
Życiorys.
Jeden z najlepszych napastników okresu międzywojennego. Wychowanek Jutrzenki Kraków, w dorosłej karierze związany z Cracovią (1920–1934). Rozegrał w barwach "Pasów" 381 meczów, w tym 131 ligowych. W barwach Cracovii zdobył trzykrotnie tytuły mistrza Polski (1921, 1930, 1932).
W reprezentacji zagrał w 16 meczach oficjalnych i 5 spotkaniach z drużynami amatorskimi (21 spotkań w barwach reprezentacji to klubowy rekord, w meczach oficjalnych należy on jednak do Tadeusza Parpana – 20 meczów), strzelając 2 gole. Debiutował w pierwszym meczu rozegranym przez polską reprezentację 18 grudnia 1921 w Budapeszcie z Węgrami (przegrana 0:1). W 1924 wystąpił na igrzyskach olimpijskich w Paryżu.
Pochodził z żydowskiej rodziny. Ukończył liceum handlowe i pracował jako kasjer Banku Małopolskiego w Krakowie. Po wybuchu II wojny światowej znalazł się we Lwowie, gdzie był trenerem. Po wkroczeniu Niemców trafił do getta lwowskiego. Został zastrzelony na ulicy między 15 a 20 grudnia 1941 przez pijanego gestapowca.
Tak pisał o Sperlingu piłkarz Cracovii Józef Kałuża: „Znakomity lewoskrzydłowy, technik najwyższej klasy, wielki indywidualista. Zbliżony w stylu gry całkowicie do Mielecha – ustępował mu w szybkości, bił go natomiast zwrotnością ruchów i jakością strzału”.
Henryk Vogler dodawał: „Maleńki lewoskrzydłowy Sperling, wołany "Muniu", umiejący tak sprytnie wymanewrować dryblingiem przeciwników, że cała widownia rechotała ze śmiechu”.

</doc>
<doc id="715625" url="https://pl.wikipedia.org/wiki?curid=715625" title="Kaplica rodziny Zawiszów Czarnych w Chełmży">
Kaplica rodziny Zawiszów Czarnych w Chełmży

Kaplica rodziny Zawiszów Czarnych w Chełmży – neobarokowy zabytek sepulkralny, grobowiec rodziny Zawiszów Czarnych herbu Przerowa z Warszewic.
Historia.
Wzniesione w 1879 roku mauzoleum znajduje się na terenie tzw. „starego” cmentarza powstałego w I. poł. XIX w. w miejscu dawnego średniowiecznego kościoła św. Jerzego ze szpitalem (przytułkiem) dla trędowatych, który rozebrano w 1827 roku. Fronton bogato zdobionej budowli zwieńczonej krzyżem zdobią herby nawiązujące do bitwy pod Grunwaldem. W ołowianych trumnach spoczywają tutaj potomkowie rodziny Sczanieckich z Nawry oraz Zawiszów Czarnych z Warszewic, m.in. Alfred Zawisza Czarny, powstaniec listopadowy, który po śmierci 13 maja 1878 roku został tutaj pochowany.

</doc>
<doc id="715629" url="https://pl.wikipedia.org/wiki?curid=715629" title="Artur Władysław Potocki">
Artur Władysław Potocki

Artur Władysław Potocki herbu Pilawa (ur. 14 czerwca 1850 w Krzeszowicach, zm. 26 marca 1890 tamże) – hrabia, austriacki szambelan od 1881, konserwatywny polityk galicyjski, kawaler maltański (w zakonie od 1886 roku), kawaler Honoru i Dewocji w Wielkim Przeoracie Czeskim.
Życiorys.
Syn Adama Potockiego i Katarzyny z Branickich, brat Andrzeja Kazimierza Potockiego i Róży Raczyńskiej. Został ochrzczony w Krzeszowicach i otrzymał imiona: Artur Władysław Józef Maria Potocki. Ukończył Gimnazjum św. Anny w Krakowie, potem studiował w Paryżu i Wrocławiu. Na rok przerwał studia, aby odbyć służbę wojskową w pułku strzelców w Czechach. 
Posiadał liczne majątki ziemskie: Krzeszowice, Staszowskie, Mędrzechów, Biała Cerkiew, Ruda.
Otrzymał tytuł szambelana austriackiego i dożywotniego członka austriackiej Izby Panów.
Jako działacz gospodarczy był członkiem licznych organizacji społecznych. W latach 1887-1889 był prezesem Towarzystwa Rolniczego Krakowskiego. Był prezesem Krakowskiego Towarzystwa Ubezpieczeniowego, oraz Rady Nadzorczej Od 1887 do 1890 pełnił funkcję prezesa Towarzystwa Wzajemnych Ubezpieczeń w Krakowie. Założył Towarzystwo Zaliczkowe w Krzeszowicach.
7 lipca 1877 poślubił Annę Różę Lubomirską (zmarła w 1881) i miał z nią 3 córki:
Przyczyną jego śmierci był rak gardła. Został pochowany 29 marca 1890 w krypcie rodowej Potockich w Krzeszowicach.

</doc>
<doc id="715630" url="https://pl.wikipedia.org/wiki?curid=715630" title="Ministrowie ds. Szkocji">
Ministrowie ds. Szkocji

Minister ds. Szkocji (ang. "Secretary of State for Scotland", gael. "Rùnaire Stàite na h-Alba"), brytyjski urząd ministerialny powstały po unii Anglii i Szkocji w 1707 r. Został zniesiony po jakobickim powstaniu w 1746 r. Od tej pory sprawami Szkocji zajmowało się Home Office. Swoje odrębne ministerstwo Szkocja otrzymała ponownie w 1885 r.

</doc>
<doc id="715631" url="https://pl.wikipedia.org/wiki?curid=715631" title="2011">
2011

Wydarzenia w Polsce.
Wydarzenia szczegółowo: 
Wydarzenia na świecie.
Wydarzenia szczegółowo: 

</doc>
<doc id="715636" url="https://pl.wikipedia.org/wiki?curid=715636" title="Samuel von Cocceji">
Samuel von Cocceji

Samuel von Cocceji (wymowa: "kok’ce:ji", ur. 20 października 1679 w Heidelbergu, zm. 4 października 1755 w Berlinie) – niemiecki baron, prawnik.
Rodzina Cocceji (lub Coccejus, pierwotne nazwisko "Koch") pochodziła z Bremy i wydała w XVII wieku paru znanych teologów ewangelicko-reformowanych. Ojciec Samuela Heinrich Coccejus (1644–1719), znawca prawa międzynarodowego o europejskiej sławie, był profesorem prawa w Heidelbergu (następcą Samuela von Pufendorfa), potem w Utrechtcie i na koniec we Frankfurcie nad Odrą na uniwersytecie Viadrina. W roku 1702 otrzymał szlachectwo pruskie ze zmianą nazwiska na Cocceji von Cocq.
Samuel studiował prawo na uniwersytecie Viadrina u swego ojca i uzyskał stopień doktora praw w roku 1699, po czym odbył trzyletnią podróż do Italii, Francji, Holandii i Anglii. W roku 1702 powołano go na profesora prawa na uniwersytecie Viadrina. W latach 1711–1713 działał jako delegat Prus przy Sądzie Kameralnym Rzeszy w Wetzlarze. W latach 1714–1715 był pruskim ambasadorem w Wiedniu.
W roku 1723 Cocceji otrzymał stanowisko prezesa pruskiego Sądu Najwyższego ("Kammergericht") w Berlinie, w roku 1727 został ministrem sprawiedliwości. Stworzył wtedy jednolitą praktykę sądownictwa dla państwa pruskiego z trzema instancjami sądów i uniezależnił sędziów od junkrów poprzez osadzenie ich na stałych etatach z określonym dokładnie wynagrodzeniem, co wywołało gwałtowne reakcje szlachty pruskiej i spowodowało odwołanie Samuela przez króla Fryderyka Wilhelma I ze stanowiska ministra (1739). Powrócił do łask królewskich za panowania Fryderyka Wielkiego. W marcu 1743 roku został mianowany pierwszym ministrem sprawiedliwości dla Śląska, a w roku 1747 Wielkim kanclerzem Prus (była to funkcja w resorcie sprawiedliwości, nie odpowiadała premierowi) i nadał mu 1749 tytuł baronowski jako Samuel Freiherr von Cocceji, porzucając dodatek "von Cocq". Największymi osiągnięciami Coccejiego były przystosowanie prawa śląskiego do prawa pruskiego po zdobyciu krainy przez Fryderyka Wielkiego i stworzenie jednolitego kodeksu prawnego dla całych Prus – Cocceji opublikował swój projekt w latach 1747–1749 ("Projekt des codicis Fridericiani Marchiani", Corpus Iuris Fridericianum). Po paru dziesięcioleciach debat, po wprowadzeniu pewnych zmian, przyjęto projekt w roku 1785. Bardzo do Samuela Cocceji przywiązany Fryderyk Wielki napisał po jego śmierci długi list kondolencyjny do wdowy i nakazał ustawić marmurowe popiersie wielkiego prawnika w westybulu Sądu Najwyższego w Berlinie.
Samuel von Cocceji ożenił się z generalską córką Johanną Charlottą von Beschefer (zm. 3 maja 1765), która w posagu wniosła trzy folwarki w księstwie Cammin na ówczesnym Pomorzu Zaodrzańskim: Kleist, Laase i Wusseken. W 1733 wystawił okazały rokokowy pałac na berlińskiej alei Unter den Linden (dziś zwany "Opernpalais" lub "Prinzessinenpalais"). Miał dwie córki i trzech synów. Spośród synów najbardziej znany był polski generał Karol Fryderyk Ernest de Cocceji. Baronowska gałąź rodu Cocceji wygasła 12 lipca 1808 z bezdzietną śmiercią najmłodszego syna Samuela, Karola Ludwika, który przez parę lat był żonaty z 10 lat od siebie starszą tancerką baletową Barbarą Campanini.

</doc>
<doc id="715637" url="https://pl.wikipedia.org/wiki?curid=715637" title="Deportivo Madryn">
Deportivo Madryn

Club Social y Deportivo Madryn, znany powszechnie pod nazwą Deportivo Madryn, a niekiedy także Madryn − argentyński klub piłkarski z siedzibą w mieście Puerto Madryn leżącym w prowincji Chubut.
Historia.
Klub założony został 7 maja 1924 roku i gra obecnie w czwartej lidze argentyńskiej Torneo Argentino B.

</doc>
<doc id="715638" url="https://pl.wikipedia.org/wiki?curid=715638" title="Wydział Rolniczy Akademii Rolniczej we Wrocławiu">
Wydział Rolniczy Akademii Rolniczej we Wrocławiu



</doc>
<doc id="715639" url="https://pl.wikipedia.org/wiki?curid=715639" title="Dominik Potocki (1646–1683)">
Dominik Potocki (1646–1683)

Dominik Potocki herbu Pilawa (ur. 1646, zm. 14 grudnia 1683) – podskarbi nadworny koronny.
Życiorys.
Syn Mikołaja, brat Stefana, starosty niżyńskiego, Jakuba, pisarza polnego koronnego, Mikołaja, generała ziem podolskich i Piotra, wojewody bracławskiego.
Poseł sejmiku halickiego na sejm nadzwyczajny 1668 roku. Poseł sejmiku wiszeńskiego województwa ruskiego z ziemi halickiej na sejm koronacyjny 1676 roku. Poseł sejmiku halickiego na sejm 1681 roku, sejm 1683 roku.
Został podkomorzym halickim w 1680, później podskarbim nadwornym koronnym w 1683 oraz starostą chmielnickim. Żonaty z Konstancją Truskolaską (zm. 1714), córka Mikołaja Truskolaskiego, podkomorzego halickiego. 
Po wojnie z Turcją, w 1679 r. sprowadził do Tyśmienicy ormiańskich uciekinierów z Kamieńca Podolskiego, budując dla nich drewniany kościół pw. Najświętszej Marii Panny.

</doc>
<doc id="715641" url="https://pl.wikipedia.org/wiki?curid=715641" title="Wydział Medycyny Weterynaryjnej Akademii Rolniczej we Wrocławiu">
Wydział Medycyny Weterynaryjnej Akademii Rolniczej we Wrocławiu



</doc>
<doc id="715642" url="https://pl.wikipedia.org/wiki?curid=715642" title="Club Social y Deportivo Madryn">
Club Social y Deportivo Madryn



</doc>
<doc id="715644" url="https://pl.wikipedia.org/wiki?curid=715644" title="Glosator">
Glosator

Glosator (gr. "γλώσσα" - "glóssa" z łacińską końcówką) – prawnik średniowieczny. Nazwą tą określano prawników w XI, XII i I połowy XIII wieku z Italii (początkowo z Pawii i Rawenny, lecz przede wszystkim Bolonii), a także z Francji (szkoła w Orleanie) i Świętego Cesarstwa Rzymskiego, którzy odrodzili zainteresowanie prawem rzymskim. Glosatorzy badali prawo rzymskie na podstawie źródeł prawa kanonicznego – kodeksu Justyniana. Z biegiem czasu działalność szkoły zdobyła międzynarodową renomę, przyciągając do Bolonii rzesze studentów z całej Europy.
Znani glosatorzy.
Za założyciela ruchu glosatorów uznaje się Irneriusa, prawnika bolońskiego żyjącego na przełomie XI i XII wieku. Dzieło kontynuowali jego uczniowie: Bulgarus, Martinus, Jacobus de Boragine i Hugo – tzw. "quattuor doctores". Znani byli także ich następcy: Azon, Placentinus i Roffredus.
Najsłynniejszym glosatorem, i jednym z ostatnich, był Accursius – jego dzieło "Glossa ordinaria" było zbiorem około 100 tysięcy glos własnych i jego poprzedników. Dzieło to zyskało rozgłos w sądownictwie i miało bardzo duży wpływ na sądownictwo. Wydanie "Glossa ordinaria" jednocześnie zamknęło rozwój szkoły.
Praca glosatorów.
Glosatorzy przeprowadzali bardzo skrupulatne i wnikliwe analizy tekstów prawnych, które prowadziły do opracowania zbiorów wyjaśnień. Początkowo swoje wyjaśnienia i uwagi zapisywali na marginesach analizowanych tekstów (tzw. "glosa marginalis") lub między wierszami tekstu ("glosa interlinearis"). Później glosy były gromadzone w obszerne zbiory, kopiowane w osobnych księgach, a wkrótce pisane także na marginesach tekstów prawnych.
Działalność glosatorów sprowadzała się do egzegezy tekstów justyniańskich, przy zastosowaniu metody scholastycznej – objaśniania poszczególnych słów, zdań, i ustępów drogą operacji logiczno-językowej. W późniejszym okresie ich interpretacje skłaniały się ku praktycznemu odzwierciedleniu potrzeb czasu i próbowali formułować ogólniejsze twierdzenia i zasady prawne.
Innymi ich pracami były "summae" (streszczenia), "distinctiones" (rozróżnienia pojęciowe), "dissentiones dominorum" (zbiory kontrowersji poszczególnych glosatorów), "casus" (zbiory fikcyjnych przypadków dla wyjaśnienia rozstrzygnięć zawartych w źródłach) oraz monografie i całościowe opracowania procesu. 
Dzieło ich kontynuowane było przez komentatorów piszących komentarze bardziej obszerne od glos.
Glosatorzy a niemiecka Rzesza.
Glosatorzy uważali prawo rzymskie za prawo żywe, wskrzeszone przez odrodzenie się cesarstwa rzymskiego w niemieckiej Rzeszy, a cesarzy niemieckich za bezpośrednich kontynuatorów cesarzy rzymskich. Posługiwanie się prawem rzymskim uznawali za dowód przynależności do Rzeszy.
Związek glosatorów ze Świętym Cesarstwem Rzymskim potwierdziło włączenie przez nich ustawodawstwa cesarskiego do "Corpus Iuris Civilis". Kodyfikacji justyniańskiej nadali nowy kształt – zbiór składający się z 4 części: "Kodeksu", "Digestów", "Instytucji" i "Nowel". Do nowel dawnych podzielonych na 9 grup, dodano 2 nowe grupy, w których zawarto spis longobardzkiego prawa lennego oraz ustawy cesarzy Fryderyka I i Fryderyka II.

</doc>
<doc id="715645" url="https://pl.wikipedia.org/wiki?curid=715645" title="Cztery wesela i pogrzeb">
Cztery wesela i pogrzeb

Cztery wesela i pogrzeb (ang. "Four Weddings and a Funeral") – brytyjska komedia romantyczna z 1994 roku w reżyserii Mike’a Newella, zrealizowana według scenariusza Richarda Curtisa.
Pierwszy film z serii komedii romantycznych duetu Richard Curtis – Hugh Grant. Obraz zdobył 23 różne nagrody filmowe i stał się najbardziej kasowym brytyjskim filmem w historii.
Ścieżka dźwiękowa wykreowała przebój grupy Wet Wet Wet "Love Is All Around", który został strawestowany później w innym filmie duetu Curtis – Grant pt. "To właśnie miłość" (2003) jako "Christmas Is All Around".
Produkcja.
Zdjęcia do filmu kręcono na obszarze Londynu i okolicznych hrabstw. Do lokalizacji wykorzystanych przez filmowców należały:

</doc>
<doc id="715646" url="https://pl.wikipedia.org/wiki?curid=715646" title="Feliks Potocki (1779–1811)">
Feliks Potocki (1779–1811)

Feliks Potocki herbu Pilawa (ur. 31 sierpnia 1777, zm. 27 lutego 1811 w Księstwie Warszawskim) – pułkownik Pułku 4 Piechoty Księstwa Warszawskiego.
Był synem Franciszka Piotra i Krystyny Potockiej. Był członkiem loży masońskiej Świątyni Izys w 1811 roku. W 1810 roku przygotowywał plan spisku republikańskiego w Księstwie Warszawskim, którego celem było obalenie rządów napoleońskich, wywołanie powstania narodowego we wszystkich trzech zaborach, wezwanie Tadeusza Kościuszki na wodza oraz samodzielna odbudowa Polski w granicach przedrozbiorowych.

</doc>
<doc id="715653" url="https://pl.wikipedia.org/wiki?curid=715653" title="Krzysztof Bukalski">
Krzysztof Bukalski

Krzysztof Jan Bukalski (ur. 22 września 1970 w Krakowie) − polski piłkarz, pomocnik, trener. Karierę zakończył po rundzie jesiennej sezonu 2007/08.
Kariera.
Wychowanek Wandy Nowa Huta. W wieku 15 lat przeszedł do Hutnika Kraków, z którym awansował w sezonie 1989/90 do ekstraklasy. Jako zawodnik Hutnika zadebiutował w reprezentacji Polski 15 marca 1995 w wygranym 4:1 meczu z reprezentacją Litwy w Ostrowcu Świętokrzyskim.
W drużynie Hutnika wystąpił w sumie w 243 meczach, w których zdobył 45 bramek.
W 1999 grając w barwach Wisły zdobył Mistrzostwo Polski. Zagrał w 332 meczach polskiej ekstraklasy zdobywając w nich 50 bramek. Przez 2,5 sezonu pełnił funkcję kapitana Górnika Zabrze.
Zimą 2007 roku zakończył piłkarską karierę.
W kwietniu 2010 roku został trenerem drugoligowego Przeboju Wolbrom
Od 1 lipca 2011 roku szkoleniowiec Garbarni Kraków.

</doc>
<doc id="715655" url="https://pl.wikipedia.org/wiki?curid=715655" title="John Amery">
John Amery

John Amery (ur. 14 marca 1912, zm. 19 grudnia 1945 w Londynie) – faszysta, hitlerowski kolaborant podczas II wojny światowej, założyciel Wolnego Korpusu Brytyjskiego i następnie propagandysta radiowy.
Młodość.
Był synem konserwatywnego ministra Indii w rządzie Winstona Churchilla, Leopolda Amery’ego. Uczęszczał do szkoły Harrow w Londynie, gdzie – jak wspominali jego wychowawcy – sprawiał wiele trudności awanturniczym i hulaszczym trybem życia (przez kilka semestrów był wydalony ze szkoły i trzymany pod opieką prywatnego korepetytora). Po ukończeniu szkoły zajął się biznesem, z którego wycofał się w 1936 r. po bankructwie. Wyjechał do Francji do Paryża.
Lata międzywojenne i początek II wojny światowej.
W październiku tego roku udał się do ogarniętej wojną domową Hiszpanii, gdzie stanął po stronie gen. Francisco Franco. Początkowo zajmował się jedynie dostawą broni dla frankistów. Jednak już w 1937 r. mianowano go oficerem wywiadu włoskich wojsk ochotniczych, a po zakończonym konflikcie odznaczony został orderem za bohaterstwo na polu walki. W Hiszpanii poznał też swojego późniejszego przyjaciela Jacques’a Doriota, przywódcę faszystowskiej Francuskiej Partii Ludowej. W kolejnych latach podróżowali obaj po Austrii, Czechosłowacji, Włoszech i Niemczech, gdzie obserwowali rozwój ugrupowań faszystowskich, aż w końcu zamieszkali we Francji, gdzie zastała ich wojna i okupacja kraju przez Niemców. John Amery wspierał wówczas działalność J. Doriota i jego kolaboranckiego ugrupowania. Nie mógł pogodzić się z faktem, że jego ojczyzna znalazła się w stanie wojny z Niemcami (jego ojciec znalazł się w gabinecie wojennym W. Churchilla, a brat Julian służył w wojsku brytyjskim w stopniu kapitana).
Okres kolaborancki.
Pod koniec 1941 r. zainteresowały się nim władze niemieckie. Po rozpoczęciu wojny z ZSRR 22 czerwca tego roku, zaproponował on Niemcom sformowanie ochotniczej jednostki brytyjskiej do walki z Sowietami. W jej skład mieliby wchodzić Anglicy tak z terenów Zjednoczonego Królestwa, jak też obozów jenieckich. Propozycja ta została przyjęta z gorącą aprobatą przez Adolfa Hitlera. W celu wykonania tego zadania J. Amery od jesieni 1942 r. rozpoczął nadawanie propagandowych, anglojęzycznych programów w Radiu Berlin, w których zachęcał rodaków, aby wstępowali do tworzonego z jego inicjatywy Legionu Św. Jerzego, w celu obrony Europy przed komunizmem. Tłumaczył rodakom, że polityka W. Churchilla prowadzi do nieuchronnego rozpadu Imperium Brytyjskiego i służy jedynie interesom Żydów, Amerykanów i Rosjan. W styczniu 1943 r. odwiedził północną Francję i spotkał się z J. Doriotem, który zapoznał go z doświadczeniami przy tworzeniu Legionu Ochotników Francuskich przeciw Bolszewizmowi (Légion des Volontaires Français contre le Bolchevisme). Efekty propagandowej działalności J. Amery’ego były jednak bardzo małe. Do kwietnia 1943 r. udało się zwerbować jedynie ok. 60 ochotników, z których w Legionie Św. Jerzego, przemianowanego po pewnym czasie na Wolny Korpus Brytyjski (Britisches Freikorps), pozostała tylko połowa. W tym czasie Niemcy zrezygnowali z jego dalszych usług w sprawie Korpusu. Powrócił więc ponownie do radia, w którym znowu nadawał propagandowe audycje. Pod koniec 1944 r. udał się do północnych Włoch, gdzie zaangażował się w organizowanie faszystowskiego państwa pod nazwą Włoska Republika Socjalna pod przywództwem Benito Mussoliniego. W imieniu Duce prowadził działania propagandowe, wygłaszając przemówienia i prowadząc audycje dla włoskiego radia.
Końcowy okres życia.
W kwietniu 1945 r., po zamordowaniu B. Mussoliniego, Amery został schwytany przez komunistycznych partyzantów w Mediolanie i wkrótce potem przekazany władzom brytyjskim. Był przesłuchiwany przez brytyjskie służby specjalne, a następnie oskarżony o zdradę stanu. Rozprawa odbyła się 14 listopada 1945 r., podczas której przyznał się do 8 aktów zdrady, oświadczając jednocześnie, że jego działania nigdy nie były wymierzone w Wielką Brytanię, a jedynie w znienawidzonych przez niego Sowietów. Został ostatecznie skazany na karę śmierci przez powieszenie. Jego pasywną postawę przed sądem komentatorzy tłumaczyli swoistą lojalnością wobec ojca i brata, którzy wciąż byli aktywnymi politykami Partii Konserwatywnej.
Pomimo wstawienia się za nim wielu znanych osobistości ze świata polityki wyrok wykonano 19 grudnia. Egzekutorem był słynny angielski kat Albert Pierrepoint. John Amery miał mu powiedzieć, wchodząc na szafot: "Dzień dobry! Zawsze chciałem pana poznać, ale oczywiście nie w takich okolicznościach". Został pochowany na terenie londyńskiego więzienia Old Bailey w nieoznaczonej mogile, a jego matce nigdy nie pozwolono na odwiedzenie grobu.

</doc>
<doc id="715657" url="https://pl.wikipedia.org/wiki?curid=715657" title="Marcin Laterna">
Marcin Laterna

Marcin Laterna, inne formy nazwiska: "Lanterna/Latarnia" (ur. w 1552 w Drohobyczu, zm. 30 sierpnia lub 30 września 1598 na Morzu Bałtyckim) – polski pisarz, kaznodzieja królewski, teolog, działacz kontrreformacji, jezuita.
Życiorys.
Marcin Laterna urodził się w Drohobyczu w średnio zamożnej rodzinie pobożnych katolików – Jana i Małgorzaty. Ojciec Marcina był z zawodu szewcem, matka zaś zajmowała się warzeniem oraz sprzedażą piwa i miodu pitnego. Dokładna data urodzenia Laterny nie jest znana, nawet rok urodzenia jest niepewny (w publikacjach oraz dokumentach zakonnych pojawiał się również rok 1553). Marcin Laterna uczęszczał najpierw przez siedem lat do szkoły parafialnej w rodzinnym Drohobyczu. Osiągał bardzo dobre wyniki w nauce, uczył się chętnie i pilnie, wyróżniał się ponadprzeciętną pamięcią. Po jej ukończeniu 14-letni Marcin opuścił rodzinny Drohobycz i w semestrze letnim 1566 rozpoczął studia na najstarszej polskiej uczelni, Akademii Krakowskiej. Sam Laterna w swojej biografii nie wspominał okresu studiów w Akademii Krakowskiej, być może uznał pobyt w Krakowie za krótki, i co za tym idzie, mało znaczący fakt w swoim życiorysie. Powodem mógł być też ostry konflikt zakonu z Akademią w tym okresie, z którym młody żak nie chciał być łączony. Jeszcze w tym samym roku Laterna opuszcza mury Akademii Krakowskiej i rozpoczyna naukę w Szkole Prymasowskiej w Kaliszu. W Kaliszu Laterna studiował przez cztery lata przedmioty humanistyczne, retorykę, dialektykę oraz grekę. Szkoła ta słynęła wówczas z nauki retoryki oraz katechetyki, która przygotowywała do obrony wiary katolickiej przed innowiercami. Renomę szkoła zawdzięczała dzięki znakomitym profesorom oraz opiece arcybiskupa Uchańskiego. Do grona profesorów Laterny należeli tam m.in. rektor Wojciech Mroskowski (który to sam zaproponował uzdolnionemu Laternie przeniesienie się z Krakowa) oraz Benedykt Herbest. Profesorowie ze szkoły Prymasowskiej w Kaliszu otrzymywali liczne i ożywione kontakty z jezuitami z Braniewa i z Pułtuska, byli zafascynowani działalnością nowego zakonu i wprowadzali w kaliskiej uczelni elementy systemu pedagogicznego stosowanego w szkołach jezuickich. 5 września 1569 roku Szkołę Prymasowską w Kaliszu odwiedził kardynał Stanisław Hozjusz. Na powitanie kardynała Hozjusza przygotowano uroczystą akademię. Do wygłoszenia mowy powitalnej rektor Mroskowski wybrał spośród grona uczniów Laternę. Treść przemowy, wygłoszona piękną łaciną, zrobiła zarówno na kardynale, jak i na wszystkich obecnych duże wrażenie.
W 1569 wraz z profesorami szkoły udał się na rekolekcje do Braniewa. Tu zrodziła się myśl o wstąpieniu do Towarzystwa Jezusowego. Ostatecznie podjął decyzję w kilka miesięcy po powrocie do Kalisza, około Bożego Narodzenia 1969 roku.
17 kwietnia 1570 Marcin Laterna opuścił Kalisz i udał się do Pułtuska, gdzie rezydował wiceprowincjał Franciszek Sunyer, do którego należało ostateczne słowo w sprawie przyjmowania kandydatów do zakonu. Sunyer poddał Laternę egzaminowi, który przechodzili wszyscy kandydaci ubiegający się o przyjęcie do zakonu. Po tej rozmowie-egzaminie wysłał Laternę wraz z trzema innymi kandydatami celem odbycia nowicjatu do zakonu w Braniewie, dokąd Laterna dotarł wraz z pozostałymi towarzyszami podróży 28 kwietnia. Od 28 kwietnia do 10 maja 1570 roku przechodził w zakonie okres tzw. kandydatury, zwany też pierwszą probacją. 11 maja 1570 magister nowicjatu Robert Abercrombie poddał Laternę egzaminowi, po którym został on przyjęty do Towarzystwa Jezusowego.
W myśl założeń św. Ignacego Loyoli nowicjat stanowi wstęp do życia zakonnego i trwa dwa lata, jednak Laterna po zaledwie ośmiu miesiącach pobytu w braniewskim nowicjacie złożył prośbę o dopuszczenie do pierwszych ślubów zakonnych. Prośbę rozpatrzono pozytywnie i 31 grudnia Marcin Laterna złożył śluby zakonne ubóstwa, czystości i posłuszeństwa.
Po ukończeniu nowicjatu Laterna wraz z sześcioma współnowicjuszami został skierowany przez Sunyera na studia filozoficzne do Wilna. W towarzystwie wiceprowincjonała Sunyera młodzi jezuici 25 września 1571 opuszczają Braniewo i na początku października docierają do Wilna. Od 1571 studiował filozofię na Akademii Wileńskiej. Rektorem kolegium wileńskiego i jednocześnie przełożonym Laterny był wówczas jezuita Stanisław Warszewicki. Po ukończeniu w 1575 Wilnie kursu filozofii oraz studium przedmiotów teologicznych prowincjał Sunyer wysłał Laternę z powrotem do Braniewa, teraz już jednak w roli nauczyciela. Tu przez trzy lata (1575–1578) sprawował funkcję profesora nauk humanistycznych (humaniorów) w kolegium jezuickim w Braniewie ("Collegium Hosianum"), ucząc syntaksy, poetyki i retoryki. W 1576 przyjął z rąk biskupa chełmińskiego Piotra Kostki święcenia diakonatu. Jesienią 1576, mając zaledwie 24 lata, pełnił przez parę miesięcy funkcję kaznodziei królewskiego na dworze przebywającego wówczas w Malborku i Toruniu króla Stefana Batorego. Laterna głosił kazania przed Stefanem Batorym po łacinie, natomiast dla dworzan po polsku. Ta działalność przyniosła mu znaczny rozgłos w całej Rzeczypospolitej.
W 1578 mianowany profesorem wymowy oraz prefektem studiów humanistycznych w Akademii Wileńskiej. W Wilnie przełożonym Laterny był Jakub Wujek, pełniący urząd rektora kolegium wileńskiego. W 1579 przyjął święcenia kapłańskie. W czasie IV wojny polsko-rosyjskiej był kapelanem obozowym wojsk koronnych hetmana wielkiego koronnego Mikołaja Mieleckiego i świadkiem walk pod Połockiem, Wielkimi Łukami i Pskowem. W lipcu 1579 król Stefan Batory mianował go kaznodzieją i spowiednikiem królewskim. W 1586 złożył profesję zakonną w Rzymie i uzyskał tytuł doktora teologii na Akademii Wileńskiej. W latach 1590–1598 był superiorem domu jezuitów we Lwowie. Wezwany przez Zygmunta III na dwór królewski, pracował jako kaznodzieja jednocześnie z Piotrem Skargą. W 1598 towarzyszył Zygmuntowi III w wyprawie do zbuntowanej Szwecji. Tam zachorował i postanowił powrócić do Gdańska. Na morzu jego statek został zatrzymany przez żołnierzy z floty Karola Sudermańskiego, którzy rozpoznając w nim jezuitę obcięli mu ręce i utopili.

</doc>
<doc id="715658" url="https://pl.wikipedia.org/wiki?curid=715658" title="Krywań, Krywań">
Krywań, Krywań

Krywań, Krywań – płyta zespołu Skaldowie, nagrana w dniach 22–23 maja 1972 roku, w sali Filharmonii Narodowej w Warszawie; wydana w 1972 roku nakładem wydawnictwa Muza.
Stylem muzycznym odbiega wyraźnie od wcześniejszej twórczości grupy. Łączy w sobie różne style – rock progresywny, muzykę klasyczną, folk rock. Pierwsza strona płyty zawiera jedynie trwający niemal 18 minut utwór tytułowy, na drugiej znalazły się cztery, krótsze już, utwory.
Lista utworów.
Nagrania zrealizowano w dniach 22–23 maja 1972 roku.

</doc>
<doc id="715663" url="https://pl.wikipedia.org/wiki?curid=715663" title="Jednostka budżetowa">
Jednostka budżetowa

Jednostka budżetowa – jednostka organizacyjna sektora finansów publicznych, która nie ma osobowości prawnej. Z historycznego punktu widzenia stanowią one najstarszą formę organizacyjną gospodarki budżetowej. Wszystkie swoje wydatki pokrywa bezpośrednio z budżetu, natomiast wszystkie dochody takiej jednostki odprowadzane są odpowiednio, albo na rachunek budżetu państwa, albo na rachunek jednostki samorządu terytorialnego (rozliczenie "brutto" – pełnymi kwotami). Cechą charakterystyczną jednostek budżetowych jest to, że nie posiadają one własnej osobowości prawnej i korzystają z osobowości prawnej Skarbu Państwa lub jednostki samorządu terytorialnego. Pomimo tego, w nauce prawa traktuje się je jako samodzielne podmioty, bowiem ustawodawca przyznał im wiele praw oraz obowiązków w kwestii gospodarki finansowej.
Typowym przykładem jednostki budżetowej jest np. Urząd Skarbowy.
Tworzenie i przekształcanie jednostek budżetowych.
Jednostki budżetowe tworzą, łączą i likwidują:
Każda jednostka budżetowa działa na podstawie statutu, chyba że odrębne ustawy stanowią inaczej. Statut taki powinien zawierać w szczególności: nazwę, siedzibę i przedmiot działalności. Przy tworzeniu jednostki budżetowej określa się również mienie przekazywane tej jednostce przez zarząd.
Likwidując jednostkę budżetową, określa się przeznaczenie mienia znajdującego się w zarządzie tej jednostki, a także możliwe jest postanowienie o utworzeniu jednostki o innej formie organizacyjno-prawnej, jak i można zdecydować o przejęciu należności i zobowiązań likwidowanej jednostki przez nowo utworzoną.
Finansowanie jednostek budżetowych.
Jednostka budżetowa jest prowadzona na podstawie planu finansowego - planu dochodów i wydatków.
Jednostka budżetowa otrzymuje na swoje potrzeby środki z budżetu państwa i nie może mieszać dochodów z wydatkami. W tej formie występują podmioty z założenia deficytowe np.: szkoły, straż miejska, straż pożarna, policja, zakłady karne, domy kultury, domy dziecka, domy pomocy społecznej, wszystkie urzędy. Wszystkie jednostki budżetowe wykonują swoje działania nieodpłatnie, zatem dochody przez nie uzyskiwane są dużo niższe od kosztów działalności. Ich istnienie jest uzasadnione tym, że pewne instytucje muszą być utrzymane, niezależnie od kosztów, jakie to za sobą niesie. Jednostka budżetowa jest powiązana z budżetem metodą brutto (pełna kwotę dochodów i pełna kwotę wydatków), dzięki czemu można powiedzieć, że jako jedyne podmioty całkowicie spełniają klasyczny postulat zupełności budżetu. Jednostka budżetowa może mieć utworzony rachunek dochodów własnych. W jednostce budżetowej obowiązuje zasada roczności – niezrealizowane wydatki wygasają z dniem 31 grudnia oraz do budżetu państwa musi zostać odprowadzona ustalona na ten dzień nadwyżka z rachunku dochodów własnych. Rachunek dochodów własnych może być tworzony przez każdą jednostkę budżetową.
Podział.
Ponieważ charakter prawny jednostek nie jest jednolity, można dokonać podziału na trzy zasadnicze grupy:

</doc>
<doc id="715667" url="https://pl.wikipedia.org/wiki?curid=715667" title="John Abineri">
John Abineri

John Abineri (ur. 18 maja 1928 w Londynie, zm. 29 czerwca 2000) – brytyjski aktor filmowy i telewizyjny.
Dwukrotnie jego role związane były z legendą o Robin Hoodzie. W roku 1975 zagrał ojca Lady Marion w filmie "Legend of Robin Hood", natomiast w serialu "Robin z Sherwood" zagrał rolę Herna.
Jego dwaj synowie Daniel i Sebastian także są aktorami.

</doc>
<doc id="715668" url="https://pl.wikipedia.org/wiki?curid=715668" title="Gospodarstwo pomocnicze">
Gospodarstwo pomocnicze

Gospodarstwo pomocnicze – dawna jednostka sektora finansów publicznych w Polsce. Była wyodrębniona z jednostki budżetowej pod względem organizacyjnym albo też finansowym. Zajmowała się częścią jej działalności podstawowej lub działalnością uboczną. Gospodarstwa pomocnicze były tworzone przez kierowników jednostek budżetowych po otrzymaniu zgody od organu, który utworzył daną jednostkę budżetową.
Prowadziły działalność na podstawie rocznego planu finansowego:
W założeniu gospodarstwa pomocnicze pokrywały koszty działalności z uzyskanych przychodów własnych. W praktyce mogły one otrzymywać dotacje przedmiotowe oraz jednorazową dotację na wyposażenie w środki obrotowe. 
Forma rozliczenia z budżetem: "netto" – gospodarstwo pomocnicze wpłacało do budżetu połowę osiągniętego zysku netto. Jednostki budżetowe mogły tworzyć więcej niż jedno gospodarstwo pomocnicze.
Gospodarstwa pomocnicze zostały zlikwidowane do dnia 31 grudnia 2010.

</doc>
<doc id="715669" url="https://pl.wikipedia.org/wiki?curid=715669" title="Notting Hill (film)">
Notting Hill (film)

Notting Hill – amerykańsko-brytyjski film fabularny w reżyserii Rogera Michella, według scenariusza Richarda Curtisa. Kolejna z serii komedii romantycznych duetu: Richard Curtis – Hugh Grant.
Ścieżka dźwiękowa zawiera przebój Charles’a Aznavoura "She" w wykonaniu Elvisa Costello.
Opis fabuły.
William Thacker ("Hugh Grant") jest Brytyjczykiem, właścicielem kiepsko prosperującej niszowej księgarni w londyńskiej dzielnicy Notting Hill. Jego współlokatorem jest ekscentryczny Walijczyk, Spike. Will wiedzie spokojne życie. Wszystko zmienia się w dniu, w którym do jego księgarni przypadkiem wpada Anna Scott ("Julia Roberts") – amerykańska aktorka światowej sławy. Sprzedaje jej książki i kilka minut później zderza się z nią na ulicy i oblewa sokiem. Zaprasza Annę do domu, aby mogła się obmyć. I tak nawiązuje się znajomość. Will trafia na promocyjne spotkanie twórców ostatniego filmu z dziennikarzami. Udaje tam dziennikarza. Ostatecznie Will i Anna udają się na urodzinową imprezę młodszej siostry Willa - Honey. Później odbywają romantyczny spacer po Notting Hill. Następnego dnia romans rozwija się doskonale, i Anna zaprasza Willa do hotelowego pokoju, Niestety okazuje się, że do Anny przyjechał jej chłopak Jeff. Will odchodzi z poczuciem poniżenia. Wkrótce Anna wyjeżdża. Przez następne miesiące przyjaciele Willa starają się zapoznać go z różnymi dziewczętami, jednak Will nie jest w stanie zapomnieć o Annie.
Anna pojawia się niespodziewanie pół roku później, uciekając przed natrętnymi dziennikarzami. Przeprasza za poprzedni incydent, traktowała związek z Jeffem już za zakończony i nie spodziewała się, że on przyjedzie. Zostaje u Willa na noc i dochodzi do zbliżenia. Niestety Spike zawiadamia prasę o obecności Anny Scott w mieszkaniu Willa. Oburzona Anna przypuszcza, że to robota Willa i zrywa znajomość.
Do kolejnego spotkania dochodzi podczas kręcenia filmu według powieści Henry’ego Jamesa. Will niechcący podsłuchuje lekceważącą wypowiedź Anny o nim. Dotknięty, opuszcza plan filmu. Następnego dnia Anna przychodzi do sklepu Willa. Wyjaśnia, że jej wypowiedź poprzedniego dnia miała na celu spławienie znanego plotkarza i mówi, że przychodzi jak: „zwykła dziewczyna, prosząca swego chłopaka, aby ją kochał”. Nieprzekonany Will odpowiada, że zawsze ona będzie celebrytką z Beverly Hills, a on zwykłym mieszkańcem Notting Hill. Dopiero na spotkaniu w restauracji z przyjaciółmi uświadamia sobie swój błąd. Zjawia się na konferencji prasowej Anny Scott gdzie wyjaśniają sobie nieporozumienia. W końcówce filmu pojawia się Will z Anną w ciąży.
Nagrody i nominacje.
Złote Globy 1999
Nagroda BAFTA 1999
Nagroda Satelita 1999

</doc>
<doc id="715673" url="https://pl.wikipedia.org/wiki?curid=715673" title="Rezerwat przyrody Góra Ślęża">
Rezerwat przyrody Góra Ślęża

Rezerwat przyrody „Góra Ślęża” – rezerwat przyrody obejmujący szczyt Ślęży, położony w obrębie Ślężańskiego Parku Krajobrazowego, na terenie gminy Sobótka w województwie dolnośląskim. Został utworzony na podstawie Zarządzenia Ministra Leśnictwa z dnia 15 lutego 1954 roku pod nazwą „Góra Sobótka-Ślęż”. Początkowo zajmował powierzchnię 142,70 ha. W 2003 roku powiększono go do 161,56 ha i zmieniono jego nazwę na „Góra Ślęża”. Obecnie podawana wielkość rezerwatu to 161,43 ha.
Utworzony został ze względu na ochronę zabytków historycznych i walorów krajobrazowych. Ponadto chroni mały fragment lasu liściastego w części szczytowej Ślęży z licznymi okazami starych, dorodnych drzew i dość bogatym runem. Z przyrodniczego punktu widzenia wartościowe są również skałki i blokowiska gabrowe z rzadkimi gatunkami porostów, mchów i wątrobowców. Rezerwat ten ma status rezerwatu leśnego częściowego (obowiązuje w nim ochrona czynna).
Flora.
Ważniejsze gatunki:

</doc>
<doc id="715676" url="https://pl.wikipedia.org/wiki?curid=715676" title="Kazimierz Moszyński (etnograf)">
Kazimierz Moszyński (etnograf)

Kazimierz Teofil Franciszek Moszyński (ur. 5 marca 1887 w Warszawie, zm. 30 marca 1959 w Krakowie) – polski etnograf, etnolog, slawista. Brat Wacława.
Życiorys.
Po ukończeniu gimnazjum realnego w Warszawie, studiował w latach 1906–1909 biologię w Szwajcarii. Na wieść o śmierci ojca przerwał studia i wrócił do Polski, a następnie w 1910 r. zdał na Akademię Sztuk Pięknych w Krakowie, by uczyć się rysunku u Józefa Mehoffera. Pod wpływem atmosfery i zainteresowań Młodej Polski, a zwłaszcza pod urokiem Stanisława Wyspiańskiego planował stworzyć dramat historyczny o walce pogańskiej Słowiańszczyzny z chrześcijaństwem i, szukając materiału do tych zamysłów literackich, zaczął interesować się kulturą ludu wiejskiego.
Już w tym czasie zaświtała mu idea, by poprzez badania kultury ludowej próbować odtwarzać zamierzchłą przeszłość. Aby zbierać materiał etnograficzny na wsi, w latach 1912–1917 pracował jako nauczyciel domowy, przygotowujący młodzież w wiejskich dworach do egzaminów w zakresie klas gimnazjalnych. Równocześnie prowadził terenowe badania etnograficzne i dokształcał się na podstawie lektury w zakresie etnologii, socjologii, filozofii, językoznawstwa i archeologii. W tym okresie, dzięki wsparciu Kasy im. Józefa Mianowskiego podjął też pierwsze systematyczne badania etnograficzne na wschodnim Polesiu, które po 6 tygodniach musiał przerwać w związku z wybuchem I wojny światowej.
W 1918 r. wrócił do Warszawy, gdzie pracował początkowo jako wychowawca w internacie, od 1919 r. jako sekretarz w Szkole Głównej Gospodarstwa Wiejskiego. W 1920 r. wstąpił jako ochotnik do wojska, został odznaczony Krzyżem Walecznych. 1 września 1922 r. został starszym asystentem, a w 1924 r. kierownikiem Oddziału Etnologii Słowiańskiej Instytutu Antropologicznego w Towarzystwie Naukowym Warszawskim i odtąd mógł się całkowicie poświęcić pracy naukowej.
Dzięki znaczącemu dorobkowi naukowemu, na wniosek i przy poparciu Kazimierza Nitscha i Jana Rozwadowskiego 1 stycznia 1926 r. mianowano go zastępcą profesora i kierownikiem Katedry Etnografii Słowian w Studium Słowiańskim Uniwersytetu Jagiellońskiego. W 1930 r. został profesorem nadzwyczajnym, w 1934 r. – zwyczajnym. Od 1 września 1935 r. do wiosny 1945 r. przebywał w Wilnie, gdzie do 1940 r. kierował Katedrą Etnologii i Etnografii Uniwersytetu Stefana Batorego. W maju 1945 r. powrócił do Krakowa i odtąd aż do śmierci kierował Katedrą Etnografii Słowian UJ. Od 1929 redagował dział etnograficzny „Ludu Słowiańskiego”.
W 1952 r. został członkiem tytularnym, a w 1957 r. członkiem rzeczywistym PAN.
Pochowany został w grobowcu rodzinnym na cmentarzu Bródnowskim w Warszawie (kw. 2C, rząd IV, grób 29-31).
Praca naukowa.
Od 1914 r. rozpoczął badania etnograficzne na Polesiu, które przerwał z powodu wojny, a następnie wznowił w 1922 r.
Jako jeden z pierwszych polskich uczonych bronił allochtonicznej teorii pochodzenia Słowian, dowodząc że do V wieku zamieszkiwali oni obszar Naddnieprza i doszukując się ich prakolebki na pograniczu Europy i Azji. Teoria ta stała w sprzeczności z dominującymi wówczas poglądami o odwiecznym zasiedzeniu Słowian na terenach nadwiślańskich (teoria autochtoniczna) i przez długi czas spotykała się z krytyką. 
Moszyński wprowadził również koncepcję północno-wschodniej rubieży etnograficznej różnicującej Polskę etnograficznie na część północno-wschodnią (bardziej archaiczną i związaną z Polesiem i Białorusią) oraz część południowo-zachodnią (bardziej podatną na innowacje z Zachodu). O interpretacji przyczyn tego zróżnicowania dyskutował z Janem Czekanowskim.

</doc>
<doc id="715679" url="https://pl.wikipedia.org/wiki?curid=715679" title="Limerick F. C.">
Limerick F. C.



</doc>
<doc id="715689" url="https://pl.wikipedia.org/wiki?curid=715689" title="Jan Tulik">
Jan Tulik

Jan Tulik (ur. 15 czerwca 1951 w Gołęczynie) – polski poeta, prozaik, dramatopisarz, eseista, publicysta, recenzent.
Autor sześciu zbiorów wierszy, powieści: "Doświadczenie" i "Furta" (prestiżowa Nagroda Fundacji Kultury w 2001 r.), zbioru opowiadań "Gry nieużyteczne", dramatu "Kontynenty", a także monografii o wynalazcy Janie Szczepaniku. Pisał eseje, m.in. o Franciszku Piku-Mirandoli, recenzje, szkice, artykuły publicystyczne, słuchowiska radiowe (m.in. "Próba czytana", o Leopoldzie Lisie-Kuli). Jego największą pasją jest poezja, publikował w czasopismach "Kultura", "Poezja", "Twórczość", "Tygodnik Kulturalny". Był również pierwszym redaktorem naczelnym krośnieńskiego czasopisma lokalnego, pt. "Nasz Głos", gdzie do dziś pisuje artykuły, w szczególności zdające sprawę z funkcjonowania krośnieńskiej biblioteki. Za swoją twórczość literacką otrzymał wiele nagród, w tym: Nagrodę im. Stanisława Piętaka, Nagrodę im. R. Milczewskiego-Bruno, Nagrodę Fundacji Kultury. Wielokrotny stypendysta Ministerstwa Kultury i Sztuki. W latach 1975-1999 pracownik Wojewódzkiego Domu Kultury w Krośnie (dziś Regionalne Centrum Kultur Pogranicza)na stanowisku kierownika Działu Kultury i Klubów oraz starszego instruktora ds. upowszechniania literatury. Był pracownikiem Saloniku Artystycznego działającego przy Krośnieńskiej Bibliotece Publicznej. 

</doc>
<doc id="715690" url="https://pl.wikipedia.org/wiki?curid=715690" title="Charles Gordon-Lennox (7. książę Richmond)">
Charles Gordon-Lennox (7. książę Richmond)

Charles Henry Gordon-Lennox (27 grudnia 1845 w Portland Place w Londynie - 18 stycznia 1928), brytyjski arystokrata i polityk, najstarszy syn Charlesa Gordon-Lennoxa, 6. księcia Richmond, Lennox i 1. księcia Gordon oraz Frances Greville, córki Algernona Greville'a.
Wykształcenie odebrał w Eton College w latach 1859-1863. Dwa lata później wstąpił do Grenadier Guards. Ze służby w wojsku zrezygnował w 1869 r. i poświęcił się karierze politycznej. W 1869 r. zasiadł w Izbie Gmin jako deputowany konserwatystów i reprezentant okręgu Sussex West. Ten okręg reprezentował do 1885 r., kiedy to wystartował w wyborach w okręgu Chichester. W Izbie Gmin zasiadał do 1889 r. Razem ze swoim młodszym bratem Algernonem brał udział w II wojnie burskiej.
Po śmierci ojca w 1903 r. odziedziczył jego tytuły księcia Richmond, Lennox i Gordon oraz zasiadł w Izbie Lordów. W tym samym roku został Lordem Namiestnikiem Banffshire i Elginshire. W 1904 r. został odznaczony Krzyżem Wielkim Królewskiego Wiktoriańskiego Orderu oraz został kawalerem Orderu Podwiązki.
10 listopada 1868 r. w Londynie, poślubił Amy Mary Ricardo (10 października 1848 - 23 sierpnia 1879), córkę Percy'ego Ricardo. Charles i Amy mieli razem trzech synów i dwie córki:
3 lipca 1882 r. poślubił Isabel Sophie Craven (28 kwietnia 1863 - 20 listopada 1887), córkę Williama George'a Cravena i lady Mary Yorke, córki 4. hrabiego Hardwicke. Charles i Isabel mieli razem dwie córki:
Książę zmarł w wieku 83 lat i został pochowany w katedrze w Chichester.

</doc>
<doc id="715692" url="https://pl.wikipedia.org/wiki?curid=715692" title="Leo Amery">
Leo Amery

Leopold Charles Maurice Stennett Amery (ur. 22 listopada 1873 w Gorakhpur w Indiach, zm. 16 września 1955 w Londynie) – brytyjski polityk, poseł do parlamentu, korespondent wojenny podczas II wojny burskiej, członek Partii Konserwatywnej, minister w rządach Andrew Bonar Lawa, Stanleya Baldwina i Winstona Churchilla.
Był synem Anglika i węgierskiej Żydówki, która przybyła do Indii z Anglii. Bardzo szybko zdystansował się jednak od swojego pochodzenia, przyczyną mógł być też powszechny w tamtych czasach antysemityzm wśród establishmentu brytyjskiego, do którego aspirował. Uczęszczał do elitarnej szkoły Harrow w Londynie, a następnie do Balliol College w Oksfordzie, które ukończył z najlepszymi wynikami. Opanował biegle kilka języków: węgierski, serbski, turecki, bułgarski, włoski, niemiecki i francuski. Karierę rozpoczął jako korespondent wojenny dla dziennika „The Times” podczas II wojny burskiej, dużo też publikował (m.in. 7-tomowa książka pt. „The Times History of the South African War (1900-09)”), zasłynął artykułami krytycznymi dotyczącymi reformy armii brytyjskiej w południowej Afryce.
Wstąpił do Partii Liberalno-Unionistycznej i już w 1911 r. (na rok przed połączeniem się Liberalnych Unionistów z Partią Konserwatywną) został wybrany do Izby Gmin jako reprezentant okręgu Birmingham South. Po likwidacji tego okręgu w 1918 r. Amery reprezentował okręg wyborczy Birmingham Sparkbrook. Szybko awansował i w 1919 r. otrzymał stanowisko podsekretarza stanu w Ministerstwie ds. Kolonii w narodowym rządzie Davida Lloyda George’a. W 1917 r. mocno się przyczynił do sformowania legionu żydowskiego u wojsk brytyjskich w Palestynie walczących z Turkami. W latach 1922–1924 był pierwszym lordem Admiralicji, a następnie do 1929 r. pełnił stanowisko ministra ds. kolonii.
Jego kariera została przyhamowana po objęciu rządów w 1929 r. przez Partię Pracy. Powrócił do polityki w 1940 r., kiedy Winston Churchill powierzył mu stanowisko ministra ds. Indii i Birmy. W 1945 r. odszedł z polityki po przegranej w wyborach parlamentarnych. Odrzucił propozycję otrzymania tytułu parowskiego i został kawalerem Order Towarzyszy Honoru. W 1955 r. opublikował autobiografię „My Political Life”.
Miał 2 synów: Johna – zdrajcę i kolaboranta z Niemcami podczas II wojny światowej i Juliana, późniejszego ministra.

</doc>
<doc id="715694" url="https://pl.wikipedia.org/wiki?curid=715694" title="Hathersage">
Hathersage

Hathersage – wieś w hrabstwie Derbyshire w Anglii. Zamieszkane przez około 3500 mieszkańców.
W miejscowości znajduje się średniowieczny kościół z witrażami Charlesa Kempe.
Według jednej z wersji legend o Robin Hoodzie, w miejscowości tej zamieszkiwał jeden z członków jego drużyny Mały John. W roku 1780 na miejscowym cmentarzu wykopano kość o długości 72,39 cm, co miało oznaczać, że należała ona do tego legendarnego banity.

</doc>
<doc id="715695" url="https://pl.wikipedia.org/wiki?curid=715695" title="San Lorenzo Mar del Plata">
San Lorenzo Mar del Plata

Club Atlético San Lorenzo − argentyński klub piłkarski z siedzibą w mieście Mar del Plata leżącym w prowincji Buenos Aires.
Historia.
Klub założony został 1 sierpnia 1921 roku i gra obecnie w lidze prowincjonalnej Liga Marplatense de Fútbol.

</doc>
<doc id="715700" url="https://pl.wikipedia.org/wiki?curid=715700" title="Instytut Benjamenta, czyli ten sen, który nazywają życiem">
Instytut Benjamenta, czyli ten sen, który nazywają życiem

Instytut Benjamenta, czyli Ten sen, który nazywają życiem ("Institute Benjamenta, or This Dream People Call Human Life") – pierwszy pełnometrażowy film braci Quay, adaptacja powieści Roberta Walsera "Jakub von Gunten".
Przygotowania do filmu trwały osiem lat. Początkowo Lisę Benjamenta miała zagrać Charlotte Rampling, ale nie zgodzili się na to producenci (aktorka w tym czasie zerwała dwa kontrakty filmowe). Na zaproszenie Romana Gutka bracia odwiedzili Warszawę z okazji polskiej premiery w kinie „Muranów” 5 grudnia 1998.
Opis fabuły.
Do Instytutu Benjamenta, szkoły prowadzonej przez rodzeństwo Benjamentów zostaje przyjęty Jakob. Wstępując do tej niezwykłej szkoły musi poddać się nieznanym sobie prawom i rytuałom, rządzącym tą instytucją; musi też poradzić sobie z oczekiwaniami które stawiają mu Lisa Benjamenta i jej brat. Wzajemne fascynacje tych trojga wywołują zamieszanie i burzą ład ustalony w Instytucie.

</doc>
<doc id="715701" url="https://pl.wikipedia.org/wiki?curid=715701" title="Club Atlético San Lorenzo">
Club Atlético San Lorenzo



</doc>
<doc id="715707" url="https://pl.wikipedia.org/wiki?curid=715707" title="Latarnia morska Kihnu">
Latarnia morska Kihnu

Latarnia morska na wyspie Kihnu (est. "Kihnu tuletorn") – latarnia pochodząca z roku 1865, położona w południowej części estońskiej wyspy. Wysoka na 28 m. Używa soczewek Fresnela.

</doc>
<doc id="715710" url="https://pl.wikipedia.org/wiki?curid=715710" title="Andrzej Lesiak">
Andrzej Lesiak

Andrzej Lesiak (ur. 21 maja 1966 w Grabiku) – polski piłkarz, reprezentant Polski; trener piłkarski.
W 1991 grając w barwach GKS Katowice zdobył Puchar Polski.
1 lipca 2007 został trenerem GKS Bełchatów w rozgrywkach Młodej Ekstraklasy. Z dniem 17 czerwca 2009 r. został trenerem Zagłębia Lubin. Współpracę z Zagłębiem zakończył 27 sierpnia 2009 r.
Reprezentacja Polski.
Debiutował w kadrze narodowej 19 grudnia 1990 w Wolos w wygranym meczu z Grecją (1:2). Łącznie w narodowych barwach zagrał 18 razy, zdobywając jednego gola.

</doc>
<doc id="715712" url="https://pl.wikipedia.org/wiki?curid=715712" title="Charles Gordon-Lennox (8. książę Richmond)">
Charles Gordon-Lennox (8. książę Richmond)

Charles Henry Gordon-Lennox (ur. 30 grudnia 1870 w Londynie, zm. 7 maja 1935 w Goodwood) – brytyjski arystokrata, najstarszy syn Charlesa Gordon-Lennoxa, 7. księcia Richmond i Amy Mary Ricardo, córki Percy’ego Ricardo.
Po śmierci ojca w 1928 r. odziedziczył jego tytuły księcia Richmond, Gordon i Lennox oraz zasiadł w Izbie Lordów. W tym samym roku został Lordem Namiestnikiem Elginshire. Był również kawalerem Distinguished Service Order oraz Krzyża Kawalerskiego Królewskiego Wiktoriańskiego Orderu.
8 czerwca 1893 r. poślubił Hildę Madeline Brassey (16 czerwca 1872 - 29 grudnia 1971), córkę Henry’ego Arthura Brasseya i Anny Stevenson, córki majora George’a Stevensona. Charles i Hilda mieli razem trzech synów i dwie córki:

</doc>
<doc id="715718" url="https://pl.wikipedia.org/wiki?curid=715718" title="Myślenie strategiczne">
Myślenie strategiczne

Myślenie strategiczne to umiejętność i gotowość do pozyskania i praktycznego spożytkowania wglądu społecznego (tj. wiedzy o sytuacji społecznej, interlokutorach oraz własnych możliwościach) w celu zmaksymalizowania szans realizacji własnych zamierzeń (lub zleconych zadań) oraz sprawnego wykorzystania nadarzających się okazji.
Budowanie umiejętności i zdobywanie wprawy w obszarze myślenia strategicznego daje w efekcie takie korzyści, jak:
Umiejętność strategicznego myślenia jest uznawana za podstawę rozwoju ponadprzeciętnych kompetencji z zakresu zarządzania sobą oraz skuteczności interpersonalnej. Jego synonimem jest tzw. inteligencja praktyczna (zwana także społeczną lub makiaweliczną).
Kluczowe obszary myślenia strategicznego to rozszyfrowywanie intencji innych ludzi, antycypacja rozwoju sytuacji, planowanie adekwatnych strategii działania, monitorowanie postępów i opracowywanie koniecznych modyfikacji w sposobie działania (tj. „pragmatyczna kreatywność”).

</doc>
<doc id="715719" url="https://pl.wikipedia.org/wiki?curid=715719" title="Albin Belina Węsierski">
Albin Belina Węsierski

Albin Węsierski herbu Węsierski (Belina odm.), hrabia (ur. 12 kwietnia 1812 w Zakrzewie koło Kłecka w powiecie gnieźnieńskim w województwie wielkopolskim, zm. 21 września 1875) – właściciel ziemski, polski patriota, żołnierz powstania listopadowego, miłośnik archeologii, badacz i opiekun Ostrowa Lednickiego.
Życiorys.
Urodzony z rodziców – Wincentego Węsierskiego pana na Zakrzewie oraz hrabianki Józefy Bnińskiej. Rodzina wielkopolska pochodząca z miejscowości Węsiory na Kaszubach, od której to miejscowości przybrali nazwisko Węsierskich. Ożenił się z Ludwiką hrabiną Kwilecką, córką hrabiego Józefa Kwileckiego na Wróblewie i Lucyny z Czarneckich. Miał syna i pięć córek: Zbigniew (na mocy praw Ordynacji ustanowionej przez hrabiego Józefa Kwileckiego dzieci jego tracą nazwisko i herb Węsierskich, a noszą tylko herb i nazwisko Kwileckich), Laura, Emilia, Wanda, Celina, Józefa. Dyplomem z dnia 30 października 1854 r. został mianowany hrabią pruskim. Królewski pruski szambelan, dożywotni członek pruskiej Izby Panów. Członek Koła Polskiego w pruskim parlamencie. 
W majątku w Zakrzewie wybudował okazały pałac w stylu francuskim w miejsce starego dworu, a także zabudowania folwarczne, obory, owczarnię, gorzelnię, oficynę mieszkalną oraz stajnię. Dzięki dobrej ręce do prowadzenia gospodarstwa, obrotności i umiejętności wykorzystywania podpatrywanych m.in. we Francji sposobów rozwoju rolnictwa, stworzył znakomicie prosperujące gospodarstwo rolno-hodowlane. Uczestniczył jako podporucznik Wojska Polskiego w powstaniu listopadowym w 1831 r., za co został odznaczony Złotym Krzyżem Virtuti Militari. Był deputowanym ze stanu rycerskiego z powiatu gnieźnieńskiego na sejm prowincjonalny Wielkiego Księstwa Poznańskiego w 1845 roku. W 1856 r. wykupił od rządu pruskiego Ostrów Lednicki (kolebkę polskiej państwowości z czasów Mieszka I i Bolesława Chrobrego), aby zachować go dla narodu i uchronić przed zniszczeniem. Dzięki jego staraniom Ostrów Lednicki zaczęli badać pracownicy Poznańskiego Towarzystwa Przyjaciół Nauk i krakowskiej Akademii Umiejętności, co zaowocowało ukazaniem się licznych artykułów prasowych dotyczących jednego z ważniejszych miejsc polskiego dziedzictwa narodowego. W swoim pałacu w Zakrzewie zgromadził kolekcję zabytków archeologicznych, pochodzących głównie z Ostrowa Lednickiego i najbliższej okolicy, na bazie której chciał utworzyć swoiste "Muzeum Lednickie". Do jego kolekcji zabytków archeologicznych trafiły także monety ze średniowiecznego skarbu odkrytego w 1872 roku we wsi Głębokie (obecnie gmina Kiszkowo), z których Węsierski przekazał 11 brakteatów do zbiorów British Museum w Londynie. 
Albin Węsierski, jako patron i darczyńca sławieńskiego kościoła, został pochowany w wybudowanej przez siebie kaplicy grobowej Węsierskich w Sławnie, co ostatecznie potwierdził historyk Artur Marcyniuk w monografii naukowej "Sławno i parafia sławieńska na przestrzeni wieków".

</doc>
<doc id="715723" url="https://pl.wikipedia.org/wiki?curid=715723" title="Gwiazda węglowa">
Gwiazda węglowa

Gwiazda węglowa – czerwony olbrzym (lub czasem czerwony karzeł), którego atmosfera zawiera więcej węgla niż tlenu. Obydwa pierwiastki łączą się w górnych warstwach gwiazdy, tworząc tlenek węgla. Tlenek węgla pochłania cały tlen, pozostały węgiel tworzy inne związki węgla. Bogactwo węgla pochodzi z fuzji helu wewnątrz gwiazdy – procesu, który przebiega pod koniec życia czerwonego olbrzyma.
Większość gwiazd węglowych to gwiazdy podwójne, gdzie jedna jest olbrzymem, a druga białym karłem. Atmosfera olbrzyma, w tym i węgiel, jest częściowo porywana przez białego karła, sprawiając, że spektrum obu gwiazd wykazuje istnienie węgla.
Podczas analizy widmowej wykryto wiele związków węgla, w tym i o złożonej budowie cząsteczek, jak cyjan i cyjanowodór. Węgiel formuje się w rdzeniu gwiazdy, a jako lżejszy wędruje ku jej powierzchni, zmieniając rozkład pozostałych składników. Inne pierwiastki, efekty termojądrowej fuzji, też są „wyciągane” w związkach chemicznych z węglem ku górze, włączając w to lit i cyrkon. W normalnych gwiazdach, jak nasze Słońce, których atmosfery są bogate w tlen a ubogie w węgiel, zewnętrzne warstwy są zazwyczaj bogate w tlen i azot.
Starsze gwiazdy są powierzchniowo chłodne, z typową temperaturą 2000-3000 K, emitują energię w postaci podczerwieni. Pomimo faktu, że gwiazdy węglowe są bardzo duże, są trudne do zaobserwowania bez specjalistycznego sprzętu, gdyż są zazwyczaj ciemnoczerwonego lub brązowego koloru, opisywanego jako „zadymiony”. Wszystkie gwiazdy węglowe są zmiennymi, z nieregularną lub półregularną zmiennością, często pulsują, co świadczy o ich wewnętrznej niestabilności.
Wskutek ich słabej grawitacji powierzchniowej połowa (lub więcej) ich masy jest wywiewana przez wiatr gwiazdowy. Pozostałości gwiazdy, w postaci bogatego w węgiel pyłu (zbliżonego do grafitu), zostają częścią gwiezdnego pyłu. Pył ten może być później surowcem do budowy następnych pokoleń gwiazd. Otaczający gwiazdę pył węglowy może ją zasłaniać, gdyż pochłania jej promieniowanie.

</doc>
<doc id="715724" url="https://pl.wikipedia.org/wiki?curid=715724" title="Kino Capitol w Łodzi">
Kino Capitol w Łodzi

Kino Capitol – kino znajdujące się u zbiegu ulic Zachodniej i Próchnika w Łodzi. W 2006 roku kino zakończyło swoją działalność a budynek przekształcono na biurowiec.
Historia.
W 1926 roku na miejscu spalonej fabryki przy ul. Zawadzkiej 16 (później ul. Próchnika), Józef Bednarczyk i jego wspólnicy zrealizowali projekt budowy nowego kompleksu rozrywkowego „Imperial”, przemianowanego później na „Capitol”. W 1929 roku w kinie wyświetlono pierwszy w Łodzi film dźwiękowy. Podczas wojny obiekt dostępny był tylko dla Niemców. Po wojnie kino zmieniło nazwę na „Włókniarz”, nawiązującą do robotniczego i włókienniczego charakteru miasta. Kino pod tą nazwą przetrwało kolejnych 50 lat. W 1995 roku przejęła je sieć Helios, przywracając mu dawną nazwę. Pomimo przeprowadzonego gruntownego remontu i sprowadzenia nowoczesnej aparatury projekcyjnej, widownia świeciła pustkami. 1 czerwca 2006 roku z powodów ekonomicznych kino zakończyło swoją działalność. Na ostatniej uroczystej projekcji wyświetlono film „Wszyscy jesteśmy Chrystusami”.
Ucieczka z kina „Wolność”.
W 1990 roku Wojciech Marczewski nakręcił w nim film "Ucieczka z kina „Wolność”", w którym główną rolę zagrał Janusz Gajos.

</doc>
<doc id="715738" url="https://pl.wikipedia.org/wiki?curid=715738" title="Sebastian Nowak (ur. 1982)">
Sebastian Nowak (ur. 1982)

Sebastian Andrzej Nowak (ur. 13 stycznia 1982 w Jastrzębiu-Zdroju) – polski piłkarz grający na pozycji bramkarza.
Absolwent Akademii Wychowania Fizycznego w Katowicach.
W Ekstraklasie rozegrał 42 spotkania.
Kariera klubowa.
Początki.
Nowak jest wychowankiem Miejskiego Ośrodka Sportu i Rekreacji w Jastrzębiu-Zdroju. W macierzystym klubie grał do końca sezonu 2000/2001.
Górnik Jastrzębie.
Po sezonie 2000/2001 Nowak przeszedł do Górnika Jastrzębie. W sezonie 2001/2002 grał w jastrzębskich barwach w III lidze, a po jego zakończeniu drużyna spadła do , w której w nowym sezonie Nowak rozegrał wszystkie mecze rundy jesiennej w pełnym wymiarze czasowym. Łącznie w Górniku Jastrzębie rozegrał 30 spotkań ligowych.
Ruch Chorzów.
31 stycznia 2003 roku Nowak podpisał pięcioletni kontrakt z Ruchem Chorzów. W chorzowskim klubie zadebiutował 16 marca 2003 roku w przegranym 0:3 meczu z Wisłą Kraków w ramach rozgrywek I ligi. Łącznie w Ruchu Chorzów rozegrał 81 spotkań (w tym 12 w najwyższej klasie rozgrywkowej).
Górnik Zabrze.
13 sierpnia 2007 roku Nowak podpisał pięcioipółletni kontrakt z Górnikiem Zabrze, do którego przeszedł 1 stycznia 2008 roku (po wygaśnięciu kontraktu z Ruchem Chorzów). Nowak zadebiutował w barwach nowego klubu 27 lutego 2008 roku w przegranym 0:1 meczu z Cracovią w ramach rozgrywek Pucharu Ekstraklasy, a debiut w Górniku w rozgrywkach najwyższej klasy rozgrywkowej zaliczył 3 maja 2008 roku w zremisowanym 0:0 meczu z GKS-em Bełchatów. 23 lutego 2009 roku, w wyniku odejścia Jerzego Brzęczka, został nowym kapitanem zabrzańskiego klubu. Pełnił tę funkcję do 6 lipca 2009 roku, kiedy nowym kapitanem Górnika został Adam Banaś. Łącznie w Górniku Zabrze rozegrał 76 spotkań (w tym 30 w najwyższej klasie rozgrywkowej). 1 lipca 2011 roku rozwiązał kontrakt z Górnikiem Zabrze za porozumieniem stron. Umowa miała obowiązywać jeszcze przez 2 lata.
Termalica Bruk-Bet Nieciecza.
4 lipca 2011 roku Nowak podpisał dwuletni kontrakt z Termalicą Bruk-Bet Nieciecza. Nowak zadebiutował w barwach nowego klubu 22 lipca 2011 roku w wygranym 1:0 meczu z GKS-em Katowice w ramach rozgrywek I ligi. W czerwcu 2013 roku przedłużył umowę z niecieczańskim klubem. 8 września 2013 roku zadebiutował w roli kapitana w wygranym 1:0 meczu z GKS-em Bełchatów w ramach rozgrywek I ligi. Łącznie w Termalice rozegrał 82 spotkania.
Kariera reprezentacyjna.
W 2006 roku Nowak wystąpił w reprezentacji Śląska w towarzyskim, charytatywnym meczu z reprezentacją Polski.
Gol.
25 kwietnia 2016 roku Sebastian Nowak strzelił głową gola w doliczonym czasie gry po rzucie rożnym wykonywanym przez Dawida Plizgę w wyjazdowym spotkaniu Termaliki przeciwko Wiśle Kraków (2:2), dając tym samym drużynie z Niecieczy remis. Był to pierwszy w historii Ekstraklasy gol strzelony z gry przez bramkarza.
Statystyki kariery klubowej.
"Aktualne na 28 listopada 2017"

</doc>
<doc id="715749" url="https://pl.wikipedia.org/wiki?curid=715749" title="Wyprawa Napoleona do Egiptu">
Wyprawa Napoleona do Egiptu

Wyprawa Napoleona do Egiptu (wyprawa egipska) rozpoczęła się 19 maja 1798 roku, kiedy flota Bonapartego wypłynęła z Tulonu, a trwała do października 1801 roku, gdy ostatnie oddziały francuskie opuściły Egipt. Miała ona na celu głównie odcięcie Anglii od jej kolonii w Afryce i Azji. Do Afryki Napoleon zabrał także 167 naukowców, którzy mieli badać kraj (będący wtedy częścią imperium osmańskiego) i jego historię.
2 lipca 1798 Napoleon zajął Aleksandrię, 21 lipca wygrał bitwę pod piramidami, następnie wkroczył do Kairu i opanował cały kraj. Flota angielska w zwycięskiej bitwie morskiej pod Abukirem zniweczyła jednak nadzieje na trwałe opanowanie Egiptu i odcięcie Zjednoczonego Królestwa od Indii.
Cele naukowe.
Wraz z oddziałami Napoleona do Egiptu przybyła również w 1798 roku duża grupa badaczy. Stworzyli oni ogólny obraz tego kraju, a zebrane informacje opublikowali w 12-tomowym dziele pt. "Description de l'Egypte" w latach 1809–1822. Duży wkład w szerzenie wiedzy powszechnej miał Dominique Vivant Denon. Sztuka starożytnego Egiptu w tej oficjalnej publikacji Instytutu Francuskiego była skromnym fragmentem pracy poświęconej także geografii, hydrografii, zoologii i innym zagadnieniom ówczesnego Egiptu. Naukowcy założyli także w Kairze Instytut Egipski. Wielkie korzyści w dziedzinie archeologii przyniosło odkrycie, podczas wyprawy napoleońskiej, Kamienia z Rosetty, który posłużył Jean-François Champollionowi do odczytania hieroglifów.
W wyprawie uczestniczyli Polacy. Adiutant Napoleona, Józef Sułkowski wspomnienia z ekspedycji zapisał w "Notes sur l’expedition d’Egypte". Wśród oficerów sztabu armii znajdowali się Józef Zajączek i Józef Feliks Łazowski.
Wielkie budowle starożytnego Egiptu wywarły na Napoleonie duże wrażenie. Śmiały, młody generał spędził samotnie noc w Wielkiej Piramidzie i podobno był to dla niego ogromny wstrząs, o którym nigdy nie mówił. Bonaparte obliczył też, że z kamienia użytego do budowy trzech piramid w Gizie mógłby otoczyć całą Francję murem wysokości 3 m i 30 cm.
Na mocy traktatu pokojowego z 4 lipca 1801 podpisanego przez gen. Belliarda z przedstawicielami Wielkiej Brytanii do Francji wróciło 13 tys. przebywających w Kairze żołnierzy, uczonych, urzędników i innych osób. Uzgodniono, że francuscy uczeni mogą zabrać wszystkie swoje znaleziska, prócz tzw. kamienia z Rosetty, który ostatecznie trafił do British Museum w Londynie.
Następstwa.
Dzięki wyprawie z 1798 roku Europa zainteresowała się kulturą kraju nad Nilem. Rozpoczęto pierwsze wykopaliska, a także przystąpiono do rysowania i opisywania znalezisk. Jednak oprócz pozytywnych stron tego zainteresowania były też i te negatywne. Zaczęto masowo wywozić zabytki, rozwinął się również handel artefaktami pochodzącymi z epoki starożytnej.
Zasługi poznawcze wyprawy francuskiej na terenie Egiptu zapoczątkowały napływ ekspedycji archeologicznych z różnych krajów, w tym także, w XX wieku, z Polski.

</doc>
<doc id="715758" url="https://pl.wikipedia.org/wiki?curid=715758" title="Bitwa pod Nablusem">
Bitwa pod Nablusem

Bitwa pod Nablusem (właściwie starcie pod Nablusem) – starcie zbrojne, które miało miejsce 15 marca 1799 roku pomiędzy armią francuską pod dowództwem Napoleona, a jazdą turecką wspieraną przez siły lokalne.
Podczas marszu w kierunku Akki na drodze armii napoleońskiej, liczącej około 12 000 żołnierzy, stanęły siły tureckie wsparte przez oddziały Nablusczyków (4 000) w sile około 6–7 tysięcy. Francuzi po bardzo krótkiej potyczce roznieśli przeciwną armię. Turcy zbiegli do Akki, lokalni wojownicy do Nablusu. W tej krótkiej acz krwawej bitwie zginęło około 1 000 Nablusczyków, 250 Francuzów pod dowództwem gen. Lannes'a zostało rannych za co dowódca został skrytykowany przez Napoleona. 17 marca Francuzi zdobyli Hajfę.

</doc>
<doc id="715761" url="https://pl.wikipedia.org/wiki?curid=715761" title="Młoda Polska (epoka literacka)">
Młoda Polska (epoka literacka)



</doc>
<doc id="715766" url="https://pl.wikipedia.org/wiki?curid=715766" title="Jarosław Zdrojkowski">
Jarosław Zdrojkowski

Jarosław Marek Zdrojkowski (ur. 6 czerwca 1969 w Warszawie) – polski polityk, w latach 2005–2006 pierwszy wicewojewoda lubelski, w latach 2006–2008 marszałek województwa lubelskiego.
Życiorys.
Szkołę podstawową i średnią ukończył w Radomiu. Jest absolwentem Wydziału Politologii Uniwersytetu Marii Curie-Skłodowskiej w Lublinie, działał w Samorządzie Studentów UMCS w Niezależnym Zrzeszeniu Studentów. Był przewodniczącym okręgowej komisji wykonawczej Polskiej Partii Niepodległościowej na Lubelszczyźnie, działał również w Federacji Młodzieży Walczącej. Od 2001 do 2002 działał w Przymierzu Prawicy, zasiadał w radzie politycznej tej partii. W latach 2002–2005 był zastępcą dyrektora kancelarii prezydenta Lublina. 13 grudnia 2005 decyzją prezesa Rady Ministrów został powołany na stanowisko pierwszego wicewojewody lubelskiego. Funkcję tę pełnił do 1 grudnia 2006, kiedy został wybrany na marszałka województwa.
Ze stanowiska marszałka województwa odwołano go 28 stycznia 2008. W marcu tego samego roku został członkiem zarządu Międzynarodowych Targów Lubelskich, stanowisko to utracił w październiku 2010. W 2008 związał z lokalnym odłamem Ruchu „Polska XXI”. W styczniu 2010 został pełnomocnikiem Polski Plus na Lubelszczyźnie. Po samorozwiązaniu tej partii w wyborach samorządowych w tym samym roku bez powodzenia kandydował z listy Platformy Obywatelskiej do sejmiku województwa. W 2015 był pełnomocnikiem wyborczym Krzysztofa Cugowskiego, startującego do Senatu.
W 2016 otrzymał Krzyż Wolności i Solidarności.
Życie prywatne.
Żonaty (żona Małgorzata), ma córkę Adriannę i syna Cezarego.

</doc>
<doc id="715769" url="https://pl.wikipedia.org/wiki?curid=715769" title="Flaga Jeleniej Góry">
Flaga Jeleniej Góry



</doc>
<doc id="715773" url="https://pl.wikipedia.org/wiki?curid=715773" title="Penelopa Clearwater">
Penelopa Clearwater



</doc>
<doc id="715774" url="https://pl.wikipedia.org/wiki?curid=715774" title="Kościół i klasztor bernardynów w Leżajsku">
Kościół i klasztor bernardynów w Leżajsku



</doc>
<doc id="715785" url="https://pl.wikipedia.org/wiki?curid=715785" title="Sonic The Hedgehog 2006">
Sonic The Hedgehog 2006



</doc>
<doc id="715791" url="https://pl.wikipedia.org/wiki?curid=715791" title="Dysk z Nebry">
Dysk z Nebry

Dysk z Nebry () – brązowy dysk z epoki brązu, pochodzący z miejscowości Nebra (Unstrut) w kraju związkowym Saksonia-Anhalt w Niemczech. Został odkryty wraz z kilkoma innymi zabytkami brązowymi w lipcu 1999 roku za pomocą wykrywacza metali przez dwójkę poszukiwaczy skarbów rabujących znajdujące się w pobliżu Nebry kurhany. Byli to Henry Westphal i Mario Renner. Mężczyźni ci wpadli w lutym 2002 roku w Bazylei w ręce szwajcarskiej policji przy próbie wywiezienia Dysku z Nebry za granicę. Zabytek został przekazany w ręce głównego archeologa kraju związkowego Saksonia-Anhalt, Haralda Mellera. Dzięki zeznaniom poszukiwaczy skarbów udało się ustalić miejsce znalezienia – wzniesienie Mittelberg w gminie Ziegelroda (Gemeinde Ziegelroda). Obszar ten był zamieszkany już w neolicie. W okolicy znajduje się ok. tysiąca kurhanów.
W roku 2013 został wpisany na listę UNESCO "Pamięć Świata".
Datowanie dysku.
Znalezione razem z dyskiem sztylety i siekierki typologicznie datowane są na przełom trzeciego i drugiego tysiąclecia przed naszą erą. Z kolei datowanie radiowęglowe fragmentu kory brzozowej znalezionej przy brązowych sztyletach, wskazuje na okres zamykający się w granicach 1600–1500 lat p.n.e. Należy jednak wziąć pod uwagę, że są to lata, w których pochowano osobę leżącą w kurhanie, czyli czas zdeponowania dysku w ziemi. Wcześniej mógł on być w użyciu przez kilka pokoleń. Niektórzy badacze uważają, że dysk mógł być używany od około 2000 roku p.n.e.
Znaczenie.
Dysk jest najprawdopodobniej narzędziem służącym do pomiarów astronomicznych, mógł mieć także duże znaczenie w sferze kultowej. Według niemieckiego astronoma Ralfa Hansena służył do korygowania różnic pomiędzy kalendarzem słonecznym a księżycowym. Gdy nad Księżycem znajdowały się Plejady, należało dodać kolejny miesiąc w kalendarzu księżycowym. Księżyc przedstawiony na dysku jest około pięciu dni po nowiu w pobliżu Plejad. Właśnie w takiej konfiguracji znajduje się raz na dwa lub trzy lata. Jest to tylko jedna z wielu interpretacji dysku z Nebry.
Budowa.
Analizy dokonane przez E. Pernicka z Akademii Górniczej we Freibergu dowiodły, że miedź użyta do wytopu brązu, z którego powstał dysk z Nebry, pochodzi z Mitterbergu-Bischofshofen w Austrii, zaś cyna z Kornwalii, podczas gdy złoto, z którego wykonano przedstawienia gwiazd, słońca i księżyca, zostało wydobyte w Karpatach. Dysk ma 32 centymetry średnicy, a jego grubość waha się pomiędzy 4,5 milimetra w centrum a 1,7 milimetra przy krawędzi. Waży ok. 2,2 kg. Obecnie ma 29 umocowanych małych złotych krążków interpretowanych jako gwiazdy; jedną dużą, złotą, okrągłą płytkę, mającą symbolizować Słońce albo Księżyc w pełni, sierpowaty, złoty kształt – najprawdopodobniej księżyc pomiędzy nowiem a kwadrą, łukowatą płytkę utworzoną ze złota innego pochodzenia, niż użyte do stworzenia reszty kształtów, a także drugi łukowaty kształt, również z innego złota. Dysk jest podniszczony na krawędziach, a wokół jego obwodu znajdują się małe otwory średnicy 3 milimetrów. Stan współczesny odbiega jednak od wyglądu w czasach jego użytkowania.
Fazy użytkowania.
Wyróżnia się cztery fazy użytkowania dysku z Nebry:
Autentyczność.
Początkowo ze względu na wyjątkowość i niepowtarzalność niektórzy badacze podważali jego autentyczność tego zabytku. Wiązało się to zwłaszcza z nie do końca wyjaśnioną kwestią jego odkrycia. Niemiecki archeolog Peter Schauer argumentował, że po oddaniu moczu na fragment brązu i zakopaniu go na kilka tygodni w ziemi, uzyska się taką samą patynę jak na dysku z Nebry. Autentyczność zabytku podawał w wątpliwość także profesor Richard Harrison oraz wielu innych badaczy argumentujących swoje teorie brakiem jakichkolwiek analogii w tym okresie dziejów. Jednak wątpliwości zostały rozwiane podczas badań wewnątrz kurhanu, w którym poszukiwacze skarbów mieli odkryć dysk. Znaleziono w nim brakujący wcześniej fragment złotej płytki przedstawiającej Słońce lub Księżyc w pełni. Na podstawie badań przeprowadzonych w tym kurhanie udało się datować zabytek.
Dysk z Nebry na wystawach.
Dysk stał się najważniejszym elementem wystawy zatytułowanej "Der geschmiedete Himmel" ("Wykute niebo"), na której znajdowało się 1600 zabytków z epoki brązu, w tym także słynny wózek z Trundholm. Wystawę można było oglądać w Halle od 15 października 2004 roku do 22 maja 2005 roku, w Kopenhadze od 1 lipca do 22 października 2005 roku, w Wiedniu od 9 listopada 2005 roku do 5 lutego 2006 roku, w Mannheim od 10 marca do 16 lipca 2006 roku oraz w Bazylei od 29 września 2006 roku do 25 lutego 2007 roku.
Od 20 czerwca 2007 roku otwarte jest Multimedialne Centrum Zwiedzających, znajdujące się niedaleko od Nebra (Unstrut).
Dysk z Nebry od 23 maja 2008 roku jest częścią stałej ekspozycji w Muzeum Prehistorii (Landesmuseum für Vorgeschichte) w Halle.
Dysk z Nebry w popkulturze.
Tak samo jak w przypadku Stonehenge lub Arkaim odkrycie dysku z Nebry wiąże się z wieloma spekulacjami związanymi ze środowiskiem pseudo­archeologii i współczesnych kultów neopogańskich. Nie brakuje także licznych głosów wiążących ten zabytek ze zjawiskami paranormalnymi, między innymi z przybyszami z obcych planet.

</doc>
<doc id="715792" url="https://pl.wikipedia.org/wiki?curid=715792" title="Interleukina 8">
Interleukina 8

Interleukina 8 (IL-8), a właściwie CXCL8 – białko należące do chemokin. Najsilniejszy czynnik chemotaktyczny u człowieka.
Jest produkowana przez monocyty/makrofagi, limfocyty T, neutrofile, fibroblasty, komórki śródbłonka i komórki nabłonkowe.
IL-8 oddziałuje poprzez receptory chemokin CXCR1 i CXCR2 na:
Działanie interleukiny 8 polega na stymulowaniu migracji neutrofilów, monocytów i limfocytów T; powoduje adhezję neutrofilów do śródbłonka i uwalnianie histaminy z bazofilów. Poza tym stymuluje również angiogenezę.

</doc>
<doc id="715794" url="https://pl.wikipedia.org/wiki?curid=715794" title="Kuźnia Raciborska (stacja kolejowa)">
Kuźnia Raciborska (stacja kolejowa)

Kuźnia Raciborska – stacja kolejowa w Kuźni Raciborskiej, w powiecie raciborskim, w województwie śląskim. Jest to stacja z typowym rozwiązaniem peronów bocznych z przejściem naziemnym.
W roku 2017 stacja obsługiwała 100–149 pasażerów na dobę.

</doc>
<doc id="715797" url="https://pl.wikipedia.org/wiki?curid=715797" title="Leon Taraszkiewicz">
Leon Taraszkiewicz

Leon Taraszkiewicz ps. „Jastrząb” (ur. 13 maja 1925 w Duisburgu, zm. 3 stycznia 1947 w Siemieniu) – dowódca oddziału Wolność i Niezawisłość na Polesiu Zachodnim, porucznik czasu wojny.
Życiorys.
Rodzina.
Leon Taraszkiewicz urodził się w rodzinie robotniczej. Był synem Władysława i Rozalii z domu Sybilli. Miał czworo rodzeństwa, m.in. jego bratem był współpracujący z nim po wojnie w strukturach WiN Edward Taraszkiewicz „Żelazny”. Rodzina Taraszkiewiczów wywodziła się z Wielkiego Księstwa Litewskiego, a stryjeczny dziadek Leona, Bronisław Taraszkiewicz (1892–1938), był białoruskim działaczem narodowym i społecznym, filologiem, współzałożycielem i przywódcą Białoruskiej Włościańsko-Robotniczej Hromady, twórcą systemu ortografii białoruskiej nazywanej potocznie taraszkiewicą.
Okres II wojny światowej.
Leon Taraszkiewicz ukończył szkołę powszechną we Włodawie i tu zastał go wybuch II wojny światowej. Jesienią 1939 roku został na kilka dni aresztowany przez niemiecką żandarmerię polową za przetrzymywanie broni po żołnierzach WP. Potem dostał najprawdopodobniej wezwanie do pracy w Organizacji Todt i został skierowany do Radomia. Pracował przy budowie nasypu kolejowego, przy wyładunku i okorowywaniu drewna budowlanego. Został aresztowany za pomoc w ucieczce więźniów z pociągu, lecz udało mu się zbiec, gdy został wezwany do rozebrania pieca na posterunku żandarmerii. Po tym wrócił do Włodawy, gdzie ukrywał się na poddaszu warsztatu ojca. Został zdradzony przez swojego kolegę Zdzisława Muszyńskiego i ponownie aresztowany przez gestapo. Był brutalnie torturowany przez Niemców, którzy chcieli wydobyć od niego informacje o jego kontaktach z kieleckim podziemiem z czasów jego pobytu w Radomiu, jednakże Leon nikogo nie wydał. Uciekł konwojentom, którzy wieźli go na rozstrzelanie, a dzięki pomocy przypadkowo spotkanych osób dotarł do Chełma. Na trasie kolejowej Chełm–Sobibór został aresztowany przez Ukraińców pilnujących więźniów w obozie w Sobiborze. Przekazali go oni do więzienia w Chełmie mieszczącego się na ul. Kolejowej, skąd został następnie przetransportowany do więzienia na Zamku w Lublinie. W styczniu 1944 uciekł po raz kolejny podczas jednego z transportów na przesłuchania do siedziby gestapo „Pod Zegarem” na ul. Uniwersyteckiej w Lublinie; podczas ucieczki został postrzelony w rękę. Po tym wydarzeniu ukrył się u swojego ojca chrzestnego Stefana Korobczuka, który po kilku dniach pomógł mu przedostać się w okolice Włodawy, gdzie po krótkim czasie ukrywania, udał się do oddziału AK ,Jaremy". Po drodze napotkał jednak patrol działającego w lasach włodawskich sowieckiego oddziału partyzanckiego kpt. Anatolija Korotowa „Anatola”, który przyjął go do zgrupowania. Taraszkiewicz wykazywał się cechami przywódczymi, oraz wybitną odwagą, zyskał uznanie dowódcy oddziału i został odznaczony Orderem Czerwonej Gwiazdy. 
Okres powojenny.
Po wkroczeniu Armii Czerwonej, nie godząc się na współpracę z Resortem Bezpieczeństwa Publicznego, w grudniu 1944 został aresztowany i ponownie trafił na Zamek w Lublinie, a 13 lutego 1945 przewieziono go do obozu NKWD i UB w Błudku-Nowinach. W marcu 1945 zbiegł z transportu jadącego na wschód i po dotarciu do Włodawy przez kilka tygodni ukrywał się, a następnie wraz z kilkoma kolegami uciekł do lasu, gdzie nawiązał kontakt z ukrywającym się komendantem Rejonu AK Klemensem Panasiukiem „Orlisem” i przyjmując pseudonim „Jastrząb” wszedł w skład oddziału partyzanckiego Tadeusza Bychawskiego „Sępa”. W czerwcu 1945 grupa ta rozbroiła posterunki MO w Wytycznie, Dubecznie, Sosnowicy i Pieszowoli. Dowódca grupy został zgładzony w zasadzce, prawdopodobnie w wyniku wewnętrznych porachunków w AK i „Jastrząb” przejął jego obowiązki.
5 lutego 1946 dowodzony przez „Jastrzębia” oddział WiN opanował na kilka godzin miasto Parczew, w którym dokonał aprowizacji, zabił milicjanta oraz 3 Żydów w służbie MO. Informacje o ukaraniu ludności żydowskiej za terroryzowanie Polaków pojawiają się w spisanej w 1948 roku "Kronice oddziału Żelaznego" gdzie jeden z autorów tekstu opisuje tło społecznoekonomiczne oraz planu ataku na struktury aparatu bezpieczeństwa podległego władzy ludowej w Parczewie. W następnych dniach stoczył walkę i zmusił do wycofania się 70-osobową pościgową grupę operacyjną KBW i UB. 11 lutego 1946 doszło do starcia z oddziałem KBW przeprowadzającym obławę w okolicy wsi Marianka, w której to walce oddział ten stracił kilkunastu żołnierzy, a do niewoli dostało się dwóch oficerów i 12 szeregowych.
8 czerwca 1946 oddział dowodzony przez „Jastrzębia” stoczył na przystanku kolejowym w Gródku Szlacheckim walkę z plutonem NKWD, który został rozbity. Następnie oddział Leona Taraszkiewicza po rewizji w pociągu zabił kilku funkcjonariuszy UB. 8 lipca 1946 urządził zasadzkę i rozbił obławę KBW, zdobywając znaczne ilości broni i amunicji. 18 lipca 1946 wraz z oddziałem Stefana Brzuszka „Boruty” z NSZ, w zasadzce na trasie Chełm-Lublin Leon Taraszkiewicz zatrzymał samochód, którym podróżowała siostra Bolesława Bieruta, Zofia Malewska z mężem, synem i synową. „Jastrząb” nakazał uwięzić rodzinę Bieruta, jednak spowodowało to przysłanie w teren „72 wagonów” KBW i w związku z tym, z polecenia komendanta obwodu Włodawa kpt. Zygmunta Szumowskiego „Komara”, zatrzymani zostali zwolnieni.
22 października 1946 wraz z oddziałem Józefa Struga „Ordona”, w ciągu jednego dnia jego oddział zdobył posterunki MO w Milejowie, Łęcznej i Cycowie, rozbroił oddział Wojsk Ochrony Pogranicza na trasie Włodawa-Chełm, a następnie opanował Włodawę, gdzie zajął posterunek MO i rozbił siedzibę PUBP, uwalniając ok. 100 więźniów. W listopadzie 1946 połączone oddziały „Jastrzębia”, „Ordona” i kpt. Zdzisława Brońskiego „Uskoka”, w okolicach Świerszczowa (powiat łęczyński), stoczyły bitwę z grupą operacyjną KBW, w trakcie której zginęło 18 żołnierzy KBW, a 32 zostało rannych.
W noc sylwestrową 1946/1947 oddział „Jastrzębia” brał udział w ataku połączonych oddziałów WiN obwodu radzyńskiego kpt. Leona Sołtysika „Jamesa” (łącznie ok. 300-350 partyzantów) na Radzyń Podlaski, a następnego dnia w ataku na grupę pościgową UB-KBW w Okalewie, którą rozbił. 3 stycznia 1947 w ataku na oddział propagandowo-ochronny LWP w Siemieniu Leon Taraszkiewicz został ciężko ranny w niewyjaśnionych do dziś okolicznościach, najprawdopodobniej postrzelony przez agenta UB ulokowanego w oddziale, i w trakcie transportu do lekarza zmarł.
Został potajemnie pochowany na cmentarzu w Siemieniu przez żołnierzy z Rejonu I Obwodu WiN Radzyń Podlaski. Jego powtórny uroczysty pogrzeb odbył się 30 czerwca 1991.
Szczątki Leona Taraszkiewicza wydobyto 28 listopada 2016 r. w czasie prac ekshumacyjnych na cmentarzu parafialnym w Siemieniu.

</doc>
<doc id="715802" url="https://pl.wikipedia.org/wiki?curid=715802" title="Edward Taraszkiewicz">
Edward Taraszkiewicz

Edward Taraszkiewicz ps. „Żelazny” (ur. 22 stycznia 1921 w Duisburgu, zm. 6 października 1951 w Zbereżu nad Bugiem) – dowódca lotnych oddziałów partyzanckich Zrzeszenia Wolność i Niezawisłość działający na ziemi chełmsko-włodawskiej.
Życiorys.
Urodził się w rodzinie robotniczej, miał czworo rodzeństwa. Ukończył szkołę powszechną we Włodawie, gdzie zastał go wybuch II wojny światowej.
W 1940 za nielegalne posiadanie broni został wysłany na roboty przymusowe do III Rzeszy. Pracował w Querfurcie. Na początku 1945 powrócił z robót przymusowych i podjął działania w strukturach obwodu Włodawa Inspektoratu Chełm AK-DSZ-WiN. W lipcu 1945 został osobistym sekretarzem i adiutantem por. Klemensa Panasiuka „Orlisa”, a następnie zastępcą dowódcy w oddziale swojego brata ppor. Leona Taraszkiewicza „Jastrzębia”. Oddział rozrastał się z tygodnia na tydzień i oprócz walki z komunistyczną władzą zajmował się zwalczaniem pospolitych bandytów nękających miejscową ludność.
5 lutego 1946 oddział „Jastrzębia” opanował na kilka godzin miasto Parczew, w którym dokonał aprowizacji, zabił milicjanta oraz 3 Żydów w służbie MO. Informacje o ukaraniu ludności żydowskiej za terroryzowanie Polaków pojawiają się w spisanej w 1948 "Kronice oddziału Żelaznego", gdzie jeden z autorów tekstu opisuje tło społeczno-ekonomiczne oraz plan ataku na struktury aparatu bezpieczeństwa podległego władzy ludowej w Parczewie. W następnych dniach stoczył walkę i zmusił do wycofania 70-osobową pościgową grupę operacyjną KBW i UB. 1 lutego doszło do starcia z oddziałem KBW przeprowadzającym obławę w okolicy wsi Marianka, w której to walce zginęło kilkunastu żołnierzy oddziału, a do niewoli dostało się dwóch oficerów i 12 szeregowych.
17 lipca doszło do wydarzenia bez precedensu, kiedy to wraz z oddziałem Stefana Brzuszka „Boruty” z NSZ, w zasadzce na trasie Chełm-Lublin zatrzymał samochód, którym podróżowała siostra Bolesława Bieruta, Zofia Malewska z mężem, synem i synową. „Jastrząb” nakazał uwięzić rodzinę Bieruta, jednak spowodowało to przysłanie w teren 72 wagonów KBW i w związku z tym, z polecenia komendanta obwodu Włodawa kpt. Zygmunta Szumowskiego „Komara”, zatrzymani zostali zwolnieni.
22 października wraz z oddziałem Józefa Struga „Ordona”, w ciągu jednego dnia zdobył posterunki MO w Milejowie, Łęcznej i Cycowie, rozbroił oddział WOP na trasie Włodawa-Chełm, a następnie wjechał i opanował Włodawę, gdzie zajął posterunek MO i rozbił siedzibę Powiatowego Urzędu Bezpieczeństwa Publicznego uwalniając 65 więźniów. W listopadzie 1946 połączone oddziały „Jastrzębia”, „Ordona” i kpt. Zdzisława Brońskiego „Uskoka”, w okolicach Świerszczowa pow. Łęczna, stoczyły bitwę z grupą operacyjną KBW, w trakcie której zginęło 18 żołnierzy KBW, a 32 zostało rannych.
Po śmierci brata Edward Taraszkiewicz przejął funkcje komendanta oddziału WiN Obwodu Włodawa i w późniejszym okresie mianowany został ppor. czasu wojny Jako zwolennik kontynuowania zbrojnego oporu, nie skorzystał z amnestii z lutego 1947 i wiosną ponownie rozpoczął walkę. W 1947 jego oddział przeprowadził wiele akcji bojowo-dywersyjnych i likwidacyjnych, m.in. 22 kwietnia 1947 odnotował spektakularny sukces w spotkaniu pod wsią Białka z grupą operacyjną PUBP we Włodawie dowodzoną przez ppor. Konasiuka (w starciu zginęło 4 żołnierzy KBW i dowodzący grupą oficer UBP, rany odniosło 4 żołnierzy KBW i 3 funkcjonariuszy MO). Partyzanci, którzy zostali panami placu boju, opatrzyli rannych przeciwników oraz zabili zdrajcę, który prowadził grupę operacyjną. 25 kwietnia 1947 urządził zasadzkę na grupę operacyjną MO, UB i KBW w pobliżu wsi Uhnin, w nocy z 2 na 3 lipca przeprowadził wspólnie z połączonymi oddziałami Józefa Struga „Ordona” i Stanisława Kuchcewicza „Wiktora” akcję pacyfikacyjną we wsi Puchaczów, gdzie rozstrzelano 21 mieszkańców, w odwecie za wydanie UB i w efekcie śmierć trzech partyzantów kpt. Zdzisława Brońskiego „Uskoka”. Wiosną 1948 „Żelazny” rozpoczął budowę rozległej siatki terenowej, której placówki zostały zorganizowane w pow. Włodawa, Chełm, Lubartów i Parczew. Dzięki takiej organizacji jego oddział przetrwał do października 1951.
Jesienią 1948 podporządkował się dowódcy oddziałów zbrojnych Lubelszczyzny, kpt. Zdzisławowi Brońskiemu „Uskokowi”, który przejął tę funkcję z rąk mjr. cc Hieronima Dekutowskiego „Zapory”, i do samobójczej śmierci „Uskoka”, 21 maja 1949 w otoczonym przez UB bunkrze w Dąbrówce pow. Łęczna, działał w ramach podległych mu patroli. W latach 1949–1951 jego oddział cały czas wykazywał dużą aktywność bojową, m.in. 25 października 1949 na stacji kolejowej w Stulnie zdobyto bez strat własnych 1,5 mln złotych oraz teczkę z tajnymi dokumentami chełmskiego i włodawskiego UB, przeznaczoną dla Wojewódzkiego Urzędu Bezpieczeństwa Publicznego w Lublinie. Dokumenty zawierały wykaz i krótką charakterystykę informatorów, agentów i działaczy komunistycznych z Podlasia i pozwoliły „Żelaznemu” na zabicie wielu z nich. Do najbardziej spektakularnej akcji oddziału, już tylko czteroosobowego, doszło 29 maja 1951 w pobliżu wsi Wytyczno, kiedy to zastrzelono znanego działacza PPR i PZPR, byłego przewodniczącego Wojewódzkiej Rady Narodowej w Lublinie – Ludwika Czugałę i tego samego dnia, w rajdzie po pow. włodawskim zabito czterech działaczy komunistycznych.
Edward Taraszkiewicz „Żelazny” był, obok kpt. Zdzisława Brońskiego „Uskoka” i sierż. Jana Leonowicza „Burty” najbardziej poszukiwanym żołnierzem podziemia na Lubelszczyznie. W czerwcu 1951 powołano do likwidacji grupy „Żelaznego” specjalną grupę operacyjną KBW krypt. „W”, w której skład weszły cztery baony piechoty. W wyniku zakrojonej na szeroką skalę kilkumiesięcznej gry operacyjnej, ustalono miejsce pobytu „Żelaznego” i jego trzech ostatnich żołnierzy w Zbereżu n. Bugiem, pow. Włodawa, i 6 października 1951 800-osobowa obława UB i KBW dowodzona przez majora UB Jana Wołkowa otoczyła zabudowania rodziny Kaszczuków, w których przebywali partyzanci. Przebijając się z okrążenia, przerwali dwa pierścienie obławy, zdobyli łazika, lecz w trakcie odskoku natknęli się na sztab dowodzenia operacją i tam, nadal się ostrzeliwując (według raportu sporządzonego przez WUBP w Lublinie grupa operacyjna straciła 4 zabitych i 3 rannych, w tym 3 zabitych i 3 rannych żołnierzy KBW i 1 zabitego funkcjonariusza UB (byłego zastępcę szefa Wydziału III WUBP w Lublinie), zginęli w walce: Edward Taraszkiewicz „Żelazny” i Stanisław Torbicz „Kazik”. Dwóch pozostałych partyzantów ujęto, w procesie skazano na śmierć i w 1953 stracono. W trakcie działań Grupy Operacyjnej UB-KBW zostali zabici również Natalia i Teodor Kaszczukowie, małżeństwo, w których domu ukrywali się partyzanci. Po obławie ciało „Żelaznego” zostało przewiezione do PUBP we Włodawie i pochowane w nieznanym miejscu. Dopiero w czerwcu 2007 znaleziono prawdopodobnie miejsce, gdzie leży. W 1991 w Zbereżu odsłonięto kapliczkę i symboliczną tablicę pamiątkową ku czci ppor. cz.w. Edwarda Taraszkiewicza „Żelaznego”.

</doc>
<doc id="715803" url="https://pl.wikipedia.org/wiki?curid=715803" title="Pełzakowica">
Pełzakowica

Pełzakowica, inaczej ameboza (łac. "amoebosis", "entamoebosis") – pasożytnicza choroba inwazyjna przewodu pokarmowego wywoływana przez pierwotniaka z rodziny "Entamoebidae" – "Entamoeba histolytica". Choroba może mieć różny przebieg – od zakażenia bezobjawowego, poprzez zakażenie z różnie nasilonymi objawami klinicznymi (od łagodnej biegunki do dyzenterii), choroba przewlekła z przemiennymi okresami remisji i zaostrzeń, do postaci pozajelitowej z tworzeniem ropni. Nieleczona pełzakowica (szczególnie ostra postać jelitowa) może skończyć się zgonem.
Epidemiologia.
Światowa Organizacja Zdrowia (WHO) notuje rocznie 40-50 milionów przypadków zachorowań spowodowanych przez tego pełzaka. Jednocześnie rocznie notowanych jest ok. 100 000 zgonów spowodowanych zachorowaniem na pełzakowicę. WHO ocenia, że ok. 10% populacji świata jest zarażona albo "Entamoeba histolytica" lub "Entamoeba dispar"; w zależności regionu geograficznego i stanu higieny w endemicznych regionach tropikalnych i subtropikalnych aktywnie zarażonych (wydalających cysty) jest od 1–40% ludności.
Droga zakażenia.
Człowiek jest głównym żywicielem i rezerwuarem "E. histolytica".
Do zakażenia dochodzi najczęściej drogą pokarmową, poprzez połknięcie cyst pierwotniaka wraz z pożywieniem. Cysty "Entamoeba histolytica" są oporne na stężenie chloru stosowanego w sieciach wodociągowych, stosunkowo długo mogą pozostawać na powierzchni owoców i warzyw jedzonych w postaci surowej. Mimo iż pasożyt ten występuje na terenie całej kuli ziemskiej, szczególnie narażone na zakażenie są osoby podróżujące do obszarów endemicznych, czyli strefy tropikalnej oraz subtropikalnej.
Diagnostyka.
W celu diagnostyki laboratoryjnej zakażenia pełzakiem czerwonki wykonuje się preparaty (bezpośrednie oraz barwione) kału, w których metodą mikroskopową poszukuje się cyst "Entamoeba histolytica".
Do potwierdzenia zakażenia pełzakiem czerwonki konieczne jest również badanie materiału genetycznego pierwotniaka; wykazano bowiem, iż istnieją inne gatunki pełzaków: "Entamoeba dispar" i "Entamoeba moschkovskii", które są morfologicznie i mikroskopowo identyczne z "E. histolytica", lecz nie są patogenne i zakażenie nimi nie wymaga leczenia.
W Polsce badanie materiału genetycznego pierwotniaka (metodą PCR) wykonuje Zakład Parazytologii Instytutu Medycyny Morskiej i Tropikalnej w Gdyni Gdańskiego Uniwersytetu Medycznego.
Pełzakowica w Polsce.
Każdy przypadek rozpoznania i leczenia pełzakowicy musi być zgłoszony do Państwowej Inspekcji Sanitarnej. Osoby wracające do Polski po pobycie w krajach strefy tropikalnej i subtropikalnej obowiązkowo powinny wykonać badania parazytologiczne, m.in. w kierunku pełzakowicy.
W 2007 roku stwierdzono 19 przypadków pełzakowicy.
Leczenie.
W leczeniu wykorzystuje się obecnie związki chlorochiny, emetyny, hydroksychinoliny, pochodne imidazolowe (metronidazol, tynidazol), paromomycynę i inne leki przeciwpierwotniakowe. Czerwonkę pełzakową, nieczerwonkowy nieżyt jelita i ropnie pełzakowe leczy się tynidazolem doustnie. W przypadkach ostrych podaje się dehydroemetynę domięśniowo. W przypadkach jelitowych podejrzanych o dodatkowe zakażenie bakteryjne dodaje się tetracyklinę. W ropniach wątrobowych można dodatkowo stosować chlorochinę. Niektórzy uważają, iż duże ropnie wątrobowe wymagają opróżnienia przez nakłucie z uwagi na grożącą perforację lub zakażenie bakteryjne.
Rys historyczny.
Choroba znana już w starożytności. Pierwszy opisał ją jako chorobę śmiertelną Hipokrates podając przypadek chorego z biegunką krwistą i gorączką. Następnie informacje o tej chorobie pojawiają się w Starym Testamencie oraz w pismach Huang Ti.

</doc>
<doc id="715804" url="https://pl.wikipedia.org/wiki?curid=715804" title="Julia Clary-Bonaparte">
Julia Clary-Bonaparte

Julia Maria Bonaparte, z domu Julie-Marie Clary (ur. 26 grudnia 1771 w Marsylii, zm. 7 kwietnia 1845 we Florencji) - żona Józefa, najstarszego brata Napoleona, królowa-małżonka Neapolu w latach 1806-1808 i Hiszpanii w latach 1808-1813.
Życiorys.
Julia była córką bardzo zamożnego hurtownika jedwabiu z Marsylii, Franciszka (François) Clary (1725 - 1794) i jego drugiej żony Françoise-Rose Somis (1737 - 1815). W rodzinnej Marsylii poznała młodego prawnika Józefa Bonapartego, działającego wówczas przy Trybunale Rewolucyjnym i wyszła za niego za mąż w Cuges-les-Pins 1 sierpnia 1794 za namową swej matki, by po śmierci ojca bronić z pomocą wpływowych Bonapartych fortuny rodowej przed zakusami rewolucjonistów. Małżeństwo nie było zbyt udane. Oboje małżonkowie robili wszystko, by spędzać ze sobą jak najmniej czasu.
Jej młodsza siostra Désirée zaręczyła się jednocześnie z Napoleonem, który wkrótce ją porzucił dla wpływowej arystokratki Józefiny de Beauharnais. Désirée została później królową-małżonką Szwecji i Norwegii jako żona Karola XIV Jana z nowej dynastii Bernadotte i jest protoplastką obecnych rodów królewskich Szwecji, Belgii, Danii i Norwegii.
W czasie całego królowania Józefa w Neapolu Julia odwiedziła go jeden jedyny raz, a do Hiszpanii nigdy nie pojechała, pozostając w Paryżu i pilnując jego interesów. Hiszpanie nazywali ją "La Reina Intrusa" (królową-intruzką).
Po wydaniu przez Ludwika XVIII ustawy o banicji Bonapartych z Francji Józef emigrował do USA, zamieszkał w Bordentown w stanie New Jersey i pozostawał tam do roku 1844. Julia przeniosła się do Florencji, żyła tam pod nazwiskiem hrabiny de Survilliers. Dopiero na rok przed jej śmiercią zezwolono Józefowi na osiedlenie się we Florencji.
Józefostwo Bonapartowie mieli trzy córki: Julię Józefinę, zmarłą w niemowlęctwie 1796, Zenajdę (1801-1854), żonę kuzyna z linii Lucjana, Karola Lucjana, i Charlottę (1802-1839), żonę kuzyna z linii Ludwika, Napoleona Ludwika, starszego brata Napoleona III. Od Zenajdy Julia doczekała się dwanaściorga wnucząt.
Wszelkie wzmianki biograficzne o Julii Clary są nadzwyczaj skąpe. Za czasów bratanka Józefa, Napoleona III, potomkowie jej brata Stefana ("Etienne") doszli do znaczenia i uzyskali tytuł hrabiowski II Cesarstwa Francuskiego.

</doc>
<doc id="715815" url="https://pl.wikipedia.org/wiki?curid=715815" title="Metoda rażenia z orbity szczątkowej">
Metoda rażenia z orbity szczątkowej

Metoda rażenia z orbity szczątkowej (FOBS, z ; także: cząstkowy orbitalny system bombardujący) – metoda realizacji lotu pocisku rakietowego polegająca na wysłaniu go na orbitę szczątkową, a potem deorbitacji w celu nagłego ataku. Sprawia to, że czas lotu głowic z orbity do celu jest krótszy niż czas od odpalenia klasycznej rakiety balistycznej do momentu porażenia celu; radary i obrona przeciwrakietowe są niezdolne do wczesnego wykrycia lecącego pocisku i głowic. Metoda ta nie zapobiega jednak wykryciu takiego pocisku przez satelity wczesnego ostrzegania.
Atak taką metodą testował Związek Radziecki w latach 60. XX wieku. Pozwalał on Sowietom wysyłanie pocisków międzykontynentalnych nad biegunem południowym w kierunku Ameryki Północnej, rażąc Stany Zjednoczone z kierunku nie obserwowanego przez system ostrzegania NORAD. Było to możliwe dzięki luce w traktacie o pokojowym wykorzystaniu przestrzeni kosmicznej. Zakazywał on stosowania broni masowego rażenia na orbicie, ale nie rozmieszczania jej tam. Umożliwiło to ZSRR na przeprowadzanie testów broni FOBS bez prawdziwych głowic.
Sowieci rozwijali trzy pociski wykorzystujące metodę rażenia z orbity szczątkowej, z czego jeden wszedł do użytku:
Porozumienie SALT II z 1979 zakazało stosowania broni FOBS:
Istniejące pociski typu FOBS zostały wycofane ze służby w styczniu 1983, w ramach przestrzegania powyższego traktatu.

</doc>
<doc id="715821" url="https://pl.wikipedia.org/wiki?curid=715821" title="Fryderyk Tobiaszek">
Fryderyk Tobiaszek

Fryderyk Tobiaszek (ur. ok. 1803, zm. 28 sierpnia 1856 w Krakowie) – urzędnik austriacki, prezydent Krakowa.
Pracował jako naczelnik urzędu cyrkularnego w Kołomyi.
Na mocy zarządzenia cesarskiego z 13 maja 1853 powołano tymczasowy zarząd miasta Krakowa, mianując prezydentem Tobiaszka. Oficjalnie objął on urząd 1 lipca 1853. Nowy prezydent nie zyskał sympatii mieszkańców Krakowa, urzędowanie rozpoczął od redukcji kadry urzędniczej zatrudnionej w krakowskim magistracie. Językiem urzędowym ponownie został niemiecki.
Tobiaszek w ciągu trzech lat rządów z funduszy magistratu odbudował spalone w pożarze w 1850 jatki dominikańskie. W lutym 1856 otwarto linię kolejową łączącą Kraków z Bochnią. W maju 1856 zakończono pierwszy etap prac fortyfikacyjnych w Krakowie ogłaszając tym samym miasto twierdzą. Podpisano wstępne porozumienie na budowę miejskiej gazowni. 26 sierpnia 1856 roku Minister Spraw Wewnętrznych rządu austriackiego na jego prośbę zwolnił go z obowiązków prezydenta.
Pochowany na Cmentarzu Rakowickim w Krakowie.

</doc>
<doc id="715829" url="https://pl.wikipedia.org/wiki?curid=715829" title="Sport1">
Sport1

Sport1 (dawniej DSF, skrót od "Deutsches Sport Fernsehen") – niemiecki kanał telewizyjny o profilu sportowo-dokumentalnym, powstały 1 stycznia 1993 roku.
Firma posiada także portal internetowy sport1.de. W Polsce program ten można odbierać przez niekodowany przekaz satelitarny z Astry oraz w sieciach kablowych, a także na platformach satelitarnych i w FTA.

</doc>
<doc id="715830" url="https://pl.wikipedia.org/wiki?curid=715830" title="Ameboza">
Ameboza



</doc>
<doc id="715836" url="https://pl.wikipedia.org/wiki?curid=715836" title="Rottach-Egern">
Rottach-Egern

Rottach-Egern (do 18 marca 1951 "Rottach") – gmina w południowych Niemczech, w kraju związkowym Bawaria, w rejencji Górna Bawaria, w regionie Oberland, w powiecie Miesbach. Leży około 12 km na południowy zachód od Miesbach, nad jeziorem Tegern, przy drodze B307 i B318.
Pierwszy raz wspomniana w 748, miejscowość rybacko-rolnicza.
Polityka.
Wójtem gminy jest Franz Hafner z FWG, rada gminy składa się z 20 osób.

</doc>
<doc id="715837" url="https://pl.wikipedia.org/wiki?curid=715837" title="Deutsche SportFernsehen">
Deutsche SportFernsehen



</doc>
<doc id="715847" url="https://pl.wikipedia.org/wiki?curid=715847" title="Gloomy Sunday">
Gloomy Sunday

Gloomy Sunday (, IPA ['sɒmɒɾuː 'vɐʃaɾnɐp], ) – piosenka skomponowana w 1933 r. przez węgierskiego pianistę i kompozytora Rezső Seressa, oryginalne słowa w niedługim czasie zastąpiono tekstem László Jávora – poety i reportera kryminalnego gazety "8 Órai Újság".
Seress napisał utwór pod wpływem zerwania zaręczyn przez swoją narzeczoną. Wedle powszechnej opinii melodia wywołała na Węgrzech falę ponad stu samobójstw. Złowieszczą popularność utworu ilustruje fakt, że jedynie w okresie 13-24 listopada 1935 roku pojawiło się na jego temat 278 artykułów we francuskich, niemieckich, szwajcarskich i włoskich gazetach.
W 1936 roku piosenka pojawiła się w Stanach Zjednoczonych, gdzie okrzyknięto ją mianem "The Hungarian Suicide Song" (tłum. węgierska piosenka samobójców). Wkrótce pojawiło się kilka jej wersji, wśród nich nagranie Hala Kempa i jego orkiestry z tekstem Sama M. Lewisa. Na tej wersji utworu oparta zostało późniejsze nagranie Billie Holiday. Jej interpretacja z 1941 roku jeszcze bardziej rozsławiła zarówno piosenkę, jak i tłumaczenie Lewisa, które od tamtej pory stało się podstawą dla późniejszych wykonań. Holiday dodała też trzecią zwrotkę, nadając swojej wersji oniryczny charakter.
Autor zabił się w 1968 roku, wyskoczywszy z okna swojego domu.
Oryginalna piosenka pojawia się w niemiecko-węgierskim filmie "Gloomy Sunday – Ein Lied von Liebe und Tod" z 1999 roku ("Gloomy Sunday – piosenka miłości i śmierci"), który powstał na podstawie książki Nicka Barkowa.
Wykonawcy.
Artyści, którzy wykonywali utwór:

</doc>
<doc id="715859" url="https://pl.wikipedia.org/wiki?curid=715859" title="Chillán">
Chillán

Chillán – miasto w środkowym Chile, w Dolinie Środkowochilijskiej, przy Drodze Panamerykańskiej; stolica utworzonego w 2018 roku regionu Ñuble, w prowincji Diguillín. Około 170 tys. mieszkańców.
Urodził się tam Bernardo O’Higgins.

</doc>
<doc id="715862" url="https://pl.wikipedia.org/wiki?curid=715862" title="Pieczęć Florydy">
Pieczęć Florydy



</doc>
<doc id="715863" url="https://pl.wikipedia.org/wiki?curid=715863" title="Quilpué">
Quilpué

Quilpué – miasto w środkowym Chile, w zespole miejskim Valparaíso. Około 128,6 tys. mieszkańców.

</doc>
<doc id="715864" url="https://pl.wikipedia.org/wiki?curid=715864" title="Gimnazjum im. Sobieskiego w Krakowie">
Gimnazjum im. Sobieskiego w Krakowie



</doc>
<doc id="715866" url="https://pl.wikipedia.org/wiki?curid=715866" title="Archeologia wojskowa (czasopismo)">
Archeologia wojskowa (czasopismo)

Archeologia wojskowa – czasopismo o tematyce militarnej wydawane w Warszawie w latach 1992–1996.
Czasopismo wydawane było z inicjatywy i nakładem Bogusława („Bogdana”) Perzyka, kolekcjonera i znawcę militariów, pełniącego funkcję redaktora naczelnego. Zastępcą redaktora był Mariusz Komacki. Oficjalnym wydawcą była spółka cywilna „Me-Gi”, założona przez B. Perzyka.
Wydano 6 numerów czasopisma początkowo jako dwumiesięcznik, później nieregularnik. 
„Archeologia wojskowa” była pierwszym na polskim rynku czasopismem zajmującym się militariami od strony kolekcjonerskiej. Reprezentowała bardzo wysoki poziom merytoryczny artykułów, wspartych bogatą szatą graficzną. Tematyka artykułów była szeroka – umundurowanie, sprzęt i oporządzenie wojskowe, broń palna i biała, amunicja, odznaki, odznaczenia, sztandary, insygnia, pojazdy wojskowe, środki łączności, wyposażenie kasyn wojskowych, architektura militarna. Czasopismo zajmowało się zasadniczo militariami od k. XIX w. do współczesności, ze szczególnym uwzględnieniem I i II wojny światowej, choć sporadycznie pojawiały się artykuły wykraczające poza te ramy czasowe.
Czasopismo przestało się ukazywać głównie z powodów finansowych.

</doc>
<doc id="715867" url="https://pl.wikipedia.org/wiki?curid=715867" title="Feliks Rączkowski">
Feliks Rączkowski

 
Feliks Rączkowski (ur. 12 kwietnia 1906 w Szczaworyżu, zm. 16 września 1989 w Warszawie) – polski organista i kompozytor. 
Życiorys.
Urodzony 12 kwietnia 1906 r. w Szczaworyżu k. Buska-Zdroju. Jego pierwszym nauczycielem gry na organach był Stanisław Pachlewski. Absolwent Salezjańskiej Szkoły Organistowskiej w Przemyślu, w której uczył się w latach 1922–1926, a następnie uczył w latach 1929–1933 i 1936–1937. W latach 1933–1936 studiował w warszawskim konserwatorium grę na organach u Bronisława Rutkowskiego i kompozycję u Kazimierza Sikorskiego, po czym od 1937 r. był na tej uczelni wykładowcą. W latach 1930. był organistą w kościele Świętej Rodziny w Warszawie. W czasie II wojny światowej pracował jako skrzypek, akordeonista i perkusista w warszawskich kawiarni "Mirage" i restauracji "Huragan" oraz grał na fortepianie w ramach tajnych koncertów w prywatnych mieszkaniach.
Od 1947 r. przez blisko 30 lat wykładowca Państwowej Wyższej Szkoły Muzycznej w Warszawie, m.in. jako prodziekan Wydziału Instrumentalnego (1958–1968) i kierownik Katedry Organów (1973–1976). Do jego absolwentów należeli Augustyn Bloch i Marian Sawa. W latach 1945–1970 pracował jako organista w kościele Św. Krzyża w Warszawie, a w latach 1953–1970 prowadził Chór Świętokrzyski. Twórca i dyrektor festiwali organowych w Kamieniu Pomorskim, Koszalinie i Oliwie. Od 1946 do 1984 r. występował z koncertami w Polsce i za granicą, m.in. w USA i Francji, zrealizował także nagrania dla audycji radiowych i telewizyjnych oraz dla wytwórni fonograficznych.
Komponował utwory organowe i wokalne. Autor licznych opracowań pieśni kościelnych. Pracą jego życia jest śpiewnik "Śpiewajmy Bogu", który był i jest używany w całej Polsce. Zawiera harmonizacje w układzie czterogłosowym części stałych mszy świętej, śpiewów mszalnych, psalmów, pieśni eucharystycznych, uwielbienia, na adwent, kolęd i pastorałek, pieśni na wielki post, na okres wielkanocny, na okres zwykły, pieśni maryjnych, pieśni na cześć świętych, nabożeństw. Do wirtuozowskich dzieł należą "Temat z wariacjami" i "Suita kolędowa".
Zmarł 16 września 1989 r. w Warszawie. Pochowany został na cmentarzu Powązkowskim (kwatera 102-6-8).
Linki zewnętrzne.
Program ogólnopolskiej konferencji naukowo-artystycznej "Ad Dei gloriam, ad utilitatem populi" w 110. rocznicę urodzin kompozytora, UMFC, 17.04.2016.
Kolęda "W żłobie leży", wyk. Alina Bolechowska – sopran, Feliks Rączkowski – organy

</doc>
<doc id="715868" url="https://pl.wikipedia.org/wiki?curid=715868" title="Wysocko Wyżne">
Wysocko Wyżne

Wysocko Wyżne (ukr. Верхнє Висоцьке) – wieś położona na terenie Ukrainy, w obwodzie lwowskim, w południowej części rejonu turczańskiego nad Stryjem, niedaleko granicy z Polską. Najniższą jednostką administracji, której podlega Wysocko Wyżne, jest rada wiejska ("silska rada") w Wysocku Wyżnem. Wieś liczy około 2118 mieszkańców.
Historia.
Pierwsze wzmianki o miejscowości pochodzą z 1430. W latach 1772–1918 pod zaborem austriackim w składzie Królestwa Galicji i Lodomerii, od 1867 w ramach nowo powstałego powiatu turczańskiego. W regionie dobrze rozwinął się przemysł drzewny, a znaczny wpływ miała na to bliskość spławnych rzek, Dniestru oraz Stryja.
W latach 1919–1939 miejscowość administracyjnie należała do Polski. Znajdowała się w województwie lwowskim, w powiecie turczańskim nieopodal granicy polsko-czechosłowackiej, a od marca 1939 polsko-węgierskiej. W 1920 znalazła się na terenie działań wojennych okresu wojny polsko-bolszewickiej.
W 1921 wieś liczyła około 2684 mieszkańców. Podczas wyborów parlamentarnych w Polsce w 1922 frekwencja wyborcza w Wysocku Wyżnem i powiecie turczańskim była stosunkowo wysoka, wyniosła około 60% mimo bojkotu wyborów przez ludność ukraińską. We Lwowie i na Podolu frekwencja ta była znacznie niższa. Zwyciężył PSL "Piast" przed blokiem chadecko-endeckim.
Podczas wyborów parlamentarnych w Polsce w 1928 w Wysocku Wyżnem i powiecie turczańskim wygrały listy polskie (ok. 55%) przed ukraińskimi (ok. 25%), starorusińskimi (ok. 10%) i żydowskimi (ok. 5%).
W czasie II wojny światowej działało tutaj Laboratorium Instytutu Profesora Weigla. 
Komunikacja.
Przez środek wsi przebiega droga lokalna T1423 prowadząca z okolic Boryni na północnym zachodzie właśnie do Matkowa, gdzie łączy się z drogą magistralną znaczenia międzynarodowego M06. W miejscowości brak przystanku kolejowego, a najbliższy znajduje się w Turce. Do Wysocka Wyżnego docierają również tzw. marszrutki, czyli prywatne busy, m.in. ze Stryja i Lwowa.
Ważniejsze obiekty.
Jedna z cerkwi pochodzi z końca XVII wieku – fundatorem był Andrzej Wysoczański. Jedna z nich jest obecnie cerkwią prawosławną.

</doc>
<doc id="715870" url="https://pl.wikipedia.org/wiki?curid=715870" title="Herb Bawarii">
Herb Bawarii

Herb Bawarii − wywodzi się on z symboliki pięciu regionów współtworzących ten kraj. 
Pierwsze pole tarczy herbu to złoty lew, który symbolizuje Palatynat Reński.
Drugie pole symbolizuje Frankonię. Jest to pole czerwone z trzema białymi (srebrnymi) szczytami przypominającymi łańcuch górski. 
Kolejne pole to niebieska stylizowana pantera na białym (srebrnym) tle – godło hrabiów Ortenburg, dzisiaj symbol Dolnej i Górnej Bawarii. 
Czwarte pole tarczy herbu to trzy czarne lwy na żółtym tle − symbolizujące Szwabię. 
Ostatnim elementem tarczy herbu jest położone centralnie pole szachownicy biało-niebieskiej - herb Wittelsbachów, władców Bawarii w latach 1180-1918. Biało-niebieska szachownica może występować samodzielnie wraz z wieńczącą całość godła koroną i jest zwana wówczas małym godłem. Stylistyka ta stała się źródłem oficjalnych barw kraju: bieli i koloru niebieskiego.
W obecnej wersji herb przyjęty został 5 czerwca 1950 roku.

</doc>
<doc id="715872" url="https://pl.wikipedia.org/wiki?curid=715872" title="Efekt gapowicza">
Efekt gapowicza

Efekt gapowicza (), niepoprawnie nazywany również "problemem wolnego jeźdźca", "jeździec na gapę", "pasażer na gapę, efekt pieczeniarza" – zagadnienie ekonomiczne dotyczące efektywności alokacji zasobów na rynkach dóbr o wysokich kosztach wykluczenia z konsumpcji. 
„Gapowicz” to osoba, która korzysta z dóbr lub usług nieodpłatnie lub w stopniu przewyższającym jej udział w kosztach ich wytworzenia. Problem ten często dotyczy dóbr publicznych. Jest istotny z punktu widzenia wpływu na rachunek ekonomiczny i związanej z tym podaży tej kategorii dóbr.
Opis.
Gdy liczba „gapowiczów” będzie zbyt wysoka, może dojść do sytuacji, że zabraknie środków na sfinansowanie dóbr publicznych.
Po prawej stronie zilustrowane zostało zjawisko gapowicza, które przedstawia krzywą możliwości produkcyjnych, czyli kombinacja dóbr publicznych i prywatnych.
Przyjmijmy, że punkt A na rysunku przedstawia optymalną strukturę dóbr publicznych i prywatnych. Jednak wielu konsumentów woli być "gapowiczami" i nie będzie płacić za dobra publiczne. Wtedy mechanizm rynkowy niewykorzystane zasoby przesunie do produkcji dóbr prywatnych. Takie działanie spowoduje, że dóbr publicznych będzie za mało na rynku, dlatego mechanizm obierze na rysunku punkt B. Punkt B pokazuje, że produkcja dóbr publicznych spadnie przy wzroście produkcji dóbr prywatnych. Na rysunku umieszczony został także punkt C, który pokazuje sytuację, w której wszyscy konsumenci zostaliby "gapowiczami" i wtedy dobra publiczne przestałyby istnieć.
Przykłady.
Przykład 1.
Osoba korzystająca z transportu publicznego bez ważnego biletu odnosi korzyść, jaką niesie ze sobą ta usługa, ale jednocześnie nie ponosi kosztu na rzecz jej utrzymania. Wykorzystuje niejako fakt, że pozostali użytkownicy płacą, dzięki czemu ona także może korzystać, lecz bez ponoszenia kosztów własnych.
Sytuacja taka jest możliwa dzięki temu, że trudno jest daną osobę wykluczyć z konsumpcji – każdy może wsiąść do środka transportu publicznego.
Przykład 2.
Innym, często przytaczanym przykładem jest obrona narodowa. Nie jest możliwe wyjęcie danej, konkretnej osoby spod obrony militarnej w sytuacji, gdy zajdzie konieczność obrony. Skoro nie można tej osoby wykluczyć z konsumpcji tej usługi, to znaczy, że będzie ona ją konsumowała niezależnie od poniesionych na jej rzecz kosztów. Uświadamiając to sobie – dana jednostka nie będzie miała motywacji do tego, by ponosić koszty na rzecz obronności.
Przykład 3.
W sąsiedztwie jest 25 domów i istnieje możliwość założenia systemu monitoringu, celem podniesienia bezpieczeństwa. Koszt takiego przedsięwzięcia to 2.500 złotych. Pomimo że koszt na jednego mieszkańca wyniósłby tylko 100 złotych, część z nich może wyjść z założenia, że i tak odniosą korzyści w przypadku instalacji systemu, niezależnie od tego, czy za niego zapłacą, czy nie. Jeżeli większość zdecyduje się zainstalować system, wówczas oni, bez wkładu własnego nie będą mogli być wykluczeni z odnoszenia korzyści, jakie daje system monitoringu. Mogą zatem nie chcieć dorzucić się do wspólnej puli, pomimo że instalacja przyniesie korzyści także im.
Rozwiązania.
Najczęstszym rozwiązaniem problemu gapowicza są rozwiązania administracyjne. Aby móc efektywnie zaalokować zasoby przy danym przedsięwzięciu należy znaleźć środek przymusu i egzekucji wobec potencjalnych gapowiczów.
Rozwiązanie 1.
Problem można by zażegnać wprowadzając jedno z rozwiązań:
Wówczas żadna osoba nie mogłaby korzystać z usługi transportowej bez poniesienia kosztów. Jednak oba rozwiązania są trudne do wykonania zarówno w sensie technicznym, jak i ekonomicznym, ponieważ wymagałyby znacznych nakładów na wynagrodzenia dla kontrolerów, a dodatkowo konieczność sprawdzenia każdego pasażera mogłaby spowodować opóźnienia w kursowaniu komunikacji.
Z tego względu dużo częściej stosowanym rozwiązaniem jest rozwiązanie oparte na podniesieniu ryzyka zachowań „gapowniczych”. Dzięki kontrolom wyrywkowym (a więc nie tak częstym i długim) ograniczone zostają znacznie negatywne efekty dwóch poprzednich rozwiązań, a jednocześnie poprzez groźbę wysokiej kary zostaje zmniejszona skłonność do zachowań „gapowniczych”. Korzyść, jaką odnosi pasażer korzystający z usługi, jest nadal taka sama, co przy podniesieniu ryzyka związanego z nieopłaceniem przejazdu będzie ograniczało takie zachowania.
Rozwiązanie 2.
Ponieważ nie ma możliwości wykluczenia danej osoby z czerpania korzyści, jakie daje obrona narodowa, państwo musi zapewnić udział wszystkich obywateli w ponoszeniu stosownych kosztów jej funkcjonowania. Dokonuje się to poprzez mechanizm dostępny jedynie państwu – mianowicie przymus prawny i aparat zdolny do jego egzekwowania.
Państwo nakłada obowiązkowe dla każdego obywatela podatki, których część jest przeznaczana na obronę narodową. Nie ma możliwości uwolnienia się od zobowiązania podatkowego za pomocą argumentu, że nie chcemy korzystać z danej usługi, ponieważ niezależnie od tego, czy chcemy, czy nie – i tak z niej korzystamy.
Rozwiązanie 3.
Rozwiązaniem problemu gapowicza w przypadku systemu monitoringu mogłoby być ograniczenie 25 niezależnych decyzji do jednej kolektywnej, która będzie następnie dotyczyć wszystkich członków sąsiedztwa.
W tym sensie 25 mieszkańców mogłoby zagłosować za lub przeciw instalacji systemu, ale gdy decyzja zostanie podjęta – wszyscy muszą się jej podporządkować. Ze względu na to, że nie istnieje prawna możliwość nałożenia obowiązku poniesienia opłaty na wszystkich mieszkańców, tego typu rozwiązanie jest możliwe albo w zintegrowanych i relatywnie małych społecznościach lub wymaga kroków administracyjnych, np. poprzez działanie rady osiedla, której decyzji mieszkańcy muszą się podporządkować z mocy prawa.

</doc>
<doc id="715884" url="https://pl.wikipedia.org/wiki?curid=715884" title="Białka integralne">
Białka integralne

Białka integralne – białka błonowe (lub ich agregaty) trwale związane z błoną biologiczną. Takie białka mogą być z niej wyizolowane tylko przy użyciu detergentów, rozpuszczalników niepolarnych lub czasami czynników denaturujących.
Prawdopodobnie aż 30% białek kodowanych w ludzkim genomie stanowią białka
błonowe, z czego większość stanowią integralne białka błonowe.
Struktura.
Obecnie poznano jedynie około 160 różnych struktur integralnych białek błonowych z wysoką rozdzielczością dostępną za pomocą metody dyfrakcji rentgenowskiej lub spektroskopii magnetycznego rezonansu jądrowego. Wiąże się to z trudnościami z izolacją takich białek i ich krystalizacją w środowisku pozabłonowym. Rozwiązaniem może być użycie technik rekonstytucji w kryształach 2-D przy uzyskiwaniu materiału odpowiedniego do technik dyfrakcyjnych – wciąż jednak nie wynaleziono przełomowej metody badania struktury takich białek. Baza struktur białkowych (Protein Data Bank) zawiera dodatkowo rozpuszczalne w wodzie domeny białek integralnych (które są łatwiejsze do krystalizacji), jednak takie podejście pozbawia takie struktury kluczowej informacji, jaką stanowią fragmenty kotwiczące.
Integralne białka błonowe można podzielić na dwie grupy:
Co znamienne, dla wszystkich znanych obecnie białek integralnych poznano jedynie dwa różne motywy ich kotwiczenia w błonie: strukturę helisy α lub beczułki β – co wymusza silnie hydrofobowy charakter lipidowej części błony. Struktury te wymuszają skierowanie polarnych łańcuchów bocznych aminokwasów danego białka do wnętrza struktury, co najczęściej daje efekt polarnego kanału pozwalającego na przepływ odpowiednich polarnych cząsteczek.
Białka przezbłonowe.
Białka przezbłonowe przebijają całą grubość dwuwarstwy. Bardziej powszechna grupa białek integralnych.
Białka nieprzebijające błony.
Dzielą się na białka listka (monowarstwy) wewnętrznego i zewnętrznego. Swoistą podgrupą białek nieprzebijających błony są jej białka wewnętrzne, ulokowane pomiędzy dwoma monowarstwami, w części hydrofobowej.
Funkcja.
Białka integralne pełnią cały szereg różnorakich funkcji w komórkach. Można wśród nich odnaleźć kanały, przenośniki, pompy, receptory, enzymy, białka strukturalne, białka uczestniczące w przemianach energetycznych w komórce, białka adhezyjne i wiele innych.

</doc>
<doc id="715888" url="https://pl.wikipedia.org/wiki?curid=715888" title="Copiapó">
Copiapó

Copiapó – miasto i gmina w północnym Chile, na skraju pustyni Atakama, przy Drodze Panamerykańskiej, ośrodek administracyjny regionu Atacama. Około 130 tys. mieszkańców. Dnia 5 sierpnia 2010 w kopalni w Copiapó wydarzyła się katastrofa górnicza, jednak nikt nie zginął. Górników uratowano 13 października 2010 roku.

</doc>
<doc id="715890" url="https://pl.wikipedia.org/wiki?curid=715890" title="Integralne białko błonowe">
Integralne białko błonowe



</doc>
<doc id="715892" url="https://pl.wikipedia.org/wiki?curid=715892" title="Curicó">
Curicó

Curicó – miasto i gmina w środkowym Chile, w regionie Maule, w Dolinie Środkowochilijskiej; ośrodek administracyjny prowincji Curicó. Gmina zajmuje powierzchnię 1328 km², a w 2017 roku zamieszkiwało ją 149 136 mieszkańców, z czego na samo miasto przypadały 126 092 osoby.
W mieście rozwinął się przemysł spożywczy.

</doc>
<doc id="715894" url="https://pl.wikipedia.org/wiki?curid=715894" title="Avalon (Kalifornia)">
Avalon (Kalifornia)

Avalon – miasto leżące nad zatoką Avalon Bay, na wyspie Santa Catalina w hrabstwie Los Angeles w Kalifornii w Stanach Zjednoczonych. Według United States Census Bureau miasto zajmuje powierzchnię 7,6 km². Populacja według danych z roku 2010 wynosiła 3728 mieszkańców.
Avalon jest wiejsko-miejskim nadbrzeżnym miasteczkiem, ze zorientowanymi na turystów przedsiębiorstwami usługowymi stojącymi wzdłuż linii brzegowej. Oprócz samego miasta najważniejszymi atrakcjami są rozmaite szlaki turystyczne prowadzące na otaczające miasto wzgórza oraz ogród botaniczny "Wrigley Memorial and Botanical Garden" położony niedaleko miasta, na południowo-zachodnich wzgórzach.
Starsza część miasta, bliżej linii brzegowej jest zdominowana przez małe domy i dwu-, trzypiętrowe budynki w różnorodnych tradycyjnych stylach architektonicznych. Znajduje się tam też kilka większych apartamentowców wtulonych we wzgórza, daleko od linii brzegowej, w związku z tym, nie są widoczne na większości pocztówek z Avalon.
Miasto posiada kilka linii promowych łączących wyspę z Newport Beach, San Pedro, Long Beach, Marina del Rey i Dana Point. 10 mil na zachód od Avalon znajduje się port lotniczy Catalina (kod IATA: AVX).

</doc>
<doc id="715897" url="https://pl.wikipedia.org/wiki?curid=715897" title="Coronel">
Coronel

Coronel − miasto w środkowym Chile w regionie Biobío, nad Oceanem Spokojnym. Około 112,6 tys. mieszkańców.

</doc>
<doc id="715900" url="https://pl.wikipedia.org/wiki?curid=715900" title="Estudiantes Santiago del Estero">
Estudiantes Santiago del Estero

Club Atlético Estudiantes de Santiago del Estero − argentyński klub piłkarski z siedzibą w mieście Santiago del Estero leżącym w prowincji Santiago del Estero.
Historia.
Klub założony został 12 czerwca 1912 roku i gra obecnie w lidze prowincjonalnej Liga Santiagueña de Fútbol.

</doc>
<doc id="715901" url="https://pl.wikipedia.org/wiki?curid=715901" title="Muzeum Górnictwa Węglowego w Zabrzu">
Muzeum Górnictwa Węglowego w Zabrzu

Muzeum Górnictwa Węglowego – instytucja kultury i muzeum utworzone w 1981 r. w Zabrzu, którego organizatorami są Gmina Zabrze i Województwo Śląskie. Jest największym w województwie śląskim centrum turystyki górniczej z dwiema markami (Kopalnia Guido i Sztolnia Królowa Luiza), dysponującym czterema nowoczesnymi i atrakcyjnymi zespołami obiektów górniczych, w których prowadzona jest działalność muzealna, edukacyjna i rekreacyjno-rozrywkowa. Muzeum posiada również bogate zbiory związane z historią górnictwa oraz techniką i kulturą górniczą. Od 2007 r. Muzeum wydaje czasopismo „Górnik Polski – Zeszyty Naukowe Muzeum Górnictwa Węglowego w Zabrzu” (redaktor naczelny Jan Jurkiewicz). Organizuje też coroczne tematyczne konferencje naukowe. Obecnie dyrektorem muzeum jest mgr Bartłomiej Szewczyk.
Główna siedziba.
Główną siedzibą muzeum jest (obecnie remontowany i wyłączony z użytkowania) zabytkowy gmach dawnego zabrskiego starostwa powiatowego, wzniesiony w 1874 r. przez mistrza murarskiego Mateusza Kreissa, z reprezentacyjną salą witrażową. W 1906 r. dobudowano skrzydło północne według projektu berlińskiego architekta Arnolda Hartmanna. Styl i wystrój budynku wpisują się w nurt eklektyzmu, rozpowszechnionego pod koniec XIX wieku. Rozbudowa budynku nastąpiła w latach dziewięćdziesiątych XX wieku. W Sali Witrażowej odbywały się dawniej posiedzenia Sejmiku Powiatowego. W październiku 1930 r. otwarto w tym budynku Kupiecką Szkołę Zawodową. 20 grudnia 1993 główną siedzibę muzeum wpisano do rejestru zabytków.
Historia.
Muzeum powstało przy współudziale pasjonatów dawnego górnictwa skupionych wokół dr Bronisława Rudnickiego, pracownika Wyższego Urzędu Górniczego i działacza Stowarzyszenie Inżynierów i Techników Górnictwa. Pierwsza wystawa została zorganizowana 4 grudnia 1979 r. W styczniu 1981 r. minister górnictwa wydał oficjalną decyzję powołującą muzeum. Liczące ok. 38 tysięcy eksponatów zbiory pochodzą ze Związkowego Muzeum Górniczego w Sosnowcu (istniejącego w latach 1948–1972) oraz Muzeum Miejskiego w Zabrzu.
W 1982 r. na poziomie 170 Kopalni Doświadczalnej Węgla Kamiennego M-300 (dawnej kopalni „Guido”) utworzony został Skansen Górniczy „Guido”, który udostępniono do zwiedzania. W 2007 r. został on przekształcony z samodzielną instytucję kultury Zabytkowa Kopalnia Węgla Kamiennego „Guido”, prowadzoną przez Gminę Zabrze i Województwo Śląskie. W 2013 r. połączono obie instytucje w jedną o nazwie Muzeum Górnictwa Węglowego w Zabrzu.
W 1985 r. w wyrobiskach przy szybie „Wyzwolenie” (szyb „Wilhelmina” dawnej kopalni Królowa Luiza) zorganizowano Ośrodek Szkolenia Zawodowego i Propagandy Górnictwa przy KWK „Zabrze-Bielszowice” z wzorcową sztolnią szkoleniową, imitującą prawdziwą kopalnię i posiadająca m.in. zmechanizowane ściany wydobywcze. Ośrodek ten po rozszerzeniu o naziemne obiekty szybu „Carnall” został oddziałem Muzeum Górnictwa Węglowego, jako Skansen Górniczy „Królowa Luiza”, który udostępniono turystom w 1993 r.
W 2009 r. rozpoczęto prace rewitalizacyjne Głównej Kluczowej Sztolni Dziedzicznej od odkopania szybu „Carnall”, a później udrożnienia także szybu „Wilhelmina”. W latach 2012–2014 udrożniono 2,5 km odcinek sztolni, stosując ręczne metody wybierki z okresu jej budowy. W 2015 r. w szybie „Carnall” zabudowano przedział schodowy oraz rozpoczęto konserwację obudowy i adaptację wnętrza sztolni i kompleksu szybu „Wilhelmina”. Rozpoczęto też budowę czwartego kompleksu turystycznego w centrum Zabrza, przy ul. Miarki, w tym prace nad rekonstrukcją wylotu i okna Głównej Kluczowej Sztolni Dziedzicznej.
W efekcie wieloletnich prac Główną Kluczową Sztolnię Dziedziczną połączono z obiektami Skansenu Górniczego „Królowa Luiza” w jeden, trzyczęściowy kompleks turystyczny o nazwie Sztolnia Królowa Luiza. Przy szybie „Wilhelmina” otwarto 10 czerwca 2016 r. rozrywkowo-edukacyjny Park 12C dla dzieci. Pierwszy odcinek sztolni między szybami „Carnall” a „Wilhelmina”, wraz z wyrobiskami „Królowa Luiza” o długości 1,5 km (Podziemna Trasa Turystyczna), udostępniono zwiedzającym 30 września 2017 r. Drugi, wodny odcinek sztolni, o długości 1,1 km, między jej wylotem a szybem „Wilhelmina” (Podziemna Trasa Wodna), otwarto dla ruchu turystycznego 14 września 2018 r. Prace rewitalizacyjne Sztolni Królowa Luiza mają się zakończyć w 2019 r.
Oddziały turystyczne i ich atrakcje.
Muzeum Górnictwa Węgłowego oferuje szereg tematycznych atrakcji turystyczno-muzealnych pod dwiema markami (Kopalnia Guido i Sztolnia Królowa Luiza), które zlokalizowane są w czterech zespołach obiektów górniczych:
Kopalnia Guido (ul. 3 Maja 93, szyb „Guido”)
Sztolnia Królowa Luiza (ul. Wolności 408, szyb „Carnall” kopalni „Królowa Luiza”)
Sztolnia Królowa Luiza – Kopalnia (ul. Sienkiewicza 43, szyb „Wilhelmina” kopalni „Królowa Luiza”)
Sztolnia Królowa Luiza – Port (ul. Miarki 8, okno – wylot Głównej Kluczowej Sztolni Dziedzicznej)

</doc>
<doc id="715902" url="https://pl.wikipedia.org/wiki?curid=715902" title="Club Atlético Estudiantes de Santiago del Estero">
Club Atlético Estudiantes de Santiago del Estero



</doc>
<doc id="715903" url="https://pl.wikipedia.org/wiki?curid=715903" title="Wieża ciśnień w Chełmży">
Wieża ciśnień w Chełmży

Wieża ciśnień w Chełmży – wieża ciśnień znajdująca się przy ul. Paderewskiego 20 w Chełmży. Od 2007 wpisana do rejestru zabytków (nr rejestru A/1329). 
Siedmiokondygnacyjna, czworoboczna wieża reprezentuje rzadkie połączenie stylu neogotyckiego z tzw. stylem wernakularnym. Zbudowano ją w latach 1900-1901 na potrzeby tworzonej wówczas sieci wodociągów miejskich. Na jej szczycie znajduje się otoczony fachwerkowym murem zbiornik wodny przykryty czterospadowym dachem.
Obiekt jest w dalszym ciągu eksploatowany; w l. 2018-2019 został poddany renowacji.

</doc>
<doc id="715904" url="https://pl.wikipedia.org/wiki?curid=715904" title="Glosatorzy">
Glosatorzy



</doc>
<doc id="715908" url="https://pl.wikipedia.org/wiki?curid=715908" title="Nocturna artificalia">
Nocturna artificalia



</doc>
<doc id="715909" url="https://pl.wikipedia.org/wiki?curid=715909" title="Uwęglanowienie">
Uwęglanowienie



</doc>
<doc id="715914" url="https://pl.wikipedia.org/wiki?curid=715914" title="Nocturna Artificalia">
Nocturna Artificalia

Nocturna Artificalia, albo ci, którzy pragną bez końca (ang. "Nocturna Artificalia, or Those Who Desire Without End") – film animowany z 1979 roku, będący debiutem braci Quay.
W przypadku animacji Stephena i Timothy'ego Quay trudno mówić o fabule; mamy tu do czynienia raczej z ciągiem obrazów, których bohaterami są: postać wędrująca nocą po mieście, tramwaje i samo miasto.
W filmie użyto muzyki Stefana Cichońskiego, nagranej przez Chamber Orchestra of Highgate School w Londynie. Motyw tytułowy jest autorstwa Zygmunta Koniecznego.

</doc>
<doc id="715917" url="https://pl.wikipedia.org/wiki?curid=715917" title="Jacek Juliusz Jadacki">
Jacek Juliusz Jadacki

Jacek Juliusz Jadacki (ur. 11 września 1946 w Puchaczowie) – polski filozof, logik i pianista, profesor tytularny.
Życiorys.
Absolwent Państwowej Wyższej Szkoły Muzycznej w Warszawie w klasie fortepianu Natalii Hornowskiej oraz studiów filozoficznych na Uniwersytecie Warszawskim. W zakresie filozofii i logiki – uczeń m.in. Jerzego Pelca i Mariana Przełęckiego. W 1977 obronił napisaną pod kierunkiem Janusza Kuczyńskiego dysertację doktorską "O granicach poznania. Spór Romana Ingardena z Edmundem Husserlem". W 1989 habilitował się na podstawie rozprawy "Filozoficzne podstawy semiotyki".
W latach 1974–2016 – pracownik Instytutu Filozofii Uniwersytetu Warszawskiego, którego w latach 2005–2008 był dyrektorem; w latach 1994–2013 – kierownik Zakładu Semiotyki Logicznej. W latach 2001–2009 pracował również w Szkole Wyższej Psychologii Społecznej w Warszawie. Założył i wydawał w latach 1993–2001 kwartalnik "Filozofia Nauki." Zajmuje się przede wszystkim semiotyką logiczną i historią filozofii polskiej, a w szczególności Szkołą Lwowsko-Warszawską. Jest autorem hasła "Logika" w Encyklopedii PWN. Członek zwyczajny Towarzystwa Naukowego Warszawskiego i Towarzystwa Naukowego KUL; skarbnik Polskiego Towarzystwa Filozoficznego, członek Komitetu Nauk Filozoficznych PAN, członek honorowy Collegium Invisibile.
Jego doktorantami są m.in.: Anna Brożek, Mariusz Grygianiec, Aleksandra Horecka, Joanna Odrowąż-Sypniewska i Mieszko Tałasiewicz. Za jego uczniów uważają się ponadto m.in.: Tomasz Bigaj, Anna Jedynak, Kordula Świętorzecka, Jacek Wojtysiak, Anna Wójtowicz i Krzysztof Wójtowicz.
Odznaczony Krzyżem Kawalerskim Orderu Odrodzenia Polski (2001).
Został członkiem Warszawskiego Społecznego Komitetu Poparcia Jarosława Kaczyńskiego w przedterminowych wyborach prezydenckich w 2010.

</doc>
<doc id="715923" url="https://pl.wikipedia.org/wiki?curid=715923" title="Jarosław Janiszewski">
Jarosław Janiszewski

Jarosław Leszek Janiszewski (ur. 18 sierpnia 1962) – polski muzyk, dziennikarz, wokalista, producent, kompozytor i tekściarz. Lider zespołów Bielizna i Czarno-Czarni, a także projektów: Otoczeni przez Bydło, Doktor Granat i Duetu Gremplina. Pisze groteskowe teksty opisujące polską rzeczywistość. Śpiewa charakterystycznym rozpoznawalnym głosem.
Życiorys.
Absolwent Politechniki Gdańskiej. 
W latach 1992-1997 szef gdańskiego radia ArNet. Autor audycji „120 minut złamanych organów”, która emitowana była na antenie ArNetu w piątkowe wieczory. Felietonista Super Expressu i Dziennika Bałtyckiego. W latach 1992-1997 prowadził w TVP2 program Rock Noc, najdłuższą cykliczną audycję „na żywo”.
Z zespołami Czarno Czarni i Bielizna występował na festiwalach w Opolu i Sopocie, a także na Festiwalu Muzyków Rockowych w Jarocinie, Pikniku Country w Mrągowie czy Inwazji Mocy. Z Czarno Czarnymi koncertował m.in. w USA, Anglii, Szkocji, Irlandii i Niemczech.
W 2010 roku wystąpił na Festiwalu w Opolu w koncercie z piosenkami Kabaretu Starszych Panów, gdzie wykonał jeden z najbardziej rozpoznawalnych przebojów niezapomnianego duetu, „Addio pomidory”. Nagrał piosenki w duetach z amerykańską wokalistką Holly Shepherd („Day lovely Day”) i Anią Rusowicz („Kwiat nienawiści”).
Janiszewski często występuje jako konferansjer imprez masowych (prowadził m.in. koncerty podczas Festiwalu w Jarocinie). Jest organizatorem koncertów klubowych i plenerowych. Od wielu lat związany z sopockim klubem SPATiF.
Wspólnie z Jackiem Jędrzejakiem i Maciejem Kraszewskim napisał piosenkę „Nie choruj”, będącą motywem przewodnim w polsatowskim serialu Daleko od noszy. Autor tekstów do piosenek „Nogi”, „Trąbo Twist”, „Jedzą rybę”, które przez wiele miesięcy zajmowały pierwsze miejsca list przebojów.
Razem z Krzysztofem Skibą i Pawłem „Końjo” Konnakiem współautor książki „Artyści, Wariaci, Anarchiści” wydanej przez Narodowe Centrum Kultury w 2011 r. To nie­ko­mer­cyj­ne wy­daw­nic­two, po­świę­co­ne było zja­wi­skom z po­gra­ni­cza sztu­ki awan­gar­do­wej, nie­za­leż­nej mu­zy­ki roc­ko­wej i pod­zie­mia po­li­tycz­ne­go lat osiem­dzie­sią­tych XX w. w Polsce.
W 2011 został laureatem Nagrody Prezydenta Miasta Gdańska w Dziedzinie Kultury.
W latach 2012-2017 Janiszewski prowadził cykliczną nocną audycję muzyczną w Radiu Gdańsk. Został zwolniony po wyemitowaniu piosenki zespołu Big Cyc „Viva San Escobar”.

</doc>
<doc id="715924" url="https://pl.wikipedia.org/wiki?curid=715924" title="Life thru a Lens">
Life thru a Lens



</doc>
<doc id="715925" url="https://pl.wikipedia.org/wiki?curid=715925" title="Ajsberg">
Ajsberg



</doc>
<doc id="715937" url="https://pl.wikipedia.org/wiki?curid=715937" title="Steelton">
Steelton

Steelton – miasto w Stanach Zjednoczonych, w stanie Pensylwania, nad rzeką Susquehanna.
Liczba mieszkańców wynosi ok. 6 tys. mieszkańców.

</doc>
<doc id="715939" url="https://pl.wikipedia.org/wiki?curid=715939" title="Zygmunt Rudomino">
Zygmunt Rudomino

Zygmunt Rudomino (ur. 1 lipca 1923 w Głębokiem, zm. 26 października 1993 w Gdyni) – polski kontradmirał, żołnierz piechoty i morski oficer pokładowy okrętów podwodnych. W okresie od 1944 do 1946 roku przebył szlak bojowy od Wołynia do Berlina w składzie 1. Armii Wojska Polskiego. Po II wojnie światowej, do 1984 roku służył w Marynarce Wojennej, dowodząc Brygadą Obrony Wodnego Rejonu Głównej Bazy Marynarki Wojennej oraz 8 Flotyllą Obrony Wybrzeża. Karierę zakończył na stanowisku szefa Służb Technicznych i Zaopatrzenia – zastępcy dowódcy Marynarki Wojennej ds. techniki i zaopatrzenia.
1 Armia Wojska Polskiego.
Zygmunt Rudomino urodził się 1 lipca 1923 roku w Głębokiem na Wileńszczyźnie. Był synem Ignacego, ekspedienta handlowego, osadnika, znanego działacza spółdzielczego w powiecie brasławskim, właściciela 14-ha gospodarstwa oraz Marii z Łabuńskich. W latach 1930–1936 uczęszczał do szkoły powszechnej w Brasławiu, a następnie do 1939 roku uczył się w tamtejszym Gimnazjum Ogólnokształcącym Towarzystwa Szkoły Średniej.
W 1940 roku został wraz z rodziną deportowany na Syberię, gdzie pracował kolejno jako robotnik leśny, woźnica w przedsiębiorstwie handlowym przemysłu leśnego oraz marynarz na statku rzecznym i pomocnik szypra w państwowym gospodarstwie rybackim. W grudniu 1943 zgłosił się do formowanych w ZSRR Polskich Sił Zbrojnych. Wcielono go do 3 Dywizji Piechoty im. gen. Romualda Traugutta (kolejno 1 Korpus Polskich Sił Zbrojnych w ZSRR, Armia Polska w ZSRR i 1 Armia Wojska Polskiego). W pierwszej fazie działań wojennych jako zwiadowca w plutonie kierowania artylerii, a od maja 1944 jako dowódca drużyny zwiadu w tym plutonie uczestniczył w forsowaniu Bugu i Wisły, a w 1945 roku brał udział w walkach od Warszawy, przez Wał Pomorski, do Berlina.
Marynarka Wojenna.
Po zakończeniu wojny przybył na Wybrzeże, gdzie służył jako podoficer w Dowództwie Marynarki Wojennej zajmując stanowisko rachmistrza w Wydziale Opałowym Dowództwa. W tym czasie awansował na bosmana. Zajmował się konwojowaniem transportów węgla ze Śląska na Wybrzeże. W 1946 roku przyjęto go na Wydział Morski Oficerskiej Szkoły Marynarki Wojennej w Gdyni, który ukończył z III lokatą w 1949 roku, otrzymując promocję oficerską i stopień podporucznika marynarki (16 września 1949). Dyplom ukończenia uczelni wręczył mu minister obrony narodowej marszałek Polski Michał Żymierski.
Na pierwsze stanowisko służbowe po ukończeniu szkoły oficerskiej skierowano go do dywizjonu okrętów podwodnych w Gdyni, gdzie został oficerem wachtowym ORP „Żbik”. W 1951 roku objął funkcję pomocnika szefa wydziału ds. okrętów podwodnych Wydziału III Operacyjnego Sztabu Głównego Marynarki Wojennej w Gdyni. Od lutego 1952 był starszym pomocnikiem szefa wydziału operacyjnego ds. morskich, a od marca 1953 szefem wydziału operacyjnego w Sztabie Głównym Marynarki Wojennej. W grudniu 1954 awansował na stanowisko zastępcy szefa Sztabu Głównego Marynarki Wojennej ds. operacyjnych. Od sierpnia 1955 do grudnia 1957 przebywał na Wyższym Akademickim Kursie Operacyjnym w Akademii Marynarki Wojennej ZSRR im. Woroszyłowa w Leningradzie. Kurs ukończył z oceną bardzo dobrą uzyskując tytuł oficera dyplomowanego. Od grudnia 1957 do grudnia 1961 roku dowodził Brygadą Obrony Wodnego Rejonu Głównej Bazy Marynarki Wojennej w Helu. W dniach 22–26 maja 1959 na czele zespołu okrętów złożył pierwszą po wojnie wizytę kurtuazyjną Marynarki Wojennej w Kopenhadze. Od grudnia 1961 był zastępcą szefa Sztabu Głównego ds. operacyjnych w Dowództwie Marynarki Wojennej. 9 października 1963 roku awansował na stopień wojskowy kontradmirała. Akt nominacyjny wręczył mu w Belwederze przewodniczący Rady Państwa PRL Aleksander Zawadzki. W dniach 3–7 maja 1965 był dowódcą zespołu okrętów, który złożył wizytę w Narwiku, a w dniach 28–31 lipca 1967 w Edynburgu. W kwietniu 1966 roku został pierwszym dowódcą 8 Flotylli Obrony Wybrzeża w Świnoujściu. W latach 1968–1983 zajmował stanowisko szefa Służb Technicznych i Zaopatrzenia – zastępcy dowódcy Marynarki Wojennej ds. techniki i zaopatrzenia. Stanowisko to zajmował przez ponad 15 lat – do 1 sierpnia 1983. Po zdaniu obowiązków służbowych pozostawał w dyspozycji MON do czasu zwolnienia z zawodowej służby wojskowej.
W 1966 ukończył w systemie zaocznym z oceną bardzo dobrą studia na Wydziale Pokładowym Wyższej Szkole Marynarki Wojennej. W 1970 ukończył Kurs Kierowniczej Kadry Marynarki Wojennej w ZSRR, a w marcu 1973 kurs z organizacji i kierowania w Akademii Sztabu Generalnego WP w Warszawie. W 1979 ukończył 2-miesięczny kurs przeszkolenia szczebla operacyjnego oficerów służby tyłów i zaopatrzenia w Akademii Tyłów i Transportu ZSRR w Leningradzie.
Na podstawie rozkazu personalnego MON z 18 listopada 1983 przeszedł w stan spoczynku z dniem 14 lutego 1984. Odchodzącego w stan spoczynku kontradmirała pożegnał 7 stycznia 1984 roku minister obrony narodowej gen. broni Florian Siwicki oraz wiceminister obrony narodowej gen. broni dr Józef Baryła. Na emeryturze działał jako przewodniczący Komisji Wodnej Ligi Obrony Kraju. Publikował także na łamach „Przeglądu Morskiego”. Zmarł 26 października 1993 roku w Gdyni i został pochowany na Cmentarzu Witomińskim (kwatera 60-1-9).
Awanse.
W trakcie wieloletniej służby w ludowym Wojsku Polskim otrzymywał awanse na kolejne stopnie wojskowe:
Życie prywatne.
Mieszkał w Gdyni. Żonaty, żona Bogda Rudomino z domu Senatorska (1928-1996), lekarz stomatolog. Miał dwie córki. Decyzją Prezydium Miejskiej Rady Narodowej w Gdyni z 19 kwietnia 1969 zmienił nazwisko z Rudomina na Rudomino. Zmiana ta została potwierdzona zarządzeniem personalnym Departamentu Kadr MON z 29 maja 1969.

</doc>
<doc id="715944" url="https://pl.wikipedia.org/wiki?curid=715944" title="Współczynnik bezpieczeństwa">
Współczynnik bezpieczeństwa

Współczynnik bezpieczeństwa – stosowana w inżynierii liczba niemianowana formula_1 mówiąca, ile razy naprężenie formula_2 dopuszczalne dla danej konstrukcji jest mniejsze od naprężenia niebezpiecznego formula_3
Pojęcie współczynnika bezpieczeństwa można uogólnić określając go jako stosunek wartości niebezpiecznej do wartości dopuszczalnej. I tak np. przy projektowaniu murów oporowych jest
gdzie:
Podczas projektowania wprowadza się współczynnik bezpieczeństwa, ponieważ z reguły nie jest możliwe dokładne określenie wszystkich możliwych obciążeń konstrukcji, metody obliczeniowe cechuje pewien błąd, materiały nie są idealnie jednorodne, a ich parametry cechuje pewien rozrzut, mogą wystąpić niedokładności związane z technologią wykonania, a elementy ulegają zużyciu, korozji itp.
Współczynnik bezpieczeństwa jest to liczba większa od jedności mówiąca ile razy wielkość dopuszczalna jest mniejsza od wielkości uznawanej za niebezpieczną. Stosowany jest w odniesieniu do naprężeń obciążeń i stanowi przedmiot szeregu norm, szczególnie duże wartości osiąga w obliczeniach stateczności. Współczynnik bezpieczeństwa jest zmienny i wynosi od 1,5 do 3 dla materiałów elastycznych i od 8 do 12 dla materiałów kruchych, uwzględnia wartości technologiczne, warunki pracy i dopuszczalne błędy.
Warunki współczynników bezpieczeństwa:
Współczynnik bezpieczeństwa dla obciążeń stałych dobiera się:
Aby określić współczynnik bezpieczeństwa należy ustalić następujące czynniki:
Współczynnik bezpieczeństwa zależy od rodzaju zastosowanego materiału, przeznaczenia zastosowanego elementu, czasu pracy, warunków pracy, grubości materiału itd. Obliczeniowy współczynnik wytrzymałościowy złącza spawanego składa się z dwóch elementów formula_11 gdzie formula_12 zależy od rodzaju połączenia spawanego, a formula_13 zależy od technologii wykonania spoiny. Współczynnik ten przyznawany jest poszczególnym zakładom przez Urząd Dozoru Technicznego.

</doc>
<doc id="715945" url="https://pl.wikipedia.org/wiki?curid=715945" title="Rodzina (miesięcznik)">
Rodzina (miesięcznik)

Rodzina – starokatolickie pismo wydawane przez Społeczne Towarzystwo Polskich Katolików, w którym prezentowane są artykuły, reportaże i wiadomości z życia Kościoła Polskokatolickiego w RP. Miesięcznik można nabyć w cenie 2 zł we wszystkich parafiach Kościoła Polskokatolickiego w RP i siedzibach STPK w kraju.
Obecnie "Rodzinę" redagują 2 osoby, jej druk w ostatnich latach jest deficytowy, ale mimo tego, ten obecnie miesięcznik religijno-społeczny Kościoła w niewielkim nakładzie jest rozprowadzany gratis do wszystkich parafii przez STPK.
Adres redakcji.
Rodzina – miesięcznik katolicki
ul. Czardasza 18, 02-169 Warszawa
tel.: 0-22-868-32-47

</doc>
<doc id="715946" url="https://pl.wikipedia.org/wiki?curid=715946" title="Trelew">
Trelew

Trelew – miasto w Argentynie leżące w prowincji Chubut. Według spisu z roku 2009 miasto liczyło 134 547 mieszkańców.
Miasto Trelew założone zostało w roku 1886.

</doc>
<doc id="715954" url="https://pl.wikipedia.org/wiki?curid=715954" title="Jarek Janiszewski">
Jarek Janiszewski



</doc>
<doc id="715955" url="https://pl.wikipedia.org/wiki?curid=715955" title="Autostrada międzystanowa nr 96">
Autostrada międzystanowa nr 96

Interstate 96 – amerykańska autostrada międzystanowa znajdująca się w stanie Michigan przechodzi m.in. przez Detroit o długości 309,09 km (192,06 mili). Otwarta w 1959 roku.

</doc>
<doc id="715958" url="https://pl.wikipedia.org/wiki?curid=715958" title="Al-Rayyan Doha">
Al-Rayyan Doha



</doc>
<doc id="715966" url="https://pl.wikipedia.org/wiki?curid=715966" title="Steubenville (Ohio)">
Steubenville (Ohio)

Steubenville – miasto w Stanach Zjednoczonych, we wschodniej części stanu Ohio, nad rzeką Ohio, w zespole miejskim Steubenville-Weirton. W Steubenville 7 czerwca 1917 r. urodził się aktor i piosenkarz Dean Martin. Liczba mieszkańców miasta w 2000 roku wynosiła 18 996, a zespołu miejskiego ok. 158 tys.
Miasto jest stolicą diecezji rzymskokatolickiej w metropolii Cincinnati.
W mieście rozwinął się przemysł chemiczny, papierniczy oraz hutniczy.
Klimat.
Miasto leży w strefie klimatu umiarkowanego, subtropikalnego, wilgotnego, bez pory suchej i z gorącym latem, należącego według klasyfikacji Köppena do strefy "Cfa". Średnia temperatura roczna wynosi 11,1°C, a opady 1031,2 mm (w tym do 78,5 cm opadów śniegu). Średnia temperatura najcieplejszego miesiąca - lipca wynosi 22,9°C, najzimniejszego - stycznia -1,6°C, podczas gdy rekordowe temperatury wynoszą odpowiednio 38,9°C i -30,0°C.

</doc>
<doc id="715969" url="https://pl.wikipedia.org/wiki?curid=715969" title="Vidya Balan">
Vidya Balan

Vidya Balan (hindi: विद्या बालन, malajalam: വിദ്യ ബാലന്‍, ur. 1 stycznia 1979 w Palakkad w Kerali) – indyjska aktorka z Bollywood.
Wczesne życie.
Pół Malajamalka, pół Tamilka z miasta Palakkad (Palghat) w Kerali, Vidya Balan dorastała w Bobmaju, gdzie uczęszczała do St. Xavier's College a następnie na Uniwersytet w Bombaju, gdzie skończyła socjologię. Mówi w kilku językach w tym w tamilskim, hindi, malajalam i bengalskim.
Kariera.
Vidya Balan zaczęła pracę jako aktorka w malajalamskim filmie "Chakram", w parze z Mohanlalem, jednak produkcja filmu nie została ukończona. Po debiucie w reklamie telewizyjnej jako modelka dla Surf Excel w 1998 zagrała w około 25 reklamach (reżyserowanych głównie przez Pradeepa Sarkara), wielu drobnych rolach w klipach muzycznych, telenowelach telewizji indyjskiej ("Hanste Khelte" i "Hum Paanch") i bengalskim filmie "Bhaalo Theko", za który zdobyła nagrodę "Anand Lok Puraskar" dla najlepszej aktorki w Kalkucie. Wystąpiła także w międzynarodowej reklamie filmy Raza.com, zawierającej piosenkę Shaana "Tanha Dil".
W 2005 Vidya zadebiutowała u boku m.in. Saifa Alego Khana i Sanjaya Dutta w swym pierwszym bollywoodzkim filmie pełnometrażowym "Parineeta" ("Poślubiona"), produkcji Vidhu Vinoda Chopry w języku hindi, reżyserowanej przez Pradeepa Sarkara. Film odniósł wielki sukces komercyjny i zyskał bardzo przychylne opinie krytyków. W efekcie aktorka otrzymała wiele propozycji ról, także od czołowych reżyserów takich jak Mani Ratnam.
W 2006 raz jeszcze zagrała u boku Sanjaya Dutta w filmie Vidhu Vinoda Chopry "Lage Raho Munna Bhai".
Zasiadała w jury konkursu głównego na 66. MFF w Cannes (2013).
Życie osobiste.
Jej ojciec, P.R. Balan, jest wiceprezydentem kanału ETC, a matka gospodynią domową. Ma starszą siostrę, Priyę Balan. Uwielbia indyjską muzykę klasyczną od Shivkumara Sharmy i Hariprasada Chaurasii do Shubhy Mudgal i Kishori Amonkar. Jako praktykująca hinduska Vidya deklaruje, że odwiedza codziennie świątynię i spędza tam minimum 30 minut.

</doc>
<doc id="715975" url="https://pl.wikipedia.org/wiki?curid=715975" title="Autostrada międzystanowa nr 5">
Autostrada międzystanowa nr 5

Autostrada międzystanowa nr 5 (ang. "Interstate 5", "I-5") – amerykańska autostrada międzystanowa o długości 1381,29 mil (2222,97 km) znajdująca się na Zachodnim Wybrzeżu, przebiegająca przez Kalifornię, Oregon i Waszyngton, równolegle do linii brzegowej Oceanu Spokojnego. Rozpoczyna się w San Diego na granicy z Meksykiem, a kończy w Blaine na granicy z Kanadą, około 40 km na południowy wschód od Vancouver. Jest tym samym jedyną autostradą międzystanową, która dotyka zarówno meksykańskiej jak i kanadyjskiej granicy. Budowana była etapami od 1956 do 1979.

</doc>
<doc id="715980" url="https://pl.wikipedia.org/wiki?curid=715980" title="Parki narodowe na Węgrzech">
Parki narodowe na Węgrzech

Parki Narodowe na Węgrzech – obecnie jest ich 10 i pokrywają one 4 819,8 km², czyli około 5% terytorium państwa. Administruje nimi agencja państwowa Parki Narodowe Węgier (węg. "Nemzeti park igazgatóság"). Dodatkowo, każdy zarząd parku ("Igazgatóság") ma przydzielony obszar operacyjny ("Működési területe") na którym opiekuje się 39 obszarami chronionego krajobrazu ("Tájvédelmi körzetek") i rezerwatami przyrody ("Természetvédelmi területek").

</doc>
<doc id="715981" url="https://pl.wikipedia.org/wiki?curid=715981" title="Pinus longaeva">
Pinus longaeva



</doc>
<doc id="715992" url="https://pl.wikipedia.org/wiki?curid=715992" title="Społeczne Towarzystwo Polskich Katolików">
Społeczne Towarzystwo Polskich Katolików

Społeczne Towarzystwo Polskich Katolików (STPK) – świeckie społeczno-oświatowe stowarzyszenie wiernych Kościoła Polskokatolickiego w RP. STPK jest zarejestrowanym stowarzyszeniem, które posiada prawo zakładania oddziałów terenowych. Organizacja należy do Polskiej Rady Ekumenicznej. Obecnie istnieją cztery oddziały: we Wrocławiu, Częstochowie, Warszawie i Konstancinie-Jeziornie. Prezesem STPK jest bp prof. dr hab. Wiktor Wysoczański. 
Historia.
Po uzyskaniu przez Kościół Polskokatolicki w 1951 uznania prawnego zrodziła się myśl powołania polskokatolickiej organizacji społecznej, która mogłaby wspierać go w działalności. Komitet organizacyjny powołano jednak dopiero 8 stycznia 1959 z inicjatywy ks. Maksymiliana Rodego, pierwszy zjazd krajowy odbył się 29 kwietnia 1959. Na mocy decyzji Ministerstwa Finansów z dnia 17 listopada 1959 STPK rozpoczęło działalność finansową pod nazwą Zakłady Przemysłowo-Usługowe Polkat, obecnie Polkat Holding.
Działalność.
Celem organizacji jest zapoznawanie społeczeństwa z postępowymi tradycjami i ideologią Kościoła Polskokatolickiego w RP, rozwijanie i popieranie działalności kulturalnej w duchu utrwalania pokoju i patriotyzmu, współpraca i pomoc materialna dla Kościoła Polskokatolickiego oraz umacnianie więzi środowisk polonijnych zagranicą z krajem ojczystym. Organizacja utrzymuje stały kontakt ze środowiskiem Polskiego Narodowego Kościoła Katolickiego w USA i Kanadzie. STPK ma duże zaplecze w nieruchomościach m.in. Dom Ekumeniczny w Konstancinie-Jeziornie, Instytut Wydawniczy w Warszawie, siedzibę STPK w Warszawie, czy Ośrodek Wczasowy w Urlach. Organem prasowym STPK jest "Rodzina – miesięcznik katolicki".

</doc>
<doc id="716017" url="https://pl.wikipedia.org/wiki?curid=716017" title="Footjob">
Footjob



</doc>
<doc id="716025" url="https://pl.wikipedia.org/wiki?curid=716025" title="Muzeum Górnictwa Węglowego">
Muzeum Górnictwa Węglowego



</doc>
<doc id="716027" url="https://pl.wikipedia.org/wiki?curid=716027" title="Odnowienie lasu">
Odnowienie lasu

Odnowienie lasu – proces powstawania w sposób naturalny lub sztuczny młodego pokolenia drzew, które w miarę swojego rozwoju i wzrostu, w przyszłości wywierać będą istotny wpływ na kształtowanie się środowiska leśnego w określonej przestrzeni i czasie.
Odnowienie lasu prowadzi się zawsze na powierzchniach leśnych, uprzednio zajętych przez las w przeciwieństwie do zalesiania, które prowadzi się na powierzchniach nieleśnych np. nieużytkach porolnych, hałdach.
Odnowienie lasu wiąże się zawsze z procesem rozrodu drzew i krzewów leśnych.
Wyróżnia się rozmnażanie:
Ze względu na stopień wykorzystania sił przyrody, a także wkładu pracy ludzkiej wyróżnia się odnowienie:
Z uwagi na właściwości powierzchni przeznaczonej do odnowienia, ze względu na wymagania siedliskowe ważniejszych gatunków drzew i krzewów leśnych stosuje się:

</doc>
<doc id="716040" url="https://pl.wikipedia.org/wiki?curid=716040" title="Jaskinia na Ścianie">
Jaskinia na Ścianie

Jaskinia na Ścianie (dawniej „Jaskinia Załom”) – jaskinia krasowa znajdująca się w złożu marmuru w pobliżu wsi Rogóżka (pasmo Krowiarki, Sudety Wschodnie), w południowo-zachodnim stoku góry Wapnisko (799 m n.p.m.). Według danych z 2005 roku jest piątą co do długości jaskinią w polskich Sudetach.
Opis.
Jaskinia jest położona na ścianie wyrobiska nieczynnej odkrywki, za wsią Konradów, na terenie zanikającej wsi Rogóżka. Otwór wejściowy zlokalizowany jest po lewej stronie ściany czołowej, kilkanaście metrów poniżej krawędzi wyrobiska, 41 m nad jego dnem. Dogodne, choć niezbyt bezpieczne jest trawersowe dojście od góry. Jaskinia zabezpieczona jest solidnym zamknięciem.
Otwór o wysokości 0,6 m prowadzi do korytarzyka o długości ok. 3 m i tej samej wysokości. Za nim znajduje się "Sala Złomisk", osiągająca 25 m długości i 10 m wysokości, której spąg zasłany jest potężnymi głazami. Sala opada ostro ku północnemu zachodowi, na głębokość ok. 8 m, gdzie znajduje się labirynt przejść między głazami. Dalej dochodzi się do przewężenia, po którym napotyka się na kolejną "Salę Wyrostków" o wymiarach 34 m długości, 10 m szerokości i 12 m wysokości. Dno tej sali wyściela namulisko. Pomiędzy "Salą Złomisk" a "Salą Wyrostków" znajduje się ciasny labirynt korytarzyków, które stanowią dolny poziom jaskini. "Sala Wyrostków" kończy się ścianą z niskim otworem o szerokości 1 m. Jest to wejście do ciągnącego się ok. 20 m "Korytarza Nadziei", przekopanego w namulisku przez grotołazów. Spodziewano się odkryć tu kolejne ciągi jaskiniowe. Prace nadal trwają, ich wynikiem są odkrycia kolejnych metrów jaskini.
Spąg jaskini pokrywają osady piaszczyste. Przy ścianach w "Sali Wyrostków", na piaszczystym dnie, występują misy martwicowe w inicjalnej fazie tworzenia się. Na ścianach i stropie występują kalcytowe nacieki w formie stalaktytów i draperii – obecnie dość mocno zniszczonych. W okolicy otworu, który prowadzi do "Korytarza Nadziei", znajdują się grzybkowate formy nacieków o rzadko występujących formach i rozmiarach. Tworzą się one w strefie mikroklimatu dynamicznego o większych amplitudach temperatury i wilgotności. Ich występowanie świadczy o tym, że "Korytarz Nadziei" intensywnie wymieniał powietrze z dalszymi, nieznanymi dzisiaj partiami jaskini.
Geologia.
Ciągi jaskiniowe powstały w wyniku działalności wody rzecznej i infiltracyjnej w marmurach – zmetamorfizowanych wapieniach pochodzących z proterozoiku. Złoże to wchodzi w skład Metamorfiku Śnieżnika. Eksploatowane było ono od XVIII w. do lat 60. XX wieku.
Zalegające w jaskini obfite osady mają miąższość do 4 m i występują zarówno we wnętrzu, jak i w strefie przyotworowej. Składają się one z piaskowca wapnistego, luźnych osadów grawitacyjnych (glin jaskiniowych) i luźnych, klasycznych osadów sedymentacji wodnej – żwirów i kilkucentymetrowych otoczaków. Ocena tych osadów wskazuje, że dolną granicą wieku sedymentacji jest pliocen, górną zaś – holocen.
Przypuszczalnie Jaskinia na Ścianie tworzyła dawniej jeden system z nieistniejącą już Jaskinią w Rogóżce – "Wolmsdorferhöhle", która została odstrzelona w 1962 r.
Flora i fauna.
W pobliżu otworu wejściowego nie występują rośliny zielone. We wstępnych badaniach fauny stwierdzono:
Odkrycie i badania.
Jaskinia została odkryta 21 kwietnia 1985 roku przez grupę początkujących wówczas grotołazów z 6 Drużyny Harcerskiej „Trampy” (ZHP) z pobliskiego Stronia Śląskiego. W skład pierwszej grupy eksploracyjnej wchodzili: Dariusz Data (drużynowy), Dariusz Wyleciał, Robert Magierowski i Roman Zięba. Stało się to w 100 lat po odkryciu w tym samym kamieniołomie nieistniejącej już wówczas tzw. Jaskini w Rogóżce – "Wolmsdorferhöhle". Po około dwóch miesiącach odkrywcy opublikowali informacje o swoim znalezisku. Nadali jej nazwę "Jaskinia Załom", jednak w późniejszych źródłach pisanych jaskinia jest opisywana jako "Jaskinia na Ścianie".
W lipcu tego samego roku jaskinię rozpoznawała grupa w składzie: Jerzy Bieroński, Teresa Wiszniowska, Włodzimierz Kucia i Stanisław Zieliński. Dr Teresa Wiszniowska rok później zorganizowała tu prace badawcze.

</doc>
<doc id="716050" url="https://pl.wikipedia.org/wiki?curid=716050" title="Racing Trelew">
Racing Trelew

Racing Club de Trelew − argentyński klub piłkarski z siedzibą w mieście Trelew leżącym w prowincji Chubut.
Historia.
Klub założony został 27 października 1920 roku i gra obecnie w czwartej lidze argentyńskiej Torneo Argentino B.

</doc>
<doc id="716057" url="https://pl.wikipedia.org/wiki?curid=716057" title="Racing Club de Trelew">
Racing Club de Trelew



</doc>
<doc id="716062" url="https://pl.wikipedia.org/wiki?curid=716062" title="Przeobrażenie torfowe">
Przeobrażenie torfowe

Przeobrażenie torfowe (łac. "sphagnum") – zjawisko występujące w zwłokach na torfowiskach. Polega na demineralizacji tkanki kostnej i wygarbowaniu powłok skórnych. Substancją powodującą wygarbowanie powłok skórnych jest występujący w środowisku bagiennym kwas taninowy. Pod wpływem ciśnienia mas torfowych dochodzi do spłaszczenia zwłok.

</doc>
<doc id="716063" url="https://pl.wikipedia.org/wiki?curid=716063" title="Blemmjowie">
Blemmjowie

Blemmjowie (łac. "Blemmyæ") – mityczny ród ludzi bez głowy, z oczami, ustami i nosem na klatce piersiowej. Informacje o nich znajdują się w "Historii Naturalnej" Pliniusza Starszego, a także w Nowych Atenach Benedykta Chmielowskiego, choć ten ostatni autor wątpi w ich istnienie. W folklorze angielskim i dziełach Szekspira opisywani jako rasa kanibali. Bezgłowe istoty lokowano najczęściej w Afryce, a później również w Nowym Świecie. Nazwa "Blemmyæ" pochodzi prawdopodobnie od starożytnego nubijskiego plemienia Blemiów.

</doc>
<doc id="716066" url="https://pl.wikipedia.org/wiki?curid=716066" title="Melioracje leśne">
Melioracje leśne

Melioracje leśne - zabiegi, których podstawowym i zasadniczym celem jest poprawa (polepszenie) warunków produkcyjnych siedliska na powierzchniach leśnych przewidzianych do odnowienia lub też powierzchni nieleśnych przeznaczonych do zalesienia oraz zwiększenie zdolności produkcyjnych (biologicznych) gleb w uprawach i starszych drzewostanach.
Zabiegi melioracyjne przeprowadza się głównie w okresie poprzedzającym odnowienie lub zalesienie na powierzchniach o niekorzystnych dla wzrostu i rozwoju przyszłych upraw warunkach strukturalnych, wilgotnościowych i żyznościowych gleby.

</doc>
<doc id="716068" url="https://pl.wikipedia.org/wiki?curid=716068" title="Hans von Seeckt">
Hans von Seeckt

Johannes Friedrich Leopold von Seeckt (ur. 22 kwietnia 1866 w Szlezwiku, zm. 27 grudnia 1936 w Berlinie) – niemiecki oficer, szef niemieckiego Sztabu Generalnego (oficjalnie: "Truppenamt") w latach 1920–1926.
Życiorys.
Hans von Seeckt wstąpił do armii niemieckiej w 1885 roku, a w 1899 został przeniesiony tymczasowo do Sztabu Generalnego. Podczas I wojny światowej von Seeckt służył na różnych stanowiskach wysokiego szczebla. W 1914 r. był szefem sztabu atakującego w kierunku Paryża III (Brandenburskiego) Korpusu Piechoty, składającego się z 5 i 6 Dywizji Piechoty. W późniejszej fazie wojny znalazł się w sztabie na froncie wschodnim. Po zakończeniu wojny i rozwiązaniu wojska cesarskiego von Seeckt zaczął organizować nową Reichswehrę i sztab generalny (który został przemianowany na "Truppenamt" – "Biuro Wojsk").
Podczas Puczu Kappa-Lüttwitza z 1920 roku von Seeckt zachował się wyczekująco – odmówił stłumienia buntu lub współpracy z nim. Przywódcom republiki odpowiedział: "Reichswehra nie strzela do Reichswehry". Kontynuował budowę apolitycznej zawodowej armii, nie bacząc na ograniczenia traktatu wersalskiego. Hans von Seeckt pozostał zwolennikiem pojmowania wojska jako państwa w państwie. Ostatecznie został zwolniony z Reichswery w 1926 roku, po wydaniu pozwolenia na uczestnictwo wnuka Wilhelma II w wojskowych manewrach przy dezaprobacie rządu.
W latach 1930–1932 był deputowanym do Reichstagu z ramienia Niemieckiej Partii Ludowej (DVP). Od roku 1934 do 1935 służył jako doradca Czang Kaj-szeka.
Stosunek do Polski i sojusz z Rosją sowiecką.
„Odrzucam pomoc dla Polski, nawet wobec niebezpieczeństwa, że może zostać pochłonięta. Przeciwnie – liczę na to”
Hans von Seeckt w czasie wojny polsko-bolszewickiej
Hans von Seeckt był nieprzejednanym wrogiem odrodzonego państwa polskiego, w związku z tym pragnął stworzyć przymierze z bolszewicką Rosją przeciwko Rzeczypospolitej. Po otrzymaniu obiecujących wiadomości od ludowego komisarza spraw wojskowych i morskich Lwa Trockiego, von Seeckt wysłał emisariuszy w celu zawarcia tajnego sojuszu militarnego z Rosjanami, nie informując o tym rządu Republiki Weimarskiej. W trakcie tej współpracy powstało wiele innowacyjnych projektów uzbrojenia, takich jak bombowiec nurkujący Junkers Ju 87 "Stuka" używany przez Luftwaffe w trakcie II wojny światowej.
Seeckt 11 września 1922 roku w liście do von Brockdorffa-Rantzaua napisał „Istnienie Polski jest nie do zniesienia, jako sprzeczne z warunkami życia Niemiec. Polska musi zniknąć i zniknie”.

</doc>
<doc id="716069" url="https://pl.wikipedia.org/wiki?curid=716069" title="N hdtv">
N hdtv



</doc>
<doc id="716070" url="https://pl.wikipedia.org/wiki?curid=716070" title="N HDTV">
N HDTV



</doc>
<doc id="716071" url="https://pl.wikipedia.org/wiki?curid=716071" title="Nhdtv">
Nhdtv



</doc>
<doc id="716073" url="https://pl.wikipedia.org/wiki?curid=716073" title="Sosna długoigielna">
Sosna długoigielna

Sosna długoigielna ("Pinus palustris" Mill.) – gatunek drzewa iglastego z rodziny sosnowatych ("Pinaceae"). Pochodzi z południowych obszarów USA, występuje od wschodniego Teksasu do południowej Wirginii i północnej Florydy.
Biologia i ekologia.
Sosna długoigielna osiąga pełne rozmiary w wieku 100–150 lat, dożywa 300 lat. Szyszki męskie pojawiają się w lipcu, żeńskie w sierpniu, do zapylenia dochodzi na wiosnę następnego roku. Szyszki nasienne dojrzewają w ok. 20 miesięcy od zapylenia, uwalniają nasiona i krótko potem opadają. Igły pozostają na drzewie przez 2 lata.
Występuje na wysokościach 0–700 m n.p.m. Rośnie przeważnie na glebach piaszczystych, czasem, np. w północnej Alabamie, na gliniastych.
Systematyka.
Synonim: "Pinus australis" F. Michaux.
Pozycja gatunku w obrębie rodzaju "Pinus":
Zagrożenia.
Międzynarodowa organizacja IUCN umieściła ten gatunek w Czerwonej księdze gatunków zagrożonych i przyznała mu kategorię zagrożenia VU ("vulnerable"), czyli jest narażony na wyginięcie. Zagrożeniem dla tego gatunku jest wycinka lasu, pożary i zastępowanie łatwiejszymi w uprawie gatunkami drzew. Obszary, na których rosła niegdyś sosna długoigielna zajęte zostały w dużej mierze przez plantacje "Pinus taeda" i "P. elliottii".

</doc>
<doc id="716074" url="https://pl.wikipedia.org/wiki?curid=716074" title="Michael Lamey">
Michael Lamey

Michael Lamey (ur. 29 listopada 1979 w Amsterdamie) – holenderski piłkarz, występował na pozycji obrońcy
Kariera klubowa.
Swoją profesjonalną karierę piłkarską Lamey rozpoczynał w RKC Waalwijk. Tam spędził łącznie dwa lata, zagrał w 47 meczach i zdobył trzy bramki w lidze. W 2002 roku przeniósł się do PSV Eindhoven, skąd był wypożyczany do AZ Alkmaar i Utrechtu. W Eredivisie rozegrał w sumie 116 spotkań, strzelając sześć bramek. W 2007 roku Lamey został piłkarzem niemieckiego Duisburga. Zagrał w klubie w 25 meczach w lidze i strzelił jednego gola. Następnie przez dwa lata grał w grał w Arminii Bielefeld. W 2010 roku został piłkarzem angielskiej drużyny Leicester City i wystąpił przez rok w 4 meczach ligowych. 13 czerwca 2011 podpisał roczny kontakt z Wisłą Kraków, z możliwością przedłużenia o kolejne dwanaście miesięcy. W październiku 2012 roku został po raz drugi w swojej karierze zawodnikiem RKC Waalwijk.

</doc>
<doc id="716086" url="https://pl.wikipedia.org/wiki?curid=716086" title="Satya Yuga">
Satya Yuga



</doc>
<doc id="716097" url="https://pl.wikipedia.org/wiki?curid=716097" title="Strumica (miasto)">
Strumica (miasto)

Strumica (, – "Strómnitsa", ) – miasto w południowo-wschodniej Macedonii Północnej, nad Strumicą. Ośrodek administracyjny gminy Strumica. Liczba ludności – 35 311 osób (91% Macedończyków, 7% Turków) [2002].
Historia.
Miasto istniało już w X wieku p.n.e. jako Astraion. W IV w. n.e. zostało przemianowane na "Tiveriopolis". Obecna nazwa miasta i rzeki, nad którą leży, pojawiła się po zasiedleniu Bałkanów przez Słowian. Za czasów pierwszego państwa bułgarskiego Strumica była ośrodkiem komitatu. Po bitwie pod Bełasicą w 1014 została opanowana przez Bizancjum. Od 1395 należała do imperium osmańskiego. Pod panowaniem osmańskim Strumica stała się miastem tureckim i muzułmańskim.
W 1897 r. beretem sułtana utworzono w mieście bułgarską prawosławną metropolię strumicką, podporządkowaną Egzarchatowi Bułgarskiemu, z metropolitą Gerazymem jako pierwszym zwierzchnikiem. Na początku XX wieku w mieście mieszkało 10,2 tys. ludzi (60% Bułgarów, 30% Turków, 7% Żydów). Podczas I wojny bałkańskiej miasto zostało zdobyte przez wojska bułgarskie, a następnie wcielone do Bułgarii. Podczas II wojny bałkańskiej krótko okupowały Strumicę wojska greckie. Do 1919 Strumica należała do Bułgarii, następnie została przekazana Jugosławii.
Podczas wojny w Kosowie w Strumicy stacjonowały niemieckie oddziały KFOR, zaopatrujące kontyngent w dostawy z Salonik.
Gospodarka.
Strumica jest ośrodkiem rolnictwa. W mieście rozwinął się przemysł spożywczy, lekki, drzewny oraz ceramiczny. Dzięki temu stała się jednym z najzamożniejszych miast Macedonii Północnej. W mieście działa wydział rolnictwa Uniwersytetu Świętych Cyryla i Metodego w Skopju.
Strumica jest znana z bujnego życia nocnego. Corocznie odbywa się tu festiwal filmowy AsterFest. W mieście działają trzy prywatne stacje telewizyjne: „TV kanal VIS”, „INTEL Televizija” i „TV Strumica” oraz telewizja kablowa „KABEL-NET”.
Życie religijne.
W mieście istnieje kilka cerkwi i kościołów (w tym 2 katedry – prawosławna i greckokatolicka) oraz meczet. Działalność religijną prowadzi zbór ewangelicko-metodystyczny, oraz zbór Świadków Jehowy.

</doc>
<doc id="716101" url="https://pl.wikipedia.org/wiki?curid=716101" title="1 Drezdeński Korpus Pancerny">
1 Drezdeński Korpus Pancerny

1 Drezdeński Korpus Pancerny (1 KPanc) – pancerny związek taktyczny ludowego Wojska Polskiego.
Formowanie i szkolenie.
Korpus został sformowany w okresie od lipca do września 1944 roku, w Berdyczowie, a następnie w rejonie Chełma jako 1 Polski Korpus Czołgów. Od 10 października 1944 roku podlegał Naczelnemu Dowództwu WP. 19 marca 1945 roku został czasowo podporządkowany dowódcy 2 Armii WP, a 3 czerwca 1945 roku powrócił do dyspozycji ND WP. Szkolenie bojowe podstawowe realizowano w rejonach formowania od lipca do września 1944 roku pod Berdyczowem, a od września 1944 roku do lutego 1945 roku w okolicach Chełma. Zaprzysiężenia dokonano w Chełmie 26 października 1944 roku.
Na mocy rozkazu Sztabu Głównego WP nr 0840 z 9 sierpnia 1944 roku korpus został przewieziony transportami kolejowymi z rejonu Berdyczowa pod Żytomierzem w okolice Chełma, gdzie jednostki otrzymały sprzęt i rozpoczęły szkolenie bojowe. 9 lutego 1945 roku korpus został podporządkowany 1 Frontowi Białoruskiemu i ześrodkował się w rejonie Krzyża na Pomorzu, a 19 marca przeszedł do dyspozycji dowódcy 2 Armii WP. W dniach 7-10 kwietnia został przegrupowany na północny zachód od Bolesławca. Sztandar ufundowany przez społeczeństwo Górnego Śląska, wręczono w Gliwicach 12 sierpnia 1945 roku.
Działania bojowe korpusu.
16 kwietnia 1945 roku 1 KPanc został przeprawiony przez Nysę po mostach i jako grupa szybka 2 Armii WP, wprowadzony w wyłom dokonany przez 8 DP i 9 DP. Od 17 do 18 kwietnia uczestniczył w forsowaniu Kanału Neugraben, rz. Schwarzer Schöps i Sprewy oraz walczył o Niska, Buchwalde, Klix, Diehsa, Weisenberg i in. W związku z uderzeniem niemieckich sił pancernych z południa 1 KPanc zawrócił spod Budziszyna i wykonał kontratak w rejonie Niska. Od 20 do 22 kwietnia 1 KPanc kontynuował natarcie na zachód osiągając Radeberg i Hermsdorf na północny wschód od Drezna. Wskutek głębokiego włamania się Niemców w ugrupowanie 2 armii WP korpus zawrócił z przedpola Drezna i forsownym marszem przeszedł do rejonu na północ od Budziszyna, gdzie zaryglował zachodni bok włamania.
Od 22 do 29 kwietnia 1 KPanc we współdziałaniu z innymi jednostkami 2 Armii WP, i oddziałami radzieckimi stoczył uciążliwe i krwawe walki obronne w rejonie na północ od Budziszyna. W wyniku tych walk niemieckie włamanie zlikwidowano. Zamiar dowódcy Grupy Armii "Środek" feldmarszałka Schörnera, aby pancernym zgrupowaniem przedrzeć się z rejonu Sudetów na pomoc Berlinowi, został udaremniony. Jednostki 1 KPanc wraz z wojskami 2 Armii WP przeszły do obrony frontem na południe.
Od 4 maja 1 KPanc w składzie wojsk 2 Armii WP uczestniczył w operacji praskiej. Jednostki korpusu, walcząc w trudnym terenie Sudetów, zdobyły wiele miejscowości i w pościgu za nieprzyjacielem wkroczyły na terytorium Czechosłowacji.
W okresie od 17 kwietnia do 10 maja 1945 Korpus zniszczył 178 czołgów i dział pancernych, 123 transportery, 279 dział i moździerzy, około 9000 żołnierzy nieprzyjaciela i wziął 3900 jeńców. Straty własne wyniosły około 444 poległych, 980 rannych, 143 czołgi i działa samobieżne.
Okres powojenny i rozformowanie.
Po zakończeniu działań bojowych 1 KPanc został ześrodkowany w rejonie Görlitz. W dniach 20—21 maja wrócił do kraju, przechodząc do rejonu Leszno- Jarocin-Kalisz, a 3 czerwca 1945 przeszedł do odwodu Naczelnego Dowództwa WP.
W związku z zaostrzeniem sytuacji na granicy polsko-czechosłowackiej, 10 czerwca 1945 korpus został przegrupowany nad granicę w rejon Prudnik–Cieszyn. Po zluzowaniu na początku lipca przez jednostki 2 Dywizji Piechoty rozpoczął służbę garnizonową na Górnym Śląsku. Sztab rozmieszczono w Gliwicach.
Na mocy rozkazu Naczelnego Dowódcy WP nr 168 z 4 sierpnia 1945 korpus został odznaczony Orderem Krzyża Grunwaldu III kl. i otrzymał miano "Drezdeńskiego". W myśl dekretu Prezydium Rady Najwyższej ZSRR z 4 kwietnia 1945 został odznaczony Orderem Czerwonego Sztandaru.
5 października 1945 rozformowano dowództwo korpusu i część oddziałów. Pozostałe przekazano następującym okręgom wojskowym: Śląskiemu – 3 BPanc, 25 i 27 pas, 2 bmot; Pomorskiemu – 24 pas; Poznańskiemu – 2 BPanc; Krakowskiemu – 4 BPanc; Łódzkiemu – 1 BPZmot. Do dyspozycji szefa Departamentu Artylerii WP przekazano 1 dar.
Na podstawie rozkazu NDWP nr 033/org. z 19 marca 1946 została rozformowana 1 BPZmot, a 2, 3 i 4 BPanc przeformowano na 2, 6 i 8pcz.
Sztandar korpusu.
Sztandar ufundowany przez społeczeństwo Ziemi Śląsko-Dabrowskiej wręczony został w Gliwicach w 1945 roku.
Opis sztandaru:
Rysunek płatu sztandaru nawiązuje do wzoru sztandaru z 1927 roku. Na jednej stronie płatu wprowadzono tradycyjne barwy broni pancernej.
Płat o wymiarach 98 × 95 cm, obszyty z trzech stron złotą frędzlą, przymocowany do drzewca za pomocą skórzanej tulei. Drzewce z jasnego politurowanego drewna, skręcone z dwu części za pomocą mosiężnych okuć. Na drzewcu dziesięć gwoździ pamiątkowych. Głowica w kształcie orła wspartego na cokole skrzynkowym. Przy drzewcu wstęga biało-czerwona zakończona złotą frędzlą oraz wstęga Orderu Krzyża Grunwaldu.
Strona główna:
Czerwony krzyż kawalerski; pola między ramionami krzyża białe. Pośrodku haftowany srebrną nicią orzeł w otoku haftowanego złotą nicią wieńca laurowego. Na białych polach cyfry "1", w otoku złotych wieńców laurowych.
Strona odwrotna:
Czarny krzyż kawalerski, a pola między ramionami krzyża pomarańczowe. Pośrodku haftowany złotą nicią napis: "HONOR I OJCZYZNA", w otoku wieńca. Na górnym i dolnym ramieniu krzyża napis haftowany złotą nicią: "WOJEWÓDZTWO ŚLĄSKO-DĄBROWSKIE PIERWSZEMU KORPUSOWI PANCERNEMU". Na polach, między ramionami krzyża, haftowane złotą nicią kontury tarcz herbowych.

</doc>
<doc id="716112" url="https://pl.wikipedia.org/wiki?curid=716112" title="Elearning">
Elearning



</doc>
<doc id="716117" url="https://pl.wikipedia.org/wiki?curid=716117" title="Naissaar">
Naissaar

Naissaar (szw. "Nargö", niem. "Nargen") – szósta co do wielkości wyspa Estonii położona w Zatoce Fińskiej około 10 kilometrów na północ od Tallinna. Administracyjnie należy do gminy Viimsi. 30 czerwca 2009 roku zamieszkiwało ją 7 osób.
Historia.
Dosłowne tłumaczenie obecnej estońskiej nazwy oznacza "kobiecą wyspę". Pod taką nazwą ("Terra feminarum") wyspa ta została wspomniana po raz pierwszy w 1075 roku przez niemieckiego kronikarza, Adama z Bremy. Pierwsze wzmianki o stałej ludności pochodzą z 1469 roku. Zamieszkiwali ją wtedy Szwedzi. W późniejszych latach zaczęli napływać Estończycy. Po I wojnie północnej doceniono strategiczne położenie wyspy i zaczęto ją fortyfikować. Najwięcej umocnień pochodzi z początku XX wieku. W tym samym okresie wybudowano na wyspie kolej wąskotorową, która zachowała się do dziś. 
W okresie od 17 grudnia 1917 do 26 lutego 1918 na wyspie istniało niewielkie państewko - Sowiecka Republika Marynarzy i Budowniczych Fortecy Wyspy Naissaar. 
Wyspa w latach 1920-1940 należała do niepodległej Estonii, potem przez krótki okres do ZSRR. W latach 1941-1944 okupowana przez Niemcy. Kiedy w 1944 na Naissaar wkroczyła Armia Czerwona, wszyscy mieszkańcy (wówczas głównie Szwedzi) zostali zmuszeni do jej opuszczenia. Przez kolejne lata na wyspie istniała radziecka baza wojskowa i fabryka min. W 1960 zbudowano na wyspie latarnię morską. Po odzyskaniu niepodległości przez Estonię w 1991 Armia Radziecka opuściła wyspę.
W 1995 na wyspie i okolicznych wodach utworzono rezerwat przyrody. W celu przyciągnięcia turystów odrestaurowano szwedzką osadę i przywrócono do użytku fragment kolei wąskotorowej.
10 sierpnia 2005 w pobliżu rozbił się fiński śmigłowiec z 14 osobami na pokładzie. Nikt nie przeżył.
Geografia.
Wyspa prawdopodobnie wynurzyła się podczas litorynowej fazy Bałtyku. W czwartorzędzie została silnie przekształcona przez lodowiec. Świadczą o tym liczne osady glacjalne, w tym żwiry, oraz formy glacjalne jak drumliny. Najwyższym wzniesieniem jest "Kunilamägi" (27 m n.p.m.). 88% powierzchni wyspy pokrywają lasy.

</doc>
<doc id="716123" url="https://pl.wikipedia.org/wiki?curid=716123" title="Wiesbaden Hauptbahnhof">
Wiesbaden Hauptbahnhof

Wiesbaden Hauptbahnhof – główna stacja kolejowa w Wiesbaden, w kraju związkowym Hesja, w Niemczech. Obsługuje dziennie około 40 tys. pasażerów.
Stanowi stację końcową S-Bahn Ren-Men (linie S8 i S9 przez Frankfurt (Main) Hauptbahnhof do Hanau oraz S1 przez Frankfurt (Main) Hauptbahnhof do Rödermark – Ober-Roden).

</doc>
<doc id="716130" url="https://pl.wikipedia.org/wiki?curid=716130" title="Bracia Mniejsi Konwentualni">
Bracia Mniejsi Konwentualni



</doc>
<doc id="716131" url="https://pl.wikipedia.org/wiki?curid=716131" title="Latarnia morska Naissaar">
Latarnia morska Naissaar

Latarnia morska na wyspie Naissaar (est. "Naissaare tuletorn") w Estonii została wybudowana w 1960 r. w miejsce drewnianej latarni z 1949 r. Wcześniej na wyspie istniały dwie latarnie, ale żadna z nich nie przetrwała II wojny światowej. Obecna latarnia znajduje się na północnym skrawku wyspy. Wysoka na 45 metrów wieża o ośmiokątnej podstawie zbudowana jest z betonu.

</doc>
<doc id="716133" url="https://pl.wikipedia.org/wiki?curid=716133" title="Skały chemogeniczne">
Skały chemogeniczne

Skały chemogeniczne – skały osadowe powstałe poprzez wytrącanie się i krystalizację minerałów (tzw. ewaporatów) z roztworów wodnych. Przykładami takich skał są sól kamienna i gipsy. 
Skały chemiczne.
Skały chemiczne powstają na skutek odparowania wody ze zbiornika morskiego lub słonego jeziora. Różne rodzaje skał wytrącają się przy różnym stężeniu roztworu, przy czym z najczęściej spotykanych skał chemicznych najwcześniej wytrącają się wapienie, potem gips i anhydryt (przy około 20% pierwotnej objętości roztworu, jeśli wytrącane są z wody morskiej), sól kamienna (przy ok. 10%), natomiast sole potasowe i sole magnezowe wytrącają się dopiero tuż przed całkowitym odparowaniem (ze względu na ich niedużą zawartość w wodach morskich).
Skały chemiczne to także formy akumulacji krasowej: martwica wapienna i trawertyn (tworzące się w pobliżu źródeł) i wapienie naciekowe w jaskiniach i szczelinach krasowych.
Występowanie w Polsce.
Skały chemiczne w Polsce znaleźć można w utworach permskich i trzeciorzędowych, czyli pochodzących z okresów, gdy gorący klimat był przyczyną silnego parowania jezior, mórz i oceanów. Rozległa jest strefa występowania permskich soli kamiennych i potasowych oraz gipsów (Polska Środkowa i Zachodnia, a także Pomorze). Mniejszy zasięg mają trzęciorzędowe gipsy i sole kamienne, występujące w pasie od Ukrainy do okolic Rybnika, wzdłuż zapadliska przedkarpackiego.

</doc>
<doc id="716140" url="https://pl.wikipedia.org/wiki?curid=716140" title="Bracia Franciszkanie">
Bracia Franciszkanie



</doc>
<doc id="716142" url="https://pl.wikipedia.org/wiki?curid=716142" title="Suche Bator (miasto)">
Suche Bator (miasto)

 
Suche Bator (mong. Сүхбаатар, "Süchbaatar") – miasto w północnej Mongolii, stolica ajmaku selengijskiego.
W 2010 roku liczyło 19,6 tys. mieszkańców.
Położony u ujścia rzeki Orchon do Selengi. Jako datę powstania miasta podaje się 1937 (Głabuś, także Gungaadasz, według którego w tym roku nadano prawa miejskie) lub 1940, jednakże wcześniej znajdowała się tu istotna gospodarczo osada, w której w 1925 powstała pierwsza w Mongolii fabryka czyszczenia wełny, a w 1932 przystań rzeczna na Selendze. Dzięki przystani, która była ostatnim w górę rzeki portem, już w latach 40. Suche Bator był głównym punktem przeładunkowym towarów w handlu z ZSRR (Murzajew, 1957). Do 1943 nosiło nazwę Cagaanereg, w tym roku nazwane na cześć przywódcy komunistów mongolskich i rewolucji Suche Batora. Po przeniesieniu do Suche Bator stolicy ajmaku z Altanbulag w 1946, a zwłaszcza po przeprowadzeniu przez miasto kolei Ułan Bator – Ułan Ude (do kolei transsyberyjskiej) w październiku 1949, nastąpił szybki rozwój miasta. W 1955 utworzono dużą fabrykę zapałek, w 1959 powstały wielkie (drugie co do wielkości po stołecznych) zakłady przemysłu drzewnego, produkujące elementy budynków drewnianych, różne rodzaje płyt pilśniowych, sklejek itp. W 1961 zbudowano zmechanizowany młyn, ustępujący wielkością produkcji tylko młynowi w Ułan Bator. Po uruchomieniu w latach 60. XX w. w tym czasie największych w kraju odkrywkowych kopalń węgla brunatnego w Szaryngol (położona 150 km na południe od miasta, ma połączenie kolejowe) znacznie rozbudowano cieplną elektrownię istniejącą od 1958.

</doc>
<doc id="716148" url="https://pl.wikipedia.org/wiki?curid=716148" title="Charles Horman">
Charles Horman

Charles Horman (ur. 15 maja 1942, zm. 20 września 1973) – amerykański dziennikarz, był jedną z ofiar chilijskiego puczu w 1973, w wyniku którego ustanowiono reżim Augusto Pinocheta w Chile. Jego śmierć została nagłośniona przez Costę-Gavrasa w filmie "Zaginiony" (ang. "Missing") z 1982 roku.

</doc>
<doc id="716149" url="https://pl.wikipedia.org/wiki?curid=716149" title="Sui (miasto)">
Sui (miasto)

Sui – miasto w środkowym Pakistanie, w Beludżystanie.
Liczba mieszkańców wynosi ok. 5 tys.

</doc>
<doc id="716150" url="https://pl.wikipedia.org/wiki?curid=716150" title="Ben Sahar">
Ben Sahar

Ben Sahar (, dawniej ; ur. 10 sierpnia 1989 w Holonie) – izraelski piłkarz posiadający także obywatelstwo polskie. Gra w reprezentacji Izraela. Jego matka jest Polką.
Dzięki polskiemu pochodzeniu matki uzyskał obywatelstwo RP, co umożliwiło mu przejście do Chelsea bez konieczności uzyskania zezwolenia na pracę. Młody piłkarz grał już zarówno w izraelskiej kadrze U-17, U-18 jak i U-21, w 2007 roku zadebiutował w pierwszej reprezentacji Izraela, czym zamknął sobie drogę do reprezentacji Polski.
Do Chelsea trafił w maju 2006 z Haopelu Tel Aviv za 320 tysięcy funtów, przed zakupem spędził 2 miesiące na badaniach przy Stamford Bridge, które przeszedł pozytywnie. Był wypożyczany do Queens Park Rangers F.C., Sheffield Wednesday F.C. oraz Portsmouth F.C. i De Graafschap. W czerwcu 2009 roku Sahar na zasadzie wolnego transferu przeszedł do Espanyolu. W latach 2010–2012 był wypożyczany, najpierw do Hapoelu Tel Awiw, a potem do AJ Auxerre.19 lipca 2012 r. podpisał kontrakt z Herthą Berlin. Następnie grał w Arminii Bielefeld i Willem II Tilburg. W 2015 przeszedł do Hapoelu Beer Szewa.
Kariera reprezentacyjna.
Ben zadebiutował w narodowej reprezentacji Izraela do lat 21 7 października 2006 r. w zremisowanym z Francją U-21 w meczu playoff eliminacji młodzieżowych mistrzostw Europy.
7 lutego 2007 Sahar w meczu przeciwko Ukrainie zadebiutował w dorosłej reprezentacji Izraela, stając się najmłodszym reprezentantem swojego kraju. 28 marca 2007 strzelił swojego pierwszego gola w kadrze, pokonując bramkarza Estonii, w meczu kwalifikacji do EURO 2008.

</doc>
<doc id="716154" url="https://pl.wikipedia.org/wiki?curid=716154" title="Sülüktü">
Sülüktü

Sülüktü (ros. Сулюкта) – miasto w zachodniej części Kirgistanu, w obwodzie batkeńskim, a do 2000r. w obwodzie oszyńskim .
Jeden z najstarszych ośrodków górnictwa węgla kamiennego w Azji Centralnej. Rozwój przemysłu węglowego rozpoczął się w 1868.
W 1999 liczba mieszkańców wynosiła 13 592 a w 2008 14 145.

</doc>
<doc id="716162" url="https://pl.wikipedia.org/wiki?curid=716162" title="Bitwa pod Nablus">
Bitwa pod Nablus



</doc>
<doc id="716166" url="https://pl.wikipedia.org/wiki?curid=716166" title="Michael Townley">
Michael Townley

Michael Townley (ur. 9 grudnia 1942) – Amerykanin, działacz partii Patria y Libertad (Ojczyzna i Wolność), pracował najpierw dla amerykańskiej CIA, później dla chilijskiej DINA, tajnej policji junty Augusto Pinocheta, gdzie zajmował się też preparowaniem trucizn.
Townley uczestniczył w operacji Kondor. Na rozkaz szefa DINA Manuela Contrerasa zaplanował morderstwo generała Carlosa Pratsa w Buenos Aires w 1974, próbował zabić w Rzymie byłego wiceprezydenta Chile Bernardo Leightona i jego żonę oraz podłożył bombę pod samochodem chilijskiego ambasadora Orlando Leteliera w Waszyngtonie w 1976. Osądzony w USA za zabójstwo Leteliera, odsiedział 5 lat i dwa miesiące, a następnie wyszedł na wolność i został objęty programem ochrony świadków. 
Ostatnio pojawił się trop wskazujący, że Michael Townley ("Dr Price") mógł wstrzyknąć w roku 1973 będącemu w szpitalu Pablowi Nerudzie środek, po którym noblista zmarł. Nie była to zwykła trucizna, bo takiej nie wykryto w roku 2013 w trakcie przeprowadzonych przez międzynarodowych ekspertów badań toksykologicznych.

</doc>
<doc id="716172" url="https://pl.wikipedia.org/wiki?curid=716172" title="Koń westfalski">
Koń westfalski

Koń westfalski – niemiecka gorącokrwista rasa konia domowego pochodząca z Westfalii, uzyskana przez krzyżowanie konia trakeńskiego, hanowerskiego i konia pełnej krwi angielskiej.
Rasa charakteryzuje się wysokością w kłębie sięgającą ok. 165-175 cm, proporcjonalną budową ciała, długą szyją, wyraźnie zaznaczonym kłębem, długim grzbietem i dobrze umięśnionymi tylnymi kończynami. Głowa jest sucha, średniej wielkości i zazwyczaj o prostym profilu.
Jest to jedna z ras osiągających najlepsze wyniki w jeździectwie. Zwierzęta te wykorzystywane są w sportach takich jak skoki, ujeżdżenie lub WKKW oraz w celach rekreacyjnych.
Historia.
Tradycja hodowli koni w Westfalii sięga czasów starożytnych, kiedy hodowano tam konie do jazdy wierzchem i zaprzęgiem. Nadreńsko-westfalska hodowla koni zimnokrwistych istniała tam do czasów II wojny światowej. Po wojnie zaczęto hodować konie gorącokrwiste. W Warendorf (land Münster) od 1826 r. znajduje się stado ogierów, w którym dawniej hodowano konie przeznaczone dla kawalerii.

</doc>
<doc id="716175" url="https://pl.wikipedia.org/wiki?curid=716175" title="Swobodny">
Swobodny

Swobodny () – miasto w Rosji, w obwodzie amurskim, nad Zeją. W 2021 roku liczba mieszkańców wynosiła około 52 tys. osób.
Niedaleko miasta znajduje się jeden z rosyjskich kosmodromów.
Wojsko.
Miasto jest siedzibą dowództwa i sztabu 50 Samodzielnej Brygady Kolejowej.

</doc>
<doc id="716187" url="https://pl.wikipedia.org/wiki?curid=716187" title="Carlos Prats">
Carlos Prats

Carlos Prats González (ur. 24 lutego 1915 zm. 30 września 1974) – chilijski wojskowy, generał, głównodowodzący armii, minister i wiceprezydent w rządzie Salvadora Allende. Został zamordowany w ramach Operacji Kondor, w wybuchu samochodu-pułapki w Buenos Aires w Argentynie, w 1974 roku. Zamach został zlecony przez szefa chilijskich służb bezpieczeństwa (DINA) Manuela Contrerasa, a wykonany przez francuskich najemników wywodzących się z OAS.

</doc>
<doc id="716189" url="https://pl.wikipedia.org/wiki?curid=716189" title="Fund.1 Pierwszy NFI">
Fund.1 Pierwszy NFI

Fund.1 Pierwszy Narodowy Fundusz Inwestycyjny SA – jeden z narodowych funduszy inwestycyjnych założony przez Skarb Państwa w 1994. Spółka akcyjna notowana na Giełdzie Papierów Wartościowych w Warszawie. 
14 kwietnia 2008 roku ogłoszono plan połączenia funduszu z V NFI Victoria i NFI Fortuna.

</doc>
<doc id="716195" url="https://pl.wikipedia.org/wiki?curid=716195" title="Ceviche">
Ceviche

Ceviche – rodzaj sałatki z owocami morza, która pochodzi najprawdopodobniej z Wicekrólestwa Peru. Potrawa popularna jest w przybrzeżnych regionach Ameryki Łacińskiej i na Karaibach.
Tradycyjne ceviche przyrządza się, zalewając surową, posiekaną rybę sokiem z cytrusów (najczęściej limonki), z dodatkiem cebuli, papryczki chili i soli, i pozostawiając do krótkiego zamarynowania.
Ceviche zwykle podawane jest wraz z przystawkami takimi jak słodkie ziemniaki, sałata, kukurydza, awokado lub banan, aby podkreślić smak.

</doc>
<doc id="716198" url="https://pl.wikipedia.org/wiki?curid=716198" title="Peter R. Hunt">
Peter R. Hunt

Peter Roger Hunt (ur. 11 marca 1925 w Londynie, zm. 14 sierpnia 2002 w Santa Monica) – brytyjski reżyser filmowy i montażysta.
Życiorys.
Największą popularność przyniosła mu praca przy sześciu filmach z serii o Jamesie Bondzie, a głównie "W tajnej służbie Jej Królewskiej Mości" z 1969, którym zadebiutował jako reżyser. Wcześniej był montażystą 5 kolejnych filmów o przygodach agenta 007.
Zmarł na zawał serca w swoim domu w Santa Monica, w Kalifornii.
Filmografia.
Reżyser:
Montaż:

</doc>
<doc id="716201" url="https://pl.wikipedia.org/wiki?curid=716201" title="Mikołaj Władysław Judycki">
Mikołaj Władysław Judycki

Mikołaj Władysław Judycki herbu Radwan odm. (ur. ok. 1610, zm. 1670) – kasztelan nowogródzki w 1660 roku, stolnik rzeczycki w 1640 roku, skarbik rzeczycki w 1636 roku, generał artylerii litewskiej w 1654 roku, kawaler maltański, regimentarz wojska litewskiego od 1658, komandor stwołowicki.
Był dworzaninem króla Zygmunta III Wazy. W latach 1627-1629 był w czasie wojny ze Szwecją starszym nad armatą (generałem artylerii), biorąc udział w Bitwie pod Górznem. W 1636 został skarbnikiem rzeczyckim, a w 1640 stolnikiem rzeczyckim. W tym też roku wyjechał na studia do Padwy. Przebywał na dworze papieża Urbana VIII w Rzymie. Po roku 1643 wstąpił do Zakonu Kawalerów Maltańskich. W ich szeregach walczył z Turkami w Algierze, Tunezji i na Krecie.
Po powrocie do kraju wziął udział w tłumieniu powstania Chmielnickiego. 11 kwietnia 1654 oficjalnie mianowany przez króla Jana Kazimierza generałem artylerii i wojsk cudzoziemskiego autoramentu. Otrzymał wówczas starostwo skirstymońskie, ale starostwo to odstąpił Pacowi. W tym też roku wziął udział pod dowództwem hetmana wielkiego litewskiego Janusza Radziwiłła w wojnie polsko rosyjskiej 1654–1667.
W początkach sierpnia Radziwiłł, mianował go tymczasowym dowódcą swoich wojsk w sile 5 tys. kawalerii, które obozowały 5 km od Wilna. Po zdobyciu 8 sierpnia 1655 roku Wilna przez Rosjan Judycki wycofał się na Żmudź. Tam został aresztowany przez stronników Radziwiłła za odmowę poparcia układu kiejdańskiego. Przekazany przez Radziwiłła Szwedom, uciekł z niewoli w 1656 roku. W latach 1658–67 regimentarz wojska litewskiego. W 1658 w imieniu wojsk litewskich prowadził pertraktacje z Bogusławem Radziwiłłem odnośnie do przekazania wojsku dóbr odebranych Januszowi Radziwiłłowi.
8 lutego 1660 jego oddział w sile 4 tys. ludzi został przez Rosjan rozbity w bitwie pod Miadziołem. 
Od 23 marca do 28 czerwca dowodził bohaterską obroną Lachowicz przed wojskami moskiewskimi Iwana Chowańskiego. W tym samym roku został kasztelanem nowogródzkim. 
W czasie kampanii ukraińskiej brał udział w czerwcu 1660 roku w bitwie pod Połonką i w październiku w bitwie nad Basią. Po bitwie 26 października został komendantem prawego skrzydła wojsk litewskich.
W marcu 1661 obległ Dzisnę, a następnie z 20 chorągwiami jazdy ruszył w pościg za wycofującymi się wojskami rosyjskimi Iwana Andrzejewicza Chowańskiego i ścigał je aż pod Psków. 29 marca poddała mu się załoga Dzisny.
4 listopada przy wsparciu wojsk koronnych Stefana Czarnieckiego pobił Rosjan w bitwie pod Kuszlikami.
9 kwietnia przeszedł do działań zaczepnych i nagłym uderzeniem zdobył Siebież. Na przełomie 1663 i 1664 uderzył na ziemie rosyjskie, pustosząc okolice Rosławia i Briańska.
W 1666 roku kupił miasteczko Nowa Mysz, gdzie ufundował za kwotę 105 tys. złotych kolegium jezuickie. Na mocy konstytucji sejmowej z 1667 podzielono między zasłużonych żołnierzy starostwo łojowskie, w wyniku czego Łojów nad Dnieprem otrzymali potomkowie Mikołaja Judyckiego i posiadali je aż do wymarcia linii męskiej na Józefie Judyckim w XIX wieku.

</doc>
<doc id="716202" url="https://pl.wikipedia.org/wiki?curid=716202" title="Języki w Europie">
Języki w Europie

Zdecydowana większość ludności Europy posługuje się językami z rodziny indoeuropejskiej. Trudno jest w sposób dokładny podać liczebność użytkowników poszczególnych języków z powodu dość częstej dwujęzyczności, a także z powodu migracji, które powodują, iż osoba posługująca się na co dzień określonym językiem nie traktuje go jako ojczysty. Innym powodem niemożności precyzyjnego ustalenia liczby posługujących się poszczególnymi językami jest zjawisko wypierania pewnych języków przez inne (np. szkockiego przez angielski czy prowansalskiego przez francuski).
Także lista języków używanych w Europie jest trudna do ustalenia, gdyż w latach ostatnich istnieje tendencja do wyodrębniania nowych języków, dotychczas rozpatrywanych w ramach zróżnicowania dialektalnego (w Polsce przykładem takiego zjawiska jest kwestia odrębności etnolektu śląskiego).
Poniższa lista obejmuje języki uznawane powszechnie do lat 70. i 80., bez języków, których istnienie jest postulowane od lat 90. (np. alzackiego czy sycylijskiego). Nie wymieniono także języków używanych przez populacje imigranckie, gdyż praktycznie każda większa grupa ludności świata posiada diasporę na terenie Europy, co powodowałoby, iż lista języków w Europie pokrywała by się z listą najważniejszych języków świata. Liczba mówiących jest podana w sposób przybliżony i dotyczy tylko użytkowników danego języka żyjących w Europie. Lista ta nie obejmuje także języków używanych na Kaukazie, gdyż powszechnie w polskiej geografii (inaczej niż w krajach anglosaskich) góry te uważa się za leżące w Azji.
Przeszłość językowa Europy.
Na przestrzeni dziejów różne rodziny językowe uzyskiwały pozycję dominującą na kontynencie. Do początku n.e. języki celtyckie, (obecnie zajmujące niewielkie skrawki Europy) opanowały niemal całą Europę Zachodnią i dużą część Środkowej. W wiekach następnych Europę Zachodnią i Południową opanowała łacina i wyrosłe na jej gruncie języki romańskie. Ok. III – V w. n.e. ekspansja Germanów rozprzestrzeniła ich języki na całym kontynencie. Ostatnią wielką rodziną językową, która pojawiła się, były języki słowiańskie, które ok. VII – IX w. opanowały wielkie obszary w Europie Środkowej i Wschodniej, a w kolejnych wiekach na zachodzie ustępując nieznacznie innym grupom językowym, na wschodzie i północy wypierały języki fińskie.
Zmiany na językowej mapie Europy w XX w..
Językowa mapa Europy nie jest ustalona na stałe i nadal się zmienia. W ciągu XX w. zaszły na niej liczne zmiany, do których należą m.in.

</doc>
<doc id="716211" url="https://pl.wikipedia.org/wiki?curid=716211" title="Michał Judycki">
Michał Judycki

Michał Judycki herbu własnego (zm. w 1758 roku) – marszałek Trybunału Głównego Wielkiego Księstwa Litewskiego w 1740 roku, kasztelan miński w 1742 roku, marszałek rzeczycki w 1729 roku, chorąży rzeczycki w 1715 roku.
Poseł na sejmy w latach 1718, 1722, 1724 i 1726.

</doc>
<doc id="716214" url="https://pl.wikipedia.org/wiki?curid=716214" title="Języki Europy">
Języki Europy



</doc>
<doc id="716215" url="https://pl.wikipedia.org/wiki?curid=716215" title="Obrona Lachowicz">
Obrona Lachowicz



</doc>
<doc id="716218" url="https://pl.wikipedia.org/wiki?curid=716218" title="Messier 90">
Messier 90

Messier 90 (znana również jako M90 i NGC 4569) – galaktyka spiralna w gwiazdozbiorze Panny. Odkrył ją Charles Messier 18 marca 1781 roku. Jest jedną z najjaśniejszych galaktyk Gromady galaktyk w Pannie. Należy do galaktyk Seyferta.
M90 jest oddalona o 60 milionów lat świetlnych od Ziemi. W przeciwieństwie do większości galaktyk jej światło jest przesunięte ku fioletowi, co oznacza, że galaktyka przesuwa się w kierunku Drogi Mlecznej.
M90 ma satelitę (IC 3583), który jest galaktyką nieregularną. Obie te galaktyki stanowią obiekt Arp 76 w Atlasie Osobliwych Galaktyk.

</doc>
<doc id="716227" url="https://pl.wikipedia.org/wiki?curid=716227" title="Wileńszczyzna">
Wileńszczyzna

Wileńszczyzna (, ), Wileńskie – terytorium leżące obecnie w granicach Litwy i Białorusi.
Historia.
Obszar Wileńszczyzny utożsamianej z województwem wileńskim od średniowiecza należał do Wielkiego Księstwa Litewskiego, w 1569 roku wszedł wraz z całym państwem litewskim w skład Rzeczypospolitej Obojga Narodów, a w 1791 roku oba państwa w akcie Zaręczenia Wzajemnego oficjalnie scalono w jeden państwowy organizm – Rzeczpospolitą Polską. Jednak na sejmie grodzieńskim w 1793 r. całą Konstytucję 3 maja odrzucono, w późniejszych zrywach narodowych i tworzonych instytucjach nie zaprzestano odwoływania się do podziału federacyjnego dwuczłonowego (Rada Najwyższa Rządowa Litewska z 1794 r., Konfederacja Generalna Królestwa Polskiego i Komisja Rządu Tymczasowego Wielkiego Księstwa Litewskiego z 1812 r.). Od XV wieku postępowała stopniowo polonizacja tego terenu, poprzez napływ ludności z ziem etnicznie polskich oraz poprzez powolne przyswajanie przez ludność, polskiej kultury i tradycji. 
Utworzona 16 lutego 1918 r. pod koniec I wojny światowej w warunkach niemieckiej okupacji Republika Litewska ogłosiła Wilno, historyczną stolicę wielonarodowego byłego Wielkiego Księstwa Litewskiego, za stolicę nowego państwa, pomimo że Litwini posługujący się językiem nowolitewskim i identyfikujący się z nową państwowością litewską stanowili w Wilnie jedynie 0,8–2% ludności. W południowo-wschodniej części województwa wileńskiego w okresie II Rzeczypospolitej dominowali prawosławni i Białorusini (ok. 40–55%), ale w całym województwie wileńskim zdecydowanie dominowali Polacy (60%). W tym okresie identyfikowano pojęcie Wileńszczyzny ze zdominowanym przez Polaków obszarem przedrozbiorowych województw wileńskiego i trockiego.
Podczas okupacji niemieckiej, w Wilnie w dniu 10 września 1918 roku w Wilnie powstał konspiracyjny Związek Wojskowych Polaków Miasta Wilna (znany także jako "Samoobrona Wileńska" lub "Samoobrona Litwy i Białorusi"), który miał na celu zaatakowanie w dogodnym momencie wojsk niemieckich podległych Dowództwu Frontu Wschodniego (Oberbefehlshaber Ost – Ober-Ost). Wkrótce organizacja miał swoje filie w takich miejscowościach jak Lida, Wilejka, Oszmiana, Koszedary, Szyrwinty, Świr, Niemenczyn. W dniu 11 listopada 1918 roku podpisano Rozejm w Compiègne – kończący I wojnę światową układ rozejmowy pomiędzy Ententą i Cesarstwem Niemieckim i w tym samym dniu Litwini powołali w Wilnie swój rząd, jednak miał on charakter jedynie deklaracji, ponieważ faktyczną władzę w mieście nadal sprawowały przebywające tam wojska niemieckie. 8 grudnia komuniści utworzyli w Wilnie swój Tymczasowy Rewolucyjny Rząd Robotniczo-Włościański. W dniu 8 grudnia 1918 roku z Samoobrony powstał Pułk Wileński stacjonujący w Wilnie w koszarach na Zarzeczu i Pułk Lidzki stacjonujący w Lidzie. W dniach 1-4 stycznia 1919 roku oddziały polskie zajęły Wilno wypierając z niego pozostające tam jeszcze częściowo wojska niemieckie i komunistów, natomiast rząd litewski wyjechał w dniu 2 stycznia pociągiem wraz z oddziałami niemieckimi. W dniu 4 stycznia 1919 roku pod Wilnem doszło do pierwszego starcia między Armią Czerwoną i Wojskiem Polskim, a 5 stycznia doszło do ataku na bronione przez Polaków miasto, w wyniku którego do wieczora wyparto oddziały polskie. 
Wojska polskie opanowały ponownie Wilno i całą Wileńszczyznę po ofensywie rozpoczętej 16 kwietnia 1919 roku. W dniu 26 lipca 1919 r. Rada Najwyższa Ententy zaakceptowała zaproponowaną przez marszałka Ferdinanda Focha linii demarkacyjną między terytoriami litewskimi i polskimi, które pozostawiała większą część Wileńszczyzny z Wilnem po stronie polskiej. 
W trakcie toczącej się wojny polsko-bolszewickiej, w lipcu 1920 roku wojska bolszewickie wspólnie z działającymi z nimi wojskami litewskimi, ponownie wyparły wojska polskie z Wileńszczyzny. W konsekwencji część obszaru Wileńszczyzny została 12 lipca 1920 roku przekazane Litwie przez Rosję radziecką w podpisanym w Moskwie traktacie litewsko-sowieckim, jednak faktycznie Rosjanie przekazali okupowane miasto Litwie dopiero w dniu 26 sierpnia 1920 roku po porażce bolszewików w Bitwie Warszawskiej.
Po kolejnych polskich zwycięstwach nad Rosją sowiecką, w październiku 1920 roku naczelnik państwa polskiego, Józef Piłsudski, nakazał generałowi Żeligowskiemu upozorować bunt, po czym zająć Wilno i okolice. Powstało państwo Litwa Środkowa, jego proklamacja została ogłoszona przez Polaków 12 października 1920 roku. Od roku 1922 terytorium to stało się częścią państwa polskiego, gdy Sejm Litwy Środkowej przegłosował przyłączenie Litwy Środkowej do Polski jako Ziemię Wileńską. 17 grudnia 1929 roku honorowym obywatelem Wileńszczyzny został Józef Piłsudski.
W roku 1938 przywrócone zostały stosunki dyplomatyczne między Polską i Litwą. W nauce prawa międzynarodowego niesporne jest, że data nawiązania stosunków dyplomatycznych w 1938 r. stanowi ostateczne uznanie istniejącej granicy polsko-litewskiej i polskiej przynależności państwowej Wilna i Wileńszczyzny przez Republikę Litewską. Dodatkowo państwo to utworzyło w Wilnie na podstawie wymiany not z 25 stycznia 1939 r. konsulat generalny. Żadne państwo na świecie nie ustanawia na swoim terytorium własnego konsulatu. 22 sierpnia 1939 r. konsulem litewskim w Wilnie został Antanas Trimakas. Nawiązanie stosunków dyplomatycznych nastąpiło pod groźbą wojny.
Po sowieckiej agresji na Polskę, Wileńszczyzna w ramach paktu o podziale Polski zawartym z III Rzeszą, znalazła się pod władzą radziecką. Mimo że Litwa nie wypowiedziała formalnie wojny państwu polskiemu, administracyjnie zajęła część Wileńszczyzny (co stanowiło faktycznie okupację) i rozpoczęła rugowanie tutejszych Polaków. Polacy z Wileńszczyzny demonstrowali natomiast swój niechętny stosunek do państwa litewskiego i podkreślali swoją polską tożsamość. ZSRR przekazał rejon Litwie, w zamian za litewską zgodę na stacjonowanie 20 000 żołnierzy sowieckich na terenie tego państwa. Po II wojnie światowej Wileńszczyzna pozostała częściowo w Litewskiej SRR, a częściowo w Białoruskiej SRR, znaczna część ludności polskiej została przymusowo wysiedlona w nowe granice Polski w dwóch turach. W I turze wysiedlono z Litwy około 200 tys. Polaków, a w II turze około 46 tys. Polaków.
W okresie rozpadu Związku Radzieckiego Polacy zamieszkujący południowo-wschodnią część Litewskiej SRR walczyli o autonomię Wileńszczyzny, jednak bez powodzenia.
Obecnie Wilno jest stolicą niepodległej Litwy, natomiast cała Wileńszczyzna (zarówno część litewska i białoruska) jest nadal zamieszkana przez przemieszane skupiska Polaków, Litwinów, Białorusinów i Rosjan.
Miasta.
Największe miasta Wileńszczyzny współcześnie:

</doc>
<doc id="716228" url="https://pl.wikipedia.org/wiki?curid=716228" title="NFI Krezus">
NFI Krezus

Krezus Spółka Akcyjna (dawniej: "Narodowy Fundusz Inwestycyjny Krezus SA", "Drugi Narodowy Fundusz Inwestycyjny SA") – spółka akcyjna notowana na Giełdzie Papierów Wartościowych w Warszawie, zawiązana przez Skarb Państwa 15 grudnia 1994 jako jeden z narodowych funduszy inwestycyjnych.
15 lutego 2004 przejęta przez R and D Advisors sp. z o.o., kontrolowaną przez Romana Karkosika. Od 4 czerwca 2007 działa pod obecną firmą.

</doc>
<doc id="716231" url="https://pl.wikipedia.org/wiki?curid=716231" title="III liga polska w piłce nożnej (grupa II 2000–2008)">
III liga polska w piłce nożnej (grupa II 2000–2008)

Grupa druga III ligi jest jedną z czterech grup III ligi piłki nożnej w Polsce. Grupa ta powstała w 2002 roku na skutek reorganizacji rozgrywek. Obecnie występuje w niej 16 drużyn z województw: kujawsko-pomorskiego, pomorskiego, wielkopolskiego, zachodniopomorskiego. W sezonie 2007/2008 za rozgrywki toczące się w tej grupie odpowiedzialny będzie Kujawsko-Pomorski Związek Piłki Nożnej.
Sezon 2007/2008.
Rozgrywki III ligi grupy pierwszej w sezonie 2007/2008 rozpoczną się 11 sierpnia 2007 roku. W trakcie rundy jesiennej, która zakończy się 11 listopada 2007 roku, zostanie rozegranych 15 kolejek.
W związku z planowaną na sezon 2008/2009 reorganizacją rozgrywek ligowych w Polsce zwycięzca rozgrywek w sezonie 2007/2008 uzyska awans do nowo utworzonej I ligi (obecnej II ligi). Drużyny z miejsc 2-4 awansują natomiast do nowo utworzonej II ligi (obecnej III ligi), która składać się będzie z dwóch 18-zespołowych grup (zespoły z II grupy obecnej III ligi trafią najprawdopodobniej do grupy zachodniej nowo utworzonej II ligi). Drużyny, które w końcowej tabeli zajmą miejsca od 5. do 8. awansują do nowo utworzonej II ligi, bądź spadną do nowo utworzonej III ligi (obecna IV liga), w zależności od liczby spadkowiczów z obecnej II ligi z terenu makroregionu drugiego. Zespoły z miejsc 9-16 spadną natomiast do nowo utworzonej III ligi.
Sezon 2006/2007.
Rozgrywki III ligi grupy drugiej w sezonie 2006/2007 rozpoczęły się 12 sierpnia 2006 roku. W trakcie rundy jesiennej, która zakończyła się 8 listopada 2006 roku, zostało rozegranych 15 kolejek. Najlepszym zespołem rundy okazała się drużyna Tura Turek. Runda wiosenna rozpoczęła się natomiast 17 marca 2007 roku, a zakończyła 9 czerwca 2007 roku. Bezpośredni awans do II ligi uzyskał zespół Tura Turek. W barażu o awans do tejże klasy rozgrywek zagrała natomiast Warta Poznań, która dzięki zwycięstwu nad Unią Janikowo awansowała do II ligi. III ligę opuściły zespoły, które wycofały się po zakończeniu rozgrywek - Lech II Poznań, Amica Wronki i Kania Gostyń.

</doc>
<doc id="716232" url="https://pl.wikipedia.org/wiki?curid=716232" title="Orlando Letelier">
Orlando Letelier

Orlando Letelier del Solar (ur. 13 kwietnia 1932, zm. 21 września 1976) – polityk chilijski, minister spraw zagranicznych, członek Socjalistycznej Partii Chile.
Działalność.
Był członkiem rządu Chile. W 1970 został ambasadorem Chile w Stanach Zjednoczonych, mianował go lewicowy prezydent Chile Salvador Allende. W 1973 Letelier został ministrem spraw zagranicznych. 
Został zamordowany wraz ze swym asystentem w Waszyngtonie w wyniku wybuchu bomby podłożonej przez chilijskich agentów DINA 21 września 1976. Jego morderstwo skłoniło Stany Zjednoczone do wycofania poparcia dla operacji Kondor.

</doc>
<doc id="716238" url="https://pl.wikipedia.org/wiki?curid=716238" title="NFI Progress">
NFI Progress

Narodowy Fundusz Inwestycyjny Progress SA (04PRO) – Narodowy Fundusz Inwestycyjny Progress SA, notowany na Giełdzie Papierów Wartościowych w Warszawie.

</doc>
<doc id="716244" url="https://pl.wikipedia.org/wiki?curid=716244" title="Jaak Uudmäe">
Jaak Uudmäe

Jaak Uudmäe (ur. 3 września 1954 w Tallinnie) – estoński lekkoatleta startujący w barwach ZSRR, specjalizujący się w trójskoku, mistrz olimpijski.
Życiorys.
Największym osiągnięciem Uudmäe był złoty medal igrzysk olimpijskich w 1980 w Moskwie. Skokiem na odległość 17,35 m pokonał wówczas trzykrotnego mistrza olimpijskiego Wiktora Saniejewa oraz ówczesnego rekordzistę świata Brazylijczyka João Carlosa de Oliveirę.
Poza tym Uudmäe trzykrotnie zdobywał medale halowych mistrzostw Europy: srebrny w San Sebastián w 1977, brązowy w Wiedniu w 1979 oraz ponownie srebrny w Sindelfingen w 1980. Na HME w Budapeszcie w 1983 zajął 5. miejsce.
Nigdy nie zdobył mistrzostwa ZSRR na otwartym stadionie, ale w hali był mistrzem w 1977, 1980 i 1983.
Jego syn Jaanus jest także trójskoczkiem i skoczkiem w dal, reprezentantem Estonii.

</doc>
<doc id="716246" url="https://pl.wikipedia.org/wiki?curid=716246" title="Jaak Uudmae">
Jaak Uudmae



</doc>
<doc id="716257" url="https://pl.wikipedia.org/wiki?curid=716257" title="Arne Ahman">
Arne Ahman



</doc>
<doc id="716262" url="https://pl.wikipedia.org/wiki?curid=716262" title="Achmim">
Achmim

Achmim – miasto w środkowym Egipcie, nad Nilem, w muhafazie Sauhadż, ok. 2 km na wschód od miasta Sauhadż. W starożytności stolica 9 nomu górnoegipskiego. Ośrodek kultu boga Mina.
Zabytkami w Achmim są: ruiny świątyń z czasów Totmesa III, Ramzesa II, Ptolemeusza XIV (48–44 p.n.e.) oraz cesarzy rzymskich: Domicjana (I w.) i Trajana (II w.). Wokół świątyń cmentarzyska datowane na okres Starego i Średniego Państwa. Znalezione tu resztki tkanin koptyjskich wskazują, że Achmim było zamieszkane przez cały okres historii Egiptu.

</doc>
<doc id="716264" url="https://pl.wikipedia.org/wiki?curid=716264" title="Endoenzym">
Endoenzym

Endoenzym - enzym produkowany przez komórkę w jej wnętrzu i tam aktywny. Ponieważ do tej kategorii należy większość enzymów, termin ten jest używany głównie w celu odróżnienia od egzoenzymów. Niektóre enzymy mogą być naturalnie aktywne zarówno we wnętrzu komórki, jak też i wydzielane poza nią.

</doc>
<doc id="716267" url="https://pl.wikipedia.org/wiki?curid=716267" title="Endoenzymy">
Endoenzymy



</doc>
<doc id="716268" url="https://pl.wikipedia.org/wiki?curid=716268" title="Tibor Szabó">
Tibor Szabó

Tibor Szabó (serb. Тибор Сабо; ur. 12 marca 1977 w Somborze) – były węgierski piłkarz serbskiego pochodzenia występujący na pozycji pomocnika.
Kariera klubowa.
Wychowanek serbskiego klubu FK Jedinstvo Lemeš. Występował również w juniorskich zespołach FK Partizana, FK Teleoptik oraz FK Vojvodiny.
W sezonie 2005/2006 gracz Dyskobolii Grodzisk Wielkopolski, do której trafił z satelickiego klubu Obra Kościan. Jego debiut w I lidze miał miejsce 20 sierpnia 2005 roku w meczu przeciwko Legii Warszawa, wygranym przez jego drużynę 2:0. W I lidze rozegrał 16 meczów, nie zdobył żadnej bramki.
W swojej karierze grał również w Debreceni VSC, Diósgyőri VTK, Budapest Honvéd FC, Ferencvárosi TC, Videoton FC, Lombardzie Pápa, FC Sopron oraz w rosyjskim Wołgarze-Gazprom Astrachań i greckim Panetolikos GFS.
Podczas kariery mierzył 170 centymetrów wzrostu, ważył 66 kilogramów.

</doc>
<doc id="716269" url="https://pl.wikipedia.org/wiki?curid=716269" title="Egzoenzymy">
Egzoenzymy

Egzoenzymy - termin stosowany wobec enzymów, posiadający dwa znaczenia:
Kategorią przeciwną są endoenzymy. Niektóre enzymy mogą być naturalnie aktywne zarówno we wnętrzu komórki, jak też i wydzielane poza nią.

</doc>
<doc id="716272" url="https://pl.wikipedia.org/wiki?curid=716272" title="Agezylaus">
Agezylaus



</doc>
<doc id="716273" url="https://pl.wikipedia.org/wiki?curid=716273" title="V NFI Victoria">
V NFI Victoria

Rubicon Partners S.A. (wcześniej "V Narodowy Fundusz Inwestycyjny Victoria SA") – spółka notowana na Giełdzie Papierów Wartościowych w Warszawie, były narodowy fundusz inwestycyjny.
Fundusz został powołany w ramach programu powszechnej prywatyzacji, mającego na celu restrukturyzację polskich sprywatyzowanych przedsiębiorstw. Fundusz w ramach określonej statutem działalności gospodarczej zajmuje się także zarządzaniem aktywami, czyli portfelem udziałów w posiadanych spółkach, nabywaniem papierów wartościowych emitowanych przez Skarb Państwa oraz zarządzaniem gotówką.
Rubicon Partners NFI S.A. już kilkakrotnie dzielił się swoją gotówką poprzez ogłaszane wezwania do sprzedaży akcji. Walne zgromadzenia powiązanych ze sobą kapitałowo Funduszy Inwestycyjnych 1, Victorii i Fortuny podjęły w 3 kw. 2004 roku uchwały o ich rozwiązaniu i postawieniu w stan likwidacji. Miała ona potrwać kilkanaście miesięcy. W tym czasie do NFI należało spłacanie zobowiązań i upłynnianie resztek majątku. Jednak pomimo wcześniejszych ustaleń, według informacji z 15 kwietnia 2008 roku, Pierwszy Narodowy Fundusz Inwestycyjny, V Narodowy Fundusz Inwestycyjny Victoria oraz Narodowy Fundusz Inwestycyjny Fortuna zawarły porozumienie w sprawie połączenia. Połączenie miało nastąpić przez przeniesienie całego majątku 01 NFI i NFI Fortuna do NFI Victoria, w zamian za akcje, które NFI Victoria wyda akcjonariuszom 01 NFI oraz NFI Fortuna. W lutym 2009 roku nastąpiło połączenie z NFI Fortuna.
Zmiana nazwy z NFI Victoria S.A. na Rubicon Partners NFI S.A. została dokonana z końcem 2009 roku.
NFI Victoria S.A. zadebiutowała na GPW 12 czerwca 1997 roku.

</doc>
<doc id="716274" url="https://pl.wikipedia.org/wiki?curid=716274" title="Akademia Rolnicza w Poznaniu">
Akademia Rolnicza w Poznaniu



</doc>
<doc id="716277" url="https://pl.wikipedia.org/wiki?curid=716277" title="Akademia Wychowania Fizycznego w Poznaniu">
Akademia Wychowania Fizycznego w Poznaniu



</doc>
<doc id="716279" url="https://pl.wikipedia.org/wiki?curid=716279" title="Liczba obrotów enzymu">
Liczba obrotów enzymu

Liczba obrotów enzymu (aktywność molekularna) – liczba cząsteczek substratu, które w danej jednostce czasu mogą zostać przekształcone w produkt przez enzym w pełni wysycony substratem. Odpowiada stałej szybkości reakcji "k" w równaniu kinetycznym
gdzie "V"maks – maksymalna szybkość reakcji; [E] – stężenie miejsc aktywnych enzymu
Liczba obrotów jest bardzo zróżnicowana dla różnych enzymów, np. dla lizozymu wynosi 0,5/s, a dla anhydrazy węglanowej 600 tys./s.

</doc>
<doc id="716280" url="https://pl.wikipedia.org/wiki?curid=716280" title="Zabagno">
Zabagno

Zabagno – osada kociewska w Polsce położona w województwie pomorskim, w powiecie tczewskim, w gminie Tczew przy DK22. Wchodzi w skład sołectwa Swarożyn. Miejscowość leży przy linii kolejowej nr 203 Tczew – Kostrzyn
W latach 1975–1998 miejscowość administracyjnie należała do województwa gdańskiego.

</doc>
<doc id="716281" url="https://pl.wikipedia.org/wiki?curid=716281" title="Arne Åhman">
Arne Åhman

Arne Per Åhman (ur. 4 lutego 1925 w Nordingrå, zm. 5 lipca 2022 w Umeå) – szwedzki lekkoatleta, specjalizujący się w trójskoku i w skoku wzwyż, mistrz olimpijski.
Pierwszym znaczącym sukcesem Åhmana był brązowy medal w trójskoku na mistrzostwach Europy w 1946 w Oslo. Przegrał wówczas z Finem Rautio i swoim rodakiem Johnssonem.
Na igrzyskach olimpijskich w 1948 w Londynie startował tylko w trójskoku. W finale już w pierwszym swoim skoku uzyskał odległość 15,40 m, która była nowym rekordem Szwecji oraz ostatecznie zapewniła mu złoty medal olimpijski. Sukces Szweda wynikał też z warunków na skoczni, która ze względu na kiepskie przygotowanie niszczyła się z każdym kolejnym skokiem. Åhman, pierwszy na liście startował, wykorzystał swoją szansę w pierwszym skoku. Kolejne miejsca zajęli Australijczyk George Avery i Turek Ruhi Sarıalp.
Podczas mistrzostw Europy w 1950 w Brukseli Åhman zajął w trójskoku słabsze 5. miejsce. Za to tym razem powiódł się jego start w skoku wzwyż, gdzie zajął drugie miejsce za Brytyjczykiem Patersonem.
Na kolejnych igrzyskach olimpijskich w 1952 w Helsinkach start Szweda w trójskoku był całkowicie nieudany – zajął dopiero 15. miejsce.

</doc>
<doc id="716282" url="https://pl.wikipedia.org/wiki?curid=716282" title="Michał Rolle">
Michał Rolle

Michał Rolle (ur. 8 lipca 1865 w Kamieńcu Podolskim, zm. 11 listopada 1932 we Lwowie) – polski dziennikarz, historyk i pisarz.
Życiorys.
Pochodził z rodziny o korzeniach francuskich. Był synem Józefa znanego wówczas historyka i gawędziarza oraz Idalii z Zaszczyńskich, bratem Karola, prezydenta Krakowa. Studiował na Wydziale Filozoficznym Uniwersytetu Jagiellońskiego. Zaczął pisać w szóstej klasie gimnazjum. Od 1894 roku pracował w redakcji „Gazety Lwowskiej” jako sekretarz i zastępca redaktora naczelnego. Jego twórczość dzieli się na dwie grupy:
Publikował także w „Tygodniku Ziemi Sanockiej”. Ossolineum wydało jego pracę o malarzach kresowych "Sztuka polska na Kresach", wyróżnioną na wniosek Uniwersytetu Jana Kazimierza przez ministerstwo. Był również laureatem nagrody literackiej miasta Lwowa w roku 1927.
Zmarł w nocy 10/11 listopada 1932. Władze miasta przekazały dla niego miejsce honorowe w alei dla zasłużonych na Cmentarzu Łyczakowskim we Lwowie, gdzie został pochowany 13 listopada 1932.

</doc>
<doc id="716283" url="https://pl.wikipedia.org/wiki?curid=716283" title="Adduktor">
Adduktor

Adduktor – mięsień zbliżający kończynę do linii pośrodkowej ciała lub jego części. W obrębie kończyny górnej adduktorami są mięśnie zbliżające kciuk do linii pośrodkowej dłoni i mięśnie zbliżające kończynę górną do linii pośrodkowej ciała. W obrębie kończyny dolnej są to: mięsień przywodziciel palucha oraz mięsień przywodziciel krótki, długi i wielki. Ruch w kierunku osi ciała nazywa się addukcją (ruch w kierunku przeciwnym to abdukcja).

</doc>
<doc id="716285" url="https://pl.wikipedia.org/wiki?curid=716285" title="Edafozaur">
Edafozaur

Edafozaur ("Edaphosaurus") – rodzaj roślinożernych synapsydów z rzędu pelykozaurów. 
Nazewnictwo.
Nazwa pochodzi od połączenia dwóch greckich słów "édaphos" - grunt, ziemia i "saúros" - jaszczurka.
Występowanie.
Datę występowania szacuje się na erę późnego karbonu i wczesnego permu, ok. 303-299 mln lat temu. Występował na terenie Laurazji (Ameryka Północna i Europa). Jego szczątki znaleziono w USA i Czechach).
Morfologia.
Było to zwierzę średniej wielkości, od pół do 3 m długości z charakterystycznym grzebieniem skórnym rozpostartym na wyrostkach kręgów grzbietowych (wyrostki te miały krótkie poprzeczne odnogi. 
Systematyka.
"Edaphosaurus":
Filatelistyka.
Poczta Polska wyemitowała 5 marca 1965 r. znaczek pocztowy przedstawiający edafozaura o nominale 20 groszy, w serii "Zwierzęta prehistoryczne". Autorem projektu znaczka był Andrzej Heidrich. Znaczek pozostawał w obiegu do 31 grudnia 1994 r..

</doc>
<doc id="716288" url="https://pl.wikipedia.org/wiki?curid=716288" title="San Pedro">
San Pedro



</doc>
<doc id="716289" url="https://pl.wikipedia.org/wiki?curid=716289" title="Christian Democratic Appeal">
Christian Democratic Appeal



</doc>
<doc id="716290" url="https://pl.wikipedia.org/wiki?curid=716290" title="Bojary (województwo pomorskie)">
Bojary (województwo pomorskie)

Bojary (kaszb. "Bòjarë") – kolonia kociewska w Polsce położona w województwie pomorskim, w powiecie tczewskim, w gminie Tczew. Wieś wchodzi w skład sołectwa Boroszewo.
W latach 1975–1998 miejscowość administracyjnie należała do województwa gdańskiego.
Inne miejscowości o nazwie Bojary: Bojary

</doc>
<doc id="716291" url="https://pl.wikipedia.org/wiki?curid=716291" title="Bernard Germain Étienne de la Ville">
Bernard Germain Étienne de la Ville



</doc>
<doc id="716294" url="https://pl.wikipedia.org/wiki?curid=716294" title="Bitwa pod Mozgawą">
Bitwa pod Mozgawą



</doc>
<doc id="716296" url="https://pl.wikipedia.org/wiki?curid=716296" title="Wybory parlamentarne w Holandii w 2006 roku">
Wybory parlamentarne w Holandii w 2006 roku

Przedterminowe wybory parlamentarne w Holandii odbyły się 22 listopada 2006 roku po tym, jak szef holenderskiego gabinetu Jan Peter Balkenende złożył dymisję z powodu wycofania się z koalicji rządowej partii Demokraci 66 i VVD. Wybory wygrała ponownie partia dotychczasowego premiera Apel Chrześcijańsko-Demokratyczny (CDA), pozostając w parlamencie jako największa partia z liczbą 41 miejsc, w porównaniu z poprzednimi wyborami straciła 3 mandaty. Największy wzrost zanotowała Partia Socjalistyczna (SP), zdobywając 25 miejsc, przy 9 miejscach w poprzednich wyborach. Wśród partii opozycyjnych największe poparcie zdobyła Partia Pracy ("PvdA"), zdobywając 33 miejsca, jednak wynik ten oznacza utratę 9 mandatów. Znaczne poparcie straciły także partie konserwatywno-liberalne Partia Ludowa na rzecz Wolności i Demokracji ("VVD") oraz Demokraci 66 odpowiednio zmniejszając swoją liczbę miejsc z 28 do 22 i z 6 do 3. Niespodziewanie dobry wynik uzyskała nowa, skrajnie prawicowa Partia Wolności (PVV) Geerta Wildersa, były członek parlamentu poseł VVD-u, która zdobyła 9 mandatów. Pierwszy raz w historii nie lider partii VVD miał największą liczbą głosów (Mark Rutte, (553.200), ale numer 2, Rita Verdonk (620.555).

</doc>
<doc id="716298" url="https://pl.wikipedia.org/wiki?curid=716298" title="Formy glacjalne">
Formy glacjalne

Formy glacjalne – są to wszystkie formy ukształtowania terenu (rzeźba glacifluwialna i rzeźba glacjalna) powstałe w wyniku zarówno niszczącej (egzaracyjnej), jak i budującej (akumulacyjnej) działalności lodowca bądź lądolodu oraz wód glacjalnych. 
Do form akumulacyjnych należą m.in.: 
Do form egzaracyjnych (erozyjnych) należą m.in.:

</doc>
<doc id="716300" url="https://pl.wikipedia.org/wiki?curid=716300" title="Widłaki różnozarodnikowe">
Widłaki różnozarodnikowe

Widłaki różnozarodnikowe ("Isoëtopsida") – klasa widłaków.
Charakterystyka.
Przedstawiciele tego taksonu charakteryzują się tym, że tworzą dwa rodzaje zarodników, z których wyrastają dwupienne gametofity (przedrośla). Sporofit ma skróconą, bulwiastą łodygę. Liście są długie, ostre, na górnej powierzchni mają płatowaty wyrostek zwany języczkiem. Plemniki są wielowiciowe.
Systematyka.
Królestwo rośliny, gromada widłaki, podgromada "Lycopodiophytina", klasa widłaki różnozarodnikowe.

</doc>
<doc id="716307" url="https://pl.wikipedia.org/wiki?curid=716307" title="Herb gminy Działoszyce">
Herb gminy Działoszyce



</doc>
<doc id="716313" url="https://pl.wikipedia.org/wiki?curid=716313" title="Christian Høgni Jacobsen">
Christian Høgni Jacobsen

Christian Høgni Jacobsen (ur. 12 maja 1980 w Runavík na wyspie Eysturoy) – piłkarz pochodzący z Wysp Owczych, grający na pozycji napastnika.
Kariera klubowa.
Jacobsen pochodzi z małego miasteczka Runavík. Tam też zaczynał piłkarską karierę w klubie NSÍ Runavík. W jego barwach zadebiutował w Formuladeildin w wieku 17 lat, w 1997 roku. Był to wówczas jego jedyny występ w tamtym sezonie. W 1998 roku grał już częściej i powoli dostawał więcej szans występów w pierwszej jedenastce. Drużyna ta jednak nie osiągała większych sukcesów w lidze i najwyższe miejsce jakie Christian zajął z NSÍ to 4. miejsce w 2000 roku. Był to także zresztą jego najlepszy indywidualny występ - zdobył 9 bramek w 11 meczach i był najskuteczniejszym zawodnikiem swojego klubu.
W Runavík Jacobsen grał do lata 2001 i wtedy to, jak większość wyróżniających się piłkarzy z Wysp Owczych, wyjechał do Danii i podpisał kontrakt z pierwszoligowym Esbjerg fB. Grał tam jednak tylko w rundzie jesiennej (3 mecze ligowe) i wiosną był już piłkarzem Vejle BK. Vejle zajęło jednak ostatnie miejsce w lidze (Jacobsen na wiosnę rozegrał 10 meczów i nie zdobył gola) i spadło do drugiej ligi. Christian powrócił więc na wyspy do swojego pierwotnego klubu, NSÍ, i grał tam przez pół roku. Na sezon 2002/2003 powrócił jednak do Vejle, które potrzebowało napastnika. Jednak wydawało się, że drugie podejście do tej drużyny także było dla Jacobsena nieudane i zdobył on tylko 1 bramkę (na 21 występów) w 2. lidze. Pierwsza runda sezonu 2003/2004 była jednak bardziej udana i na drugim froncie Christian 8-krotnie zdobywał bramki, ale mimo to po raz drugi wrócił do NSÍ.
W 2005 roku NSÍ o mało co nie wywalczyło wicemistrzostwa Wysp Owczych, miało taką samą liczbę punktów co druga Skála ÍF i trzecie HB Tórshavn, jednak gorszy bilans spotkań pomiędzy tymi drużynami spowodował, że drużyna Jacobsena zajęła ostatecznie 4. pozycję. Jacobsen dwukrotnie zdobył wtedy tytuł króla strzelców Wysp Owczych w roku 2005 i 2006 zdobywając po 18 bramek w każdym. W sezonie 2007 Christian stał się na pewien czas zawodnikiem stołecznego klubu rodzinnego archipelagu HB Tórshavn, gdzie po siedmiu meczach i zdobytych pięciu bramkach znów wrócił, jeszcze w tym samym sezonie do NSÍ Runavík by do ostatniej kolejki zagrać tam 9 razy i zdobyć pięć bramek.
Kariera reprezentacyjna.
W reprezentacji Wysp Owczych Christian Høgni Jacobsen zadebiutował 31 stycznia 2001 w zremisowanym 0:0 meczu z reprezentacją Szwecji w Pucharze Nordyckim. Swoją pierwszą bramkę w kadrze zdobył 24 marca 2001 w wygranym meczu z Luksemburgiem 2-0, drugą zaś w towarzyskim spotkaniu z Liechtensteinem wygranym 3-1. Jacobsen jak dotąd rozegrał 40 meczów i zdobył 2 bramki w reprezentacji swego kraju.

</doc>
<doc id="716315" url="https://pl.wikipedia.org/wiki?curid=716315" title="Frederick Gordon-Lennox">
Frederick Gordon-Lennox

Frederick Charles Gordon-Lennox (ur. 5 lutego 1904, zm. 2 listopada 1989) – brytyjski arystokrata i kierowca wyścigowy, młodszy syn Charlesa Gordon-Lennoxa, 8. księcia Richmond i Hildy Brassey, córki Henry'ego Brasseya. W 1919 roku, po śmierci swojego starszego brata, który zmarł z ran odniesionych podczas walk w Rosji, otrzymał tytuł lord Settrington. W 1928 roku został hrabią Marchii i Kinrary, zaś po śmierci ojca w 1935 roku otrzymał tytuły księcia Richmond, Lennox i Gordon, z prawem do zasiadania w Izbie Lordów.
Pasją Richmonda były wyścigi samochodowe. Zainteresował się nimi podczas studiów w Oksfordzie i postanowił związać z nimi swoją działalność. Po studiach rozpoczął praktykę mechanika samochodowego u Bentleya pod nazwiskiem "Freddie March". Wkrótce jednak rozpowszechniły się plotki na temat jego pochodzenia. Pewnego dnia leżąc pod samochodem usłyszał, jak jeden mechanik mówił do drugiego: "Słyszałeś Charlie? Podobno mamy tutaj cholernego lorda!".
W 1929 r. otrzymał pierwszą nagrodę w wyścigu Junior Car Club. W 1930 roku przeszedł do zespołu Austina. Razem z Arthurem Waitem zajął 7 miejsce w wyścigu Double Twelve. W następnym wyścigu osiągnął prędkość 83,42 mil na godzinę. W 1931 r. założył swój własny zespół, M.G. Midgets. Przez następne lata startował w kilku wyścigach i odnosił pewne sukcesy. W końcu zrezygnował z wyścigów i zajął się sprawami organizacyjnymi.
Po II wojnie światowej przebudował lotnisko niedaleko swej rezydencji w Goodwood na tor wyścigowy. Na tym torze swoje pierwsze zwycięstwo odniósł Stirling Moss. Tor ten, otwarty w 1948 r., istnieje do dziś, został w latach 90. zmodernizowany przez wnuka księcia, hrabiego Marchii.
15 grudnia 1927 r. poślubił Elisabeth Grace Hudson. Miał z nią dwóch synów:

</doc>
<doc id="716316" url="https://pl.wikipedia.org/wiki?curid=716316" title="Wola Zagojska">
Wola Zagojska

2 miejscowości w Polsce, w woj. świętokrzyskim, w pow. pińczowskim, w gminie Pińczów

</doc>
<doc id="716318" url="https://pl.wikipedia.org/wiki?curid=716318" title="Agezylaus II">
Agezylaus II



</doc>
<doc id="716319" url="https://pl.wikipedia.org/wiki?curid=716319" title="Aleksandrówka (gmina Krynki)">
Aleksandrówka (gmina Krynki)

Aleksandrówka – kolonia w Polsce położona w województwie podlaskim, w powiecie sokólskim, w gminie Krynki.
W latach 1921–1939 ówczesny zaścianek leżał, w województwie białostockim, w powiecie grodzieńskim, w gminie Krynki.
Miejscowość należała do parafii prawosławnej i rzymskokatolickiej w Krynkach. Podlegała pod Sąd Grodzki w Krynkach i Okręgowy w Grodnie; właściwy urząd pocztowy mieścił się w Krynkach .
W latach 1975–1998 miejscowość administracyjnie należała do województwa białostockiego.

</doc>
<doc id="716326" url="https://pl.wikipedia.org/wiki?curid=716326" title="Trejgle">
Trejgle

Trejgle – kolonia wsi Kundzicze w Polsce, położona w województwie podlaskim, w powiecie sokólskim, w gminie Krynki.
Dawna okolica szlachecka. W czasach zaborów w granicach Imperium Rosyjskiego, w guberni grodzieńskiej, w powiecie grodzieńskim.
W latach 1921–1939 ówczesny folwark leżał w Polsce, w województwie białostockim, w powiecie grodzieńskim, w gminie Krynka.
Według Powszechnego Spisu Ludności z 1921 roku zamieszkiwało tu 26 osób, 4 były wyznania rzymskokatolickiego, 5 prawosławnego a 17 mojżeszowego. Jednocześnie 4 mieszkańców zadeklarowało polską przynależność narodową, 5 białoruską a 17 żydowską. Były tu 2 budynki mieszkalne.
Miejscowość należała do parafii prawosławnej i rzymskokatolickiej w Krynkach. Podlegała pod Sąd Grodzki w Krynkach i Okręgowy w Grodnie; właściwy urząd pocztowy mieścił się w Krynkach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy. 
W latach 1975–1998 kolonia administracyjnie należała do województwa białostockiego.
Wierni kościoła rzymskokatolickiego należą do parafii św. Anny w Krynkach.

</doc>
<doc id="716332" url="https://pl.wikipedia.org/wiki?curid=716332" title="Vilsandi">
Vilsandi

Vilsandi (dawniej niem.: "Filsand") to estońska wyspa położona około 10 kilometrów na zachód od Saremy. Należy do Gminy Kihelkonna w Prowincji Saare. Ma powierzchnię około 9 km2 i liczy około 20 stałych mieszkańców.
Pierwsi stali mieszkańcy osiedlili się na wyspie w XVIII wieku. Zajmowali się głównie rybołówstwem, budową łodzi oraz handlem. W czasach największej świetności populacja wyspy przekroczyła 200 osób. W 1809 roku na zachodnim krańcu wyspy postawiona została latarnia morska. W 1914 na wyspie założono jeden z pierwszych rezerwatów ptaków, który w 1993 roku przekształcił się w obecny Park Narodowy Vilsandi.

</doc>
<doc id="716334" url="https://pl.wikipedia.org/wiki?curid=716334" title="Podlipki">
Podlipki

Podlipki – kolonia wsi Górany w Polsce. położona w województwie podlaskim, w powiecie sokólskim, w gminie Krynki.
W miejscowości znajduje się mały kościół pod wezwaniem Matki Bożej Miłosierdzia, będący od 1994 siedzibą parafii Matki Bożej Miłosierdzia.
W latach 1975–1998 kolonia administracyjnie należała do województwa białostockiego.

</doc>
<doc id="716338" url="https://pl.wikipedia.org/wiki?curid=716338" title="Jerzy Tolak">
Jerzy Tolak

Jerzy Tolak (ur. 24 września 1952) – polski menedżer muzyczny, jeden z największych w Polsce kolekcjonerów płyt i rzeczy dotyczących zespołu The Beatles.
Autor książki "The Beatles – tak było", wydanej w 1992 roku w Warszawie nakładem wydawnictwa RING. W swojej karierze menedżerskiej opiekował się m.in. Justyną Steczkowską, Eweliną Flintą i zespołem Republika (do końca istnienia zespołu).

</doc>
<doc id="716339" url="https://pl.wikipedia.org/wiki?curid=716339" title="Zvonko Jazbec">
Zvonko Jazbec

Zvonko Jazbec (ur. 7 września 1911 w Youngstown w stanie Ohio, USA; zm. 15 marca 1970 w Zagrzebiu) – chorwacki piłkarz, występujący na pozycji środkowego obrońcy. Uważany za jednego z najlepszych przedwojennych chorwackich i jugosłowiańskich obrońców.
Kariera klubowa.
Jazbec, który urodził się w rodzinie chorwackich emigrantów, wraz z rodziną wrócił do Chorwacji w roku 1916, gdzie zamieszkał w Zagrzebiu. Od roku 1928 występował w młodzieżowym zespole klubu HŠK Concordia Zagrzeb, a jego pierwszy występ w lidze jugosłowiańskiej odbył się w sezonie 1932/1933. Początkowo występował na pozycji stopera, jednak potem został przesunięty na środek obrony. Pomimo tego, że występował na pozycji, na której piłkarze nie odznaczają się raczej polotem i finezją, Jazbec pokazywał bardzo solidne umiejętności techniczne, siłę, wytrzymałość, szybkość oraz dobre uderzenie na bramkę przeciwnika. Wielu porównywało go do słynnego poprzednika na tej pozycji w reprezentacji, Danko Premerla. Jazbec występował w zespole Concordii, aż do zakończenia swojej kariery sportowej w roku 1943.
Kariera reprezentacyjna.
Reprezentacja Jugosławii.
Jazbec występował 13 razy w reprezentacji miasta Zagrzebia, 1 raz w reprezentacji "B" (1934) przeciwko Austrii "B" i 10 razy w reprezentacji Jugosławii. W reprezentacji zadebiutował 18 marca 1934 w Sofii w spotkaniu przeciwko Bułgarii, wygranym przez Jugosławię 2:1. W tym spotkaniu występował na pozycji lewego obrońcy, z konieczności zastępując podstawowego gracza na tej pozycji, Anđelko Marušicia. Ostatni raz w reprezentacji wystąpił na dzień przed swoimi 27 urodzinami, 6 sierpnia 1938 w Belgradzie przeciwko Rumunii zakończonym remisem 1:1.
Reprezentacja Niezależnego Państwa Chorwackiego.
Jazbec występował w reprezentacji Niezależnego Państwa Chorwackiego, czyli reprezentacji Chorwacji znajdującej się pod kontrolą ustaszowskiego reżimu Ante Pavelicia, rządu kolaborującego z hitlerowskimi Niemcami. Reprezentacja Niezależnego Państwa Chorwackiego rozgrywała swoje mecze w latach 1940 - 1944. W reprezentacji NDH Jazbec wystąpił 3 razy, zdobywając 1, zwycięską bramkę w meczu przeciwko Szwajcarii, rozgrywanym 21 sierpnia 1940 w Bernie.
Jazbec jako trener.
Po zakończeniu kariery sportowej, w roku 1948 Zvonko Jazbec zdał egzamin na trenera na Akademii Wychowania Fizycznego w Zagrzebiu, a w roku 1951 przeprowadził się do Rijeki, gdzie był trenerem klubów NK Kvarner i NK Orijent. Później był jeszcze trenerem zespołu Tekstilac Varaždin. Jazbec zmarł 15 marca 1970 w Zagrzebiu, do którego z powrotem przeprowadził się w roku 1963, na zapalenie opon mózgowych.

</doc>
<doc id="716340" url="https://pl.wikipedia.org/wiki?curid=716340" title="Charles Gordon-Lennox (10. książę Richmond)">
Charles Gordon-Lennox (10. książę Richmond)

Charles Henry Gordon-Lennox (ur. 19 września 1929 w Londynie, zm. 1 września 2017) – brytyjski arystokrata, najstarszy syn Fredericka Gordon-Lennoxa, 9. księcia Richmond i Elisabeth Hudson.
Od urodzenia tytułował się jako lord Settrington, od 1935 r. był hrabią Marchii i Kinrary.
Życiorys.
Wykształcenie odebrał w Eton College i William Temple College. W latach 1949-1950 był podporucznikiem 60 regimentu strzeleckiego ("60th Rifles").
W 1989 r., po śmierci ojca, odziedziczył tytuły księcia Richmond, Lennox i Gordon. Zasiadał też w Izbie Lordów, do reformy 1999 r. Wraz z tytułami książęcymi odziedziczył rodową posiadłość w Goodwood oraz 12 000 akrów ziemi. Książę wzbogacił się sprzedając jej część. Jego również właścicielem kolekcji malarstwa, w skład której wchodzą m.in. 4 obrazy Canaletta. Posiadał również cenną kolekcję francuskich mebli, które przywiózł ze sobą Charles Lennox, 3. książę Richmond, który był ambasadorem na dworze Ludwika XV.
Książę pełnił również wiele funkcji biznesowych, cywilnych i kościelnych. Był m.in. członkiem Komisji Kościelnej w latach 1965–1973, członkiem Synodu Generalnego Kościoła Anglii w latach 1960–1980, zastępcą Lorda Namiestnika Sussex w latach 1985–1990 i Lordem Namiestnikiem West Sussex w latach 1990–1994. Od 1985 r. był kanclerzem Uniwersytetu Sussex.
26 maja 1951 r. poślubił Susan Monicę Grenville-Grey, córkę pułkownika Cecila Grenville-Greya i Louisy Morrison-Bell, córki podpułkownika Ernesta Morrison-Bella. Charles i Susan mieli razem syna i dwie córki:

</doc>
<doc id="716342" url="https://pl.wikipedia.org/wiki?curid=716342" title="Robert Rostek">
Robert Rostek

Robert Artur Rostek (ur. 20 grudnia 1968 we Wrocławiu) – polski arabista, urzędnik i dyplomata, Ambasador Nadzwyczajny i Pełnomocny RP w Arabii Saudyjskiej (od 2023), Zjednoczonych Emiratach Arabskich (2016–2020) oraz Katarze (2006–2013).
Życiorys.
Szkołę średnią ukończył w Warszawie. W 1995 ukończył arabistykę na Uniwersytecie Jagiellońskim, studiował także w Libii i Syrii.
Od 1996 w służbie dyplomatycznej. Przebywał m.in. na placówkach w Iraku (Sekcja Interesów USA przy Ambasadzie RP w Bagdadzie), Egipcie i Kuwejcie. Był m.in. Specjalnym Przedstawicielem z ramienia Ministerstwa Spraw Zagranicznych w Specjalnej Misji RP w Irackich Tymczasowych Władzach Koalicyjnych (CPA) w tym asystentem Marka Belki w czasie jego pracy w tymczasowej administracji koalicyjnej w Iraku (2003–2004). Od 2006 mianowany urzędnik służby cywilnej. Od marca 2006 pracował w Ambasadzie w Dosze, najpierw jako chargé d'affaires, a od 20 października 2008 jako ambasador. Obowiązki pełnił do 31 grudnia 2013. Od sierpnia 2016 do 30 września 2020 ambasador RP w Zjednoczonych Emiratach Arabskich. 10 maja 2021 został zastępcą dyrektora Departamentu Afryki i Bliskiego Wschodu MSZ. 30 listopada 2022 został mianowany ambasadorem w Arabii Saudyjskiej, akredytowanym także w Omanie i Jemenie. Stanowisko objął w lutym 2023. 
Od 2014 Honorowy Członek Polskiego Komitetu Olimpijskiego (Komisja Współpracy Międzynarodowej).
Posługuje się angielskim, arabskim i rosyjskim. Żonaty, syn Patryk.

</doc>
<doc id="716344" url="https://pl.wikipedia.org/wiki?curid=716344" title="Bogdan I">
Bogdan I

Bogdan I lub Bogdan Założyciel (rum. "Bogdan Întemeietorul;" zm. 1365–1368) – pierwszy władca Mołdawii, hospodar w latach 1359–1365, 1363–1367 lub 1364–1368.
Biografia.
Pochodzenie Bogdana nie jest znane. Wiadomo, że w latach 40. XIV w. był wojewodą Marmaroszu z nadania króla węgierskiego, został jednak pozbawiony tego stanowiska po buncie w 1343. Na przełomie lat 50. i 60. został zmuszony do ucieczki przez Karpaty na ziemie Bukowiny, gdzie pokonał miejscowych przedstawicieli króla węgierskiego (wojewodę Balca). Dyskusyjna jest data tych wydarzeń, zdaniem J. Demela nastąpiło to w 1359, zdaniem D. Musialika w 1359 Bogdan został pokonany podczas próby ustanowienia swojego władztwa w Radowcach przez ówcześnie mającego sprawować urząd wojewodę Dragosza, a odniósł sukces dopiero kilka lat później. Wiadomo z pewnością, że wydarzenia roku 1359 w księstwie spowodowały nieudaną interwencję króla polskiego Kazimierza Wielkiego w tym rejonie (być może wywołanej odebraniem Seretu książętom halickim).
Bogdan ustanowił niezależne władztwo mołdawskie z siedzibą początkowo w mieście Baia (wówczas zwanym "Moldavia"). Był fundatorem cerkwi św. Mikołaja w Radowcach (zwanej "cerkwią Bogdana"), gdzie został pochowany.
Następcą Bogdana I na tronie mołdawskim był jego syn Laţcu, starszy z jego synów Stefan zmarł przed śmiercią ojca.

</doc>
<doc id="716345" url="https://pl.wikipedia.org/wiki?curid=716345" title="Borsukowizna (powiat sokólski)">
Borsukowizna (powiat sokólski)

Borsukowizna – kolonia wsi Nowa Świdziałówka w Polsce, położona w województwie podlaskim, w powiecie sokólskim, w gminie Krynki.
W latach 1975–1998 kolonia administracyjnie należała do województwa białostockiego.
Wierni kościoła rzymskokatolickiego należą do parafii Parafia Matki Bożej Miłosierdzia w Podlipkach.
Nazwa miejscowości.
W miejscowym języku "prostym" (sokolskim) nazwa brzmi: "Barsukowina", dop. "-ny", przym. "barsukowinski" (z akcentem na "o"). W 1995 r. podczas "weryfikacji nazewnictwa w terenie" władze gminy odmówiły poparcia dla ustalenia pośredniej potocznej, mniej spolonizowanej nazwy "Borsukowina" jako oficjalnej, co miało jakoby wynikać "z myśli" [tamtejszego] "znanego pisarza białoruskiego Sokrata Janowicza, aby budować "Małą Ojczyznę" w oparciu o spokój, wzajemny szacunek i miłość do ziemi, którą wspólnie zamieszkujemy. W tym momencie historii i życia potrzebujemy właśnie spokoju -" w ten sposób ówczesny przewodniczący rady gminy uzasadniał swoją prośbę "o pozostawienie sprawy zmian nazw miejscowości inicjatywie oddolnej mieszkańców (która może być lub najszybciej nie będzie)""." Jednak taka inicjatywa pojawiła się już w 1998 r. w postaci pisemnego poparcia wszystkich 3 gospodarstw dla nazwy "Borsukowina." MSWiA uznało wówczas takie formy poparcia za nieważne, jako uzyskane nie przez urzędników gminy. W 2009 r. miejscowość ta nie znalazła się też na liście przewidzianych do weryfikacji, wobec czego organizacje mniejszości białoruskiej skierowały do Komisji Nazw Miejscowości i Obiektów Fizjograficznych wniosek w tej sprawie, dołączając opinię burmistrza Krynek na rzecz nazwy "Borsukowina," podkreślając i dokumentując, że także leśnictwo, rejon energetyczny, kwatery agroturystyczne i sama gmina w lokalnej gazecie używają właśnie tej nazwy. Mimo to wniosek do Komisji NMiOF o podjęcie działań w tym kierunku i uruchomienie procedury z inicjatywy Komisji został przez nią odrzucony. Nastąpiło to bez jego merytorycznego rozpatrywania, gdyż Komisja zadeklarowała wówczas odrzucanie takich wniosków co do zasady, jako "niedemokratycznych", tj. wynikających z oczekiwań wnioskodawców, że Komisja - podejmując końcową w procedurze decyzję - niejako zrównoważy niemożność mniejszości do przegłosowania czegokolwiek na forum rady gminy obiektywnymi racjami historyczno-lingwistycznymi, korzystając z tego, że zgodnie z ustawą nawet ewentualna kolejna negatywna opinia rady gminy - jako merytorycznie nieuzasadniona - nie byłaby dla Komisji wiążąca. 
Przyczyny impasu w sprawie nazwy w opinii mniejszości.
Poczynając od cytowanego pisma władz gminy z 1995 r. przewija się wątek sekurytyzacji, ochrony "spokoju." Jednak przedstawiciele mniejszości białoruskiej podnoszą, że pisemne poparcie wszystkich mieszkańców dla tradycyjnej nazwy "Borsukowina" (używanej "w terenie" zarówno przez Polaków jak i Białorusinów) już od 1998 r. taki "spokój" zapewnia, prowadzona zaś mimo to "polityka „sekurytyzacji”" [ochrony rzekomo zagrożonego spokoju publicznego jako "wyższej" racji] "pozwala" jedynie "zawczasu stłamsić wyrzuty sumienia, które mogłyby się pojawić u obserwatorów patrzących na obiekt tej" [nazewniczej] "polityki. Prowadzi ona do „adiaforyzacji” problemu" […] [czyli wyłączenia go z moralnej oceny]. "W istocie wiele osób wytrenowanych przez politykę „sekurytyzacyjną” czuje – świadomie lub nie – że zostali" niejako "zwolnieni" [...] "z presji moralnego obowiązku, który w innych warunkach z pewnością dręczyłby obserwatorów" (w tym Komisję NMiOF, którą uznając poparcie mieszkańców dla tradycyjnej nazwy za nieważne i nie uruchamiając drugiej z ustawowych procedur - tej z inicjatywy Komisji, w sprawie nazwy nadaje sobie status jedynie "obserwatora"). 

</doc>
<doc id="716347" url="https://pl.wikipedia.org/wiki?curid=716347" title="Kłyszawka">
Kłyszawka

Kłyszawka – kolonia wsi Nowa Świdziałówka w Polsce, położona w województwie podlaskim, w powiecie sokólskim, w gminie Krynki.
W latach 1975–1998 kolonia administracyjnie należała do województwa białostockiego.
W końcu XVIII wieku wieś królewska ekonomii grodzieńskiej położona w powiecie grodzieńskim województwa trockiego. 

</doc>
<doc id="716354" url="https://pl.wikipedia.org/wiki?curid=716354" title="Żylicze (Polska)">
Żylicze (Polska)

Żylicze – osada wsi Ciumicze w Polsce, położona w województwie podlaskim, w powiecie sokólskim, w gminie Krynki.
W latach 1921 – 1939 folwark w województwie białostockim, w powiecie grodzieńskim, w gminie Hołynka.
Według Powszechnego Spisu Ludności z 1921 roku zamieszkiwało tu 30 osób, 20 było wyznania rzymskokatolickiego, 2 prawosławnego a 8 mojżeszowego. Jednocześnie wszyscy mieszkańcy zadeklarowali polską przynależność narodową. Były tu 2 budynki mieszkalne.
W latach 1975–1998 kolonia administracyjnie należała do województwa białostockiego.

</doc>
<doc id="716358" url="https://pl.wikipedia.org/wiki?curid=716358" title="Powiększenie wątroby">
Powiększenie wątroby



</doc>
<doc id="716364" url="https://pl.wikipedia.org/wiki?curid=716364" title="Słobódka (powiat sokólski)">
Słobódka (powiat sokólski)

Słobódka – kolonia wsi Nietupa w Polsce, położona w województwie podlaskim, w powiecie sokólskim, w gminie Krynki.
W latach 1975–1998 kolonia administracyjnie należała do województwa białostockiego.

</doc>
<doc id="716365" url="https://pl.wikipedia.org/wiki?curid=716365" title="Epidemie">
Epidemie



</doc>
<doc id="716371" url="https://pl.wikipedia.org/wiki?curid=716371" title="Żurż">
Żurż

Żurż – domniemany hospodar Mołdawii w latach 1375–1377.
Miał być synem Stefana Bogdanowicza z pierwszego małżeństwa; starszym przyrodnim bratem Piotra I i Romana I. Miał objąć tron po śmierci swojego stryja Latco.
Jego synami mieli być Juga, hospodar mołdawski w latach 1399–1400, i Iwan.

</doc>
<doc id="716373" url="https://pl.wikipedia.org/wiki?curid=716373" title="Sos (ujednoznacznienie)">
Sos (ujednoznacznienie)



</doc>
<doc id="716374" url="https://pl.wikipedia.org/wiki?curid=716374" title="Dope Stars Inc.">
Dope Stars Inc.

Dope Stars Inc. - włoski zespół grający industrialnego rocka, jednak zespół często wymienia nazwę cyberpunk.
Historia.
Powstanie.
Dope Stars Inc. powstało 8 maja 2003 roku w Rzymie. Na samym początku zespół składał się z wokalisty Victora Love, Grace'a Kholda grającego na syntezatorach, basisty Darina Yevonde'ego i gitarzysty Briana Wolframa. Głównym celem zespołu było stworzenie rock 'n' rollowego zespołu z mieszanką muzyki punkowej i industrialnej. Każde słowo z ich nazwy zespołu coś znaczy. "Dope" reprezentuje narkotyczny kwas, który płynie w ich krwi. "Stars" reprezentuje ich stosunek do rock 'n' rollu a "Inc." reprezentuje ich industrialną część muzyki.
10.000 Watts of Artificial Pleasures EP.
Dope Stars Inc. zaczęło pracować nad swoją debiutancką EP-ką 8 maja 2003 roku. Victor Love zadbał o napisanie większości tekstów z pomocą Grace'a Kholda. EP-ka została nagrana bardzo szybko i praktycznie nic nie kosztowała producenta. Wszystkie egzemplarze zostały szybko wyprzedane.
://Neuromance.
Kiedy zespół zaczynał tworzyć swój pierwszy longplay, postanowił nazwać go "New Breed Of Digital Fuckers". W lutym 2005 roku Brian Wolfram opuszcza zespół i zostaje zastąpiony przez gitarzystę z zespołu Klimt 1918.
W kwietniu 2005 roku zespół ogłasza, że Thomas Rainer (wyprodukował albumy zespołu L'Âme Immortelle), wyprodukuje trzy piosenki na nowym albumie. Oprócz tego producentem albumu zostaje John Fryer. Nazwa albumu zmienia się na ://Neuromance w czerwcu 2005 roku. Nowa nazwa albumu odnosi się do Williama Gibsona, autora noweli Neuromancer. William Gibson jest uznawany za twórcę kultury cyberpunkowej. ://Neuromance zostaje wydane 22 kwietnia 2005 roku.
Make A Star EP.
W 2006 roku zespół kontynuował pracę nad nowym materiałem i 4 sierpnia wydał EP-kę Make A Star. EP-ka zawierała cztery nowe piosenki stworzone przez Victora Love'a i nową wersję piosenki "Make A Star". EP-ka została wyprzedana w mniej niż 2 tygodnie.
W czasie lata 2006 roku zespół występował na ważnych festiwalach muzyki alternatywnej w Niemczech: Wave Gotik Treffen, Amphi Festival i M'era Luna Festival.
Gigahearts.
Po roku koncertowania, Dope Stars Inc. wchodzi do Subsound Studio i nagrywa nowy longplay pomiędzy lipcem a wrześniem 2006 roku. Gigahearts zostaje wydane 5 grudnia 2006 roku, prosto po powrocie Dope Stars Inc. ze wsparcia zespołu ASP. Po powrocie z trasy koncertowej, zespół opuszcza z powodów osobistych Grace Khold. W tym samym czasie do zespołu dołącza gitarzysta La Nuit.
27 stycznia 2007 roku, zespół występuje na premierze filmu Piła III w Monachium. Nowa piosenka "Getting Closer" zainspirowana filmem została wydana na europejskim soundtracku. Wkrótce do zespołu dołącza Noras Blake, którego zadaniem jest zadbanie o syntezatory podczas najbliższych koncertów w Niemczech. 

</doc>
<doc id="716375" url="https://pl.wikipedia.org/wiki?curid=716375" title="Grażyna Bernatowicz">
Grażyna Bernatowicz

Grażyna Maria Bernatowicz (ur. 12 marca 1946 w Warszawie) – polska politolog i dyplomata, podsekretarz stanu w Ministerstwie Spraw Zagranicznych (2000–2002, 2007–2013), ambasador w Hiszpanii (2002–2007) i Czechach (2013–2017).
Życiorys.
W 1968 ukończyła studia prawnicze na Wydziale Prawa Uniwersytetu Warszawskiego. Specjalizowała się w prawie międzynarodowym. W 1971 odbyła podyplomowe studia dziennikarskie. W 1975 uzyskała stopień naukowy doktora nauk politycznych na podstawie pracy o zewnętrznych i wewnętrznych uwarunkowaniach polityki zagranicznej Hiszpanii. W 1992 otrzymała stopień doktor habilitowanego z zakresu politologii, przedstawiając rozprawę pt. "Droga Grecji, Hiszpanii i Portugalii do wspólnej Europy". Praca ta otrzymała Nagrodę Ministra Spraw Zagranicznych. Opublikowała kilkadziesiąt prac naukowych z zakresu m.in. integracji europejskiej.
W latach 1971–1993 pracowała w Polskim Instytucie Spraw Międzynarodowych (dochodząc do stanowiska docenta). W 1993 została zatrudniona w Ministerstwie Spraw Zagranicznych, początkowo jako doradczyni ministra i zastępczyni dyrektora Departamentu Badań Strategicznych. Następnie koordynowała prace Departamentu Integracji Europejskiej. Od 2000 do 2002 pełniła funkcję podsekretarza stanu, odpowiadając za sprawy organizacji międzynarodowych, ekonomiczne i prawne. Następnie do 30 września 2007 zajmowała stanowisko ambasadora RP w Hiszpanii; była jednocześnie akredytowana w Andorze.
W listopadzie 2007 ponownie została powołana na stanowisko podsekretarza stanu w MSZ (ds. parlamentarnych, polityki europejskiej i praw człowieka). Odeszła z niego w marcu 2013 w związku z planowanym objęciem kierownictwa placówki dyplomatycznej w Czechach. Na stanowisko to została mianowana 11 maja 2013, misję rozpoczęła 11 czerwca 2013. 20 grudnia 2017 zakończyła pełnienie tej funkcji, przechodząc na emeryturę.
Pracowała też jako nauczycielka akademicka, była m.in. profesorem na Wydziale Prawa Wyższej Szkoły Zarządzania i Prawa im. Heleny Chodkowskiej w Warszawie.
Zna język hiszpański i angielski. Matka dwójki dzieci.

</doc>
<doc id="716376" url="https://pl.wikipedia.org/wiki?curid=716376" title="Prangli">
Prangli

Prangli (niem.: "Wrangelsholm," szw.: "Wrangö") – estońska wyspa położona w Zatoce Fińskiej na zachód od wyspy Naissaar. Administracyjnie należy do gminy Viimsi w prowincji Harjumaa (razem z wyspami Naissaar, Äksi i Keri). Ma powierzchnię 6,5 km2 i według danych z 30 czerwca 2009 r. zamieszkuje ją 132 mieszkańców.
W XIII wieku zasiedlona przez Szwedów. W XVII wieku na wyspę zaczęli napływać Estończycy. W 1930 roku zbudowano latarnię morską. W latach 30. XX wieku Prangli liczyła niemal 500 mieszkańców.
Spora część wyspy porośnięta jest lasem sosnowym, który chronił miejscową ludność przed wiatrem. Zachodnie wybrzeże jest niskie i kamieniste, wschodnie zróżnicowane, z wydmami. Na wyspie licznie występują głazy narzutowe. We wschodniej części Prangli znajduje się zabytkowa kaplica z 1848 roku i cmentarz upamiętniający ofiary parowca „Eesti Rand”.
Latarnia morska.
Radiolatarnia zbudowana w roku 1930. Wieża cylindryczna, wysoka na 12 metrów, z galeryjką, niezabudowana. Położona w północno-zachodniej części wyspy.
Źródło: Estonian Maritime Administration

</doc>
<doc id="716377" url="https://pl.wikipedia.org/wiki?curid=716377" title="CA Mariano Moreno">
CA Mariano Moreno

Club Atlético Mariano Moreno − argentyński klub piłkarski z siedzibą w mieście Junín leżącym w prowincji Buenos Aires.
Historia.
Klub założony został 20 czerwca 1916 roku i gra obecnie w lidze prowincjonalnej Liga Deportiva del Oeste.

</doc>
<doc id="716378" url="https://pl.wikipedia.org/wiki?curid=716378" title="Club Atlético Mariano Moreno">
Club Atlético Mariano Moreno



</doc>
<doc id="716383" url="https://pl.wikipedia.org/wiki?curid=716383" title="Piramida Merenre I">
Piramida Merenre I

Piramida Merenre I – piramida władcy starożytnego Egiptu Merenre I z VI dynastii, położona na nekropoli w południowej Sakkarze. Leży na południowy zachód od piramidy Pepiego I, na której była wzorowana.
Nazwa Piramidy.
&lt;-N5-U6-D21-N35 -&gt;N28-F35-O24
"Chai-nefer-MerienRe" – Merenre jaśnieje i jest piękny.
Egipska nazwa piramidy Merenre I to „Doskonała postać Merenre” ("Schneider") lub „Merenre ukazuje się w chwale i jest piękny” ("Grimal") lub „Merenre jaśnieje i jest piękny” ("Edwards").
Dzięki autobiografii Uniego zachowały się dane o pochodzeniu materiałów służących do jej budowy. Inskrypcja w mastabie Uniego wspomina jego wyprawę do kamieniołomów w Ibhat w Nubii między I i II kataraktą w celu przygotowania sarkofagu, pokrywy na niego i piramidionu. Z kopalni granitu w Asuanie pochodziły ślepe wrota i inne elementy budowlane z tego surowca, z kopalń alabastru w Hatnub – tablica ofiarna.
Konstrukcja Piramidy.
Piramida ta nigdy nie została dokończona ze względu na wczesną śmierć młodego władcy. Bok jej podstawy wynosił 78,75 m, wysokość – 52,5 m, a kąt nachylenia – 53°07'. Wejście do niej znajdowało się na poziomie gruntu po stronie północnej w tzw. kaplicy wejściowej. Sklepienie komory grobowej było wykonane z dwóch trzydziestotonowych płyt granitowych na kształt odwróconej litery V. Podobnie jak piramidy poprzedników ściany jej przedsionka i komory grobowej ozdobiono Tekstami Piramid.
Kompleks posiadał świątynię grobową po wschodniej stronie i kaplicę wejściową po stronie północnej. Niedokończona piramida została dodatkowo w późniejszych okresach znacznie zniszczona, będąc źródłem taniego budulca. Już w starożytności została okradziona, mimo licznych pułapek na złodziei i trzech potężnych granitowych bloków, przecinających korytarz.
Kiedy w 1881 r. otworzono komorę grobową, znaleziono w niej czarny, bazaltowy sarkofag i mumię młodego człowieka, możliwe że samego władcy, a możliwe, że pochodzącą z późniejszego pochówku, z okresu XVIII dynastii. Mumia ta trafiła do muzeum w Bulaku, którego zbiory dały następnie początek Muzeum Egipskiemu w Kairze.

</doc>
<doc id="716386" url="https://pl.wikipedia.org/wiki?curid=716386" title="Bryńsk Szlachecki">
Bryńsk Szlachecki

Bryńsk Szlachecki – wieś w Polsce położona w województwie warmińsko-mazurskim, w powiecie działdowskim, w gminie Lidzbark.
W latach 1975–1998 miejscowość administracyjnie należała do województwa ciechanowskiego.

</doc>
<doc id="716387" url="https://pl.wikipedia.org/wiki?curid=716387" title="White Hall (Illinois)">
White Hall (Illinois)

White Hall - miasto w Stanach Zjednoczonych, w stanie Illinois, w hrabstwie Greene. Według spisu z 2000 roku wioskę zamieszkuje 2 629 osób.
Geografia.
Miasto zajmuje powierzchnię 6,9 km2, z czego 6,7 km2 stanowi ląd, a 0,2 km2 (2,27%) woda.
Demografia.
Według spisu z 2000 roku miasto zamieszkuje 2 629 osób skupionych w 1 084 gospodarstwach domowych, tworzących 705 rodzin. Gęstość zaludnienia wynosi 393,4 osoby/km2. W mieście znajdują się 1 217 budynki mieszkalne, a ich gęstość występowania wynosi 182,1 mieszkania/km2. Miasto zamieszkuje 98,4% ludności białej, 0,19% Afroamerykanów, 0,23% rdzennych Amerykanów, 0,04% Azjatów, 0,38% ludności innej rasy i 0,76% ludności wywodzącej się z dwóch lub więcej ras. Hiszpanie lub Latynosi stanowią 0,95% populacji.
W mieście są 1 084 gospodarstwa domowe, w których 27,9% stanowią dzieci poniżej 18 roku życia żyjących z rodzicami, 48,8% stanowią małżeństwa, 12,1% stanowią kobiety nie posiadające męża oraz 34,9% stanowią osoby samotne. 31,6% wszystkich gospodarstw domowych składa się z jednej osoby oraz 17,8% żyjących samotnie ma powyżej 65 roku życia. Średnia wielkość gospodarstwa domowego wynosi 2,33 osoby, natomiast rodziny 2,9 osoby.
Przedział wiekowy kształtuje się następująco: 23,2% stanowią osoby poniżej 18 roku życia, 25,3% stanowią osoby pomiędzy 18 a 24 rokiem życia, 21,5% stanowią osoby pomiędzy 25 a 44 rokiem życia, 21,5% stanowią osoby pomiędzy 45 a 64 rokiem życia oraz 22,3 stanowią osoby powyżej 65 roku życia. Średni wiek wynosi 41 lat. Na każde 100 kobiet przypada 86,6 mężczyzn. Na każde 100 kobiet powyżej 18 roku życia przypada 83,3 mężczyzn.
Średni dochód dla gospodarstwa domowego wynosi 26 552 dolarów, a dla rodziny wynosi 31 576 dolarów. Dochody mężczyzn wynoszą średnio 28 095 dolarów, a kobiet 20 143 dolarów. Średni dochód na osobę w mieście wynosi 14 982 dolarów. Około 16,1% rodzin i 18,8% populacji miasta żyje poniżej minimum socjalnego, z czego 24,7% jest poniżej 18 roku życia i 9,03% powyżej 65 roku życia.

</doc>
<doc id="716390" url="https://pl.wikipedia.org/wiki?curid=716390" title="Nicholas Gordon-Lennox">
Nicholas Gordon-Lennox

Nicholas Charles Gordon-Lennox (ur. 31 stycznia 1931, zm. 11 października 2004) – brytyjski arystokrata i dyplomata, młodszy syn Fredericka Gordon-Lennoxa, 9. księcia Richmond i Elisabeth Hudson.
Wychowywał się w rodowej rezydencji Lennoxów, Goodwoood House. Po wybuchu II wojny światowej, razem ze starszym bratem, Charlesem, został wysłany do USA. Wrócił w 1944 r. i rozpoczął naukę w Eton College. Dzięki dobrym wynikom w nauce uzyskał stypendium, które umożliwiło mu studiowanie historii w Oksfordzie.
Po ukończeniu nauki i odbyciu służby wojskowej w King's Royal Rifle Corps, rozpoczął pracę w Foreign Office (1954 r.). W 1957 r. został osobistym sekretarzem sir Harolda Caccii, brytyjskiego ambasadora w Waszyngtonie. Za pracę na tym stanowisku został porucznikiem Królewskiego Wiktoriańskiego Orderu. W 1961 r. został wysłany do Chile jako drugi (później pierwszy) sekretarz ambasady w Santiago. W 1963 r. wrócił do Anglii i pracował jako parlamentarny podsekretarz stanu w Foreign Office. W 1966 r. został wysłany do Madrytu, gdzie przebywał 5 lat. W latach 1973-1975 ponownie pracował w Foreign Office, by w końcu zostać mianowanym konsulem w Paryżu. W 1978 r. został komandorem Orderu Świętego Michała i Świętego Jerzego. Rok później został asystentem podsekretarza stanu w Foreign Office. Zwieńczeniem jego kariery dyplomatycznej było sprawowanie urzędu brytyjskiego ambasadora w Madrycie w latach 1984-1989. Podczas pełnienia tego urzędu został odznaczony Krzyżem Wielkim Orderu Izabeli Katolickiej w 1986 r., Krzyżem Komandorskim Orderu Świętego Michała i Świętego Jerzego w tym samym roku i Krzyżem Komandorskim Królewskiego Wiktoriańskiego Orderu w 1989 r.
Po powrocie, w 1990 r., zasiadł w zarządzie BBC. W 1998 r. przeszedł na emeryturę. Zmarł w 2004 r.
14 stycznia 1958 r. poślubił Mary Williamson (ur. 20 marca 1934), córkę brygadiera Hudlestona Williamsona i Leili Lodwick, córki podpułkownika R.W.P. Lodwicka. Nicholas i Mary mieli razem syna i trzy córki:

</doc>
<doc id="716391" url="https://pl.wikipedia.org/wiki?curid=716391" title="Miłostajki">
Miłostajki

Miłostajki – osada w Polsce położona w województwie warmińsko-mazurskim, w powiecie działdowskim, w gminie Lidzbark.
W latach 1975–1998 miejscowość administracyjnie należała do województwa ciechanowskiego.

</doc>
<doc id="716392" url="https://pl.wikipedia.org/wiki?curid=716392" title="Maślak trydencki">
Maślak trydencki

Maślak trydencki ("Suillus tridentinus") – gatunek grzybów z rodziny maślakowatych ("Suillaceae").
Systematyka i nazewnictwo.
Pozycja w klasyfikacji według Index Fungorum: "Suillus, Suillaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1881 r. Giacopo Bresàdola nadając mu nazwę "Boletus tridentinus". Obecną, uznaną przez Index Fungorum nazwę nadał mu w 1945 r. Rolf Singer, przenosząc go do rodzaju "Suillus".
Synonimy:
Nazwę polską podała Alina Skirgiełło w 1960 r.
Morfologia.
Średnica 5–12 cm, początkowo półkulisty, później słabo wypukły, brzeg podwinięty, później wyprostowany. Często posiada stożkowaty garb. Powierzchnia o barwie od bladożółtej do pomarańczowobrązowej, promieniście paskowana. Skórka przylegająco-włókienkowata, w czasie wilgotnej pogody lepka i śluzowata. U młodych owocników brzeg kapelusza połączony z trzonem białawą osłoną częściową.
Długie, przyrośnięte, nieco zbiegające, pomarańczowoczerwone. Pory błyszczące, kanciaste, pomarańczowe lub brązowopomarańczowe. Po ugnieceniu czerwonobrązowawe. Na górnej części kapelusza tworzą siatkowaty wzór.
4–11 cm, cylindryczny lub pękaty, często wygięty, żółty lub pomarańczowoczerwony (zabarwiony podobnie jak kapelusz), trochę włókienkowato-łuskowaty, z białawym, nietrwałym pierścieniem.
Zwarty, cytrynowożółty, pod skórką ceglastobrązowy, w trzonie także brązowawy, w kapeluszu wkrótce staje się miękkawy.
Zarodniki o średnicy 9–11,5(14) × 4,5–5,5 µm.
Występowanie i siedlisko.
Znany jest tylko w Europie. W piśmiennictwie naukowym na terenie Polski do 2020 r. podano 9 stanowisk. Aktualne stanowiska podaje także internetowy atlas grzybów. W latach 1995–2004 objęty był ochroną częściową, a od roku 2004 ochroną ścisłą bez możliwości zastosowania wyłączeń spod ochrony uzasadnionych względami gospodarki rolnej, leśnej lub rybackiej. W opracowaniu Czerwona lista roślin i grzybów Polski jest zaliczony do kategorii gatunków wymierających (E). Jego przetrwanie jest mało prawdopodobne, jeśli nadal będą istnieć czynniki zagrożenia.
Jest gatunkiem towarzyszącym modrzewiowi, na glebach wapiennych w górach. Owocniki wytwarza w okresie od lipca do października.
Znaczenie.
Grzyb mikoryzowy. Grzyb jadalny, lecz smakowo gorszy niż inne gatunki maślaków. Najlepszy do marynowania z innymi, smaczniejszymi grzybami.
Gatunki podobne.
Maślaka trydenckiego można pomylić z jadalnymi: maślakiem żółtym ("Suillus grevillei"), który odróżnia się żółtymi rurkami i porami i borowcem dętym ("Suillus cavipes"), który ma zielonawożółte rurki, a jego pory są szerokie, kanciaste i promieniście wydłużone.

</doc>
<doc id="716393" url="https://pl.wikipedia.org/wiki?curid=716393" title="Wojciech Jasiński (dyplomata)">
Wojciech Jasiński (dyplomata)

Wojciech Jasiński (ur. 1940 w Radomsku) – polski ekonomista i dyplomata, były ambasador RP w Kenii, akredytowany także w Rwandzie, Ugandzie, Burundi oraz na Madagaskarze, Mauritiusie i Seszelach.
Życiorys.
Absolwent Szkoły Głównej Służby Zagranicznej, Wydział Dyplomatyczny i Konsularny, specjalizacja: ekonomia międzynarodowa, zagadnienia unii celnych i stref wolnego handlu (1961) oraz Instytutu Studiów Międzynarodowych w Genewie (1968).
Od 1961 pracował w Centrali Handlu Zagranicznego „Metalexport”. Od 1964 do 1965 w Międzynarodowej Komisji Kontroli i Nadzoru (w Laosie i Kambodży). Od 1965 związany ze służbą zagraniczną, zarówno w ramach polskiego MSZ, jak i różnych instytucji systemu ONZ, m.in. uczestnik Misji Stabilizacyjnej ONZ na Cyprze (1969–1971), urzędnik Programu ONZ ds. Rozwoju w Nowym Jorku (1977–1984) i Kabulu (1984–1986). Od 1986 do 1994 i od 1999 do 2002 w Departamencie Narodów Zjednoczonych ONZ. Radca w ambasadzie RP w Nairobi (1994–1999). Stanowisko ambasadora w Kenii sprawował w latach 2002–2007.

</doc>
<doc id="716394" url="https://pl.wikipedia.org/wiki?curid=716394" title="Adopcja herbowa">
Adopcja herbowa

Adopcja herbowa – urzędowe uznanie osoby o pochodzeniu nieszlacheckim za członka swojego rodu i nadanie mu własnego herbu. Sam herb był często przy tym odmieniany. Była to jedna z wcześniejszych form nobilitacji.
Adopcja herbowa, istniała w Polsce już w XIV wieku, szczególnie zaś częsta była w wieku XV. Została zakazana w 1616 roku.
Znanym z historii aktem zbiorowej adopcji było przyjęcie do swych herbów przez czołowych polskich magnatów i szlachtę litewskich i ruskich rodów bojarskich w związku z unią horodelską.
Ponieważ adopcja herbowa stwarzała możliwość nadużyć, adopcji za opłatą, kupowania sobie szlachectwa i niekontrolowanego rozrostu stanu szlacheckiego, od 1578 każda adopcja herbowa wymagała już zatwierdzenia sejmu, a od 1601 – Konstytucji.

</doc>
<doc id="716399" url="https://pl.wikipedia.org/wiki?curid=716399" title="Torebka">
Torebka



</doc>
<doc id="716400" url="https://pl.wikipedia.org/wiki?curid=716400" title="Chełsty (województwo warmińsko-mazurskie)">
Chełsty (województwo warmińsko-mazurskie)

Chełsty – osada w Polsce położona w województwie warmińsko-mazurskim, w powiecie działdowskim, w gminie Lidzbark.
W latach 1975–1998 miejscowość administracyjnie należała do województwa ciechanowskiego.

</doc>
<doc id="716401" url="https://pl.wikipedia.org/wiki?curid=716401" title="Stefan Bogdanowicz">
Stefan Bogdanowicz

Stefan Bogdanowicz (zm. ok. 1366) – dynasta mołdawski.
Był synem Bogdana I, wojewody mołdawskiego, i starszym bratem Latca. Zmarł jeszcze za życia ojca, dlatego nie objął tronu.
Był dwukrotnie żonaty. Z pierwszej nieznanej bliżej żony miał syna Żurża. Z drugiego małżeństwa z Muszatą pochodzili Piotr I i Roman I, późniejsi wojewodowie mołdawscy.

</doc>
<doc id="716404" url="https://pl.wikipedia.org/wiki?curid=716404" title="Teófilo Otoni">
Teófilo Otoni

Teófilo Otoni − miasto we wschodniej Brazylii, w stanie Minas Gerais, w paśmie górskim Serra do Espinhaço.
Liczba mieszkańców w 2020 roku wynosiła ok. 141 tys.
W mieście rozwinął się przemysł spożywczy.

</doc>
<doc id="716405" url="https://pl.wikipedia.org/wiki?curid=716405" title="Muszata">
Muszata

Małgorzata (Muszata), rum. "Margareta Muşata" (zm. ok. 1394) – żona hospodarów mołdawskich, od której przydomku Muszata ("Piękna") pochodzi nazwa mołdawskiej dynastii hospodarskiej Muszatowiczów.
Jej pochodzenie jest niejasne. Zdaniem J. Demela była córką lub inną krewną pierwszego hospodara mołdawskiego Bogdana I, której mąż Costea (być może związany z wołoską dynastią Basarabów) objął tron mołdawski po bezpotomnej śmierci syna Bogdana, Latco. Zdaniem J. Tęgowskiego nie była ona krewną Bogdana I, a żoną jego syna Stefana Bogdanowicza.
Zgoda panuje natomiast co do tego, że była ona matką późniejszych hospodarów mołdawskich Piotra I i Romana I.
Małgorzata wspólnie z synem Piotrem ufundowała w Serecie cerkiew Trójcy Świętej, jeden z najstarszych istniejących obecnie zabytków mołdawskich.

</doc>
<doc id="716411" url="https://pl.wikipedia.org/wiki?curid=716411" title="Komórka Schwanna">
Komórka Schwanna

Komórka Schwanna, także lemocyt, lemmocyt, – komórka glejowa obwodowego układu nerwowego występująca w zespołach.
Osłonka wewnętrzna (mielinowa).
We włóknach nerwowych rdzennych (tzw. białych) komórki Schwanna tworzą wzdłuż aksonów osłonkę mielinową ze swojej błony komórkowej przez wielokrotne owinięcie się jednej komórki wokół fragmentu aksonu długości 50 μm–1 mm. Osłonka ta spełnia funkcję ochronną dla aksonu, ale przede wszystkim zwiększa tempo przewodzenia impulsów nerwowych (dzięki przewężeniom Ranviera).
Osłonka zewnętrzna (Schwanna).
We włóknach bezrdzennych (szarych) osłonka Schwanna (neurolemma, neurylemma) powstaje jedynie przez okrycie aksonu protoplazmą komórki Schwanna ("zatopienie" włókna w cytoplazmie). Jedna osłonka pokrywa kilka z nich. Cytoplazma komórki Schwanna wiąże aksony razem ale nie pozwala im się dotykać.

</doc>
<doc id="716414" url="https://pl.wikipedia.org/wiki?curid=716414" title="Roman I (hospodar mołdawski)">
Roman I (hospodar mołdawski)

Roman I (zm. 1394) – hospodar Mołdawii w latach 1391–1394.
Jego pochodzenie jest sporne. Zdaniem J. Demela był synem Costei oraz Małgorzaty Muszaty, córki Bogdana I, bratem swego poprzednika Piotra I (podobnie uważa D. Musialik). Zdaniem J. Tęgowskiego był synem Stefana Bogdanowicza (syna Bogdana I) i Małgorzaty Muszaty (która wówczas nie mogłaby być córką Bogdana).
Przypuszczalnie poszerzył granice swego władztwa na południu, być może sięgając nawet Morza Czarnego. W 1393 wystawił dokument poddańczy wobec króla polskiego, jednak wkrótce potem jego stosunki z Polską się zaogniły. Podczas sporu o Podole Roman poparł kandydata Zygmunta Luksemburskiego, spróbował też przyłączyć do Mołdawii Pokucie argumentując to brakiem zwrotu przez króla polskiego pożyczki udzielonej pod jego zastaw. W efekcie niepowodzeń w tych działaniach w 1394 został pozbawiony władzy przez bojarów.
Żoną Romana I była Anastazja. Przypuszcza się, że mogła być ona córką hospodara Latco. C. Cihodaru, rumuński historyk, wysunął hipotezę, że była córką hospodara wołoskiego Mikołaja Aleksandra. Z tym poglądem polemizował J. Tęgowski. Synami Romana I byli hospodar Aleksander Dobry oraz Bogdan (przez pewien czas koregent Aleksandra).

</doc>
<doc id="716415" url="https://pl.wikipedia.org/wiki?curid=716415" title="Eurostudent">
Eurostudent

Eurostudent to bezpłatny, ogólnopolski magazyn studencki. Jest wydawany nieprzerwanie od 1995 roku. 
Obecny nakład Magazynu Akademickiego Eurostudent to 100 tys. egzemplarzy. Nakład ten jest kontrolowany przez Związek Kontroli Dystrybucji Prasy. Eurostudent jest kolportowany na uczelniach i w budynkach akademickich w 25 miastach Polski poprzez sieć własnych standów kolportażowych. W Eurostudencie czytelnicy znaleźć mogą artykuły dotyczące życia studenckiego, studiów i studiowania, gorące tematy oraz felietony Adama Szostkiewicza i Krzysztofa Mroziewicza. Ważnym działem magazynu są Praktyki, staże, rekrutacje, czyli poradnik jak radzić sobie na rynku pracy, jak wzbogacić swoje CV. W dziale tym studenci znajdą też ogłoszenia o pracy i stażach. 
Według badań czytelnictwa przeprowadzanych cyklicznie przez Instytut Badań Millward Brown SMG/KRC, Eurostudent od 3 lat utrzymuje pierwszą pozycję jako najchętniej czytany magazyn studencki. Wydawcą Eurostudenta jest Feniks Media Group.

</doc>
<doc id="716418" url="https://pl.wikipedia.org/wiki?curid=716418" title="Maślak lepki">
Maślak lepki

Maślak lepki, maślak szary "(Suillus viscidus" (L.) Roussel) – gatunek grzybów z rodziny maślakowatych ("Suillaceae").
Systematyka i nazewnictwo.
Pozycja w klasyfikacji według Index Fungorum: "Suillus, Suillaceae, Boletales, Agaricomycetidae, Agaricomycetes, Agaricomycotina, Basidiomycota, Fungi". We wcześniejszych klasyfikacjach rodzaj ten zaliczany był do rodziny borowikowatych ("Boletaceae").
Po raz pierwszy zdiagnozował go w 1753 r. Karol Linneusz nadając mu nazwę "Suillus viscidus". Obecną, uznaną przez Index Fungorum nazwę nadał mu Henri François Anne de Roussel w 1806 r.
Niektóre synonimy:
Nazwę maślak szary zaproponował Władysław Wojewoda w 2003 r. (dla synonimu "Suillus aeruginascens"), Alina Skirgiełło w 1960 r. opisywała ten gatunek jako maślak lepki i w 2021 Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała powrót do tej nazwy.
Morfologia.
Średnica 4–12 cm, początkowo wypukły z podwiniętym brzegiem, później poduchowaty, na koniec płasko rozpostarty. Skórka łatwo schodząca, śluzowata, powierzchnia o barwie od siwobiałej przez żółtosiwą, oliwkowosiwą do czerwonosiwej. Podczas suchej pogody powierzchnia pęka na włókniste łuseczki. U młodych owocników brzeg połączony z trzonem białoszarą osłoną częściową.
Długie, przyrośnięte, często zbiegające, u młodych owocników szarobiałe, u starszych ciemnoszare. Pory duże, kanciaste, promieniście wydłużone, u młodych owocników białawe, u starszych ciemnosine, na koniec cynamonowobrązowawe.
Wysokość 4–10 cm, grubość do 2,5 cm, cylindryczny, mięsisty, pełny, u podstawy pałkowato zgrubiały. Powierzchnia barwy żółtosiwej, jaśniejsza od kapelusza., powyżej pierścienia siatkowana, poniżej jamowata. Pierścień cienki, szybko zanikający.
Zwarty, później miękki, białawy, szarawy, w trzonie żółtawy. Słaby zapach, smak łagodny, owocowy.
Tabaczkowobrązowy. Zarodniki wrzecionowate o średnicy 8–14 × 3–5 µm.
Występowanie.
Występuje głównie w Europie, gdzie jest dość szeroko rozprzestrzeniony. Poza tym podano jego występowanie jeszcze tylko w prowincji Quebec w Kanadzie oraz w Japonii.
Grzyb naziemny, rosnący wyłącznie pod modrzewiem. Owocniki pojawiają się od lipca do października.
Znaczenie.
Grzyb mikoryzowy. Grzyb jadalny, lecz smakowo gorszy niż inne gatunki maślaków. Najlepszy do marynowania z innymi, smaczniejszymi grzybami.
Gatunki podobne.
Pod modrzewiem rosną jeszcze maślak żółty ("Suillus grevillei") i maślak trydencki ("Suillus tridenticus"), różnią się one jednak wyglądem. Charakterystyczna barwa porów odróżnia maślaka szarego od wszystkich pozostałych gatunków maślaków.

</doc>
<doc id="716421" url="https://pl.wikipedia.org/wiki?curid=716421" title="Alan Percy">
Alan Percy

Alan Ian Percy (ur. 17 kwietnia 1880, zm. 23 sierpnia 1930) – brytyjski arystokrata, syn Henry’ego Percy'ego, 7. księcia Northumberland i lady Edith Campbell, córki 8. księcia Argyll.
Życiorys.
Walczył podczas II wojny burskiej w latach 1901-1902 jako kapitan Grenadier Guards. Za postawę na polu bitwy otrzymał Medal Królowej. W 1908 r. brał udział w konflikcie w Sudanie, biorąc udział w operacjach w południowym Kurdufanie. Za tę kampanię otrzymał Medal Egipski. Przez pewien czas był adiutantem lorda Greya. Podczas I wojny światowej walczył w szeregach Grenadier Guards i został odznaczony Legią Honorową.
Po śmierci ojca w 1918 r. został 8. księciem Northubmerland i zasiadł w Izbie Lordów. W tym samym roku został Lordem Namiestnikiem Northumberland. Na rok przed śmiercią, w 1929 r. został kanclerzem Uniwersytetu w Durham. W 1925 r. został kawalerem Orderu Podwiązki. Był również odznaczony Krzyżem Komandorskim Orderu Imperium Brytyjskiego oraz Krzyżem Kawalerskim Królewskiego Wiktoriańskiego Orderu.
18 października 1911 r. poślubił lady Helen Magdalan Gordon-Lennox (13 grudnia 1886 - 13 czerwca 1965), córkę Charlesa Gordon-Lennoxa, 7. księcia Richmond i Isabel Craven, córki Williama Cravena. Alan i Helen mieli razem czterech synów i dwie córki:

</doc>
<doc id="716422" url="https://pl.wikipedia.org/wiki?curid=716422" title="Roodhouse">
Roodhouse

Roodhouse – miasto w Stanach Zjednoczonych, w stanie Illinois, w hrabstwie Greene. Według spisu z 2000 roku wioskę zamieszkuje 2214 osób.
Geografia.
Miasto zajmuje powierzchnię 2,9 km2, całą powierzchnię stanowi ląd.
Demografia.
Według spisu z 2000 roku miasto zamieszkuje 2214 osób skupionych w 829 gospodarstwach domowych, tworzących 562 rodzin. Gęstość zaludnienia wynosi 756,5 osoby/km2. W mieście znajdują się 919 budynki mieszkalne, a ich gęstość występowania wynosi 314 mieszkania/km2. Miasto zamieszkuje 94,17% ludności białej, 4,52% Afroamerykanów, 0,09% rdzennych Amerykanów, 0,09% Azjatów, 0,41% ludności innej rasy i 0,72% ludności wywodzącej się z dwóch lub więcej ras. Hiszpanie lub Latynosi stanowią 0,63% populacji.
W mieście są 829 gospodarstwa domowe, w których 33,8% stanowią dzieci poniżej 18 roku życia żyjących z rodzicami, 47,9% stanowią małżeństwa, 12,9% stanowią kobiety nie posiadające męża oraz 32,1% stanowią osoby samotne. 27,5% wszystkich gospodarstw domowych składa się z jednej osoby oraz 14% żyjących samotnie ma powyżej 65 roku życia. Średnia wielkość gospodarstwa domowego wynosi 2,49 osoby, natomiast rodziny 3,01 osoby.
Przedział wiekowy kształtuje się następująco: 26,2% stanowią osoby poniżej 18 roku życia, 14,5% stanowią osoby pomiędzy 18 a 24 rokiem życia, 26,5% stanowią osoby pomiędzy 25 a 44 rokiem życia, 18,7% stanowią osoby pomiędzy 45 a 64 rokiem życia oraz 14,1% stanowią osoby powyżej 65 roku życia. Średni wiek wynosi 32 lata. Na każde 100 kobiet przypada 103,7 mężczyzn. Na każde 100 kobiet powyżej 18 roku życia przypada 107,6 mężczyzn.
Średni dochód dla gospodarstwa domowego wynosi 28 109 dolarów, a dla rodziny wynosi 33 889 dolarów. Dochody mężczyzn wynoszą średnio 27 292 dolarów, a kobiet 20 500 dolarów. Średni dochód na osobę w mieście wynosi 12 281 dolarów. Około 14,2% rodzin i 16,8% populacji miasta żyje poniżej minimum socjalnego, z czego 20,3% jest poniżej 18 roku życia i 11,6% powyżej 65 roku życia.

</doc>
<doc id="716423" url="https://pl.wikipedia.org/wiki?curid=716423" title="Multipleks głębokościowy">
Multipleks głębokościowy

Multipleks głębokościowy – to format zapisu dźwięku HiFi w magnetowidach VHS oraz S-VHS. Zapis stereofoniczny HiFi dokonywany jest za pomocą niezależnych od wizyjnych, głowic umieszczonych na bębnie wizyjnym. Sygnały obu kanałów o częstotliwościach 1,3 MHz oraz 1,7 MHz, są zapisane głębiej w warstwie magnetycznej niż sygnały wizyjne. Przesłuch między zapisem dźwięku a zapisem wizji wyeliminowano poprzez wprowadzenie różnych kątów nachylenia szczelin poszczególnych głowic. Dodatkowe ścieżki HiFi w praktyce nie zakłócają obrazu. Uzyskane pasmo przenoszenia: 20Hz-20000Hz, zakres dynamiki powyżej 90dB. Wady tego zapisu to chwilowe zaniki fonii HiFi przy zagiętej taśmie lub na kasetach typu standard (preferowane do zapisu HiFi są kasety oznaczone High Grade lub HiFi).
Taśmy zapisane w HiFi są kompatybilne ze standardowym VHS mono; dźwięk mono liniowy zapisywany jest zawsze.
W systemie S-VHS stosowany jest równolegle zapis HiFi oraz standardowy.
Inne formaty zapisu dźwięku HiFi w magnetowidach domowych:

</doc>
<doc id="716425" url="https://pl.wikipedia.org/wiki?curid=716425" title="Torebka (embriologia)">
Torebka (embriologia)

Torebka "(łac. theca)" – osłona występująca na powierzchni pęcherzyka jajnikowego, złożona z komórek fibroblastycznych, pochodzących z warstwy rdzennej jajnika.
Powstaje w czasie dalszego rozwoju pęcherzyka pierwotnego.
W czasie wzrostu pęcherzyka Graafa osłona różnicuje się na łącznotkankową część zewnętrzną "(theca externa)" i dobrze unaczynioną część wewnętrzną "(theca interna)".

</doc>
<doc id="716426" url="https://pl.wikipedia.org/wiki?curid=716426" title="Alan Ian Percy, 8. książę Northumberland">
Alan Ian Percy, 8. książę Northumberland



</doc>
<doc id="716428" url="https://pl.wikipedia.org/wiki?curid=716428" title="Ruszkowice (województwo dolnośląskie)">
Ruszkowice (województwo dolnośląskie)

Ruszkowice (niem. "Lohenstein") – wieś w Polsce położona w województwie dolnośląskim, w powiecie dzierżoniowskim, w gminie Niemcza.
W latach 1975–1998 miejscowość położona była w województwie wałbrzyskim.
Szlaki turystyczne.
 Ziębice – Lipa - Jasłówek - Krzelków - Zameczny Potok - Ciepłowody - Kawia Góra (Łysica) - Ruszkowice - Ostra Góra - Podlesie - Przerzeczyn-Zdrój - Grzybowiec - Piława Górna - Piława Dolna
 Piława Górna - Ligota Mała - Przerzeczyn-Zdrój - Podlesie - Ruszkowice - Przełęcz nad Blotnicą

</doc>
<doc id="716430" url="https://pl.wikipedia.org/wiki?curid=716430" title="Cieśnina Piławska">
Cieśnina Piławska

Cieśnina Piławska (, , inna nazwa Nowa Głębia, , a dawniej także ) – cieśnina między dwiema częściami Mierzei Wiślanej. Łączy Zalew Wiślany z wodami Morza Bałtyckiego. Nazwa pochodzi od historycznej polskiej nazwy miasta położonego nad jej brzegami – Piławy.
Historia i geografia.
Cieśnina Piławska powstała podczas wielkich sztormów w 1479 r., które przerwały mierzeję. Ten stan utrwalił szczególnie sztorm z 10 września 1510 r. Później była wielokrotnie pogłębiana, a jej brzegi umacniane, ostatnio w latach 60. XX w. ze względu na potrzeby floty wojennej.
Ma 2 km długości, od 450 do 750 m szerokości (tor żeglugowy 400 m), ponad 12 m głębokości i stanowi faktycznie część Kanału Kaliningradzkiego łączącego Kaliningrad z otwartym morzem. Z południową częścią Zalewu Wiślanego łączy cieśninę rynna nosząca dawniej nazwę . Tor wodny z cieśniny do Kaliningradu ma długość 24 mil morskich, a do Elbląga 45 mil morskich. Przez cieśninę mogą przechodzić statki o nośności 35 tys. ton, zanurzeniu do 12 m i długości 200 m (maksymalna wielkość statków wchodzących do portu w Bałtyjsku).
Jeszcze w średniowieczu Mierzeja Wiślana była łańcuchem wysp rozdzielonych cieśninami (zwanymi głębiami, ), które z czasem zasypały osady morskie. Przykładem jest istniejąca do końca XIV w. 7 km na północ od obecnej cieśniny Głębia Lochstedt (zob. Zatoka Rybacka), czy na południe od obecnej Głębia Bałgijska nazywana tak od położonej na przeciwnym brzegu zalewu Balgi.
Obecnie cieśnina jest jedną z dwóch dróg wodnych (druga przez deltę Wisły), jedyną dostępną dla statków morskich, z Zalewu Wiślanego (portu morskiego w Elblągu i innych portów nadzalewowych – Tolkmicko, Frombork, Nowa Pasłęka) na wody Bałtyku.
Spór o żeglugę w cieśninie.
Istniejąca od wieków całość gospodarcza i polityczna regionu Zalewu Wiślanego po raz pierwszy w historii została przerwana na mocy uchwał konferencji poczdamskiej z 1945 r., które podzieliły b. Prusy Wschodnie, w tym Zalew Wiślany, granicą państwową. Ponieważ podczas konferencji nie wyznaczono precyzyjnie granicy, a tylko tymczasową linię położoną na północ od obecnego Braniewa i Gołdapi (granica miała być ustalona na przyszłej konferencji pokojowej, która nie nastąpiła), Sowieci wytyczyli ją jednostronnie, m.in. dzieląc Mierzeję Wiślaną, której na konferencji nie wymieniono. Wprowadzony stan został usankcjonowany dwustronną Umową o granicy państwowej z 16 sierpnia 1945 r.
Do tej umowy dołączono do 1990 r. niepublikowany protokół, który zezwalał na żeglugę polskich statków handlowych do Elbląga w czasie pokoju. W praktyce często nie było to respektowane, w związku z wojskowym charakterem obwodu kaliningradzkiego, a Polska nie domagała się prawa żeglugi.
W czerwcu 1990 r. jacht "Misia II" z sześcioosobową załogą przepłynął z Elbląga do Gdyni przez sowiecką część Zalewu Wiślanego. Był to pierwszy po 1945 r. cywilny rejs polskiego jachtu przez Cieśninę Pilawską.
W 1991 roku podjęto negocjacje z Federacją Rosyjską, po których umożliwiono żeglugę, aczkolwiek bywała ona zawieszana przez Federację Rosyjską z różnych powodów. Po wstąpieniu Polski do Unii Europejskiej w 2004 r. Federacja Rosyjska stanęła na stanowisku, że protokół z 1945 roku wygasł (chociaż był zawarty bezterminowo) z czym "de facto" zgodziła się Polska kierowana przez rząd Donalda Tuska, podpisując 1 września 2009 r. nową umowę.
W toczących się kilkanaście lat negocjacjach dotyczących zawarcia nowej umowy regulującej żeglugę w cieśninie Polska proponowała zapewnienie żeglugi niektórym kategoriom statków niezależnie od bandery. Federacja Rosyjska godziła się tylko na żeglugę statków polskich. Kompromisowym rozwiązaniem miała być żegluga statków pod banderą państw Unii Europejskiej, którą wysunęło MSZ w 2008 roku. Taka propozycja Rady Ministrów samoograniczała Polskę w korzystaniu z prawa nieszkodliwego przepływu, które obejmuje wszystkie rodzaje statków niezależnie od bandery.
Nie wynegocjowano odszkodowania za szkody spowodowane zamknięciem wbrew dwustronnym umowom żeglugi w Cieśninie Piławskiej w latach 1945–1990. Między innymi "Umowa między rządem PRL a rządem ZSRR o stosunkach prawnych na polsko-radzieckiej granicy państwowej oraz współpracy i wzajemnej pomocy w sprawach granicznych", podpisana w Moskwie dnia 15 lutego 1961 r. przewidywała odpowiedzialność odszkodowawczą w razie wyrządzenia szkody w rezultacie zawinionego niewykonywania zobowiązań umownych przez jedną ze stron. Tymczasem Rosjanie, powołując się na tę umowę, odmawiali rozszerzenia żeglugi o statki pod banderą państw trzecich.
15 lipca 2009 r. Rząd Federacji Rosyjskiej wydał rozporządzenie w sprawie żeglugi w Cieśninie Piławskiej. Przewiduje ono możliwość żeglugi statków państw trzecich do polskich portów pod warunkiem złożenia z wyprzedzeniem 15-dniowym przed planowanym wejściem na Zalew Wiślany wniosku o zgodę do kapitana portu w Kaliningradzie. Administracja rosyjska może odmówić zgody jeśli uzasadniają to niezdefiniowane „względy obrony, bezpieczeństwa lub ekologiczne”. Akceptacja rozporządzenia jako podstawy żeglugi w cieśninie oznaczała rezygnację z ogólnych postanowień prawa międzynarodowego (Konwencja o Prawie Morza z Montego Bay z 1982 r.; oraz ograniczenia podmiotowe żeglugi) na rzecz arbitralnej zgody rosyjskiej. Ponadto wymóg zachowania terminu 15-dniowego znacznie ogranicza żeglugę nieregularną.
1 września 2009 r. zawarto samoograniczającą Polskę międzyrządową umowę polsko-rosyjską o żegludze po Zalewie Wiślanym, na mocy której dopuszczono żeglugę przez granicę na zalewie statków bandery polskiej i rosyjskiej, z wyjątkiem jednostek w niehandlowej służbie państwowej tj. okrętów Marynarki Wojennej i statków Straży Granicznej. Rosja w umowie z 2009 roku, uzyskała prawo zamknięcia granicy na Zalewie Wiślanym ze względów obronnych, bezpieczeństwa lub ochrony środowiska. Umowa miała być stosowana od dnia podpisania, ale weszła w życie 28 listopada 2009 roku.
Zwykle nawet na międzynarodowych wodach śródlądowych zdatnych do żeglugi (np. rzeka międzynarodowa) występuje szerszy zakres uprawnień żeglugowych, jak np. na Kanale Saimiańskim, na którym zgodnie z umową fińsko-rosyjską wszystkie niewojenne statki fińskie oraz wszystkie handlowe statki państw trzecich mają prawo do żeglugi między Zatoką Fińską przez morze terytorialne i wody wewnętrzne oraz rosyjską (dzierżawioną) część Kanału Saimiańskiego do portów fińskich.
Budowa kanału.
Wobec braku postępu w rozmowach o odblokowaniu cieśniny dla żeglugi polskiej i międzynarodowej zmierzającej do portów Polski w 2006 roku, rząd Jarosława Kaczyńskiego podjął dawny projekt budowy kanału przez polską część Mierzei Wiślanej. Kanał miał być oddany do 2012 roku, jednak po wyborach parlamentarnych w 2007 roku rząd Donalda Tuska pomysł porzucił.
Do koncepcji powrócono w 2016 roku. Rząd Beaty Szydło podjął w tej sprawie uchwałę. Koszt inwestycji, która ma zostać wykonana do 2022 r., oszacowano na 880 mln złotych. Budowa ma zostać sfinansowana z budżetu państwa. Jego realizację ma nadzorować Minister Gospodarki Morskiej i Żeglugi Śródlądowej. Wykonawcą będzie Urząd Morski w Gdyni.
4 października 2019 roku pod nadzorem rządu Mateusza Morawieckiego podpisano umowę między Konsorcjum NDI-Besix Nic de Roeck, wykonawcą projektu Mierzei Wiślanej, a Urzędem Morskim w Gdyni, inwestorem przekopu. Umowa jest rezultatem przetargu rozstrzygniętego 15 lipca 2019 roku.

</doc>
<doc id="716436" url="https://pl.wikipedia.org/wiki?curid=716436" title="MEDA (ujednoznacznienie)">
MEDA (ujednoznacznienie)



</doc>
<doc id="716437" url="https://pl.wikipedia.org/wiki?curid=716437" title="Frankie J">
Frankie J

Frankie J właściwie Francisco Javier Bautista (ur. 14 grudnia 1980, Tijuana) - amerykański piosenkarz R&amp;B meksykańskiego pochodzenia.
Szczególnie dużą sławę przyniósł mu singel "Suga Suga" (2003), wydany we współpracy z raperem Baby Bashem, który zajął 7 miejsce na prestiżowej liście przebojów Billboard Hot 100. Jeszcze wyżej, bo na 3 miejsce tej listy, trafił kolejny singel, "Obsession".

</doc>
<doc id="716438" url="https://pl.wikipedia.org/wiki?curid=716438" title="Thompson (Manitoba)">
Thompson (Manitoba)

Thompson – miasto w Kanadzie, w prowincji Manitoba. Największe miasto w północnej Manitobie, założone w 1956 r. po odkryciu rudy niklu. Prawa miejskie otrzymało w 1967 r., a miejskie w 1970 r.
Liczba mieszkańców w 2001 roku wynosiła 13 256.

</doc>
<doc id="716439" url="https://pl.wikipedia.org/wiki?curid=716439" title="Rockbridge (Illinois)">
Rockbridge (Illinois)

Rockbridge – wieś w USA, w stanie Illinois, w hrabstwie Greene. Według spisu z 2000 roku wioskę zamieszkuje 189 osób.
Geografia.
Wioska zajmuje powierzchnię 1,9 km2, całą powierzchnię stanowi ląd.
Demografia.
Według spisu z 2000 roku wioskę zamieszkuje 189 osób skupionych w 84 gospodarstwach domowych, tworzących 63 rodzin. Gęstość zaludnienia wynosi 98,6 osoby/km2. W wiosce znajdują się 89 budynki mieszkalne, a ich gęstość występowania wynosi 46,4 mieszkania/km2. Wioskę zamieszkuje 100% ludności białej. Hiszpanie lub Latynosi stanowią 0,53% populacji.
W wiosce są 84 gospodarstwa domowe, w których 25% stanowią dzieci poniżej 18 roku życia żyjących z rodzicami, 61,9% stanowią małżeństwa, 9,5% stanowią kobiety nie posiadające męża oraz 25% stanowią osoby samotne. 21,4% wszystkich gospodarstw domowych składa się z jednej osoby oraz 11,9% żyjących samotnie ma powyżej 65 roku życia. Średnia wielkość gospodarstwa domowego wynosi 2,25 osoby, natomiast rodziny 2,59 osoby. 
Przedział wiekowy kształtuje się następująco: 16,9% stanowią osoby poniżej 18 roku życia, 8,5% stanowią osoby pomiędzy 18 a 24 rokiem życia, 24,3% stanowią osoby pomiędzy 25 a 44 rokiem życia, 28,6% stanowią osoby pomiędzy 45 a 64 rokiem życia oraz 21,7% stanowią osoby powyżej 65 roku życia. Średni wiek wynosi 45 lat. Na każde 100 kobiet przypada 96,9 mężczyzn. Na każde 100 kobiet powyżej 18 roku życia przypada 91,5 mężczyzn.
Średni dochód dla gospodarstwa domowego wynosi 31 667 dolarów, a dla rodziny wynosi 36 250 dolarów. Dochody mężczyzn wynoszą średnio 25 714 dolarów, a kobiet 17 344 dolarów. Średni dochód na osobę w mieście wynosi 6 243 dolarów. Około 9,8% rodzin i 7,2% populacji miasta żyje poniżej minimum socjalnego, z czego 7,7% jest poniżej 18 roku życia i 8,5% powyżej 65 roku życia. 

</doc>
<doc id="716443" url="https://pl.wikipedia.org/wiki?curid=716443" title="Dyl Sowizdrzał">
Dyl Sowizdrzał

Dyl Sowizdrzał, Sowiźrzał (niem. "Till Eulenspiegel", dolnoniem. "Dyl Ulenspegel", niderl. "Tijl Uilenspiegel", flam. "Till Ulenspiegel") – postać złośliwego błazna-psotnika i figlarza, będącego uosobieniem mądrości ludowej oraz plebejskiego – często rubasznego – humoru, wywodząca się z folkloru północnych Niemiec.
Historia.
Najstarsza literacka wersja przygód Dyla Sowizdrzała została opublikowana anonimowo w 1510/1511 pod tytułem "Ein kurtzweilig Lesen von Dyl Ulenspiegel, geboren uß dem Land zu Brunßwick, wie er sein leben volbracht hat...".
Według tej wersji, Dyl Sowizdrzał urodził się w 1300 roku w Kneitlingen (Saksonia), a zmarł w 1350 w Mölln (w Holsztynie). Nie ma jednak żadnych dowodów, że taka osoba w rzeczywistości istniała. Sowizdrzał, wędrowny rzemieślnik, przenosi się z miejsca na miejsce, płatając figle przy każdej robocie, do której się zabiera i udając głupca. Psikusy jego wiążą się przede wszystkim z dosłownym traktowaniem wyrażeń przenośnych, np. wykonywaniem poleceń w sposób skrajnie dosłowny. 
Niemieckie słowo "Eulenspiegel" można dosłownie tłumaczyć jako "sowie zwierciadło" (staropolskie "zdrzało" - zwierciadło, lustro, współczesne dialektalne cieszyńskie "zdrzadło" ts., być może w korelacji z czeskim "zdradlo, zrcadlo") – i rzeczywiście nieodłącznymi atrybutami Dyla są sowa i zwierciadło. Jego etymologia jest jednak nieco bardziej złożona: niekoniecznie wiąże się ono bezpośrednio ze słowem "die Eule" – "sowa", lecz prawdopodobnie pochodzi od starodolnoniemieckiego "ulen" – "wytrzeć" oraz "spegel" – "zwierciadło" lub "tyłek", a "ul'n spegel" oznacza również "wytrzyj mi tyłek" lub jeszcze bardziej dosadnie "pocałuj mnie w d...". Przykładem jest piec kaflowy w gdańskim Dworze Artusa. Gdy przyjezdni próbowali go objąć ramionami ustami dotykali kafelka z wypiętymi pośladkami Dyla Sowizdrzała. Jeszcze inną możliwością jest jakiś związek znaczeniowy z wieżą, której szczyt określano również słowem "Eule" (por. wieża głupców). 
Pierwsza anonimowa wersja opowieści o Dylu cieszyła się dużą popularnością w całej Europie, przetłumaczona została na większość języków europejskich. W najstarszym polskim przekładzie z lat 30. XVI wieku, który zachował się do naszych czasów tylko we fragmentach, Dyl nosił miano Sownociardłko, w późniejszych przekładach – Sowiźrzał, a w wydaniach od XIX wieku – Sowizdrzał. Z początku XVII wieku pochodzi niemal kompletny przekład pt. "Sowizrzał krotochwilny i śmieszny", nieznanych z nazwiska tłumaczy, często później wznawiany.
Postać Dyla była na tyle symboliczna, że od jego nazwiska ukuto termin literatura sowizdrzalska na określenie całego nurtu plebejsko-satyrycznego w literaturze polskiej końca XVI i początku XVII w.
Sowizdrzał w sztuce.
Postać ta stanowiła wielokrotnie inspirację dla artystów:

</doc>
<doc id="716445" url="https://pl.wikipedia.org/wiki?curid=716445" title="MEDA">
MEDA

Program Meda (ang. "MEDA programme") – program wsparcia Unii Europejskiej dla krajów partnerskich basenu Morza Śródziemnego. Opracowany i uruchomiony przez Radę Europejską na lata 1995–1999 r. z budżetem 4,685 mld euro. Meda jest głównym instrumentem finansowym w ramach Partnerstwa Euromed (partnerstwa europejsko-śródziemnomorskiego). Program ten oferuje wsparcie techniczne i finansowe reform ekonomicznych oraz socjalnych w krajach należących do Partnerstwa:
Cele programu:
Po zakończeniu edycji programu Meda (I) UE uruchomiła drugą edycję programu – Meda II. Celem Meda II jest przekształcenie Basenu Morza Śródziemnego w obszar dialogu, wymiany i współpracy gwarantujący pokój, stabilizację i rozwój; wzmocnienie dialogu politycznego, rozwój współpracy gospodarczej i finansowej, rozwój partnerstwa w dziedzinie społecznej, kulturalnej i humanitarnej, oraz utworzenie do 2010 roku strefy wolnego handlu. Budżet programu Meda II na lata 2000–2006 to 5,350 mld euro.
Założenia i cele nie zmieniły się i były nadal realizowane w drugiej edycji programu.
Od roku 2007 program Meda zastąpiony został przez Europejski Instrument Sąsiedztwa i Partnerstwa.

</doc>
<doc id="716446" url="https://pl.wikipedia.org/wiki?curid=716446" title="Amonit">
Amonit



</doc>
<doc id="716447" url="https://pl.wikipedia.org/wiki?curid=716447" title="Czystiakowe">
Czystiakowe

Czystiakowe () – miasto na Ukrainie, w obwodzie donieckim, w Donieckim Zagłębiu Węglowym; wydobycie węgla kamiennego; przemysł elektrotechniczny, maszynowy, drzewny, mineralny; muzeum. Od 2014 znajduje się pod kontrolą Donieckiej Republiki Ludowej.
17 lipca 2014 roku niedaleko wsi Hrabowe w pobliżu ówczesnego Torezu doszło do katastrofy lotu Malaysia Airlines 17.
Nazwa.
Od 1964 do 12 maja 2016 miasto nosiło nazwę Torez (ukr. Торез) na cześć francuskiego komunisty Maurice'a Thoreza. 

</doc>
<doc id="716449" url="https://pl.wikipedia.org/wiki?curid=716449" title="Juga (hospodar mołdawski)">
Juga (hospodar mołdawski)

Juga (rum. "Iuga Vodă;" zm. po 1403) – hospodar Mołdawii w latach 1399–1400.
Jego pochodzenie nie jest pewne. Przypuszcza się, że nie pochodził z mołdawskiej rodziny panującej. Natomiast zdaniem J. Tęgowskiego był synem Żurża, bratankiem Piotra I i Romana I. W literaturze bywa niekiedy łączony z Jerzym Koriatowiczem, władcą Podola.
Władcą Mołdawii został w 1399, po śmierci Stefana I. W 1400 stracił jednak tron w wyniku interwencji Mirczy Starego, który osadził na mołdawskim tronie Aleksandra Dobrego, a Jugę wziął do niewoli.

</doc>
<doc id="716450" url="https://pl.wikipedia.org/wiki?curid=716450" title="Czystiakowo">
Czystiakowo



</doc>
<doc id="716451" url="https://pl.wikipedia.org/wiki?curid=716451" title="Komórki Schwanna">
Komórki Schwanna



</doc>
<doc id="716453" url="https://pl.wikipedia.org/wiki?curid=716453" title="Tichorieck">
Tichorieck

Tichorieck () – miasto w Rosji, w Kraju Krasnodarskim, siedziba administracyjna rejonu tichorieckiego. W 2021 roku liczyło ok. 56 tys. mieszkańców. Ośrodek przemysłu maszynowego, spożywczego, lekkiego i materiałów budowlanych; węzeł kolejowy. W mieście znajdują się: muzeum historyczno-krajoznawcze i zabytkowy dworzec kolejowy z 1886 roku.
Od sierpnia 1991 roku stacjonuje tu 627 Gwardyjski Szkolny Tarnopolski Pułk Lotniczy odznaczony orderem Kutuzowa.
Historia.
Miejscowość została założona jako osada przy utworzonej w 1874 roku stacji Tichorieckaja (Kolej Władykaukaska). Prawa miejskie zostały nadane w 1926 roku.

</doc>
<doc id="716458" url="https://pl.wikipedia.org/wiki?curid=716458" title="Tichwin">
Tichwin

Tichwin () – miasto w Rosji, w obwodzie leningradzkim, nad Tichwinką.
Miasto jest dość dużym centrum przemysłowym i kulturalnym, węzłem komunikacyjnym.
Urodził się tutaj kompozytor Nikołaj Rimski-Korsakow.

</doc>
<doc id="716462" url="https://pl.wikipedia.org/wiki?curid=716462" title="Tigre">
Tigre

Tigre – miasto w Argentynie, zespole miejskim Buenos Aires, nad rzeką Luján.
Liczba mieszkańców w 2003 roku wynosiła ok. 306 tys.

</doc>
<doc id="716463" url="https://pl.wikipedia.org/wiki?curid=716463" title="Uwe Hohn">
Uwe Hohn

Uwe Hohn (ur. 16 lipca 1962 w Rheinsbergu) – wschodnioniemiecki lekkoatleta, oszczepnik. Rekordzista świata - jako pierwszy i jedyny w historii rzucił oszczepem ponad 100 metrów (104,80 m - 20 lipca 1984 roku w Berlinie). Ukończył studia w Instytucie Kultury Fizycznej. W latach kariery zawodniczej był oficerem Armii Ludowej NRD.
Kariera zawodnicza.
Już w wieku 15 lat Hohn został mistrzem Spartakiady Młodzieży NRD. W 1979 roku ponownie zwyciężył w tych zawodach. W roku 1981 Hohn został mistrzem Europy juniorów. Wygrał także zawody przyjaźni. Rok 1982 to kolejny sukces - z wynikiem 91,34 m zdobył tytuł mistrza Europy na zawodach w Atenach. Wiosną 1984 r. pobił rekord Europy wynikiem 99,52 m na zawodach w Poczdamie, bijąc poprzedni rekord, należący do Węgra Ferenca Paragi o 280 cm. Tym samym zbliżył się do rekordu świata Amerykanina Toma Petranoffa, który wynosił wówczas 99,72 m. W lipcu tegoż roku, podczas zawodów Olimpische Tag w Berlinie posłał oszczep na odległość 104,80 m.
Po zakończeniu kariery.
Uwe Hohn po zakończeniu kariery był między innymi trenerem. Jednym z jego zawodników był najlepszy polski oszczepnik przełomu XX i XXI wieku Dariusz Trafas.
Życie osobiste.
W 1983 roku Uwe Hohn wziął ślub i posiada dwójkę dzieci. Ma 1,98 metra (6 stóp 6 cali) wzrostu, a jego waga w trakcie zawodów wynosiła 112 kg.

</doc>
<doc id="716464" url="https://pl.wikipedia.org/wiki?curid=716464" title="Luján">
Luján



</doc>
<doc id="716465" url="https://pl.wikipedia.org/wiki?curid=716465" title="William Paley">
William Paley

William Paley (lipiec 1743 – 25 maja 1805) – angielski teolog, apologeta chrześcijaństwa, filozof i utylitarysta, przedstawiciel tzw. teologii naturalnej, autor najbardziej znanej wersji argumentu z projektu, zwanej analogią zegarmistrza, odwołującej się do nieprawdopodobieństwa przypadkowego powstania zegarka, przedstawionej w książce "Natural Theology; or, Evidences of the Existence and Attributes of the Deity". 
William Paley w "Teologii naturalnej" wyjaśniał stan przyrody, w którym zwierzęta pożerają się nawzajem, a rośliny odbierają sobie dostęp do światła i wody (co wcześniejsza teologia biblijna uznawała za efekt grzechu pierworodnego) jako zamierzony przez Boga sposób doskonalenia się wszystkich istot.

</doc>
<doc id="716471" url="https://pl.wikipedia.org/wiki?curid=716471" title="Aktywacja koronowa">
Aktywacja koronowa



</doc>
<doc id="716472" url="https://pl.wikipedia.org/wiki?curid=716472" title="María Blanchard">
María Blanchard

María Blanchard właściwie María Gutiérrez Blanchard (ur. 1881 w Santanderze, zm. 1932 w Paryżu) – hiszpańska malarka aktywna głównie w Paryżu.
Studiowała w Madrycie i w Paryżu, gdzie od 1916 mieszkała na stałe. Pod wpływem przyjaciół Jacques’a Lipchitza, Jeana Metzingera i Juana Grisa tworzyła modernistyczne kompozycje figuralne w stylu zbliżonym do kubizmu. Jej prace odznaczają się melancholią i smutkiem, malarka przedstawiała często dzieci i sceny macierzyńskie, w porównaniu do innych kubistów stosowała bogatszą paletę. Wystawiała swoje prace we Francji i Belgii, m.in. w Salonie Niezależnych.
Artystka urodziła się niepełnosprawna fizycznie, kalectwo miało wpływ na tematykę i nastrój jej obrazów.

</doc>
<doc id="716474" url="https://pl.wikipedia.org/wiki?curid=716474" title="Mark Polansky">
Mark Polansky

Mark Lewis Polansky (ur. 2 czerwca 1956 w Paterson) – amerykański astronauta, inżynier, pilot wojskowy, oficer United States Air Force.
Wykształcenie i służba wojskowa.
Jako pilot wylatał ponad 5000 godzin na więcej niż trzydziestu typach samolotów.
Kariera astronauty.
Misja STS-98 (Atlantis F-23).
7 lutego 2001 po raz pierwszy poleciał w kosmos. Był pilotem wahadłowca podczas wyprawy STS-98, którą dowodził Kenneth Cockrell. W składzie załogi znajdowali się ponadto specjaliści misji: Robert Curbeam (MS-1), Marsha Ivins (MS-2) oraz Thomas D. Jones (MS-3). Podstawowym zadaniem wyznaczonym astronautom było dostarczenie na Międzynarodową Stację Kosmiczną (ISS) modułu Destiny. Dwa dni po starcie, 9 lutego, prom przycumował do stacji. 10 lutego dwójka astronautów przez ponad siedem i pół godziny pracowała na zewnątrz ISS. W tym czasie za pomocą manipulatora RMS załoga przemieściła z ładowni moduł Destiny i przyłączyła go do stacji orbitalnej. Podczas drugiego, blisko siedmiogodzinnego spaceru kosmicznego, który miał miejsce 12 lutego, Curbeam i Jones zainstalowali na nowym module łącznik PMA-2. Dwa dni później podczas trzeciego wyjścia w otwarty kosmos obaj astronauci w ciągu ponad pięciu godzin skontrolowali połączenia hydrauliczne systemu chłodzenia Destiny, zainstalowali nową antenę oraz przetestowali mały plecak napędowy SAFER ("Simplified Aid For EVA Rescue"). 16 lutego prom odłączył się od stacji orbitalnej i po dwukrotnym przesunięciu terminu przyziemienia 20 lutego wylądował w kalifornijskiej bazie Edwards.

</doc>
<doc id="716475" url="https://pl.wikipedia.org/wiki?curid=716475" title="Târnăveni">
Târnăveni

Târnăveni (węg. "Dicsőszentmárton", niem. "Sankt-Martin") – miasto w Rumunii, w Siedmiogrodzie (okręg Marusza), nad rzeką Târnava Mică.
Liczba mieszkańców w 2003 roku wynosiła ok. 26 tys.

</doc>
<doc id="716476" url="https://pl.wikipedia.org/wiki?curid=716476" title="The Honeymooners">
The Honeymooners



</doc>
<doc id="716481" url="https://pl.wikipedia.org/wiki?curid=716481" title="Tocopilla">
Tocopilla

 
Tocopilla – miasto w północnym Chile, nad Oceanem Spokojnym.
Liczba mieszkańców w 2003 roku wynosiła ok. 31 tys.

</doc>
<doc id="716488" url="https://pl.wikipedia.org/wiki?curid=716488" title="Tokmak">
Tokmak



</doc>
<doc id="716490" url="https://pl.wikipedia.org/wiki?curid=716490" title="Tokmak (Ukraina)">
Tokmak (Ukraina)

Tokmak (ukr. "Токмак", do 1962 Wielki Tokmak) – miasto w południowo-wschodniej części Ukrainy pod okupacją rosyjską, w obwodzie zaporoskim, nad rzeką Tokmak.
Stacja kolejowa nosi dawną nazwę - Wielki Tokmak .

</doc>
<doc id="716491" url="https://pl.wikipedia.org/wiki?curid=716491" title="Marie Laurencin">
Marie Laurencin

Marie Laurencin (ur. 31 października 1883 w Paryżu, zm. 8 czerwca 1956) – francuska malarka i graficzka. Była pierwszą kobietą malującą w stylu kubistycznym. 
Życiorys.
Była nieślubnym dzieckiem nieznanego ojca. W wieku 18 lat uczęszczała do szkoły w Sèvres, gdzie uczyła się rysunku na porcelanie. Następnie wróciła do Paryża i kontynuowała naukę rysunku w Akademii Humberta, gdzie poznała Georges'a Bracque'a.
Laurencin należała do kręgu paryskiej awangardy malarskiej, która związana była z Bateau Lavoir na Montmartre. W 1907 wzięła udział w salonie niezależnych, przedstawiając swe prace z pierwszego okresu. Znana była z tworzenia idealizowanych portretów kobiecych. W tym samym roku (1907) Pablo Picasso zaznajomił ją z poetą awangardowym Guillaume'em Apollinaire'em, którego była wielką miłością i muzą (do 1912). Mówił o niej: „Ona jest wesoła, dobra, dowcipna, ma taki talent. Jest małym słoneczkiem. To ja w kobiecej postaci!”. Przed I wojną światową prezentowała swoje portrety kobiet na wystawach we Francji i USA. Często gościła w salonie Gertrudy Stein. Była ilustratorką, m.in. "Alicji w Krainie Czarów".
Na początku I wojny światowej poślubiła Niemca barona Ottona von Waëtjena, z którym schroniła się w Hiszpanii. Rozwiodła się z nim w 1920 i powróciła do Paryża. W 1915 miała romans z Nicole Groult.
W latach 20. XX wieku uznawano ją za najlepszą malarkę we Francji. Malowała portrety paryskich celebrytów i produkowała dekoracje teatralne, w szczególności dla Baletów Rosyjskich. W 1925 zatrudniła jako służącą Suzanne Moreau, która została jej kochanką i muzą. W 1954 adoptowała ją.
Upamiętnienie.
W 1983 w prefekturze Nagano w Japonii otwarto Musée Marie Laurencin. W muzeum znajduje się ponad 500 jej prac oraz archiwum.

</doc>
<doc id="716493" url="https://pl.wikipedia.org/wiki?curid=716493" title="Toledo (Filipiny)">
Toledo (Filipiny)

Toledo – miasto na Filipinach, na zachodnim wybrzeżu wyspy Cebu.
Liczba mieszkańców w 2003 roku wynosiła ok. 149 tys.

</doc>
<doc id="716495" url="https://pl.wikipedia.org/wiki?curid=716495" title="Keri (wyspa)">
Keri (wyspa)

Keri () – wyspa położona przy północnym wybrzeżu Estonii w Zatoce Fińskiej. Razem z wyspami Äksi i Prangli tworzy mały archipelag należący do gminy Viimsi w prowincji Harjumaa. Jest to wysunięta najbardziej na północ estońska wyspa (59°41' N). Jej powierzchnia wynosi 3,1 ha. Wyspa nie ma stałych mieszkańców. Na wyspie znajduje się latarnia morska wybudowana w 1803 roku. 25 listopada 1997 roku latarnię wpisano na listę narodowych zabytków Estonii pod numerem 9500.
Latarnia morska.
Zbudowana w 1803, zniszczona w znacznym stopniu podczas wojny w 1854, została odbudowana w 1858. Prace renowacyjne w latach 1959, 1987. Latarnia ma budowę dwuczęściową i jest wysoka na 31 metrów. Co 15 sekund nadaje długi, dwusekundowy, biały sygnał świetlny.

</doc>
<doc id="716496" url="https://pl.wikipedia.org/wiki?curid=716496" title="Samochodowiec">
Samochodowiec

Samochodowiec (ang. Car Carrier lub Pure Car Carrier) – specjalny statek do przewozu samochodów. 
Ponieważ samochody jako ładunek zajmują dużo przestrzeni przy stosunkowo niewielkiej masie, przewożenie większej ich liczby na typowych statkach drobnicowych powodowało małe wykorzystywanie nośności, a co za tym idzie, generowało duże koszty. Do przemieszczania dużej liczby samochodów zaprojektowano i zbudowano statki mogące pomieścić kilka tysięcy samochodów osobowych. Przestrzeń ładunkowa takiego statku jest podzielona na wiele pokładów o małej wysokości. Część pokładów jest ruchoma w pionie, co pozwala ładować samochody o różnej wysokości. Załadunek i rozładunek samochodów odbywa się w systemie ro-ro, czyli przez odpowiednie furty z rampami na rufie i burtach statku, łączące pokłady z nabrzeżem. Dzięki temu czas załadunku został skrócony do kilku-kilkunastu godzin. Po załadowaniu samochody są mocowane za pomocą łańcuchów lub pasów do odpowiednich uchwytów na pokładach.
Samochodowce dzieli się na oceaniczne i dowozowe (wożące samochody między portami, do których zawijają większe samochodowce oceaniczne, a portami drugorzędnymi).

</doc>
<doc id="716499" url="https://pl.wikipedia.org/wiki?curid=716499" title="Hermanice">
Hermanice

Hermanice (niem. Hermanitz) – osiedle (jednostka pomocnicza) miasta Ustroń (nr 7), do 1954 roku wieś na Śląsku Cieszyńskim, położona na północ od centrum Ustronia.
W Hermanicach znajdują się m.in.: supermarkety, bary, zakłady fryzjerskie, warsztaty samochodowe, kwatery prywatne, przedszkole miejskie. Przez dzielnicę przebiega linia autobusowa prywatnego przewoźnika „Wispol” (linia Bielsko-Biała-Wisła).
Historia.
Wzmiankowane po raz pierwszy w 1484 r. Znajdowały się wówczas w granicach księstwa cieszyńskiego, będącego od 1327 r. lennem Królestwa Czech.
Hermanice były wsią szlachecką. W XVII w. należały do Tschammerów – jednego z najznaczniejszych rodów Śląska Cieszyńskiego, a od 1751 r. – wraz z sąsiednim Nierodzimiem – do barona Rossa von Thorntonn. Już w XIX w. związały się z sąsiednim Ustroniem – za sprawą huty, która w latach 70. XIX w. wybudowała tu kolonię 20 domów dla 80 rodzin swoich pracowników. W 1837 r. przeniesiono tu z Ustronia Polany tamtejszą papiernię: ręcznego wytwarzania papieru zaniechano w niej dopiero w 1881 r., a ostatni papiernik, Jan Matloch, wytwarzał tu tekturę i szary papier pakowy do 1933 r.
Hermanice od 1879 r. należały do ustrońskiej gminy szkolnej.
Według austriackiego spisu ludności z 1900 r. w 73 budynkach w Hermanicach na obszarze 368 hektarów (3,68 km²) mieszkało 985 osób, co dawało gęstość zaludnienia równą 267,7 os./km². z czego 525 (53,3%) mieszkańców było katolikami, 442 (44,9%) ewangelikami a 8 (0,8%) wyznawcami judaizmu, 929 (94,3%) było polsko- a 52 (5,3%) niemieckojęzycznymi. Do 1910 r. liczba budynków wzrosła do 77 a mieszkańców do 917, z czego 907 było zameldowanych na stałe, 861 (94,9%) było polsko- a 46 (5,1%) niemieckojęzycznymi, 411 (44,8%) było katolikami, 501 (54,6%) ewangelikami a 5 (0,5%) żydami.
Po zakończeniu I wojny światowej tereny, na których leży miejscowość – Śląsk Cieszyński stał się punktem sporu pomiędzy Polską i Czechosłowacją. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego, który podlegał organizacyjnie 15 kompanii w Ustroniu.
W grudniu 1945 r. Hermanice zostały włączone do utworzonej gminy Ustroń, 13 listopada 1954 stały się integralną częścią Ustronia w związku z nadaniem mu statusu osiedla (i zniesieniem gminy Ustroń) a w 31 grudnia 1956 stały się częścią miasta Ustronia (po nadaniu osiedlu Ustroń praw miejskich).
Zabytki.
Po wschodniej stronie starej drogi do Skoczowa istnieje zabytkowy zespół dworski, w skład którego wchodzą: dwór z II połowy XVIII w., piętrowy, murowany z kamienia, nakryty czterospadowym dachem łamanym z oryginalną, kołkowaną więźbą dachową, zabudowania gospodarcze oraz prowadząca do dworu aleja wysadzana lipami.
Dalej, w stronę Skoczowa, przy Skoczowskiej 76 znajdują się obiekty dawnego folwarku z XIX w., w tym dwa w pełni zachowane z dachem mansardowym oraz jeden zbudowany w połowie XX w. na fundamentach folwarcznych. Obecnie znajdują się tam supermarket Spar i hurtownie.
Przy ul. Skoczowskiej 88 rosną dwie lipy drobnolistne – pomniki przyrody.
Inne.
Miejscowa parafia oo. dominikanów pw. NMP Królowej Polski jest od 1990 organizatorem popularnych wakacyjnych Dominikańskich Kolokwiów Młodzieżowych, przeznaczonych dla uczniów szkół średnich i studentów.

</doc>
<doc id="716501" url="https://pl.wikipedia.org/wiki?curid=716501" title="Totonicapán (miasto)">
Totonicapán (miasto)

Totonicapán – miasto w południowo-zachodniej Gwatemali, ośrodek administracyjny departamentu Totonicapán. Według danych statystycznych z 2012 roku liczba mieszkańców wynosiła 56 704 osób. 
Totonicapán leży około 160 km na zachód od stolicy kraju – miasta Gwatemala. Miejscowość leży na wysokości 2457 metrów nad poziomem morza, w górach Sierra Madre de Chiapas.
Gmina San Totonicapán.
Miejscowość jest także siedzibą władz gminy o tej samej nazwie, która jest jedną z ośmiu gmin w departamencie. W 2012 roku gmina liczyła 134 373 mieszkańców. Gmina jak na warunki Gwatemali jest średniej wielkości, a jej powierzchnia obejmuje 328 km².

</doc>
<doc id="716507" url="https://pl.wikipedia.org/wiki?curid=716507" title="Święta Teresa">
Święta Teresa

Zobacz też.
W innych językach:

</doc>
<doc id="716508" url="https://pl.wikipedia.org/wiki?curid=716508" title="Lilla Weneda">
Lilla Weneda

Lilla Weneda. Tragedia w pięciu aktach – utwór historiozoficzny napisany przez Juliusza Słowackiego w roku 1839, a wydany w 1840 w Paryżu. Tragedia pisana częściowo wierszem białym, częściowo rymowanym. Została wystawiona 23 czerwca 1863 w teatrze Skarbkowskim we Lwowie. Po raz pierwszy utwór był wydany wraz z listem do Zygmunta Krasińskiego, wierszem "List do Aleksandra H." (Hołyńskiego) i "Grobem Agamemnona". Stanowił inspirację malarską dla m.in. Jacka Malczewskiego i Ferdynanda Ruszczyca. Miał też wpływ na twórczość Antoniego Langego ("Wenedzi"), Marii Pawlikowskiej-Jasnorzewskiej ("Róża, lasy i świat"), a także wielu innych pisarzy, młodopolskich i nie tylko.
Tragedia podbitego narodu Wenedów przedstawiona jest w utworze w stylistyce bliskiej mitologii celtyckiej, osjanizmowi i mitologii nordyckiej. W celu zdemaskowania postaw upadłych moralnie bohaterów utworu, instytucji i grup społecznych, poeta posłużył się elementami groteski (pomimo wierności zasadom budowania tragedii). Słowacki w tym dziele nawiązał do propagowanej wtedy przez historyków teorii podboju, która wyjaśniała źródła struktury narodu polskiego i dwoistość jego istoty. W szczególności, oparł się na ideach zaprzyjaźnionego z nim Fryderyka Henryka Lewestama, który uważał, że Polacy są częściowo pochodzenia celtyckiego; spowodowało to że zaczerpnął wątki i motywy z literatury irlandzkiej a także innych literatur Europy Zachodniej. Interpretacja teorii Lewestama była swobodna, i stanowiła ona tylko jedno ze źródeł inspiracji. Utwór powstał po upadku powstania 1830, z tej perspektywy poeta nadaje dodatkowe znaczenie ówczesnej sytuacji Polaków i ukazuje sens dziejów narodowych. Klęski dopatruje się nie tyle w braku bohaterstwa, co w fatalizmie dziejowym, dwoistości ideowej narodu i jego oczekiwaniu na niezwykłe przemiany (motyw magicznej harfy, podobnej do tej, jaką miał ponoć irlandzki bóg Dagda, a która miała "zwyciężyć narody"). Nadzieję poeta widzi jedynie w heroicznej ofierze.
Akcja utworu rozgrywa się w rejonie jeziora Gopło, w czasie przedhistorycznym. Ukazuje najazd Lechitów - Słowian inspirowanych przez nordycką królową Gwinonę na celtyckich Wenedów. Wenedowie ponoszą rozpaczliwą klęskę, której przyczyną jest nieokreślona klątwa; naród ten nie może być w żaden sposób ocalony – jedynie królewska harfa mogłaby go zbawić, lecz zabierają ją najeźdżcy i nie udaje się jej odzyskać. O harfie można powiedzieć, że symbolizuje poezję tyrtejską, jednakże jak to zwykle bywa z symbolami, można dokonywać tu szerokiej interpretacji. Można przede wszystkim postawić pytanie, czy poezja w ogóle ma moc sprawczą, czy słowo posiada moc, czy jest bezsilne. Tytułowa Lilla Weneda jest miłującą pokój, łagodną harfiarką; daremnie usiłuje ona ocalić najbliższych i zapobiec zagładzie, na wzór niektórych bohaterek antycznych. Sens beznadziejnej walki rozumie druga z dwóch córek króla – stylizowana na druidkę literatury romantycznej, podobna do Normy Belliniego Roza Weneda, która przepowiada tragedię już w Prologu i wydaje się wciąż popychać Wenedów do klęski. Podczas rozmowy z Harfiarzem wieszczy jednak, że zapłodnią ją "popioły rycerzy", a ona sama będzie uświęcona na wzór chrześcijańskiej Marii ("Kto konając we mnie uwierzy, / skona spokojny:/ Ja go zemszczę lepiej od ognia i wojny, / lepiej niż sto tysięcy wroga, / Lepiej od Boga..."). Każdy z pierwszych czterech aktów zamyka pieśń Chóru Dwunastu Harfiarzy interpretująca poprzednie wydarzenia. Akt V kończy się wielką klęską Wenedów, śmiercią Lilli Wenedy, jej ojca - Derwida, dwóch braci: Lelum i Polelum, wreszcie ukazaniem się zwycięskiej "Bogarodzicy". Choć dramat ma strukturę zamkniętą, nie sposób jednoznacznie zinterpretować znaczenia ostatniej sceny, szczególnie w kontekście przepowiedni Rozy.
Z względu na wymowę dramatu i pojawiający się wątek walki o wolność, Lilla Weneda wybrana została w 1946 jako utwór premierowy na otwarcie Teatru Polskiego w zrujnowanej Warszawie.
Pomnik Lilli Wenedy w Krakowie.
W 1884 r. na krakowskich Plantach ustawiony został pomnik dla uczczenia Juliusza Słowackiego, który przedstawia Lillę Wenedę. Pierwotnie był on wykonany z kamienia pińczowskiego, ale okazał się on materiałem niezbyt trwałym i uległ dosyć szybko zniszczeniu.
Obecny pomnik odlany został z brązu w 1897 r. Fundatorem monumentu był dr Henryk Jordan, a jego autorem Alfred Daun. Na niewielkim postumencie ustawionym prawie bezpośrednio na poziomie gruntu znajduje się postać Lilli Wenedy, która zdaje się wzlatywać ku górze, niemal odrywając się od cokołu. Postument jest ozdobiony motywami roślinnymi i widnieje na nim duży napis: "Lilla Weneda". Pomnik usytuowany jest na skraju plantowego ogrodu „Przy Floriance”, u wylotu ul. Łobzowskiej, dochodzącej w tym miejscu do ul. Dunajewskiego, w nieco mniej uczęszczanym zakątku Plant.

</doc>
<doc id="716509" url="https://pl.wikipedia.org/wiki?curid=716509" title="Katolicki Kościół Etiopski">
Katolicki Kościół Etiopski



</doc>
<doc id="716512" url="https://pl.wikipedia.org/wiki?curid=716512" title="Stefan I (hospodar mołdawski)">
Stefan I (hospodar mołdawski)

Stefan I (zm. 12 lub 16 sierpnia 1399) – hospodar Mołdawii w latach 1394–1399.
Jego pochodzenie jest sporne. Zdaniem J. Demela był synem Costei oraz Małgorzaty Muszaty, córki Bogdana I (a zarazem bratem poprzedników na tronie mołdawskim, Piotra I i Romana I). Zdaniem J. Tęgowskiego był synem Latca (syna Bogdana I) i jego żony Anastazji. Zdaniem D. Musialika mógł być siostrzeńcem, a nie bratem Piotra I i Romana I.
Objął tron mołdawski w 1394, po usunięciu zeń Romana I wskutek niepowodzeń w prowadzonej przez tego ostatniego polityce antypolskiej. W styczniu 1395 złożył hołd polskiej parze królewskiej – Władysławowi Jagielle i Jadwidze Andegaweńskiej. W tym samym roku odparł pod Hindău (dzis. Ghindăoani w okręgu Neamţ) najazd węgierski. Prawdopodobnie poległ w bitwie nad Worsklą, wspomagając wojska litewskie.
W 1394 lub 1395 poślubił Ryngałłę, siostrę litewskiego księcia Witolda Kiejstutowicza. Przypuszcza się, że z tego małżeństwa pochodził syn Witold.

</doc>
<doc id="716513" url="https://pl.wikipedia.org/wiki?curid=716513" title="Kościół Katolicki obrządku etiopskiego">
Kościół Katolicki obrządku etiopskiego



</doc>
<doc id="716514" url="https://pl.wikipedia.org/wiki?curid=716514" title="Maud Earl">
Maud Earl

Maud Earl (ur. 1864 w Londynie, zm. 1943 w Nowym Jorku) – angielska malarka.
Życiorys.
Ukończyła Royal Female School of Art. Jej ulubionym motywem w malarstwie były psy. Tradycje malarskie w jej rodzinie były bardzo silne, ponieważ malowali także jej ojciec, George Earl, wuj Thomas Earl i brat Percy Earl. Podobnie jak Maud, najczęstszym tematem ich prac były zwierzęta, jednak żaden z członków jej rodziny nie odniósł takich sukcesów jak ona. Do popularyzacji jej malarstwa przyczyniło się wydanie reprodukcji obrazów przez Photographische Gesellschaft w Berlinie .
W 1916 roku wyjechała do USA. Zmarła w 1943 roku i została pochowana na cmentarzu w Sleepy Hollow w stanie Nowy Jork.

</doc>
<doc id="716515" url="https://pl.wikipedia.org/wiki?curid=716515" title="Huracán Comodoro Rivadavia">
Huracán Comodoro Rivadavia

Club Atlético Huracán de Comodoro Rivadavia − argentyński klub piłkarski z siedzibą w mieście Comodoro Rivadavia leżącym w prowincji Chubut.
Historia.
Klub założony został 22 grudnia 1927 roku i gra obecnie w czwartej lidze argentyńskiej Torneo Argentino B.

</doc>
<doc id="716517" url="https://pl.wikipedia.org/wiki?curid=716517" title="Club Atlético Huracán de Comodoro Rivadavia">
Club Atlético Huracán de Comodoro Rivadavia



</doc>
<doc id="716520" url="https://pl.wikipedia.org/wiki?curid=716520" title="Bodziec warunkowy">
Bodziec warunkowy

Bodziec warunkowy albo "sygnał warunkowy". W teorii odruchów warunkowych jest to pierwotnie obojętny lub mający inne znaczenie bodziec, który regularnie poprzedzając bodziec bezwarunkowy nabiera znaczenia wyzwalającego reakcje związane i typowe dla bodźca bezwarunkowego, z którym był kojarzony. W przypadku warunkowania instrumentalnego bodziec warunkowy jest sygnałem określonej sytuacji, oznacza że zwierzę może lub powinno wykonać konkretny ruch aby móc zaspokoić jakąś swoją potrzebę np. otrzymać porcję wody.
Przykład.
Eksperymentator zapala czerwone światło i zaraz potem daje głodnemu psu jedzenie. Po kilku takich próbach pies zaczyna wydzielać soki żołądkowe i ślinę już na widok czerwonej lampki. Owa czerwona lampka pierwotnie jest nic nie znaczącym sygnałem, ale po kilku zdarzeniach staje się "sygnałem warunkowym", czyli zdobywa moc wywoływania reakcji bezwarunkowej (tu: ślinienia się).

</doc>
<doc id="716522" url="https://pl.wikipedia.org/wiki?curid=716522" title="Jan Karol Dolski">
Jan Karol Dolski

Jan Karol Dolski herbu Kościesza (ur. 1637, zm. 29 kwietnia 1695) – marszałek wielki litewski w 1691 roku, marszałek nadworny litewski w 1685 roku, podczaszy litewski w 1676 roku, krajczy litewski w 1670 roku, marszałek piński w latach 1666–1676, podkomorzy piński w 1662 roku, podstoli słonimski w 1656 roku, starosta piński, ekonom olicki. 
W czasie potopu szwedzkiego, na czele własnej chorągwi wziął udział w bitwie pod Warszawą. Uczestniczył w kampaniach wojny polsko-rosyjskiej 1654-1667.
Poseł sejmiku wołkowyskiego na sejm 1661 roku. Poseł sejmiku pińskiego powiatu pińskiego na sejm wiosenny 1666 roku. Jako pułkownik wziął w 1666 udział w tłumieniu rokoszu Lubomirskiego. W latach 1667 i 1668 był posłem na Sejm. Na sejmie 1667 roku wyznaczony z Koła Poselskiego komisarzem do zapłaty wojsku Wielkiego Księstwa Litewskiego. Poseł sejmiku pińskiego na sejm nadzwyczajny abdykacyjny 1668 roku.
Był elektorem Michała Korybuta Wiśniowieckiego z województwa brzeskolitewskiego w 1669 roku. W 1670 został krajczym wielkim litewskim. Był członkiem konfederacji kobryńskiej wojsk Wielkiego Księstwa Litewskiego w 1672 roku. Walczył w bitwie pod Chocimiem w 1673. Elektor Jana III Sobieskiego z powiatu pińskiego w 1674 roku. Poseł na sejm koronacyjny 1676 roku. Sejm tego roku przyznał mu gratyfikację w wysokości 20 000 złp za "męstwo i odwagę". Poseł na sejm 1677 roku, sejm 1683 roku, poseł sejmiku pińskiego na sejm 1681 roku. Na Sejmie 1678/1679 wybrany deputatem do rady przy boku króla. W 1685 mianowany marszałkiem nadwornym litewskim, a w 1691 marszałkiem wielkim.
Założył na Wołyniu miasteczko "Nowy Dolsk", dzisiejszy Lubieszów, gdzie Dolski wzniósł drewniany pałac i kolegium pijarów.

</doc>
<doc id="716523" url="https://pl.wikipedia.org/wiki?curid=716523" title="Wzgórza Szklarskie">
Wzgórza Szklarskie

Wzgórza Szklarskie – wzgórza w południowo-zachodniej Polsce, na Śląsku, na Przedgórzu Sudeckim, stanowiące mikroregion Wzgórz Niemczańsko-Strzelińskich, w województwie dolnośląskim.
Lokalizacja.
Pasmo wzgórz położone jest po zachodniej stronie doliny Ślęzy, na południe od miejscowości Niemcza, w południowo-zachodniej części Wzgórz Niemczańsko-Strzelińskich. Od wschodniej strony wzgórza doliną Ślezy oddzielone są od Wzgórz Dobrzenieckich, od północy i zachodu graniczą z Wzgórzami Gumińskimi, a od południa z Obniżeniem Ząbkowickim. Obszar Wzgórz objęty jest obszarem chronionego krajobrazu.
Opis.
Jest to niewielkie pasmo wzgórz będące podjednostką Wzgórz Niemczańsko-Strzelińskich, terenu o podobnym charakterze. Pasmo ma długość ponad 8 kilometrów i rozciąga się na linii północ – południe, od okolic miejscowości Niemcza do granic miejscowości Ząbkowice Śląskie. Są to niewysokie, w większości bezleśne wzniesienia nieprzekraczające 400 m n.p.m., opadające w kierunku wschodnim do doliny Ślęzy. Zachodnie zbocza pasma ogranicza Szklarka i są bardziej strome. Najwyższym szczytem pasma jest Siodlasta (384 m n.p.m.) położona na południowym krańcu pasma, niedaleko od miejscowości Siodłowice.
Rzeźba.
Wzgórza charakteryzują się urozmaiconą rzeźbą terenu o płaskich wierzchowinach wzniesień i średnim nachyleniu zboczy pasma, w które wcinają się doliny potoków. Mają charakterystyczną strukturę dla grzbietów i wzgórz wyspowych oraz przedgórzy o cechach twardzieli i ostańców. Naturalne odsłonięcia skalne są stosunkowo rzadkie i ograniczają się jedynie do zboczy i wciętych dolin potoków. Wzgórza, charakteryzując się płaskimi wierzchowinami i łagodnymi stokami, tworzą różnice wysokości terenu sięgające ok. 160 m. Najwyższe wzniesienia występują w południowej części wzgórz.
Budowa geologiczna.
Wzgórza zajmują północno-wschodni fragment bloku przedsudeckiego, na oderwanym i wypiętrzonym fragmencie Masywu Czeskiego. Obszar ten powstał w czasie najstarszych ruchów górotwórczych i nie podlegał zmianom w czasie późniejszych fałdowań. Ostateczny wygląd pasmo otrzymało w okresie epoki lodowcowej, kiedy to lądolód skandynawski naniósł w doliny i obniżenia grubą warstwę osadów. Wzgórza mają złożona budowę geologiczną, zbudowane są ze skał metamorficznych metamorfiku niemczańsko-kamienieckiego, są to łupki krystaliczne, głównie łupki dwułyszczykowe i gnejsy biotytowe z wkładkami gnejsów leptytowych. Występują również serpentynity, magnezyty, wapienie krystaliczne. Wśród skał metamorficznych tkwią tzw. sjenity niemczańskie. W utworach czwartorzędowych przeważają plejstoceńskie lessy, utwory lessopodobne, plejstoceńskie piaski i żwiry lodowcowe oraz gliny zwałowe.
Krajobraz.
Krajobraz jest urozmaicony i ma walory krajobrazowe. Cały obszar pasma jest górzysty. Pasmo przedstawia krajobraz niskich gór i wysoczyzn z wyraźnie zaznaczonymi wzniesieniami, których zbocza ponacinane są dolinami potoków i wąwozami. Szczyty są kopulaste, w większości niezalesione z wyraźnym podkreśleniem zboczy. Cały obszar wzgórz jest w niewielkim stopniu porośnięty lasem, większość obszaru zajmują łąki i pola uprawne. Krajobraz w większości przeobrażony. Pierwotny niskogórski charakter krajobrazu w większości został zachowany.
Wody.
Wzgórza Szklarskie należą do zlewiska Morza Bałtyckiego. Położone są w dorzeczu Odry. Największą rzeką jest Szklarka, lewostronny dopływy Ślęzy, zbierający wody z zachodnich zboczy wzgórz. Ze wschodnich zboczy wody odprowadzane są przez potoki stanowiące dopływy Ślęzy.
Klimat.
Klimat podgórski jest typowy dla większości obszaru Dolnego Śląska, gdzie mieszają się cechy klimatu oceanicznego kontynentalnego i górskiego. Jest to klimat ciepły, łagodny, o umiarkowanej wilgotności. Przeważają wiatry zachodnie i południowo-zachodnie. Średnia temperatura w skali roku wynosi 8 °C. Najniższe temperatury notuje się w styczniu, najwyższe w lipcu. Średnioroczne opady wynoszą około 700 mm, maksymalne opady notuje się w lipcu, minimalne w styczniu. Czas zalegania pokrywy śnieżnej wynosi około 60 dni. Wilgotność powietrza jest umiarkowana i sprzyja wegetacji roślin. Okres wegetacyjny wynosi około 220 dni i jest jednym z dłuższych w Polsce.
Roślinność i zwierzyna.
Niektóre pojedyncze wzniesienia wzgórz pokryte są lasem. W tych częściach składają się one z dębów, buków, brzóz i lip oraz sztucznie wprowadzanych monokultur świerkowych i sosnowych, które źle się tu utrzymują. W poszyciu występują: bez czarny, jarzębina, leszczyna, wierzba siwa. Z roślin chronionych występuje: dziewięćsił bezłodygowy, kopytnik pospolity, wawrzynek wilczełyko. W runie spotykamy następujące rośliny: konwalia majowa, konwalijka dwulistna, marzanka wonna, gajowiec żółty, rogownica, borówka czernica. Naturalne zbiorowiska roślinne na terenie wzgórz są niemal zupełnie zniszczone działalnością człowieka, który zajął ten teren pod uprawy. Nielicznie zachowały się małe enklawy drzew liściastych i zarośli nadpotokowych i nadrzecznych. Z ciekawych roślin zielnych spotkamy tu paprotkę zwyczajną, rozchodnik wielki i kaukaski, goździk kartuzek, wrotycz pospolity, krwawnik pospolity, żmijowiec zwyczajny, dziurawiec, ślaz dziki, wierzbówkę kiprzycę, lepnicę rozdętą, dzwonki, starce.
Faunę reprezentują ssaki: sarny, dziki, a spośród mniejszych ssaków występują zające, tchórze, łasice, kuny, wiewiórki. Płazy i gady występujące w tym rejonie to zaskrońce, padalce, traszki, żaba trawna, żaba wodna, jaszczurka żyworodna, jaszczurka zwinka. Na nasłonecznionych stokach występuje żmija zygzakowata.
Obszar wzgórz ubogi jest w ptactwo, wynika to z rolniczego charakteru terenu, braku dużych i bogatych w wodolubną roślinność zbiorników wodnych oraz ograniczoną i nierównomiernie rozmieszczoną powierzchnią lasów.
Miejscowości.
U podnóża wzgórz po ich zachodniej stronie położone są wioski Sulisławice, Ligota Mała, Nowa Wieś Niemczańska. Po wschodniej stronie wzgórz leżą wsie Przerzeczyn-Zdrój, Koźmice, Tomice, Szklary, Siodłowice.
Komunikacja.
Sieć dróg w rejonie wzgórz jest dobrze rozwinięta. Drogi lokalne to:
Turystyka.
Przez wzgórza prowadzą szlaki turystyczne:

</doc>
<doc id="716524" url="https://pl.wikipedia.org/wiki?curid=716524" title="Teresa Małgorzata Redi od Serca Jezusowego">
Teresa Małgorzata Redi od Serca Jezusowego

Św. Teresa Małgorzata od Serca Jezusowego Redi, właściwie Anna Maria Redi (ur. 15 lipca 1747 w Arezzo, zm. 7 marca 1770 we Florencji) – święta Kościoła Katolickiego, włoska karmelitanka.
1 września 1764 wstąpiła do klasztoru karmelitanek we Florencji, gdzie przyjęła imiona Teresa Małgorzata, pod którymi jest znana w literaturze hagiograficznej. Śluby zakonne złożyła 12 marca 1766 roku. Życie poświęciła służbie dla chorych.
W 1929 została beatyfikowana, a w 1934 roku kanonizowana przez papieża Piusa XI.
Jej wspomnienie obchodzone jest 7 marca.

</doc>
<doc id="716527" url="https://pl.wikipedia.org/wiki?curid=716527" title="Margaret MacDonald">
Margaret MacDonald

Margaret MacDonald, właściwie Margaret MacDonald Mackintosh (ur. 5 listopada 1865 w Tipton, zm. 10 stycznia 1933 w Chelsea) – szkocka malarka tworząca w stylu secesji.
Życiorys.
Margaret razem z siostrą Frances MacDonald podjęły studia na Glasgow School of Art. Tam zajmowała się różnymi technikami artystycznymi; obróbką metali, haftem i tekstyliami.
Razem z mężem siostry Herbertem MacNairem, MacDonald była jednym z członków zgromadzenia Glasgow School znanym jako „Four”. W jej twórczości zauważa się zamiłowanie do bladych barw, zwłaszcza bieli.
Była żoną znanego architekta Charles Rennie Mackintosha, który za życia nie został doceniony. Zmarł w biedzie. Margaret kilka lat później podzieliła los męża i zmarła w osamotnieniu i nędzy.
Architektura i wzornictwo stworzone przez Margaret i jej męża zdobyły później uznanie. Obecnie mówi się o "Glasgow Style", którego najbardziej znanym przykładem jest budynek Glasgow School of Art.

</doc>
<doc id="716529" url="https://pl.wikipedia.org/wiki?curid=716529" title="Ojciec zadżumionych">
Ojciec zadżumionych

Ojciec zadżumionych – poemat Juliusza Słowackiego z 1838 roku. Napisany prawdopodobnie we Florencji. Został wydany rok później w Paryżu w dziele "Trzy poemata". Utwór reprezentuje tzw. "poezję egzystencji" (A. Witkowska) w twórczości Słowackiego.
Opiera się na opowieści, którą Słowacki usłyszał w Al-Arisz, w trakcie podróży do Palestyny w roku 1836. Była to historia Araba, tytułowego "ojca zadżumionych", któremu ta choroba zabrała żonę i siedmioro dzieci. Mężczyzna nie buntuje się ani nie pogrąża w skrajnej rozpaczy; przyjmuje postawę bliską biblijnemu Hiobowi. Oddziela się także od świata ludzi niedotkniętych epidemią dżumy. 
W utworze nadzieja przeplata się z rozpaczą. Mężczyzna opowiada o etapach kwarantanny i kolejnych zgonach najbliższych sobie osób. W kompozycję utworu włączone są opisy pustyni, mają one podkreślić bezsilność bohaterów wobec rzeczywistości oraz bezduszność przyrody w kontraście z głębokimi rozterkami egzystencjalnymi bohatera. Narrator analizuje odbiór wrażeń poprzez własne, w tym przypadku tragiczne, przeżycia.
W 1883 poemat jako pierwsze dzieło Słowackiego został przetłumaczony na język hebrajski. Do roku 2000 utwór ukazał się jeszcze w 13 innych językach, m.in. w esperancie.

</doc>
<doc id="716533" url="https://pl.wikipedia.org/wiki?curid=716533" title="Inteligencja nieskrystalizowana">
Inteligencja nieskrystalizowana



</doc>
<doc id="716535" url="https://pl.wikipedia.org/wiki?curid=716535" title="AMW">
AMW



</doc>
<doc id="716538" url="https://pl.wikipedia.org/wiki?curid=716538" title="Czynnik g">
Czynnik g

Jest to alternatywna nazwa:

</doc>
<doc id="716539" url="https://pl.wikipedia.org/wiki?curid=716539" title="Wyspy Alaski">
Wyspy Alaski

Stan Alaska obejmuje około 2670 nazwanych wysp. Część z nich skupiona jest w południowo-wschodniej części stanu - blisko 1000, oraz w archipelagu Aleuty.
Mniejsze wyspy Alaski o powierzchni powyżej 100 km²:

</doc>
<doc id="716540" url="https://pl.wikipedia.org/wiki?curid=716540" title="Chavín de Huántar">
Chavín de Huántar

Chavín de Huántar – stanowisko archeologiczne kultury Chavín położone na północy górskich obszarów dzisiejszego Peru. W 1985 roku stanowisko zostało zapisane na listę światowego dziedzictwa UNESCO.
W okresie powstawania i istnienia miasta zaczęto uprawiać kukurydzę i wiele innych nowych roślin. Ludność zaczęła skupiać się w miasteczkach. Wysoki rozwój osiągnęła architektura sakralna. Główną postacią kultową Chavin, było bóstwo znane jako "Bóg opiekuńczy", będący rodzajem boga niebios. Z tego okresu znany jest również najwyższy bóg hybrydalny Onkoy. Był obojnakiem o wyglądzie w połowie kota, a w połowie gada.
Stanowisko archeologiczne.
Ruiny Chavín de Huántar zostały odkryte przez archeologa Julio C. Tello. Całość założenia architektonicznego została rozplanowana wzdłuż osi wschód-zachód, na powierzchni o wymiarach 150 × 75 m i składa się z budowli o charakterze kultowym. Dwie najważniejsze budowle zostały nazwane: "El Castillo" (zamek) oraz Wczesna Świątynia.
El Castillo to budowla o wymiarach 75 × 72 m, pierwotnie miała trzy kondygnacje, obecnie zachowana ruina ma wysokość 13,0 m. Cokół wykonany został z ociosanego kamienia, mury zostały ozdobione osadzonymi na trzpieniach kamiennymi głowami przypominających głowy kota oraz fryzem z wyobrażeniem kondora. Portal wejściowy obramowany został dwoma kolumnami o wysokości 2,30 m i średnicy 0,90 m. Dekorację kolumn stanowią wyobrażenia postaci ze skrzydłami, ptasimi dziobami i kłami.
Przed El Castillo znajduje się czworokątny plac otoczony murem oporowym i dwoma innymi budynkami.
Druga ważna budowla zespołu Chavín de Huántar, Wczesna Świątynia, jest starsza od „zamku”. Jej wnętrze to labirynt niskich pomieszczeń, korytarzy, pochylni i schodów. Całość zaopatrzona jest w system pionowych i poziomych kanałów wentylacyjnych, nadal czynnych.
Wewnątrz znajduje się kamienna stela nazywana "El Lanzón" – "Duża lanca". Jest to wysoki na 4,5 m granitowy monolit o trójkątnym przekroju. Cieńszy jego koniec zwrócony jest w dół, część górna przechodzi przez kamienne przekrycie krzyżujących się nad nim galerii. Galerie przecinają się pod kątem prostym, tworząc plan krzyża łacińskiego, a „sztylet” znajduje się dokładnie w osi ich przecięcia. Z uwagi na wąskie przestrzenie labiryntu przypuszcza się, że stela została ustawiona wcześniej, a później, wokół niej wzniesiono istniejącą świątynię. Ozdobą monolitu jest relief przedstawiający głowę bóstwa z kłami oraz włosami-wężami. Przypuszcza się, że pionowe ustawienie monolitu symbolizuje trzy sfery: niebo, ziemię i świat podziemny. Jego ustawienie na skrzyżowaniu galerii nawiązuje do czterech stron świata. Przenikanie „sztyletu” jest symbolem porządku i trwałości świata.
W Chavín de Huántar odnaleziono również tzw. stele Raimondiego. Jest to monolit, na którym wyryto z jeden z wczesnych wizerunków tzw. Bóstwa z berłami. 
Rzeźby wykonane w kamieniu to najbardziej charakterystyczna cecha kultury Chavín. Ich najważniejszym motywem jest kompozycja złożona z wyobrażeń kocich pysków z kłami, węży i figur geometrycznych. Pomiędzy nimi umieszczone są drapieżne zwierzęta i wizerunki bóstw.

</doc>
<doc id="716541" url="https://pl.wikipedia.org/wiki?curid=716541" title="Odwarunkowanie">
Odwarunkowanie



</doc>
<doc id="716542" url="https://pl.wikipedia.org/wiki?curid=716542" title="Wygaszanie reakcji">
Wygaszanie reakcji



</doc>
<doc id="716545" url="https://pl.wikipedia.org/wiki?curid=716545" title="Parafia Matki Boskiej Różańcowej i św. Stanisława Biskupa i Męczennika w Łodzi">
Parafia Matki Boskiej Różańcowej i św. Stanisława Biskupa i Męczennika w Łodzi

Parafia Matki Boskiej Różańcowej i św. Stanisława Biskupa i Męczennika – rzymskokatolicka parafia w dekanacie Łódź-Stoki archidiecezji łódzkiej.
Parafia usytuowana jest w dzielnicy Widzew, na Płaskowzgórzu Stokowskim. Świątynia i zabudowania parafialne ulokowane są na najwyższym wzniesieniu w mieście ok. 280 m n.p.m. Swoim obszarem obejmuje większą część osiedli Sikawa i Stoki oraz południową część osiedla Stare Moskule.Wspólnota parafialna zrzesza ok. 7500 wiernych (z czego ok. 20% uczęszcza na msze niedzielne) zamieszkujących na powierzchni ok. 13,1 km² (gęstość zaludnienia wynosi ok. 573 os./km²).
Historia.
Powstanie parafii i budowa kościoła.
Parafia powstała z inicjatywy proboszcza parafii w Mileszkach ks. dr. Witolda Nadolskiego oraz mieszkańców wsi Stoki i Sikawa. Idea budowy nowego kościoła wynikała z dużej odległości od kościoła parafialnego. Decyzją ks. Nadolskiego wikariusz parafii w Mileszkach ks. Józef Gawęda (zm. 29 stycznia 1972) został delegowany do opieki duszpasterskiej nad społecznością wsi Stoki i Sikawa.
Plac pod budowę kościoła (ok. 0,5 ha) ofiarowany został przez sukcesorów po Stanisławie Wojciechowskim – przedwojennym posiadaczu dóbr w Stokach i Sikawie oraz Stowarzyszenie kulturowo-oświatowe pracowników tramwajów „Książka”.
Kamień węgielny 1 grudnia 1929 poświęcił ordynariusz łódzki bp Wincenty Tymieniecki. Budowę świątyni ukończono wiosną 1931 r. Kościół powstał według projektu architekta Józefa Kabana w stylu modernistycznym, murowany z cegły, wypalanej w pobliskiej cegielni Stoki. Powstał budynek o płaskim dachu, długości 33 m, szerokości 10 m. Poświęcony został 5 lipca 1931 przez biskupa Wincentego Tymienieckiego.
Parafia erygowana została 17 kwietnia 1932 dekretem biskupa Wincentego Tymienieckiego z 15 kwietnia 1932. Obszar parafii objęły tereny odłączone z części parafii Mileszki – ograniczonego: na północy – ulicą Moskuliki, na południu – ulicą Pomorską, na wschodzie – ulicą Listopadową, na zachodzie – torami Linii nr 16 łódzkiej kolei obwodowej relacji Łódź Widzew – Zgierz.
Lata 1932–1945.
Pierwszym proboszczem został ks. Roman Liszewski. Już na początku budowy świątyni powstała rada parafialna. Zorganizowano grupę ministrantów, chór i bielanki. Jednej z ulic opodal kościoła nadano imię twórcy parafii ks. Nadolskiego (w 1951 przemianowana na ulicę Wąwozową).
Ostatnie śluby i chrzty w parafii miały miejsce jesienią 1940. Wkrótce proboszcz ks. Liszewski został zmuszony do opuszczenia parafii. Wikariusz ks. Eugeniusz Przychodzeń został wywieziony do obozu koncentracyjnego. Budynek kościoła zamieniony został na magazyn odzieży z łódzkiego getta. W 1944 służył jako kuchnia przygotowująca posiłki dla robotników przymusowo kopiących okop w Sikawie.
Po II wojnie światowej.
Po zakończeniu wojny bp Włodzimierz Jasiński powołał na proboszcza ks. Antoniego Szymanowskiego. Kościół był całkowicie spustoszony. W wyniku przeprowadzonego remontu ustawiono tymczasowy ołtarz, zorganizowano organy, wyposażono w miarę możliwości kościelne zaplecze, dzięki czemu można było odprawiać nabożeństwa.
W 1948 pod przewodnictwem ks. Szymanowskiego bardzo liczna grupa parafian udała się koleją na pielgrzymkę na Jasną Górę. W tym czasie rosła liczba mieszkańców parafii. W 1948 wiernych było 4530, zaś w 1955 już 8987. Zaludniały się wtedy osiedla TOR, poniemieckie (tzw. Berlinek) oraz dawne place Stoki (wzdłuż ul. Telefonicznej).
5 sierpnia 1964 bp Jan Kulik dokonał konsekracji dzwonów i poświęcił wolnostojącą dzwonnicę, która służyła do połowy laty dziewięćdziesiątych.
W 1966 w całym kraju zorganizowano obchody Millenium chrztu Polski. z Tej okazji w parafii poświęcono chrzcielnicę ozdobioną datami 966–1966.
W 1980 następcą proboszcza ks. Szymanowskiego został ks. Grzegorz Kudrzycki. Po 1989 r. podjął się on zadania rozbudowy kościoła i plebanii. Kamień węgielny pod rozbudowę został poświęcony przez papieża Jana Pawła II 13 czerwca 1987 podczas Mszy na łódzkim lotnisku Lublinek, a wmurowany w ścianę kościoła 23 września 1988 przez biskupa Władysława Ziółka. Projekt przygotowali architekci Mirosław Rybak i Marek Grymin oraz konstruktor inż. Janusz Frey (prezbiterium, zakrystia, sale duszpasterskie). Dobudowano nowe prezbiterium, zakrystię, wieżę na której umieszczono trzy dzwony. W prezbiterium umieszczono dwa duże witraże. Obecnie świątynia ma długość 44 m (z uwzględnieniem wysuniętej do przodu wieży – 48 m) szerokość od 10 m w korpusie głównym i 21 m w nowym prezbiterium. 26 czerwca 1994 abp Władysław Ziółek poświęcił nową dzwonnicę.
W 1992 odbyły się w parafii Misje Ewangelizacyjne prowadzone przez ojców Redemptorystów z Torunia. W tym samym roku inicjatywą parafian odsłonięta została w kruchcie kościoła tablica upamiętniająca zmarłych księży pracujących dotychczas w parafii. Po budowniczym – ks. Witoldzie Nadolskim, wymienieni są proboszczowie – ks. Roman Liszewski, ks. Antoni Szymanowski, ks. Grzegorz Kudrzycki, wikarzy – ks. Eugeniusz Przychodzeń (ur. 19 sierpnia 1909 w Szumowie, na tablicy jako data śmierci podany jest rok 1956), ks. Bogusław Sygitowicz (zmarł 2 lipca 1978), ks. Zenon Witczak (zmarł 28 listopada 1982), ks. Jan Zajączkowski (zmarł 19 kwietnia 1984), ks. Henryk Woźniak (zmarł 23 czerwca 1988), ks. Adam Rasowski (zmarł 13 marca 1991) oraz ks. kanonik Adam Bąkowicz (ur. 27 sierpnia 1910 w Koźniewicach, zm. 27 lutego 1988 w Łodzi), który przez ostatnie lata życia mieszkał na terenie parafii jako rezydent-emeryt, będąc kapelanem w kaplicy przy ulicy Skalnej.
Na początku lat 90. XX wieku ks. Kudrzyckiego dotknęła choroba nowotworowa. Zmarł na plebanii 1 lutego 1995. Pochowany został na cmentarzu św. Wincentego à Paulo w Łodzi na Dołach, przy ul. Smutnej.
16 lutego 1995 nowym proboszczem został ks. Ryszard Chojecki, dotychczasowy proboszcz parafii bł. Urszuli w Łodzi.
W listopadzie 1995 parafię odwiedził obraz Matki Boskiej Watykańskiej ofiarowany przez Jana Pawła II Kościołowi łódzkiemu. Obraz ten peregrynował wówczas po wszystkich parafiach archidiecezji łódzkiej. Na Stokach i Sikawie był w Domu zakonnym Sióstr Antonianek i w kościele. Parafianie licznie wzięli udział w tych uroczystościach. Ponieważ rozmiar i masa obrazu (ok. 120 kg) były znaczne, nie zdecydowano się na jego wniesienie do kaplicy Sióstr Pasterek.
Pod kierownictwem ks. Chojeckiego w ciągu kilku następnych lat dokonano licznych prac wykończeniowych wewnątrz świątyni. W 1996 odrestaurowano obrazy: Jezusa Miłosiernego i Matki Boskiej Nieustającej Pomocy, przy których wybudowano marmurowe ołtarze boczne, gdzie zainicjowano systematyczne nabożeństwa (w środy odbywa się Nowenna do Matki Boskiej Nieustającej Pomocy, w piątki Koronka do Miłosierdzia Bożego).Wiosną 1997 wewnętrzne ściany kościoła zostały pomalowane. Działanie to miało na celu odświeżenie świątyni przed uroczystym świętowaniem 80 – tej rocznicy objawień fatimskich. Dnia 13 października 1997 do parafii wprowadzono przywiezioną z Fatimy figurę Matki Boskiej Fatimskiej. Uroczystości te były transmitowane za pośrednictwem Radia Maryja.W 1998 w starej części kościoła zainstalowano 10 witraży – sługi Bożego kardynała Stefana Wyszyńskiego, papieża Jana Pawła II, papieża Jana XXIII, św. Wojciecha, św. Stanisława Biskupa, św. Maksymiliana Marii Kolbego, sługi Bożego ks. Jerzego Popiełuszki, św. Jadwigi Królowej, Matki Teresy z Kalkuty i św. Brata Alberta Chmielowskiego) autorstwa ks. Tadeusza Furdyny.Jesienią 1998 odbyły się w parafii, poprowadzone ponownie przez ojców Redemptorystów z Torunia, Misje Ewangelizacyjne, których uwieńczeniem była procesja z Krzyżem Misyjnym spod kościoła parafialnego pod Dom zakonny Sióstr Pasterek.W dalszym czasie w kościele wymieniono stare ławki i krzesła na nowe, jednolite ławki dębowe. Założono włoskie nagłośnienie bezprzewodowe. Węglowe ogrzewanie świątyni zastąpiono olejowym. Dokonano kompleksowej wymiany grzejników. Założono także instalację klimatyzacyjną. Kościół i plebanię podłączono do miejskiej kanalizacji sanitarnej. Na budynku kościoła umocowano zabezpieczenia antypiorunowe.W ramach obchodów Wielkiego Jubileuszu Roku 2000 w prezbiterium, nad obrazem św. Rodziny umieszczono obraz Chrystusa Zmartwychwstałego. Ponadto zakupiono nowe, okolicznościowe ornaty.Wiosną 2000 odbyła się Renowacja Misji Parafialnych.Podczas obchodów 70-lecia parafii, 29 września 2002, konsekracji kościoła dokonał arcybiskup Władysław Ziółek.
Z czasem pogarszał się stan zdrowia ks. Chojeckiego. W działaniach, które przychodziły mu z coraz większym trudem, swą pomoc okazywali mu księża wikariusze. W 2006 gdy uzyskał wiek, w którym kapłani przechodzą na emeryturę, decyzją arcybiskupa łódzkiego przekazał parafię nowemu proboszczowi ks. Antoniemu Głowie. Msza pożegnalna dotychczasowego proboszcza odbyła się dnia 30 kwietnia 2006. Ks. Chojecki jeszcze przez pewien czas zamieszkiwał w plebanii na Stokach. Jednak wkrótce zaczął wymagać stałej opieki medycznej i przeniesiono go do Centrum Rehabilitacyjno-Opiekuńczego przy ul. Przybyszewskiego w Łodzi. Gdy stan jego zdrowia ustabilizował się, trafił do Domu Księży Emerytów archidiecezji łódzkiej w Łodzi przy ul. św. Wojciecha. Tam też, opatrzony sakramentami, zmarł dnia 9 listopada 2007. Pochowany 14 listopada 2007 na Starym Cmentarzu w Łodzi przy ul. Ogrodowej.
Po przejęciu parafii przez ks. Głowę w 2006 przystąpiono do koniecznej modernizacji dachu świątyni. Pod koniec czerwca 2007 w kościele zostało założone nowe nagłośnienie. W dniach 17-18 sierpnia 2007 dokonano konserwacji zawieszenia dzwonów i zamontowano na nich nowe napędy elektryczne. Uruchamianie dzwonów jest możliwe poprzez programator lub ręczne włączanie pilotem.
Od czerwca 2007 rozpoczęła się reorganizacja prezbiterium. Najpierw przyklejono do głównej ściany ołtarzowej łuki chwały Pańskiej (konstrukcja styropianowo-gispowa) i zawieszenie (w postaci złotej aureoli, w środku prezbiterium, nad tabernakulum) dla mającej się później pojawić rzeźby. Następnie wokół tabernakulum zainstalowano witraż przedstawiający krzak gorejący (październik 2007). Na święta Bożego Narodzenia 2007 wykonaną już rzeźbę pełną Chrystusa Zmartwychwstałego zamocowano na aureoli. Wokół niej, na łukach chwały, znalazło się 8 płaskorzeźb Aniołów Adorujących. Autorem projektu zmiany wystroju prezbiterium jest ks. Tadeusz Furdyna. Rzeźby wykonał Wojciech Gryniewicz.W ramach kolejnego etapu prac wiosną 2009 umieszczono w prezbiterium jednolitą, drewnianą konstrukcję, która zawiera miejsce do przewodniczenia mszy z pulpitem, miejsca siedzące dla kapłanów i Liturgicznej Służby Ołtarza – umieszczone na przygotowanym do tego podwyższeniu.
W dalszej części prac planuje się, by prowadzące na prezbiterium stopnie schodów i przejście do zakrystii dostosować do norm bezpieczeństwa zawartych w przepisach prawa budowlanego.
W dniach 28 kwietnia – 1 maja 2010 w ramach nawiedzenia kopii obrazu Matki Boskiej Częstochowskiej całego obszaru diecezji, odbyły się w parafii uroczystości peregrynacyjne. Ponieważ we wszystkich świątyniach powitaniu obrazu towarzyszył biskup, a w tej parafii były trzy takie miejsca, w ciągu kilku dni przybyli do niej wszyscy trzej łódzcy biskupi. Najpierw obraz (który przybył z parafii w Nowosolnej) przywitano w kościele parafialnym, gdzie następnie nabożeństwu przewodniczył abp Ziółek. W czasie nocnego czuwania odbyła się msza, na którą zaproszono wszystkich księży, posługujących wcześniej na Stokach. Kolejnego dnia obraz przewieziono do kaplicy Sióstr Pasterek przy ul. Skalnej (Eucharystię celebrował tam bp Adam Lepa). Potem obraz został przetransportowany do kaplicy w domu zakonnym Sióstr Antonianek (gdzie mszę odprawił bp Ireneusz Pękalski). Następnie obraz został zawieziony do parafii na Rogach.
Dnia 30 grudnia 2010 nastąpiło włamanie do kościoła parafialnego. Ponieważ, jak zwykle w dzień, frontowe drzwi wejściowe były otwarte, do wnętrza świątyni dostano się tłukąc okienko w drzwiach w kruchcie. Splądrowana została skarbona z nieustaloną zawartością pieniędzy, które zbierano dla potrzebujących oraz zniszczono gong mszalny (zabrano jego główną część, odpowiadającą za wzbudzanie dźwięku). W konsekwencji tych zdarzeń, decyzją proboszcza, postanowiono, że drzwi frontowe kościoła w najbliższym czasie będą otwierane tylko na czas nabożeństw. Następnie zdecydowano zakupić antywłamaniowe sejfy i zainstalować w całej świątyni monitoring.
Wiosną 2011 ogłoszono, że w kościele zostaną wymienione obie pary drzwi wejściowych wraz z przebudową (polegającą na poszerzeniu) kruchty. Nowe drzwi mają nie tylko być solidniejsze od poprzednich, ale także zawierać rzeźbione elementy ozdobne (autorstwa ks. T. Furdyny).
Przy okazji obchodów Świąt Wielkanocnych 2011, na potrzeby liturgiczne Wielkiego Piątku za zgodą proboszcza przygotowano w kościele Grób Pański, w wystroju którego znalazły się elementy symbolizujące katastrofę smoleńską – obok monstrancji, krzyża i figury Chrystusa w grobie stanęła konstrukcja przypominająca ogon samolotu, posiadająca namalowaną szachownicę w barwach narodowych i napis: Tu-154 M, a wokół niej kilka brzóz, z czego jedna była złamana. Towarzyszyły temu wystające z ziemi dłonie. Wystrój ten wzbudził wśród niektórych wiernych kontrowersje. Sprawa została nagłośniona przez media – w Wielką Sobotę w kościele pojawiło się kilka stacji telewizyjnych, które przygotowały materiały, wyemitowane potem w ogólnopolskich programach informacyjnych.
Na skutek decyzji z 2015 arcybiskupa metropolity łódzkiego Marka Jędraszewskiego proboszczowie w łódzkiej diecezji są zobowiązani do złożenia urzędu po ukończeniu 70 lat. W związku z powyższym ks. A. Głowa oddał się do dyspozycji biskupa w 2016. Otrzymał polecenie pozostania proboszczem do końca czerwca 2016, z możliwością późniejszego zamieszkiwania na plebanii jako rezydent-emeryt. Dekretem z 20 czerwca 2016 nowym proboszczem na Stokach od połowy lipca 2016 mianowano ks. Marka Izydorczyka, dotychczasowego proboszcza parafii św. Michała Archanioła w Łodzi. Protokolarne przejęcie parafii nastąpiło 16 lipca 2016, następnego zaś dnia nowy proboszcz został uroczyście wprowadzony na mszy o godzinie 11 w obecności wicedziekana dekanatu Łódź-Stoki ks. Marka Borowskiego z parafii św. Wincentego Pallottiego w Łodzi i składającego urząd ks. A. Głowy (dotychczasowego stokowskiego dziekana).
Od lipca 2016 roku zorganizowano prace remontowe przy kościele i na jego zapleczu. Wykonano remont tablic ogłoszeniowych przy wejściu do kościoła, zaadaptowano pomieszczenia piwniczne pod plebanią na sale dla asyst i grup parafialnych, zakonserwowano dachy na budynkach gospodarczych, odnowiono ławki przed wejściem do świątyni, wstawiono nowe drzwi od strony zakrystii, wykonano nowe granitowe schody do kościoła, wymieniono 4 klamki w drzwiach od różnych pomieszczeń, oznaczono wyjścia ewakuacyjne, odnowiono figurę Matki Boskiej nad głównym wejściem i całą frontową ścianę kościoła, zainstalowano stojaki dla rowerów. Ponadto wymieniono na nowe zużyte szaty liturgiczne.
Granice parafii.
Graniczy z parafiami:
od północy:
od wschodu:
od południa:
od zachodu:
Obecna obsada personalna.
Proboszcz
Wikariusze
Wyposażenie kościoła.
Prezbiterium jest umieszczone o 3 stopnie wyżej od przeznaczonej dla wiernych części kościoła, kształtem zbliżone jest do sześciokąta. Znajdują się w nim ołtarz i ambonka (położona na północ od ołtarza) z marmuru, przenośny Krzyż i figura Matki Boskiej Fatimskiej. Pod wbudowanym w ścianę tabernakulum został umieszczony drugi (z 1987) kamień węgielny, natomiast nad nim obraz Świętej Rodziny. Przy obrazie Jezusa Miłosiernego wisi obraz Św. Stanisława Biskupa, a na ołtarzu bocznym znajduje się niewielki portret św. Faustyny Kowalskiej. Na północnej i południowej ścianie starej części świątyni oraz na dwóch ścianach poprzecznych nowej części jest 14 stacji gipsowych obrazów z Drogą Krzyżową. Nad kruchtą znajduje się chór z organami (3 manuły, pedał, 12 głosów). Na końcu ustawione są 3 konfesjonały, a przy wyjściu mieści się kiosk parafialny, gdzie można nabyć aktualną lekturę katolicką oraz różnego rodzaju dewocjonalia.
Zaplecze kościelne, plebania.
Za prezbiterium są: zakrystia, sala dla ministrantów, sala asysty parafialnej, łazienka, pomieszczenie sanitarne dla pracowników kościoła. W piwnicach kościoła mieści się świetlica dla dzieci, na piętrze zaś biblioteka, sala konferencyjna św. Antoniego (wcześniej o tytulaturze kaplicy) i pomieszczenia sanitarne.
Pierwszym miejscem zamieszkania proboszcza, a także prowadzenia kancelarii parafialnej była wynajęta część prywatnego, nieistniejącego już drewnianego budynku przy ulicy Spartakusa. Pod koniec lat trzydziestych pierwszy proboszcz ks. Roman Liszewski pobudował budynek plebanii przy ulicy Szczawnickiej 7 – ok. 30 metrów od kościoła. W latach 1984-1987 dobudowano nową część plebanii z mieszkaniami dla proboszcza i wikariuszy. Poświęcenia budynku dokonał biskup Józef Rozwadowski 23 września 1986.W części starej plebanii znajduje się na parterze kancelaria parafialna oraz sala modlitewno-konferencyjna imienia księdza Kardynała Stefana Wyszyńskiego. Poświęcona 31 maja 2001 roku przez arcybiskupa Władysława Ziółka. Dawniej w tym miejscu mieszkali wikariusze, później mieściło się tam przedszkole miejskie.
Chór Cantylena.
Od 2011 roku w parafii funkcjonuje liczący około 20 osób chór o nazwie Cantylena, którym kieruje organista Mikołaj Widawski. Można go najczęściej usłyszeć w czasie wieczornych mszy św. oraz na corocznym koncercie kolęd przed Pasterką. Ponadto chór często towarzyszy występom tenora z tutejszej parafii – Dariusza Stachury.
Grupy parafialne.
Akcja Katolicka, Asysta Kościelna, Caritas, Chór Cantylena, Ministranci, Ruch Odnowy w Duchu Świętym, Schola, Żywy Różaniec

</doc>
<doc id="716546" url="https://pl.wikipedia.org/wiki?curid=716546" title="Zamążpójście">
Zamążpójście



</doc>
<doc id="716547" url="https://pl.wikipedia.org/wiki?curid=716547" title="Jan Tęgowski">
Jan Tęgowski

Jan Tęgowski (ur. 1948) – polski historyk, profesor Uniwersytetu w Białymstoku.
Życiorys.
W 1975 roku ukończył studia na Uniwersytecie Mikołaja Kopernika w Toruniu. Na tej samej uczelni uzyskał stopień doktora broniąc pracy "Próby jednoczenia państwa polskiego w ostatnim ćwierćwieczu XIII stulecia" (1986), a następnie się habilitował na podstawie pracy "Pierwsze pokolenia Giedyminowiczów" (2000). Tytuł naukowy profesora otrzymał w 2012. Od 2006 roku dyrektor Instytutu Historii Uniwersytetu w Białymstoku, obecnie (2014) kierownik Zakładu Historii Średniowiecza i Nauk Pomocniczych w ramach IH UwB. 
Główne obszary badawcze to genealogia oraz historia średniowiecza. Jego artykuły ukazywały się w takich periodykach jak "Przegląd Historyczny", "Studia Źródłoznawcze", "Zapiski Historyczne" i "Genealogia. Studia i materiały historyczne". W 2017 odznaczony został Medalem Komisji Edukacji Narodowej.

</doc>
<doc id="716548" url="https://pl.wikipedia.org/wiki?curid=716548" title="Kodiak (archipelag)">
Kodiak (archipelag)

Kodiak () – archipelag leżący u południowo-zachodnich wybrzeży stanu Alaska, oddzielony od półwyspu Alaska Cieśniną Szelichowa.
Największą wyspą archipelagu jest Kodiak, druga co do wielkości wyspa USA. Na północ od niej leży wyspa Afognak, pozostałe mniejsze wyspy to między innymi Sitkalidak, Sitkinak, Tugidak, Shuyak i Wyspa Czirikowa.
Archipelag rozciąga się na długości 285 km, szeroki na 108 km i zajmuje obszar 13 890 km².
Wyspy są górzyste i w znacznym stopniu zalesione.

</doc>
<doc id="716549" url="https://pl.wikipedia.org/wiki?curid=716549" title="Korowaj">
Korowaj

Korowaj (, ) – rodzaj kołacza, tradycyjnego, obrzędowego pieczywa pszennego lub żytniego, najczęściej weselnego. W Polsce przejęty z tradycji wschodniej.
Był to duży bochen chleba lub specjalny placek ozdobiony dekoracjami z ciasta (zajączki, ptaszki), jagód lub kwiatów. Dekorowany był również formami w kształcie rozet, kwiatów albo słońca i księżyca. Korowaj przygotowywały ostatniego dnia przed ślubem kobiety nazywane "korowajnicami", a przy wypieku nie mogli być obecni mężczyźni.

</doc>
<doc id="716550" url="https://pl.wikipedia.org/wiki?curid=716550" title="Née">
Née



</doc>
<doc id="716552" url="https://pl.wikipedia.org/wiki?curid=716552" title="Frances MacDonald">
Frances MacDonald

Frances MacDonald (ur. 24 sierpnia 1873 w Kidsgrove, zm. 12 grudnia 1921 w Glasgow) – szkocka malarka, siostra Margaret MacDonald, z którą studiowała w Glasgow School of Art.
Jej prace zawierały mistyczne i symboliczne elementy oraz odwołania do kultury celtyckiej. Podobnie jak siostra wzorowała się na pracach Blake'a i Beardsleya. MacDonald była jednym z członków zgromadzenia Glasgow School znanym jako „Four”. W jej twórczości zauważa się zamiłowanie do bladych barw, zwłaszcza bieli.
W 1899 poślubiła artystę Herberta MacNaira, który po jej śmierci zniszczył wiele prac artystki.

</doc>
<doc id="716553" url="https://pl.wikipedia.org/wiki?curid=716553" title="Klan Carnegie">
Klan Carnegie

Carnegie – nazwisko szkockiego rodu (klanu) z Nizin (Lowlands)
Nazwisko pochodzi od nazwy dóbr Carnegie, w okolicy Carmyllie, w hrabstwie Angus. Nazwisko przyjęła rodzina wcześniej znana jako Balinghard, co również pochodziło od nazwy dóbr. Balinhardowie występują w dokumentach od 1230. W 1358 r. John of Balinhard otrzymał nadanie dóbr i baronii Carnegie; od niego pochodzi cały ród Carnegie. Ród Carnegie piastował przez kilka pokoleń urząd Wielkiego Podczaszego Szkocji, stąd w herbie znajduje się puchar (złoty, umieszczony na piersi czarnego orła, w polu srebrnym).
W 1409 Duthac of Carnegie otrzymał część dóbr Kinnaird i został założycielem drugiej ważnej linii rodu. Wódz klanu John Carnegie of Kinnaird poległ w walce z Anglikami pod Flodden Field w 1513 r. Jego syn Robert dostał się w bitwie pod Pinkie w 1547 do angielskiej niewoli. Po uwolnieniu został pasowany na rycerza i mianowany szkockim ambasadorem we Francji.
W 1616 Sir David Carnegie, 8. Laird of Kinnaird, został Lordem Carnegie of Kinnaird, a w 1633 otrzymał tytuł Earla of Southesk. W 1647 jego młodszy brat John Carnegie otrzymał tytuł Earl of Ethie and Lord Lour, jednak wkrótce zrezygnował z tego tytułu otrzymując w zamian nowy: w 1662 został dlań utworzony tytuł Earl of Northesk. Oba tytuły hrabiowskie nazwą nawiązują do rzeki Esk w hrabstwie Angus.
W czasie wojny domowej ród Carnegie w większości popierał króla; 2. Earl of Southestk został jako rojalista uwięziony przez Cromwella. Znany był po przezwiskiem "Czarny Earl" gdyż ponoć studiował czarną magię.
Młodszy syn 1. Earla of Southesk, Sir James Carnegie of Pittarrow, zasłynął jako żołnierz, w 1663 r. otrzymał tytuł baroneta Nowej Szkocji. W czasie powstań jakobickich klan Carnegie w całości poparł Stuartów.
Z rodu Carnegie pochodził Andrew Carnegie (ur. w roku 1835 w Dunfermline w Szkocji, zm. w 1919 w Nowym Jorku), amerykański przemysłowiec, jeden z najbogatszych ludzi na świecie, filantrop i mecenas kultury, sztuki i nauki.
Głowa rodu Carnegie, James George Alexander Bannerman Carnegie, 3. książę of Fife, jako jedyny syn 11. Earla of Southesk i księżny Maud of Fife, córki 1. księcia Fife i księżnej Luizy, księżnej krwi (Princess Royal) i księżny Fife znajduje się na 53. miejscu na oficjalnej liście kolejnych spadkobierców korony brytyjskiej.

</doc>
<doc id="716554" url="https://pl.wikipedia.org/wiki?curid=716554" title="Kataj">
Kataj

Kataj – nazwa nadana przez Europejczyków Chinom w średniowieczu. Nazwa ta odnosi się zwłaszcza do północnej części Państwa Środka. Pochodzi od koczowniczego ludu Kitanów, zamieszkującego te tereny od VII do XII wieku naszej ery.
Marco Polo w swej relacji z podróży na dwór Kubilaj-chana odróżnia kraj Kataj, obejmujący Chiny północne, od Chin południowych zwanych przez niego Mandżi.
Od nazwy państwa Kitanów – Kara-Kitaj pochodzi także współczesna nazwa Chin w języku rosyjskim – Kitaj (Китай) i ukraińskim – Kytaj (Китай), białoruskim, a także m.in. w kazachskim (Қытай) i słoweńskim (Kitajska).

</doc>
<doc id="716556" url="https://pl.wikipedia.org/wiki?curid=716556" title="Edith Cavell">
Edith Cavell

Edith Louisa Cavell, także spolszcz. Edyta Luiza Cavell (ur. 4 grudnia 1865 w Norfolk, zm. 12 października 1915 w Brukseli) – brytyjska pielęgniarka, której bohaterska działalność i tragiczna śmierć przyniosły sławę i miano męczennicy okresu I wojny światowej.
Edith Cavell była przełożoną szpitala wojskowego w Brukseli w chwili, gdy do stolicy Belgii wkroczyły wojska niemieckie. Przez kilka miesięcy pomagała rannym żołnierzom alianckim; Belgów i Francuzów ukrywała we własnym domu, a Brytyjczykom ułatwiała przedostawanie się do neutralnej w I wojnie światowej Holandii. Udało jej się to w blisko dwustu przypadkach. W końcu jednak została przez Niemców aresztowana i postawiona przed sądem wojennym, który skazał ją na śmierć przez rozstrzelanie. Jej ostatnie słowa przed egzekucją brzmiały: "Patriotyzm nie wystarczy, muszę pozbyć się nienawiści i goryczy wobec kogokolwiek..."
Po wojnie jej ciało ekshumowano i przetransportowano do rodzinnego Norwich. W Londynie wzniesiono jej pomnik. Jej imieniem nazwano szczyt górski na terenie Parku Narodowego Jasper w Kanadzie (prowincja Alberta) oraz jedną z planetoid ((11073) Cavell).

</doc>
<doc id="716559" url="https://pl.wikipedia.org/wiki?curid=716559" title="Edith Louisa Cavell">
Edith Louisa Cavell



</doc>
<doc id="716560" url="https://pl.wikipedia.org/wiki?curid=716560" title="Glasgow School of Art">
Glasgow School of Art

Glasgow School of Art – szkoła artystyczna założona w 1845 roku w Glasgow w Szkocji jako Glasgow Government School of Design. Od 1853 funkcjonuje pod obecną nazwą. Lokacja uczelni zmieniała się dwukrotnie. Obecny budynek szkoły, wzniesiony z piaskowca, został zaprojektowany przez Charlesa Rennie Mackintosha i spełnia obecnie również funkcję muzeum. Pierwsza część budynku została ukończona w 1899, resztę wybudowano w 1909.
23 maja 2014 budynek został poważnie uszkodzony w wyniku pożaru. Ogień zniszczył między innymi klatkę schodową oraz bibliotekę, obie zaliczane do unikatowych dzieł secesji.
W Rankingu QS World University Rankings 2015 the Glasgow School of Art zajęła 10 pozycję na świecie i 3 w Europie wśród instytucji z kierunkiem Art &amp; Design. Glasgow School of Art jest powiązane z Uniwersytetem w Glasgow.

</doc>
<doc id="716563" url="https://pl.wikipedia.org/wiki?curid=716563" title="Centryfuga">
Centryfuga



</doc>
<doc id="716567" url="https://pl.wikipedia.org/wiki?curid=716567" title="Akademia Sztuk Pięknych im. Eugeniusza Gepperta we Wrocławiu">
Akademia Sztuk Pięknych im. Eugeniusza Gepperta we Wrocławiu

Akademia Sztuk Pięknych im. Eugeniusza Gepperta we Wrocławiu – państwowa akademia sztuk pięknych we Wrocławiu, założona w 1946 jako Wyższa Szkoła Sztuk Pięknych, od 2008 nosi imię Eugeniusza Gepperta. 
Historia.
W styczniu 1946, decyzją Ministra Kultury i Sztuki, do Wrocławia skierowany został Eugeniusz Geppert, z zadaniem założenia Wyższej Szkoły Sztuk Pięknych w zniszczonym działaniami wojennymi mieście. Na siedzibę szkoły wyznaczono dwa budynki: przedwojennej Miejskiej Szkoły Rzemiosł i Przemysłu Artystycznego (mieszczącej się przy obecnej ul. Traugutta) oraz dawnej Państwowej Akademii Sztuki i Rzemiosła Artystycznego (pl. Polski 3/4). W tym samym roku odbyły się: kurs plenerowy i egzamin na pierwszy rok studiów. 15 października 1946 odbyła się inauguracja pierwszego roku akademickiego. Zajęcia na uczelni prowadzone były początkowo w pracowniach malarstwa, rysunku i rzeźby. Wkrótce przystąpiono do organizowania warsztatów ceramiki, szkła, drewna i metalu, realizując tym samym zalecenie Ministerstwa, nakazującego skupienie się na kształceniu projektantów dla odradzającego się przemysłu szklarskiego i ceramicznego.
Kadrę nowo powstającej uczelni tworzyli malarze: Leon Dołżycki, Emil Krcha, Stanisław Pękalski, Maria Dawska; malarz, grafik i projektant szkła Stanisław Dawski; projektantka szkła Halina Jastrzębowska; projektanci wnętrz i mebli: Władysław Wincze i Marian Sigmund, ceramicy Julia Kotarbińska i Rudolf Krzywiec (związani z przedwojennym „Ładem”). W kolejnych latach rzeźbiarze Borys Michałowski Jerzy Boroń, Mieczysław Zdanowicz, Xawery Dunikowski.
Dalsze lata przyniosły sukcesy wykładowców i absolwentów uczelni na krajowych i zagranicznych wystawach i konkursach Z ciekawych inicjatyw, warto wymienić również powstanie (1957 r.) „Teatru Sensybilistycznego” łączącego działania z pogranicza teatru eksperymentalnego i happeningu. 
Od 1946 uczelnia nosiła następujące nazwy: 
Od 2007, w parku przy ul. Traugutta, uczelnia organizuje imprezę plenerową pt. "Festiwal Wysokich Temperatur", na której prezentowane są na żywo pokazy artystyczne z obszaru odlewnictwa żeliwa, wypalania ceramiki, czy hutnictwa szkła.
Kształcenie.
Uczelnia daje możliwość podjęcia studiów pierwszego i drugiego stopnia na dwunastu kierunkach prowadzonych w ramach czterech wydziałów.
Doktorzy "honoris causa".
Doktorzy "honoris causa":

</doc>
<doc id="716569" url="https://pl.wikipedia.org/wiki?curid=716569" title="George Chapman">
George Chapman

George Chapman (ur. 1559 (?) w pobliżu Hitchin w Hertfordshire, zm. 1634) w Londynie) – angielski poeta, dramaturg i uczony. Autor wielu prac o filozoficznym i moralnym wpływie poezji oraz o znaczeniu filologii klasycznej dla dorobku ludzkości.
Poeta.
Jego pierwszym utworem był filozoficzny poemat "„The Shadow of Night”" (1594). Napisał też poemat "„Ovid's Banquet of Sense”". W roku 1598 opublikował ciąg dalszy poematu Christophera Marlowe "„Hero and Leander”", a wkrótce potem tłumaczenie fragmentu Iliady Homera.
Dramaturg.
Jako dramaturg pisał zarówno komedie jak i tragedie. W swych tragediach odnosił się zazwyczaj do jednostki i jej stosunku do społeczeństwa. Z temperamentu był raczej poetą niż dramaturgiem. Nigdy nie nauczył się wmyśleć w postać sceniczną, która nie byłaby transpozycją jego samego. Już w 1598 roku Meres umieścił go wśród najlepszych angielskich twórców komedii i tragedii. Z tego wczesnego okresu zachowały się dwie jego nie najlepsze komedieː "The blinde begger of Alexandria" (1598) i "An Humerous dayes Mirth" (1599). Znacznym postępem techniki dramaturgicznej odznacza się późniejsza o kilka lat "Al Fooles" (druk. 1604), wystawiona jak się zdaje pod tytułem "The World runs on Wheels". Kolejne komedie "The Gentelman Usher" i "Monsieur d'Olive" (druk. 1606) są znacznie słabsze, podobnie jak "The Widow Teares" (druk. 1612).
Sława Chapmana jako dramaturga wiąże się z tragediami osnutymi wokół tematów zaczerpniętych z Historii Francji, z których największym zainteresowaniem cieszyły się zawsze dramaty "Bussy d’Ambois" (druk. 1607) i "The Revenge of Bussy d’Ambois" (druk. 1613). O niemałym talencie Chapmana, choć raczej epickim niż dramatycznym świadczy również "The Conspiracie, And Tragedie of Charles Duke of Byron, Marshall of France" (druk. 1608). Pod koniec życia Chapman napisał jeszcze, opartą na wątkach antycznych, tragedię "Caesar and Pompey" (druk. 1631).
Tłumacz.
W roku 1616 opublikował własne tłumaczenie „Iliady” i „Odysei” ciepło przyjęte przez czytelników, czemu dał wyraz John Keats w sonecie "„On First Looking into Chapman's Homer”".

</doc>
<doc id="716570" url="https://pl.wikipedia.org/wiki?curid=716570" title="Akademia Sztuk Pięknych w Gdańsku">
Akademia Sztuk Pięknych w Gdańsku

Akademia Sztuk Pięknych w Gdańsku – została założona w 1945 w Sopocie jako Państwowy Instytut Sztuk Plastycznych, w późniejszym okresie przemianowana na Państwową Wyższą Szkołę Sztuk Plastycznych w Gdańsku (PWSSP). W 1954 siedzibę PWSSP przeniesiono z Sopotu do Gdańska, do odbudowanej Wielkiej Zbrojowni. W 1968 uczelnia zyskała nowe, modernistyczne skrzydło według projektu profesora uczelni Ryszarda Semki. Od 1996 posiada status Akademii Sztuk Pięknych.
Rada Akademii Sztuk Pięknych w Gdańsku.
Kadencja 2021–2024
Kadencja 2019–2020
Kierunki.
Stacjonarne Jednolite Magisterskie
Stacjonarne Studia I stopnia
Stacjonarne Studia II stopnia
Niestacjonarne Studia I stopnia
Szkoła Doktorska

</doc>
<doc id="716571" url="https://pl.wikipedia.org/wiki?curid=716571" title="Salmon P. Chase">
Salmon P. Chase



</doc>
<doc id="716573" url="https://pl.wikipedia.org/wiki?curid=716573" title="Claire Chennault">
Claire Chennault

Claire Lee Chennault (ur. 6 września 1893 w Commerce (Teksas), zm. 27 lipca 1958 w Nowym Orleanie) – amerykański lotnik wojskowy, generał porucznik, organizator i dowódca „Latających Tygrysów”.
Lata młodości.
Urodził się w Commerce w Teksasie, ale wychował się w Waterproof w Luizjanie. Data jego urodzenia budziła pewne kontrowersje, gdyż sam podawał 1890 rok (być może związane było to z próbą wcześniejszego dostania się do akademii wojskowej w West Point). W latach 1909-1910 studiował na Uniwersytecie Luizjany, później, po ukończeniu college'u uczył w szkole w Luizjanie. Podczas I wojny światowej, w 1917 został powołany do wojska, po czym wstąpił do Korpusu Powietrznego Armii Stanów Zjednoczonych, służąc początkowo w łączności.
W 1919 ukończył kurs pilotażu w Kelly Field w San Antonio, po czym służył w jednostkach myśliwskich, m.in. w latach 1923-1926 dowodził 19 Dywizjonem Pościgowym na Hawajach. Następnie służył jako instruktor w amerykańskim lotnictwie. Brał też udział w pokazach lotniczych. W 1929 awansował na stopień kapitana. W 1931 ukończył Taktyczną Szkołę Korpusu Powietrznego w Langley Field. W czerwcu 1936 awansował na stopień majora i był kierownikiem wyszkolenia myśliwskiego w Maxwell Field. W 1937 odszedł jednak ze służby z powodu problemów ze słuchem i konfliktami z przełożonymi.
U boku Czang Kaj-szeka.
W tym samym roku wyjechał do Chin, zaatakowanych przez Japonię. Został tam doradcą do spraw lotnictwa chińskiego przywódcy Czang Kaj-szeka i zajmował się szkoleniem lotników chińskich. W lecie 1941 został mianowany generałem brygady w armii chińskiej i zajął się organizowaniem Amerykańskiej Grupy Ochotniczej (AVG) złożonej z lotników, którzy przed przystąpieniem USA do wojny chcieli walczyć w Chinach, znanej następnie lepiej jako „Latające Tygrysy” ("Flying Tigers"). Kierował szkoleniem pilotów i dowodził tą jednostką podczas jej walk od grudnia 1941 do 1942.
15 kwietnia 1942 został ponownie powołany do lotnictwa amerykańskiego, w stopniu pułkownika, a wkrótce generała brygady. W lipcu został mianowany dowódcą lotnictwa amerykańskiego w Chinach. W marcu 1943 został awansowany do stopnia generała majora US Army Air Forces i mianowany dowódcą amerykańskiej 14 Armii Powietrznej (14th Air Force) w Chinach. W lipcu 1945 przeszedł w stan spoczynku.
Po wojnie, w 1946, powrócił do Chin, gdzie toczyła się wówczas wojna domowa między Kuomintangiem a komunistami. Utworzył paramilitarną linię lotniczą Civil Air Transport (CAT), wspierającą ruchy antykomunistyczne w regionie we współpracy z wywiadem amerykańskim (później przekształconą w Air America). W 1950 sprzedał udziały w CAT amerykańskim agendom rządowym i opuścił Chiny.
Śmierć.
Zmarł na raka 27 lipca 1958 w Nowym Orleanie. Przed śmiercią, 18 lipca 1958 otrzymał honorowy tytuł generała porucznika United States Air Force. Został pochowany na Cmentarzu Narodowym w Arlington.
Pamięć.
Jego pomnik stoi w stolicy Tajwanu – Tajpej.

</doc>
<doc id="716582" url="https://pl.wikipedia.org/wiki?curid=716582" title="Jan Matura">
Jan Matura

Jan Matura (ur. 29 stycznia 1980 w Czeskim Krumlowie) – czeski kombinator norweski, a następnie skoczek narciarski, reprezentant klubu Dukla Liberec, zwycięzca klasyfikacji generalnej Letniego Pucharu Kontynentalnego 2012.
Przebieg kariery.
Skoki narciarskie.
Lata 1995–2003.
W styczniu 1995 zadebiutował w Pucharze Kontynentalnym, zajmując 26. i 29 lokatę w Harrachovie. W lutym 1997 wystartował na mistrzostwach świata juniorów, zajmując 8. miejsce indywidualnie oraz 5. drużynowo. Następnie wziął udział w Mistrzostwach Świata Seniorów 1997, na których zajął 39. pozycję indywidualnie oraz 9. w rywalizacji drużynowej. 22 stycznia 1998 w Sankt Moritz zajął 5. miejsce drużynowo na Mistrzostwach Świata Juniorów 1998. 10 marca 2001 zajął 3. lokatę w zawodach Pucharu Kontynentalnego w Harrachovie. 4 stycznia 2002 zadebiutował w zawodach Pucharu Świata, zajmując 50. miejsce w Innsbrucku. W lutym 2002 wystartował na zimowych igrzyskach olimpijskich – indywidualnie na skoczni normalnej był 42., a na skoczni dużej indywidualnie odpadł w kwalifikacjach oraz zajął 12. lokatę drużynowo. 10 sierpnia 2003 po raz pierwszy wystartował w zawodach Letniego Grand Prix. Pierwsze punkty zawodów tej rangi zdobył 14 sierpnia 2003 w Courchevel, za zajęcie 27. pozycji. W lutym 2003 po raz drugi w karierze wystartował na mistrzostwach świata, zajmując 20. i 28. miejsce indywidualnie oraz 8. drużynowo. 22 marca 2003 zdobył pierwsze w karierze punkty PŚ, za zajęcie 24. lokaty w Planicy. 
Lata 2004–2010.
W lutym 2004 wystartował na mistrzostwach świata w lotach narciarskich, zajmując 37. miejsce indywidualnie oraz 9. drużynowo. Na Mistrzostwach Świata 2005 zajął dwukrotnie 23. lokatę idywidualnie oraz 7. (skocznia normalna) 8. (skocznia duża) w rywalizacji drużynowej. Podczas Letniego Grand Prix 2005 pięciokrotnie kończył zawody w czołowej dziesiątce. W styczniu 2006 na mistrzostwach świata w lotach narciarskich w Bad Mitterndorf zajął 28. miejsce indywidualnie oraz 8. drużynowo. 22 stycznia 2006 zajął 9. lokatę w zawodach PŚ w Sapporo. W lutym 2006 po raz drugi w karierze wystartował na zimowych igrzyskach olimpijskich, zajmując indywidualnie 21. i 22. pozycję oraz 9. w zawodach drużynowych. Na Mistrzostwach Świata 2007 – indywidualnie odpadł w kwalifikacjach, a w rywalizacji drużynowej zajął z reprezentacja Czech 9. lokatę. 
11 grudnia 2007 zajął 3. miejsce w zawodach Pucharu Kontynentanego w Rovaniemi. W lutym 2008 na mistrzostwach świata w lotach narciarskich zajął 33. pozycję indywidualnie oraz 6. lokatę drużynowo. 26 lipca 2008 w Hinterzarten zajął (razem z Ondřejem Vaculíkiem, Borkiem Sedlákiem i Romanem Koudelką) 3. miejsce w konkursie drużynowym Letniego Grand Prix. 3 stycznia 2009 zajął 3. pozycję w zawodach Pucharu Kontynentanego w Braunlage. 21 lutego 2010 w Brotterode odniósł zwycięstwo w zawodach Pucharu Kontynentalnego. Na Mistrzostwach Świata w lotach narciarskich 2010 zajął 35. miejsce indywidualnie oraz 5. lokatę drużynowo. 
Lata 2011–2017.
W styczniu 2011 zajął 10. i 4. lokatę w zawodach Pucharu Świata w Sapporo. Na Mistrzostwach Świata 2011 zajął 40. lokatę indywidualnie oraz 7. (skocznia normalna) i 8. (skocznia duża) drużynowo. 18 lutego 2012 w Libercu zajął 4. miejsce w zawodach FIS Cupu. Następnie wystartował na Mistrzostwach Świata w lotach narciarskich 2012, na których zajął 28. miejsce indywidualnie oraz 6. lokatę w konkursie drużynowym. Podczas Letniego Pucharu Kontynentalnego 2012 pięciokrotnie stawał na podium (w tym odnosząc dwa zwycięstwa) co zaskutkowało zwycięstwem w klasyfikacji tego cyklu. 19 i 20 stycznia 2013 zwyciężył w Pucharu Świata w Sapporo. 3 lutego 2013 dwukrotnie stanął na podium zawodach PŚ w Harrachovie. Na Mistrzostwach Świata 2013 zajął 12. i 5. lokatę indywidualnie, 7. w rywalizacji drużynowej mężczyzn oraz 10. w mikście. 
28 lipca 2013 zajął 4. lokatę w zawodach LGP w Hinterzarten. W lutym 2014 po raz trzeci i zarazem ostatni wystartował na zimowych igrzyskach olimpijskich, zajmując indywidualnie 23. i 18. pozycję oraz 7. w zawodach drużynowych. Na Mistrzostwach Świata w lotach narciarskich 2014 zajął 14. miejsce indywidualnie. Na Mistrzostwach Świata 2015 zajął 38. i 16. lokatę indywidualnie, 11. w mikście oraz 8. w konkurise drużynowym mężczyzn. Na Mistrzostwach Świata w lotach narciarskich 2016 zajął 22. miejsce indywidualnie oraz 6. drużynowo. W międzynarodowych zawodach rangi FIS po raz ostatni wystartował 25 marca 2017 podczas konkursu drużynowego PŚ w Planicy.
5 maja 2017 ogłosił zakończenie kariery sportowej.

</doc>
<doc id="716583" url="https://pl.wikipedia.org/wiki?curid=716583" title="Trzciański Potok">
Trzciański Potok

Trzciański Potok – prawobrzeżny dopływ Stradomki w województwie małopolskim. Taką nazwę nosi według urzędowego "Wykazu wód płynących". Na mapach i w nazewnictwie miejscowym Potok Trzciański ma jednak inne nazwy: Sanka lub Potok Sanecki. Nazwą tą obejmuje się cały bieg potoku od źródeł aż do ujścia do Stradomki. Na mapie Geoportalu ma nazwę Trzciański Potok. W dawnych czasach, gdy Trzciana nazywała się Libichową, potok ten nazywany był Libichówką.
Według Geoportalu Potok Trzciański wypływa na wysokości 519 m na północnych zboczach szczytu Łopusze Zachodnie w miejscowości Rozdziele. Spływa w kierunku południowym pod drogą wojewódzką nr 965. W dolinie pod Przełęczą Rozdziele zmienia kierunek na północno-zachodni. Przepływa przez Żegocinę, potem Łąktę Górną w ogólnym północnym kierunku. W Łąkcie Górnej po przyjęciu dopływu Podkosówka zmienia kierunek na zachodni. Wpływa na teren Łąkty Dolnej i od tego czasu płynie cały czas wzdłuż drogi Łąkta Dolna – Ubrzeż. Uchodzi do Stradomki zaraz za granicą Trzciany we wsi Ubrzeż na wysokości 222 m. Wchodzi w skład zlewni Raby.
Zlewnia Trzciańskiego Potoku znajduje się w dwóch mezoregionach: w Beskidzie Wyspowym i na Pogórzu Wiśnickim (w większości). Dorzecze jest symetryczne; jest 21 lewych i 20 prawych dopływów. Największe z nich to prawobrzeżne potoki Podkosówka i Z Sepnego oraz lewobrzeżna Saneczka. Liczne z dopływów mają duży spadek. W obrębie Żegociny i Łąkty Górnej w dwóch miejscach Trzciański Potok rozdziela się na dwa koryta, które po pewnym odcinku znów łączą się z sobą. W czasie wielkiej powodzi w 1997 r. rzeka wylała niszcząc większość mostów i powodując wiele innych poważnych strat materialnych. Obecnie jej koryto na większej części swojego przebiegu jest uregulowane (w trakcie regulacji rzeki zlikwidowano spore zakole w obrębie wsi Trzciana poniżej budynku Urzędu Gminy). Na całej długości Trzciańskiego Potoku są 23 mosty.
Woda w potokach zasilających Sankę i płynących przez zalesione i niezamieszkane tereny ma I klasę czystości. Rzeka w różnych miejscach na swoim przebiegu ma I lub II klasę czystości. W 2020 r. miejscowości położone nad Trzciańskim Potokiem (Żegocina, Łąkta Górna i Trzciana) są podłączone do oczyszczalni ścieków. Dno rzeki jest kamienisto-piaszczyste. Sanka i większe z zasilających ją potoków są dość obficie zarybione. Pospolicie występują w niej takie ryby, jak: kleń, jelec, kiełb, rzadziej brzanka, pstrąg potokowy, pstrąg źródlany, strzebla potokowa, śliz. Ilość ryb w rzece zmniejszyła się po jej uregulowaniu (głównie z powodu braku głębszych miejsc i naturalnych jazów służących rybom za kryjówkę). W 2002 r. po raz pierwszy pojawiły się na Sance w Trzcianie bobry, których nie pamiętają w tych okolicach najstarsi ludzie. Zapewne wytępione zostały kilkaset lat temu, na samym początku osadnictwa w dolinie rzeki.
Z rzeką wiąże się kilka legend, które Zofia Wiśniewska opisała w książce pt. "Baśnie i legendy znad Sanki". Warto wiedzieć, że w Żegocinie, tuż przy jednym z potoków zasilających Sankę wytryskują dwa źródełka wody mineralnej, która swoim składem przypomina krynickiego „Zubera”. Prowadzi do nich znakowana ścieżka spacerowa.

</doc>
<doc id="716591" url="https://pl.wikipedia.org/wiki?curid=716591" title="Sanka (wieś)">
Sanka (wieś)

Sanka (dawniej "Sosnka") – wieś w Polsce, położona w województwie małopolskim, w powiecie krakowskim, w gminie Krzeszowice.
W latach 1975–1998 miejscowość administracyjnie należała do województwa krakowskiego.
Miejscowość graniczy z: Zalasem, Frywałdem, Baczynem, Czułówem, Rybną i przez las Orley z Porębą Żegoty.
Historia.
Sanka zwana była dawniej "Sosnka"; pierwsza wzmianka o wsi pochodzi z 1269 roku. W latach 1581–1625, z inicjatywy ówczesnego właściciela wsi Adama Świerczewskiego, miejscowy kościół był zborem kalwińskim. W 1791 roku liczyła 355 mieszkańców.
Przez miejscowość przebiega Małopolska Droga św. Jakuba wpisana na listę UNESCO.
Zabytki.
Obiekt wpisany do rejestru zabytków nieruchomych województwa małopolskiego
Inne
Infrastruktura i położenie.
We wsi mieści się szkoła podstawowa, remiza OSP, Parafialny Klub Sportowy "Sankowia", gospodarstwo rolnicze „Agrokompleks”. W zachodnim przysiółku Głuchówki na szczycie wzgórza Wielka Góra, który stanowi dobry punkt widokowy na Beskid Żywiecki z Babią Górą, stoi wieża nadajnikowa sieci "Orange". Miejscowość sąsiaduje z Rezerwatem przyrody Doliną Potoku Rudno. W Sance istnieje amatorska drużyna sportowa, która gra w C-klasie powiatu Krakowskiego – Sankowia Sanka. Klub istnieje od 1998 r., najwyżej w swojej historii klub grał w B-klasie Chrzanowskiej.
Pomniki przyrody.
Dwa klony jawory i dąb szypułkowy (przy ogrodzeniu Sp-ni „Agrokompleks”); trzy lipy drobnolistne (przy drodze do kościoła); lipa drobnolistna, wiąz górski i lipa wielkolistna (w grupie przy boisku szkolnym) oraz trzy lipy drobnolistne (obok kościoła).

</doc>
<doc id="716592" url="https://pl.wikipedia.org/wiki?curid=716592" title="Boisville-la-Saint-Pere">
Boisville-la-Saint-Pere



</doc>
<doc id="716593" url="https://pl.wikipedia.org/wiki?curid=716593" title="Bollene">
Bollene



</doc>
<doc id="716595" url="https://pl.wikipedia.org/wiki?curid=716595" title="Bolquere">
Bolquere



</doc>
<doc id="716600" url="https://pl.wikipedia.org/wiki?curid=716600" title="Bonchamp-les-Laval">
Bonchamp-les-Laval



</doc>
<doc id="716601" url="https://pl.wikipedia.org/wiki?curid=716601" title="Bonce">
Bonce



</doc>
<doc id="716604" url="https://pl.wikipedia.org/wiki?curid=716604" title="Bonnac-la-Cote">
Bonnac-la-Cote



</doc>
<doc id="716606" url="https://pl.wikipedia.org/wiki?curid=716606" title="Bonnevaux-le-Prieure">
Bonnevaux-le-Prieure



</doc>
<doc id="716608" url="https://pl.wikipedia.org/wiki?curid=716608" title="Bonningues-les-Ardres">
Bonningues-les-Ardres



</doc>
<doc id="716609" url="https://pl.wikipedia.org/wiki?curid=716609" title="Bonningues-les-Calais">
Bonningues-les-Calais



</doc>
<doc id="716612" url="https://pl.wikipedia.org/wiki?curid=716612" title="Bonnieres-sur-Seine">
Bonnieres-sur-Seine



</doc>
<doc id="716613" url="https://pl.wikipedia.org/wiki?curid=716613" title="Bonnetable">
Bonnetable



</doc>
<doc id="716614" url="https://pl.wikipedia.org/wiki?curid=716614" title="Bonnetage">
Bonnetage



</doc>
<doc id="716615" url="https://pl.wikipedia.org/wiki?curid=716615" title="Bonzee">
Bonzee



</doc>
<doc id="716616" url="https://pl.wikipedia.org/wiki?curid=716616" title="Bordeaux-en-Gatinais">
Bordeaux-en-Gatinais



</doc>
<doc id="716617" url="https://pl.wikipedia.org/wiki?curid=716617" title="Rolle">
Rolle



</doc>
<doc id="716620" url="https://pl.wikipedia.org/wiki?curid=716620" title="Bordes-de-Riviere">
Bordes-de-Riviere



</doc>
<doc id="716621" url="https://pl.wikipedia.org/wiki?curid=716621" title="Borderes-Louron">
Borderes-Louron



</doc>
<doc id="716622" url="https://pl.wikipedia.org/wiki?curid=716622" title="Borderes-sur-l'Echez">
Borderes-sur-l'Echez



</doc>
<doc id="716625" url="https://pl.wikipedia.org/wiki?curid=716625" title="Boree">
Boree



</doc>
<doc id="716628" url="https://pl.wikipedia.org/wiki?curid=716628" title="Bosc-Benard-Commin">
Bosc-Benard-Commin



</doc>
<doc id="716629" url="https://pl.wikipedia.org/wiki?curid=716629" title="Bosc-Benard-Crescy">
Bosc-Benard-Crescy



</doc>
<doc id="716630" url="https://pl.wikipedia.org/wiki?curid=716630" title="Bosc-Berenger">
Bosc-Berenger



</doc>
<doc id="716631" url="https://pl.wikipedia.org/wiki?curid=716631" title="Bosc-Guerard-Saint-Adrien">
Bosc-Guerard-Saint-Adrien



</doc>
<doc id="716632" url="https://pl.wikipedia.org/wiki?curid=716632" title="Bosguerard-de-Marcouville">
Bosguerard-de-Marcouville



</doc>
<doc id="716633" url="https://pl.wikipedia.org/wiki?curid=716633" title="Płociduga">
Płociduga

Płociduga – nieistniejące jezioro w Olsztynie na terenie dawnego majątku Posorty, obecnie teren podmokły położony między osiedlem Mleczna, ul. Tuwima i al. Warszawską, niedaleko Kortowa.
Było to jezioro znajdujące się w dolinie zalewowej rzeki Łyny. Osuszone w XIX wieku i częściowo zasypane, obecnie prawie w całości porośnięte trzcinami, zarastające drzewami. Otwarte lustro wody widoczne jest jedynie w kilku fragmentach, głównie w rowach odwadniających. Przez środek usypano groblę, obecnie wykorzystywaną jako skrót z os. Mleczna do Kortowa. Przy budowie boiska szkolnego (SP. nr 29), kolejne fragmenty byłego jeziora zostały zasypane. Wody z zabagnienia odprowadzane są rowem melioracyjnym do rzeki Łyny na wysokości ul. Tuwima. Dawne jezioro Płociduga, obecnie jako zabagnienie, jest miejscem występowania ptactwa wodnego (w 2005 roku gniazdował tutaj remiz, regularnie gnieżdżą się kaczki krzyżówki a na pobliskich drzewach także sroki), płazów i wodnych bezkręgowców. Jest silnie zaśmiecane.
W wyniku zatkania rowu odwadniającego od roku 2007 nieznacznie podniósł się poziom wody, w rezultacie procesy renaturalizacji nasilają się. W wyniku wyższego poziomu wody musiano nawieźć żwiru, gdyż ścieżka spacerowa uległa zalaniu.

</doc>
<doc id="716644" url="https://pl.wikipedia.org/wiki?curid=716644" title="Fajferek">
Fajferek

Fajferek (niem. "Pfeiffersee") – jezioro w Olsztynie, osuszone w XIX w., znajdowało się między ul. Grunwaldzką, Szarych Szeregów, Warszawską, Jagiellończyka, Zawiszy Czarnego. Jezioro owalnego kształtu, wypływał z niego strumień, który otaczał w głębokim jarze od południowej strony wzgórze, na którym wybudowano szpital wojskowy. Na planie z 1922 roku widoczne są łąki (Łąki Fajferskie) po osuszonym jeziorze. Później było tu miejskie wysypisko śmieci. Obecnie znajdują się tu ogródki działkowe. Według S. Piechockiego nazwę jezioro Fajferek wzięło od nazwiska Marcina Pfeiffera, ostatniego właściciela młyna, który znajdował się w okolicy. W tym czasie w Olsztynie mieszkało kilka osób o tym nazwisku, m.in. fabrykant, możliwe więc, że nazwa jeziora pochodzi od innej osoby o tym nazwisku.
Historia.
W 1845 nad jeziorem otwarto kąpielisko miejskie. W 1857 jezioro odkupił od miasta kupiec Adolf Hipler (ojciec znanego historyka i kanonika warmińskiego Franza Hiplera), który w 1882 w całości jezioro osuszył (resztki kanału, którym spuszczono wodę do rzeki Łyny widoczne są na tyłach ul. Polnej).

</doc>
<doc id="716645" url="https://pl.wikipedia.org/wiki?curid=716645" title="Philippe Noiret">
Philippe Noiret

Philippe Noiret (ur. 1 października 1930 w Lille, w departamencie Nord, zm. 23 listopada 2006 w Paryżu) – francuski aktor teatralny i filmowy, laureat dwóch nagród Cezara; za główną rolę męską Juliena Dandieu w dramacie wojennym "Stara strzelba" ("Le Vieux fusil", 1975) z Romy Schneider i za postać majora Delaplane w dramacie wojennym "Życie i nic więcej" ("La Vie et rien d’autre", 1989).
Życiorys.
Po ukończeniu Centre Dramatique de l’Ouest, swoją karierę aktorską rozpoczął w 1953 roku w teatrze. Zagrał w 125 filmach, z których najbardziej znane to "Wielkie żarcie", "Listonosz", "Zazie w metrze" czy "Kino Paradiso". Był ulubionym aktorem wybitnego reżysera Bertranda Taverniera. Grał z takimi aktorkami jak Catherine Deneuve, Romy Schneider, Simone Signoret czy Annie Girardot.
W dniu 13 sierpnia 1962 roku poślubił Monique Chaumette. Mieli córkę Frederique.
Aktor zmarł w wieku 76 lat na raka.

</doc>
<doc id="716646" url="https://pl.wikipedia.org/wiki?curid=716646" title="Potok Sanecki">
Potok Sanecki



</doc>
<doc id="716649" url="https://pl.wikipedia.org/wiki?curid=716649" title="Anita O’Day">
Anita O’Day

Anita O’Day, właśc. Anita Belle Colton (ur. 18 października 1919 w Chicago, zm. 23 listopada 2006 w Los Angeles) – amerykańska wokalistka jazzowa. Krytyk jazzowy Will Friedwald napisał, że jest ona „jedyną białą wokalistką jazzową porównywalną do Elli Fitzgerald, Billie Holiday czy Sary Vaughan”. Laureatka NEA Jazz Masters Award 1997.
Od 1939 występowała z zespołem Maxa Millera. Na pocz. 1941 wstąpiła do orkiestry Gene Krupy. W l. 1944-45 śpiewała ze Stanem Kentonem. Później zaczęła występować solo. W 1958 odniosła wielki sukces na festiwalu w Newport. Wystąpiła w filmach "Jazz on a Summer’s Day" (1958) i "Gene Krupa Story" (1959). W 1985 dała w Carnegie Hall koncert z okazji 50-lecia pracy zawodowej.
Najpopularniejsze nagrania: „Let Me off Upton”, „Kick It”, „The Lady in Red”, „Tea For Two”, „Opus No. 1”, „And Her Tears Flowed Like Wine”, „Sweet Georgia Brown”.

</doc>
<doc id="716652" url="https://pl.wikipedia.org/wiki?curid=716652" title="Rezerwat przyrody Kamienie Brodzińskiego">
Rezerwat przyrody Kamienie Brodzińskiego



</doc>
<doc id="716664" url="https://pl.wikipedia.org/wiki?curid=716664" title="Henriëtte Ronner-Knip">
Henriëtte Ronner-Knip

Henriëtte Ronner-Knip (ur. 31 maja 1821 w Amsterdamie, Holandia, zm. 2 marca 1909 w Elsene, Belgia) – holenderska malarka.
Jej ulubionym motywem w malarstwie były koty. Malować i rysować zaczęła w wieku trzynastu lat, a pomagał się jej uczyć ojciec Joseph August Knip, który specjalizował się w pejzażach.

</doc>
<doc id="716673" url="https://pl.wikipedia.org/wiki?curid=716673" title="Apulejusz (imię)">
Apulejusz (imię)

Apulejusz – imię męskie pochodzenia łacińskiego, oznaczające "pochodzący z Apulii". Patronem tego imienia jest św. Apulejusz, wspominany razem ze św. Marcelim (I wiek).
Apulejusz imieniny obchodzi 7 października.

</doc>
<doc id="716676" url="https://pl.wikipedia.org/wiki?curid=716676" title="Muzeum Warmii i Mazur">
Muzeum Warmii i Mazur



</doc>
<doc id="716680" url="https://pl.wikipedia.org/wiki?curid=716680" title="Krzysztof Pawłowski (architekt)">
Krzysztof Pawłowski (architekt)

Krzysztof Kazimierz Pawłowski (ur. 3 maja 1934 w Warszawie) – polski architekt, urbanista, profesor nauk technicznych, profesor zwyczajny Politechniki Łódzkiej, jeden z nestorów polskiej szkoły konserwacji zabytków, w 1999 generalny konserwator zabytków.
Życiorys.
W 1958 ukończył studia na Wydziale Architektury Politechniki Warszawskiej. W 1965 doktoryzował się, osiem lat później uzyskał stopień doktora habilitowanego. W 1982 otrzymał tytuł naukowy profesora. Specjalizuje się w zagadnieniach z zakresu historii urbanistyki i rewaloryzacji miejskich zespołów zabytkowych.
Pracował Zakładzie Teorii i Historii Architektury i Urbanistyki Polskiej Akademii Nauk, w Instytucie Historii Kultury Materialnej PAN oraz w Instytucie Planowania Przestrzennego macierzystej uczelni. W 2000 został profesorem zwyczajnym na Wydziale Budownictwa, Architektury i Inżynierii Środowiska Politechniki Łódzkiej. Był również dyrektorem Instytutu Architektury i Urbanistyki na tej uczelni.
W połowie lat 70. powołany na zastępcę generalnego konserwatora zabytków, w 1999 pełnił funkcję generalnego konserwatora zabytków (1999). Był też doradcą premiera Jerzego Buzka ds. dziedzictwa narodowego (1999–2001), a także prezesem polskiego komitetu ICOMOS (1993–2003). Jako ekspert współpracował z UNESCO w zakresie ochrony dziedzictwa narodowego w krajach europejskich, afrykańskich i azjatyckich. Wszedł w skład prezydium Komitetu Architektury i Urbanistyki PAN.

</doc>
<doc id="716686" url="https://pl.wikipedia.org/wiki?curid=716686" title="Jezioro Dziekanowskie">
Jezioro Dziekanowskie

Jezioro Dziekanowskie – jezioro położone w Kotlinie Warszawskiej, w starorzeczu Wisły, (powiat warszawski zachodni, województwo mazowieckie) w odległości 2 km od Dziekanowa Leśnego częściowo na obszarze sołectwa Dziekanów Nowy.
Jezioro do czasu usypania wałów przeciwpowodziowych w latach 50. XX wieku miało połączenie z Wisłą. Zasilane jest bezimienną, okresowo wysychającą strugą, zasilającą też inne jeziora w Gminie Łomianki. Po wybudowaniu wałów jezioro zwiększyło swoją powierzchnię i zmieniło kształt. Jest to jezioro pochodzenia starorzecznego.
Nad jeziorem w okresie letnim działa wypożyczalnia sprzętu pływającego i funkcjonuje kąpielisko.

</doc>
<doc id="716692" url="https://pl.wikipedia.org/wiki?curid=716692" title="Pielęgnowanie lasu">
Pielęgnowanie lasu

Pielęgnowanie lasu - całość czynności gospodarczych związanych z pielęgnowaniem siedliska i drzewostanu (od uprawy do drzewostanu dojrzałego) mających na celu utrzymanie lub poprawę sprawności siedliska oraz stabilności mechanicznej drzewostanu.
Pielęgnowanie siedliska polega na kształtowaniu dostosowanej do typu siedliskowego lasu struktury gatunkowej i warstwowej drzewostanu – możliwie bogatej. Obecnie preferuje się drzewostany wielogatunkowe o budowie wielopiętrowej.
Pielęgnowane drzewostanu obejmuje czynności związane z prowadzeniem cięć pielęgnacyjnych, poprawieniem formy drzew oraz wzbogaceniem różnorodności biologicznej.

</doc>
<doc id="716694" url="https://pl.wikipedia.org/wiki?curid=716694" title="Problem wolnego jeźdźca">
Problem wolnego jeźdźca



</doc>
<doc id="716695" url="https://pl.wikipedia.org/wiki?curid=716695" title="Rosa Bonheur">
Rosa Bonheur

Marie-Rosalie Bonheur nazywana Rosa Bonheur (ur. 16 marca 1822 w Bordeaux, zm. 25 maja 1899 w Thomery) – najbardziej znana w swoich czasach francuska malarka i rzeźbiarka; reprezentantka naturalizmu. Pierwsza artystka-kobieta odznaczona orderem francuskiej Legii Honorowej.
Twórczość.
Urodziła się w rodzinie pochodzenia żydowskiego jako Marie-Rosalie Bonheur. Była najstarszym z czworga dzieci w rodzinie o artystycznych uzdolnieniach. Jej matką była Sophie Bonheur (z domu Marquis), nauczycielka gry na fortepianie, która zmarła, gdy Rosa Bonheur miała jedenaście lat. Jej ojcem był Oscar-Raymond Bonheur, pejzażysta i portrecista, który uczył ją rzemiosła i wspierał w twórczych działaniach. Zanim nauczyła się dobrze mówić, potrafiła godzinami w skupieniu rysować ołówkiem na papierze. Jej matka wpadła na pomysł, aby nauczyć ją czytać i pisać, prosząc o narysowanie różnych zwierząt dla każdej z liter alfabetu. Po latach artystka opisywała, że jej miłość do rysowania zwierząt narodziła się podczas lekcji czytania i pisania z matką.
Również rodzeństwo Rosy Bonheur zajmowało się sztuką animalistyczną: brat Auguste Bonheur i siostra Juliette Bonheur byli malarzami zwierząt, a brat Isidore Jules Bonheur rzeźbił zwierzęta. W 1829 rodzina Bonheurów przeniosła się do Paryża. W 1841 Rosa Bonheur po raz pierwszy wystawiła swoje prace w Salonie Paryskim. Obrazy wystawiała w Salonie do 1853. W tym czasie została dwukrotnie uhonorowana złotym medalem za obrazy: "Orka w Nivernais" i "Targ koni."
Musiała mieć zgodę z prefektury policji uzyskaną w 1852, aby móc nosić męskie ubrania, co było niezbędne m.in. do studiowania anatomii zwierząt w rzeźniach. Była pierwszą artystką, która została nagrodzona Legią Honorową.
Ważniejsze dzieła.
Jedynym dziełem Rosy Bohnheur w Polsce jest akwarela "Sułtan i Rosette, psy rodziny Czartoryskich" z 1852 r. znajdująca się w zbiorach w warszawskiego Muzeum Narodowego.
Życie prywatne.
Rosę Bonheur można postrzegać jako „nowoczesną kobietę” – była powszechnie znana z noszenia męskiej odzieży, miała krótko obcięte włosy i otwarcie deklarowała, że jest lesbijką. Przez ponad 40 lat była związana z Nathalie Micas (1824–1889), którą poznała, kiedy była nastolatką i z którą razem mieszkała, aż do jej śmierci.
W 1895 roku w wieku 73 rozpoczęła związek z dużo młodszą amerykańską malarką Anną Elisabeth Klumpke (1856 –1942), która namalowała serię jej portretów oraz wydała pośmiertnie w 1908 biografię pt. "Rosa Bonheur: Sa Vie Son Oeuvre""."
Upamiętnienia.
Linda Nochlin w swoim pionierskim eseju z 1971 roku "Dlaczego nie było wielkich artystek?" poświęciła cały rozdział poświęcony artystce pt. "Rosa Bonheur". Jej imieniem nazwano założony w 1935 roku jeden z najważniejszych amerykańskich cmentarzy dla zwierząt – Rosa Bonheur Memorial Park w mieście Elkridge, w stanie Maryland.

</doc>
<doc id="716700" url="https://pl.wikipedia.org/wiki?curid=716700" title="Uniwersytet Technologiczno-Przyrodniczy im. Jana i Jędrzeja Śniadeckich">
Uniwersytet Technologiczno-Przyrodniczy im. Jana i Jędrzeja Śniadeckich



</doc>
<doc id="716701" url="https://pl.wikipedia.org/wiki?curid=716701" title="Tuvalu mo te Atua">
Tuvalu mo te Atua



</doc>
<doc id="716702" url="https://pl.wikipedia.org/wiki?curid=716702" title="Bariloche">
Bariloche

San Carlos de Bariloche (Bariloche) – miasto w Argentynie w prowincji Río Negro, u podnóża Andów, otoczone jeziorami (Nahuel Huapi, Gutiérrez, Moreno oraz Mascardi) i górami (Tronador, Cerro Catedral, Cerro López).
Liczy 102 830 mieszkańców (2012).
Miejscowość słynie zarówno ze sportów narciarskich jak i z pięknych krajobrazów, sportów wodnych oraz z alpinistyki.
Nazwa Bariloche pochodzi od słowa Mapuczów "Vuriloche", które oznacza "ludzie za górą". Przełęcz Vuriloche była używana przez Mapuczów do przedostawania się przez Andy i długo była trzymana w tajemnicy przed Europejczykami.
Bariloche początkowo zasiedlone zostało w roku 1895 przez imigrantów z Austrii i Niemiec, a nazwa miasta pochodzi od Carlosa Wiederholda, pioniera tych ziem, który po przebyciu Andów z Chile założył niewielki sklepik w pobliżu obecnego centrum miasta. Listy, które do niego adresowano, nazywały go błędnie San Carlos, zamiast Don Carlos i stąd miasto (oficjalnie założone 3 marca 1902 roku) nazwano San Carlos de Bariloche. Obecnie powszechnie używana jest nazwa Bariloche.

</doc>
<doc id="716704" url="https://pl.wikipedia.org/wiki?curid=716704" title="Tunel Gór Kaskadowych">
Tunel Gór Kaskadowych

Tunel Gór Kaskadowych (ang. "Cascade Tunnel") – tunel kolejowy w Górach Kaskadowych. 
Historia.
Pierwszy tunel gór kaskadowych został ukończony w 1900 roku. Natomiast w 1909 roku został zelektryfikowany. Obiekt miał długość 2,6 mili. Nowy tunel kaskadowy został otwarty w dniu 12 stycznia 1929 roku. Został poprowadzony pomiędzy miejscowościami Berne i Scenic. Długość budowli wynosi 7,8 mili. Natomiast w 1956 roku została zdemontowana elektryczna sieć trakcyjna w tunelu.

</doc>
<doc id="716706" url="https://pl.wikipedia.org/wiki?curid=716706" title="Hymn Tuvalu">
Hymn Tuvalu

Tuvalu mo te Atua („Tuvalu dla Wszechmogącego”) – hymn państwowy Tuvalu. Obowiązuje od 1978 roku. Słowa i muzykę napisał Afaese Manoa.

</doc>
<doc id="716707" url="https://pl.wikipedia.org/wiki?curid=716707" title="Paula Modersohn-Becker">
Paula Modersohn-Becker

Paula Modersohn-Becker (ur. 8 lutego 1876 w Dreźnie, zm. 21 listopada 1907 w Worpswede) – niemiecka malarka; prekursorka ekspresjonizmu. Pierwsza znana artystka, która namalowała swój nagi akt-autoportret.
Życiorys.
Paula Becker urodziła się 8 lutego 1876 roku w Dreźnie w rodzinie Carla Woldemara Beckera (1841–1901) inżyniera kolejnictwa i Mathilde z domu von Bültzingslöwen (1852 –1926). Była trzecim dzieckiem z siedmiorga rodzeństwa.
Jej rodzice pochodzili z inteligenckich rodzin i także starali się o wykształcenie dla swoich dzieci. Paula brała prywatne lekcje malarstwa w Bremie. W latach 1893–1895, z inicjatywy ojca, ukończyła studia nauczycielskie. Po złożeniu egzaminu na nauczycielkę, podjęła studia malarstwa w Berlinie, następnie uczyła się u Otto Modersohna (1865–1943) w kolonii artystycznej Worpswede i w Paryżu w szkołach Akademii Colarossiego i Ecole des Beaux-Arts.
Przyjaźniła się z rzeźbiarką Clarą Westhoff (1875–1954), żoną poety Rainera Marii Rilkego (1875–1926), których wielokrotnie malowała oraz z niemieckim rzeźbiarzem Bernhardem Hoetgerem (1874–1949). Od 1899 mieszkała w artystycznej kolonii w Worpswede
W 1901 roku Becker poślubiła swojego nauczyciela Otto Modersohna, po śmierci jego pierwszej żony Heleny; została też macochą dwuletnej Elsbeth Modersohn (1898–1984) z pierwszego małżeństwa. W latach 1905–1906 przebywała ponownie w Paryżu. W 1907 roku wróciła z Modersohnem do Worpswede.
2 listopada 1907 roku urodziła córkę Mathilde (1907–1998), po czym po 18 dniach zmarła na skutek nagłego zatoru.
Twórczość.
Inspiracją dla jej twórczości były obrazy Arnolda Böcklina, ale przede wszystkim dzieła francuskich malarzy Paula Cézanne'a (1839–1906) i Paula Gauguina (1848–1903). Jej styl charakteryzowały mocne ciemne barwy, a przedstawiane postaci, martwe natury i pejzaże miały proste formy i ostro zarysowane kontury. Po nieudanej wystawie indywidualnej w Kunsthalle Bremen w 1899 roku, wycofała się z życia publicznego i pracowała w zaciszu domowym. Uznanie przyszło dopiero po jej przedwczesnej śmierci – Becker uznawana jest za prekursorkę ekspresjonizmu."Przed śmiercią westchnęła podobno „Jaka szkoda”. Nie zobaczyła narodzin kubizmu, nie doczekała się własnej wystawy. Od najmłodszych lat chciała „stać się kimś”, „nareszcie coś osiągnąć”. Jako pierwsza kobieta namalowała siebie nago. Kładzie rękę na brzuchu i ciekawie wygląda z obrazu. W swojej sztuce osiągnęła spełnienie".

</doc>
<doc id="716710" url="https://pl.wikipedia.org/wiki?curid=716710" title="Czyszczenie (leśnictwo)">
Czyszczenie (leśnictwo)

Czyszczenia (leśnictwo) - zabiegi pielęgnacyjne w okresie uprawy i młodnika mające na celu poprawienie jakości hodowlanej drzewostanu.
Wyróżnia się:
Zarówno w czyszczeniach wczesnych jak i późnych priorytet stanowią względy hodowlane. Zdarza się, że podczas czyszczeń, pozyskiwane są sortymenty drzewne. Takie sytuacje leśnicy nazywają "czyszczeniami z masą" ("masa drewna" w języku technicznym, leśnym oznacza objętość drewna).

</doc>
<doc id="716711" url="https://pl.wikipedia.org/wiki?curid=716711" title="San Carlos de Bariloche">
San Carlos de Bariloche



</doc>
<doc id="716712" url="https://pl.wikipedia.org/wiki?curid=716712" title="Jerzy Parzyński">
Jerzy Parzyński

Jerzy Parzyński (ur. 1929 w Warszawie, zm. 12 lutego 1994 w Krakowie) – adwokat, krytyk muzyczny, dziennikarz, instruktor harcerski, harcmistrz.
Urodził się w Warszawie, jako syn adwokata i znanej śpiewaczki operowej Janiny Tisserant – Parzyńskiej. Uczęszczał do Gimnazjum im. Jana Zamojskiego w Warszawie.
Podczas okupacji hitlerowskiej był członkiem Szarych Szeregów, podczas powstania warszawskiego nosił pseudonim „Ryś”. Był łącznikiem zgrupowania majora „Redy”, a następnie rotmistrza „Ruczaja”, za udział w powstaniu został odznaczony Krzyżem Walecznych. Po upadku powstania zamieszkał w Filipowicach pod Krakowem. W 1944 roku zakłada z miejscowych chłopców drużynę harcerską.
W 1945 roku wraz z rodziną przeniósł się do Krakowa, gdzie ukończył Liceum im. B. Nowodworskiego. Po uzyskaniu matury w 1948 roku, rozpoczął studia na Uniwersytecie Jagiellońskim na kierunkach prawo i muzykologia.
Oba kierunki kończy w 1952 roku, natomiast w 1968 roku obronił pracę doktorską z zakresu prawa prasowego na Uniwersytecie Warszawskim.
Przez 40 lat udzielał porad prawnych w „Echu Krakowa”.
Od początku pobytu w Krakowie był aktywnym instruktorem harcerskim. Prowadził drużynę harcerską, następnie krakowski Szczep „Huragan”. W latach 1956–1962, oraz 1981–1985 był członkiem Komendy Chorągwi Krakowskiej ZHP. Uczestnik prac Centrum Obywatelskich Inicjatyw Ustawodawczych Solidarności.
Był drugim ("po ustąpieniu hm. Stanisława Krawczyńskiego") przewodniczącym krakowskiego Kręgu Instruktorów Harcerskich im. Andrzeja Małkowskiego, a 27 marca 1983 wybrano go na przewodniczącego niejawnego Ruchu Harcerskiego. Funkcję tę pełnił do czerwca 1988 roku, a następnie był jeszcze wiceprzewodniczącym do stycznia 1989 roku.
Wraz z grupą krakowskich harcerzy uczestniczył (06.09.1984) w harcerskiej pielgrzymce do letniej rezydencji Jana Pawła II w Castel Gandolfo, zakończonej harcerskim ogniskiem, podczas którego papież wygłosił gawędę do zgromadzonych harcerzy. W 1988 roku uczestniczył w "IV Światowym Zlocie Harcerstwa Polskiego za granicą" (Rising Sun Maryland w USA). Utrzymywał liczne kontakty ze światowym skautingiem.
Autor wydawnictw harcerskich „Obóz harcerski” (dwa wydania) i „Ruch harcerski Rzeczypospolitej”.
11 listopada 1990 został odznaczony przez Prezydenta RP na uchodźstwie Ryszarda Kaczorowskiego Krzyżem Oficerskim Orderu Odrodzenia Polski "za działalność niepodległościową i harcerską".

</doc>
<doc id="716713" url="https://pl.wikipedia.org/wiki?curid=716713" title="Pomorska Akademia Pedagogiczna w Słupsku">
Pomorska Akademia Pedagogiczna w Słupsku



</doc>
<doc id="716717" url="https://pl.wikipedia.org/wiki?curid=716717" title="Czyszczenia wczesne">
Czyszczenia wczesne

Czyszczenia wczesne – zabiegi pielęgnacyjne wykonywane w uprawie leśnej i samosiewach we wczesnej fazy rozwoju drzewostanu, mające na celu:

</doc>
<doc id="716718" url="https://pl.wikipedia.org/wiki?curid=716718" title="Wszczep">
Wszczep



</doc>
<doc id="716723" url="https://pl.wikipedia.org/wiki?curid=716723" title="Pierwsza Dama">
Pierwsza Dama



</doc>
<doc id="716724" url="https://pl.wikipedia.org/wiki?curid=716724" title="Henry Percy (9. książę Northumberland)">
Henry Percy (9. książę Northumberland)

Henry George Alan Percy (15 lipca 1912 - 21 maja 1940 w Tournai), brytyjski arystokrata, najstarszy syn Alana Percy'ego, 8. księcia Northumberland i lady Helen Gordon-Lennox, córki 7. księcia Richmond.
W latach 1918-1930 nosił tytuł hrabiego Percy. Po śmierci ojca w 1930 r. został 9. księciem Northumberland i zasiadł w Izbie Lordów. Po wybuchu II wojny światowej zaciągnął się do 1 batalionu Grenadier Guards. Jego jednostka weszła w skład Brytyjskiego Korpusu Ekspedycyjnego i została wysłana do Francji. Po niemieckim ataku na Belgię, Northumberland razem ze swoim regimentem brał udział w walkach we Flandrii. Podczas odwrotu w kierunku Dunkierki został ciężko ranny w miejscowości Pecq. Zmarł niedługo później w Tournai.
Nigdy się nie ożenił i nie pozostawił potomstwa. Po jego śmierci tytuł książęcy przejął jego młodszy brat, Hugh.

</doc>
<doc id="716725" url="https://pl.wikipedia.org/wiki?curid=716725" title="Henry George Alan Percy, 9. książę Northumberland">
Henry George Alan Percy, 9. książę Northumberland



</doc>
<doc id="716727" url="https://pl.wikipedia.org/wiki?curid=716727" title="Marlena Magdalena Marta Pańkowska">
Marlena Magdalena Marta Pańkowska



</doc>
<doc id="716730" url="https://pl.wikipedia.org/wiki?curid=716730" title="Jesus Nogueiras Santiago">
Jesus Nogueiras Santiago

Jesus Nogueiras Santiago (ur. 17 czerwca 1959 w Santa Clara) – kubański szachista i trener szachowy ("FIDE Senior Trainer" od 2005), arcymistrz od 1979 roku.
Kariera szachowa.
Jest dwukrotnym mistrzem Kuby (w latach 1978 i 1984). W połowie lat 80. należał do szerokiej światowej czołówki, co potwierdził w roku 1985, zajmując na turnieju międzystrefowym w Taxco de Alarcón II miejsce (za Janem Timmanem) i zdobywając awans do grona pretendentów do tytułu mistrza świata. W rozegranym w tym samym roku w Montpellier turnieju pretendentów zajął odległe XV miejsce. Bardzo blisko ponownej kwalifikacji do tego etapu rozgrywek był w roku 1987, ale na turnieju rozegranym w Zagrzebiu zajął IV miejsce i nie wywalczył awansu. W roku 2000 wystąpił w New Delhi w pucharowym turnieju o mistrzostwo świata, ale w I rundzie przegrał po dogrywce z Jaanem Ehlvestem i odpadł z dalszej rywalizacji.
W roku 1991 podzielił I m. (wraz z Michaiłem Talem i Julio Granda Zuniga) w memoriale Mieczysława Najdorfa w Buenos Aires. Dwa lata później zajął II m. (za Markiem Hebdenem) w memoriale Jose Raula Capablanki w Cienfuegos. W roku 1997 zwyciężył w memoriale Carlosa Torre Repetto w Meridzie, zaś w następnym roku powtórzył to osiągnięcie na turnieju w Santa Clarze. W roku 2004 zwyciężył w Hawanie (turniej B) oraz zajął II m. w Santa Clarze (również w turnieju B). W 2008 r. podzielił I m. (wspólnie z Holdenem Hernandezem Carmenatesem) w memoriale Guillermo García Gonzáleza w Santa Clarze.
W latach 1980–2008 czternastokrotnie (w tym 7 razy na I szachownicy) uczestniczył w szachowych olimpiadach. Pięciokrotnie reprezentował swój kraj na drużynowych mistrzostwach świata. W roku 2005 zdobył w Beer Szewie brązowy medal za indywidualny wynik na IV szachownicy.
Najwyższy ranking w dotychczasowej karierze osiągnął 1 lipca 1993 r., z wynikiem 2580 punktów dzielił wówczas 74-81. miejsce na światowej liście FIDE, jednocześnie zajmując pierwsze miejsce wśród kubańskich szachistów.

</doc>
<doc id="716733" url="https://pl.wikipedia.org/wiki?curid=716733" title="Rockbridge">
Rockbridge

Miejscowości w USA:
Gminy w USA:
Hrabstwa w USA:

</doc>
<doc id="716737" url="https://pl.wikipedia.org/wiki?curid=716737" title="General Roca">
General Roca

General Roca - jest argentyńskim miastem leżącym w północno-wschodniej części prowincji Río Negro, w północnej Patagonii. Miasto zostało założone 1 września 1879 roku przez pułkownika Lorenzo Vinttera.
Według spisu z 22 października 1980 roku miasto liczyło 44 039 mieszkańców, by w ciągu następnych 10 lat wzrosnąć o blisko połowę, dzięki czemu spis z 15 maja 1991 roku wykazał 61 846 mieszkańców. Później tempo wzrostu nie było już tak duże i według ostatniego spisu z 17 listopada 2001 roku miasto liczyło 69 672 mieszkańców.
Miasto jest siedzibą klubu piłkarskiego Deportivo Roca.

</doc>
<doc id="716738" url="https://pl.wikipedia.org/wiki?curid=716738" title="Kane (Illinois)">
Kane (Illinois)

Kane – wieś w USA, w stanie Illinois, w hrabstwie Greene. Według spisu z 2000 roku wioskę zamieszkuje 459 osób.
Geografia.
Wioska zajmuje powierzchnię 1,4 km2, całą powierzchnię stanowi ląd.
Demografia.
Według spisu z 2000 roku wioskę zamieszkuje 459 osób skupionych w 174 gospodarstwach domowych, tworzących 128 rodzin. Gęstość zaludnienia wynosi 328,2 osoby/km2. W wiosce znajdują się 185 budynki mieszkalne, a ich gęstość występowania wynosi 132,3 mieszkania/km2. Wioskę zamieszkuje 98,47% ludności białej, 0,22% stanowią rdzenni Amerykanie, 0,22% stanowią Azjaci i 1,09% stanowią ludzie wywodzący się z dwóch lub więcej ras. Hiszpanie lub Latynosi stanowią 0,22% populacji.
W wiosce są 174 gospodarstwa domowe, w których 36,8% stanowią dzieci poniżej 18 roku życia żyjących z rodzicami, 60,9% stanowią małżeństwa, 9,8% stanowią kobiety nie posiadające męża oraz 25,9% stanowią osoby samotne. 23% wszystkich gospodarstw domowych składa się z jednej osoby oraz 12,1% żyjących samotnie ma powyżej 65 roku życia. Średnia wielkość gospodarstwa domowego wynosi 2,64 osoby, natomiast rodziny 3,09 osoby. 
Przedział wiekowy kształtuje się następująco: 26,1% stanowią osoby poniżej 18 roku życia, 9,6% stanowią osoby pomiędzy 18 a 24 rokiem życia, 32% stanowią osoby pomiędzy 25 a 44 rokiem życia, 20,3% stanowią osoby pomiędzy 45 a 64 rokiem życia oraz 12% stanowią osoby powyżej 65 roku życia. Średni wiek wynosi 34 lat. Na każde 100 kobiet przypada 96,2 mężczyzn. Na każde 100 kobiet powyżej 18 roku życia przypada 101,8 mężczyzn.
Średni dochód dla gospodarstwa domowego wynosi 28 125 dolarów, a dla rodziny wynosi 31 250 dolarów. Dochody mężczyzn wynoszą średnio 25 938 dolarów, a kobiet 18 125 dolarów. Średni dochód na osobę w mieście wynosi 11 325 dolarów. Około 10% rodzin i 11,8% populacji miasta żyje poniżej minimum socjalnego, z czego 15,5% jest poniżej 18 roku życia i 5,9% powyżej 65 roku życia.

</doc>
<doc id="716744" url="https://pl.wikipedia.org/wiki?curid=716744" title="Aleksander Głowacki">
Aleksander Głowacki



</doc>
<doc id="716749" url="https://pl.wikipedia.org/wiki?curid=716749" title="Szczep (antropologia)">
Szczep (antropologia)

Szczep – grupa etniczna osób niewywodzących swego pochodzenia od wspólnego przodka, co różni szczep od plemienia (obydwa terminy są często synonimizowane). Szczep może liczyć od kilkuset do kilku tysięcy osób. W zoosocjologii szczep określany jest też jako rodzina klanowa.

</doc>
<doc id="716750" url="https://pl.wikipedia.org/wiki?curid=716750" title="Urofilia">
Urofilia

Urofilia – parafilia, w której kontakt z moczem partnera jest źródłem podniecenia seksualnego. Fetyszem może być oddawanie moczu na partnera, wąchanie go, dotykanie, oblewanie się nim, wydalenie do narządów płciowych czy odbytnicy. Najczęściej połączona z dominacją jednego partnera nad drugim. Urofilia ma rysy masochistyczne.
Potocznym określeniem na urofilię jest pissing (albo "piss") – z języka angielskiego (piss – sikać).

</doc>
<doc id="716751" url="https://pl.wikipedia.org/wiki?curid=716751" title="Ryszard Murat">
Ryszard Murat

Ryszard Murat (ur. 13 sierpnia 1958 w Kazimierzu Dolnym) – polski instruktor karate, stylu tsunami. W stylu tsunami używa tytułu sōke oraz taishi ("wielki mistrz, patriarcha"). Od 1980 roku pełni funkcję Prezesa Federacji Karate Tsunami – Renmei, a od 1989 roku jest także prezesem Zarządu Głównego Polskiej Federacji Dalekowschodnich Sztuk i Sportów Walki. Od 1999 roku jest jednym z pięciu Polaków posiadającym stopień mistrzowski 10 Dan.
Ukończył studia na Wydziale Prawa i Administracji Uniwersytetu Warszawskiego oraz na Akademii Spraw Wewnętrznych MSW. Przed utworzeniem stylu tsunami trenował m.in. karate shotokan i judo. Był również działaczem Polskiego Związku Karate, z którego został wyrzucony. Były funkcjonariusz SB inwigilujący środowiska związane ze światem sztuk walki.
Obecnie prowadzi zajęcia w Centralnej Szkole Karate Tsunami (Honbu Dojo) w Warszawie, a także na licznych zgrupowaniach. Prowadzi szkolenia dla instruktorów z całego świata, m.in. z Europy, Azji, Afryki i Ameryki. Zorganizował duże sportowe imprezy, jak np. kilkanaście "Taikai" – zjazdów Tsunami, realizowanych m.in. w Pałacu Kultury i Nauki w Warszawie, a także dziesięć kolejnych Ogólnopolskich Festiwali Dalekowschodnich Sztuk Walki.
Jest autorem licznych publikacji z zakresu dalekowschodniej kultury i sztuki walki wręcz, w tym kilkunastu książek i podręczników, m.in. "Karate dla początkujących i zaawansowanych", wydaną również w języku angielskim nakładem wydawnictwa Atlantic, czy też "Język japoński", którego współautorem był prof. dr hab. M. Melanowicz. W latach 1989-1994 był redaktorem naczelnym i wydawcą czasopisma "Czarny Pas".
12 października 2006 został odznaczony przez prezydenta Rzeczypospolitej Polskiej Lecha Kaczyńskiego Brązowym Krzyżem Zasługi.

</doc>
<doc id="716752" url="https://pl.wikipedia.org/wiki?curid=716752" title="Hillview (Illinois)">
Hillview (Illinois)

Hillview – wieś w Stanach Zjednoczonych, w stanie Illinois, w hrabstwie Greene. Według spisu z 2000 wioskę zamieszkuje 179 osób.
Topografia.
Wioska zajmuje powierzchnię 2,2 km2, całą powierzchnię stanowi ląd.
Demografia.
Według spisu z 2000 wioskę zamieszkuje 179 osób tworzących 50 rodzin i skupionych w 63 gospodarstwach domowych. Gęstość zaludnienia wynosi 81,3 osoby/km2. W wiosce znajdują się 72 budynki mieszkalne, a ich gęstość występowania wynosi 32,7 mieszkania/km2. Wioskę zamieszkuje 100% ludności białej.
W wiosce są 63 gospodarstwa domowe, w których 30,2% mieszkańców stanowią dzieci poniżej 18 roku życia wraz z rodzicami, 65,1% - małżeństwa, 7,9% - kobiety niezamężne oraz 20,6% - osoby samotne. 19% wszystkich gospodarstw domowych składa się z jednej osoby, a 12,7% mieszkających samotnie ma powyżej 65 roku życia. Średnia wielkość gospodarstwa domowego wynosi 2,84 osoby, natomiast rodziny 3,24 osoby. 
Przedział wiekowy kształtuje się następująco: 28,5% stanowią osoby poniżej 18 roku życia, 5% - osoby pomiędzy 18 a 24 rokiem życia, 27,9% - osoby pomiędzy 25 a 44 rokiem życia, 21,8% - osoby pomiędzy 45 a 64 rokiem życia oraz 16,8% - osoby powyżej 65 roku życia. Średni wiek wynosi 35 lat. Na 100 kobiet przypada 98,9 mężczyzn. Na 100 kobiet powyżej 18 roku życia przypada 93,9 mężczyzn.
Średni dochód dla gospodarstwa domowego wynosi 24 167 USD, a dla rodziny - 25 625 USD. Dochody mężczyzn wynoszą średnio 15 625 USD, a kobiet 18 750 USD. Średni dochód na osobę w mieście wynosi 9167 USD. Około 23,7% rodzin i 25,3% populacji miasta żyje poniżej minimum socjalnego, z czego 25,5% jest poniżej 18 roku życia i 15,4% powyżej 65 roku życia.

</doc>
<doc id="716754" url="https://pl.wikipedia.org/wiki?curid=716754" title="Douglas Douglas-Hamilton">
Douglas Douglas-Hamilton

Douglas Douglas-Hamilton (ur. 3 lutego 1903 w Pimlico w Londynie - zm. 30 marca 1973 w Edynburgu) – brytyjski arystokrata, polityk i lotnik, syn Alfreda Douglas-Hamiltona, 13. księcia Hamilton i 10. księcia Brandon oraz Niny Poore, córki majora Roberta Poore'a.
Życiorys.
Urodził się na 71 Eccleston Square w Londynie. Wykształcenie odebrał w Eton College i w Balliol College w Oksfordzie. Tam zainteresował się boksem i uzyskał tytuł mistrza Szkocji amatorów w wadze średniej. Był również członkiem Królewskiej Kompanii Łuczników i strażnikiem królewskim w Szkocji.
Tytułowany markizem Douglas i Clydesdale został w 1930 r. wybrany do Izby Gmin z okręgu East Renfrewshire. Reprezentował partię szkockich unionistów i był jednym z najbardziej prominentnych deputowanych. W 1935 r., chcąc poznać życie górników wstąpił do związków zawodowych i przez pewien czas pracował w kopalni pod nazwiskiem Hamilton.
We wczesnych latach życia zainteresował się lotnictwem. W okresie międzywojennych był członkiem ochotniczej rezerwy Royal Air Force. W 1927 r. został nawet dowódcą szwadronu. W 1933 r. był pierwszym człowiekiem, który (wraz ze Stewartem Blackerem) przeleciał nad Mount Everestem na samolocie Westland Wallace. Przelatując nad szczytem zrzucił na niego brytyjską flagę. Jego zainteresowania lotnictwem sprawiły, że aktywnie zaangażował się w tworzenie zakładów lotniczych Scottish Aviation. W uznaniu zasług został w 1935 r. odznaczony Krzyżem Lotnictwa. Rok później wydał książkę opisującą swój przelot nad Everestem.
Podczas II wojny światowej otrzymał rangę komandora lotnictwa i odpowiadał za powietrzną obronę Szkocji. Dowodził też korpusem treningowym. Został wspomniany w rozkazie dziennym.
2 grudnia 1937 poślubił lady Elisabeth Ivy Percy (ur. 25 maja 1916), córkę Alana Percy'ego, 8. księcia Northumberland i lady Helen Gordon-Lennox, córki 7. księcia Richmond. Douglas i Elisabeth mieli razem pięciu synów:
W 1940 r. został członkiem Tajnej Rady. W tym samym roku zmarł jego ojciec i Douglas został kolejnym księciem Hamilton. Objął również urząd Lorda Stewarda Dworu Królewskiego. Urząd ten sprawował do 1964 r.
Rok później (w 1941 r.) książę został zamieszany w sprawę Rudolfa Hessa, który poleciał do Szkocji, żeby skontaktować się z Hamiltonem w celu rozpoczęcia negocjacji pokojowych między Niemcami a Wielką Brytanią. Hess poznał księcia w 1936 r., podczas olimpiady w Berlinie. Hess został złapany niedługo po opuszczeniu maszyny i nie udało mu się skontaktować z Hamiltonem. Spekulowano wówczas, że książę był zamieszany w spisek osobistości dążących do porozumienia z III Rzeszą i odsunięcia od władzy premiera Churchilla. Jeśli nawet tak było, to nie znaleziono na to żadnych dowodów.
Po wojnie, w 1946 r., książę został odznaczony Krzyżem Wielkim Królewskiego Wiktoriańskiego Orderu. W 1951 r. został kawalerem Orderu Ostu. Od 1948 r. był kanclerzem Uniwersytetu w St Andrews. Był również członkiem Królewskiego Towarzystwa Geograficznego oraz Królewskiego Edynburskiego Kolegium Chirurgów. W 1953, 1954, 1955 i 1958 r. był Wysokim Komisarzem Przy Generalnym Zgromadzeniu Kościoła Szkocji. W latach 1959-1968 był prezesem Ligi Lotnictwa.
Książę zmarł w 1973 r. Wszystkie jego tytuły odziedziczył jego najstarszy syn.

</doc>
<doc id="716755" url="https://pl.wikipedia.org/wiki?curid=716755" title="Fischerhude">
Fischerhude

Fischerhude – miejscowość w gminie Ottersberg, w powiecie Verden w Dolnej Saksonii.

</doc>
<doc id="716756" url="https://pl.wikipedia.org/wiki?curid=716756" title="Instytut Spraw Publicznych">
Instytut Spraw Publicznych

Fundacja Instytut Spraw Publicznych (ISP) – pozarządowy i niezależny ośrodek analityczno-badawczym typu think tank.
Historia.
Instytut powstał w 1995 w celu zapewnienia zaplecza naukowego i intelektualnego dla modernizacji kraju i toczących się w Polsce debat.
Do głównych zadań i celów ISP należą:
Instytut Spraw Publicznych jest członkiem wielu struktur zrzeszających organizacje pozarządowe, takich jak na przykład PASOS, EPIN, EuroMeSCo network, NDRI czy Grupa Zagranica.
Instytut Spraw Publicznych jest organizacją pożytku publicznego.
W skład Zarządu Instytutu Spraw Publicznych wchodzi prezes dr Jacek Kucharczyk oraz Beata Łaciak. W latach 1997-2009 funkcję prezeski sprawowała Lena Kolarska-Bobińska.
Działalność.
Instytut prowadzi badania, przygotowuje ekspertyzy i rekomendacje dotyczące podstawowych kwestii życia publicznego. Jest także organizatorem wielu konferencji, seminariów i odczytów. Z Instytutem współpracuje wielu badaczy z ośrodków naukowych w całej Polsce oraz działaczy politycznych i społecznych.
Wyniki projektów publikowane są w formie książek i raportów. Publikacje te są rozpowszechniane wśród posłów i senatorów, członków rządu i administracji, w środowiskach akademickich, a także wśród dziennikarzy i działaczy organizacji pozarządowych.
Instytut Spraw Publicznych realizuje od 2003 projekt Kompas, który służyć ma umacnianiu roli organizacji pozarządowych w życiu publicznym. Od 2004 wydawany jest kwartalnik „Trzeci Sektor”, poświęcony zagadnieniom prawnym i społecznym organizacji pozarządowych.
Osiągnięcia.
W uznaniu zasług dla polskiego życia publicznego, w listopadzie 2001 Instytut Spraw Publicznych nagrodzony został nagrodą specjalną i tytułem "Instytucja Roku 2001" przez Kapitułę konkursu Pro Publico Bono, działającą pod patronatem Rzecznika Praw Obywatelskich.
ISP opublikował kilka książek o polskich reformach: "Druga fala polskich reform" oraz "Cztery reformy". W specjalnej obszernej wkładce na temat Polski brytyjski tygodnik „The Economist” zacytował angielską wersję "Drugiej fali" jako jedno z trzech głównych źródeł informacji (obok raportów OECD i książki prof. Normana Daviesa).
Instytut Spraw Publicznych zajmował się przygotowaniami do referendum w sprawie wstąpienia Polski do Unii Europejskiej i ratyfikacji traktatu ateńskiego i w kampanii referendalnej w 2003 ISP opracował koncepcję dwudniowego głosowania, którego wprowadzenie umożliwiło przekroczenie konstytucyjnie wymaganego 50% progu frekwencji wyborczej. Prowadzone w ISP działania doprowadziły do zmiany ustawy o referendach. Wywołana przy tej okazji debata publiczna także odegrała istotną rolę w uświadomieniu znaczenia kwestii frekwencji dla powodzenia referendum.
ISP wprowadziła tematykę partycypacji obywatelskiej pod obrady Forum Przyszłości Demokracji Rady Europy.
ISP przyznaje Nagrodę im. Jerzego Zimowskiego.

</doc>
<doc id="716759" url="https://pl.wikipedia.org/wiki?curid=716759" title="Wyspa Kościuszki">
Wyspa Kościuszki

Wyspa Kościuszki (ang. "Kosciusko Island") – wyspa w Archipelagu Aleksandra, w południowo-wschodniej Alasce, na północny zachód od Wyspy Księcia Walii. Długość wyspy wynosi 40 km, szerokość 8-19 km, powierzchnia 444,4 km². Nazwa wzięła się od polskiego powstańca, Tadeusza Kościuszki.
Wyspa ma skaliste, trudno dostępne wybrzeże, jest górzysta i gęsto zalesiona. Najwyższy szczyt Mount Francis sięga 819 m. Zamieszkuje ją około 52 osób, w większości w rejonie Edna Bay (stan na rok 2000). Ludność wyspy zajmuje się rybołówstwem.
Wyspę pierwszy zbadał amerykański geograf William Healey Dall, który w 1879 roku nadał jej nazwę. Dokładnie wyspę eksplorował w latach 1935-1937 polski geograf Stefan Jarosz. Nadał on na wyspie wiele innych polskich nazw, jak Góra Krzyżanowskiego i Jezioro Piłsudskiego. 

</doc>
<doc id="716761" url="https://pl.wikipedia.org/wiki?curid=716761" title="Junior">
Junior



</doc>
<doc id="716769" url="https://pl.wikipedia.org/wiki?curid=716769" title="Zasób (ekonomia)">
Zasób (ekonomia)



</doc>
<doc id="716770" url="https://pl.wikipedia.org/wiki?curid=716770" title="Książę Hamilton">
Książę Hamilton

Ród Douglasów należy do jednego z najbardziej prominentnych i najbardziej utytułowanych rodów arystokratycznych w Wielkiej Brytanii. Z Douglasów wywodzi się szereg rodów arystokratycznych:
Ród Douglasów posiadała również szereg tytułów arystokratycznych, które wygasły lub zostały odziedziczone przez inne rody arystokratyczne:
Książęta Hamilton.
Baronowie Cadzow 1. kreacji (parostwo Szkocji)
Lordowie Hamilton 1. kreacji (parostwo Szkocji)
Hrabiowie Arran 2. kreacji (parostwo Szkocji)
Markizowie Hamilton 1. kreacji (parostwo Szkocji)
Książęta Hamilton 1. kreacji (parostwo Szkocji)
Po śmierci 3. księżnej Hamilton tytuł przeszedł w ręce rodziny Douglas, a potomkowie przyjęli podwójne nazwisko Douglas-Hamilton
Książęta Hamilton 1. kreacji (parostwo Szkocji) 
Następca 15. księcia Hamilton: Alexander Douglas Douglas-Hamilton, markiz Douglas i Clydesdale–syn 15. księcia Hamilton

</doc>
<doc id="716771" url="https://pl.wikipedia.org/wiki?curid=716771" title="Książę Brandon">
Książę Brandon



</doc>
<doc id="716773" url="https://pl.wikipedia.org/wiki?curid=716773" title="Herb gminy Staszów">
Herb gminy Staszów



</doc>
<doc id="716774" url="https://pl.wikipedia.org/wiki?curid=716774" title="Hrabstwo Shelby (Illinois)">
Hrabstwo Shelby (Illinois)

Hrabstwo Shelby – hrabstwo w USA, w stanie Illinois, według spisu z 2000 roku liczba ludności wynosiła 22 893. Siedzibą hrabstwa jest Shelbyville.
Geografia.
Według spisu hrabstwo zajmuje powierzchnię 1989 km², z czego 1965 km² stanowią lądy, a 25 km² (1,24%) stanowią wody.
Demografia.
Według spisu z 2000 roku hrabstwo zamieszkuje 22 893 osób, które tworzą 9056 gospodarstw domowych oraz 6502 rodzin. Gęstość zaludnienia wynosi 12 osób/km2. Na terenie hrabstwa jest 10 060 budynków mieszkalnych o częstości występowania wynoszącej 5 budynki/km2. Hrabstwo zamieszkuje 98,94% ludności białej, 0,15% ludności czarnej, 0,14% rdzennych mieszkańców Ameryki, 0,21% Azjatów, 0,14% ludności innej rasy oraz 0,41% ludności wywodzącej się z dwóch lub więcej ras, 0,48% ludności to Hiszpanie, Latynosi lub inni.
W hrabstwie znajduje się 9056 gospodarstw domowych, w których 31% stanowią dzieci poniżej 18 roku życia mieszkający z rodzicami, 61,20% małżeństwa mieszkające wspólnie, 7,10% stanowią samotne matki oraz 28,20% to osoby nie posiadające rodziny. 25,40% wszystkich gospodarstw domowych składa się z jednej osoby oraz 13,30% żyję samotnie i ma powyżej 65 roku życia. Średnia wielkość gospodarstwa domowego wynosi 2,50 osoby, a rodziny wynosi 2,99 osoby.
Przedział wiekowy populacji hrabstwa kształtuje się następująco: 25,00% osób poniżej 18 roku życia, 7,60% pomiędzy 18 a 24 rokiem życia, 26,20% pomiędzy 25 a 44 rokiem życia, 23,40% pomiędzy 45 a 64 rokiem życia oraz 17,80% osób powyżej 39 roku życia. Średni wiek populacji wynosi 38 lat. Na każde 100 kobiet przypada 96,50 mężczyzn. Na każde 100 kobiet powyżej 18 roku życia przypada 94,70 mężczyzn.
Średni dochód dla gospodarstwa domowego wynosi 37 313 dolarów, a średni dochód dla rodziny wynosi 44 372 dolarów. Mężczyźni osiągają średni dochód w wysokości 31 904 dolarów, a kobiety 21 075 dolarów. Średni dochód na osobę w hrabstwie wynosi 17 313 dolarów. Około 6,50% rodzin oraz 9,10% ludności żyje poniżej minimum socjalnego, z tego 11,90% poniżej 18 roku życia oraz 9,80% powyżej 65 roku życia.

</doc>
<doc id="716776" url="https://pl.wikipedia.org/wiki?curid=716776" title="Herb gminy Włoszczowa">
Herb gminy Włoszczowa



</doc>
<doc id="716778" url="https://pl.wikipedia.org/wiki?curid=716778" title="Helen McNicoll">
Helen McNicoll

Helen McNicoll (ur. 14 grudnia 1879 w Toronto, Ontario, zm. 27 czerwca 1915 w Swanage, Wielka Brytania) – kanadyjska malarka impresjonistyczna.
Życiorys.
Helen McNicoll urodziła się jako najstarsze z ośmiorga dzieci Davida McNicolla i Emilie Pashley. Była głucha od dzieciństwa z powodu przebytej szkarlatyny. Ok. 1885 po tym, jak jej ojciec otrzymał pracę w Canadian Pacific Railway, rodzina przeniosła się z Toronto do Montrealu. Pierwszą poważną edukacje malarską Helen McNicoll rozpoczęła w Art Association of Montreal pod okiem Williama Brymnera. Brymner był zwolennikiem malarstwa plenerowego i stylu impresjonistycznego, co wyraźnie wpłynęło na artystyczny rozwój McNicoll. W przeciwieństwie do współczesnej jej Emily Carr McNicoll cieszyła się niezależnością finansową, nie musiała więc tworzyć nic na siłę, ani zabiegać o zamówienia w celu zdobycia środków na utrzymanie. W latach 1904–1906 studiowała w Slade School of Fine Art w Londynie oraz w St Ives w Kornwalii pod okiem Algernona Mayowa Talmage’a. Następnie wynajęła pracownię we Francji. W poszukiwaniu tematów jeździła po okolicy. W 1908 otrzymała pierwszą nagrodę Jessie Dow Prize for Painting z rąk Art Association w Montrealu. Wróciła do Anglii, gdzie dzieliła atelier i ekspedycje malarskie do Yorkshire i Londynu ze swą bliską przyjaciółką, brytyjską malarką Doroteą Sharp. Jako członkini Royal Society of British Artists i wiceprezes Society of Women Artists, Sharp przyczyniła się do uzyskania przez McNicoll członkostwa Royal Society of British Artists w 1913. Generalnie jednak nowoczesna, jasna paleta McNicoll i jej styl malarski nie zostały zaakceptowane przez członków Royal Society. Między 1913 a 1915 McNicoll wystawiła 11 obrazów z Royal Society of British Artists.
W 1914 McNicoll została wybrana na członka stowarzyszonego Royal Canadian Academy of Arts. Podczas swojego pobytu w Anglii i Europie, nadal uczestniczyła w corocznych wystawach organizowanych przez Royal Canadian Academy of Arts oraz przez Art Association of Montreal. Ten ostatni wystawił jej obrazy pośmiertnie w 1922 i 1925.
McNicoll zmarła nagle w wieku lat 35 z powodu cukrzycy. W 1925 Musée des Beaux-Arts de Montréal zorganizowało retrospektywną wystawę obejmującą 141 obrazów i szkiców artystki, pochodzących głównie z kolekcji jej rodziny.
Twórczość.
McNicoll czerpała inspirację z twórczości kobiet-impresjonistek, jak Berthe Morisot i Mary Cassatt. Głównym tematem jej obrazów były kobiety pracujące i macierzyństwo. Przykładem tego ostatniego są obrazy "W cieniu namiotu" i "Młoda matka w cieniu" (oba z ok. 1914).

</doc>
<doc id="716780" url="https://pl.wikipedia.org/wiki?curid=716780" title="Ojciec (ujednoznacznienie)">
Ojciec (ujednoznacznienie)



</doc>
<doc id="716781" url="https://pl.wikipedia.org/wiki?curid=716781" title="Matka (ujednoznacznienie)">
Matka (ujednoznacznienie)

W religii:
W literaturze:
W malarstwie:
W filmie:
W geografii:
"Królowa matka":
Schronisko:

</doc>
<doc id="716782" url="https://pl.wikipedia.org/wiki?curid=716782" title="Bernardo Leighton">
Bernardo Leighton

Bernardo Leighton Guzmán (ur. 16 sierpnia 1909, zm. 26 stycznia 1995 w Santiago) – chilijski polityk, członek Partii Chrześcijańsko-Demokratycznej. Był jednym z celów operacji Kondor.
W 1937 prezydent Arturo Alessandri Palma mianował go ministrem pracy. Według dokumentów CIA, ujawnionych przez amerykańską National Security Archive, w 1975 w Madrycie włoski terrorysta Stefano Delle Chiaie spotkał się z agentem DINA oraz kubańskim emigrantem Virgilio Paz Romero, by razem z tajną policją Francisco Franco zaplanować morderstwo Bernardo Leightona. 6 października 1975 on i jego żona zostali ciężko ranni w wyniku postrzału, kiedy przebywali na wygnaniu w Rzymie. W 1978 reżimowy rząd chilijski pozwolił mu wrócić do kraju.
Życiorys.
Wczesne lata.
Bernardo Leighton był synem sędziego Bernardino Leightona Gajardo i Sinforosy Guzmán Gallegosy. Dorastał z podziwem dla swojego ojca, znanego „sprawiedliwego człowieka”. Leighton spędził dzieciństwo w Los Angeles w Chile, w prowincji BíoBío. W 1921 roku Leighton przeniósł się do Concepción na studia i praktykę w sekcji świeckiej seminarium. W 1922 r. przeniósł się do Santiago, gdzie pracował w miejscowej szkole jezuickiej St. Ignacio.
Życie polityczne.
Jako lider studencki na Papieskim Katolickim Uniwersytecie Chile brał udział w zamieszkach przeciwko dyktaturze Carlosa Ibáñeza del Campo, która została obalona w 1931 roku. W tym samym roku Leighton został wysłany przez ministra Marciala Mora do Coquimbo, aby uspokoić lokalne zamieszki wojskowe wspierane przez ludność. W 1933 r. ukończył studia prawnicze z tytułem magistra robót wiejskich.
W 1937 roku Leighton został mianowany ministrem pracy przez Arturo Alessandri Palmę. W tym czasie założył – wraz ze swoimi przyjaciółmi i współpracownikami, Eduardo Frei Montalvą, Radomiro Tomicem i José Ignacio Palma – National Falange, która połączyła się z Partią Chrześcijańsko-Demokratyczną w 1957 roku. Wielokrotnie był wiceprzewodniczącym partii.
W 1945 roku został wybrany posłem do Izby Deputowanych z okręgu Antofagasta. Leighton był także ministrem edukacji w rządzie Videli (1946–1952) oraz ministrem spraw wewnętrznych w rządzie Montalvy (1964–1970).
Został ponownie wybrany w 1969 roku i służył jako ustawodawca aż do chilijskiego zamachu stanu w 1973 roku.
Wygnanie i próba zamachu.
Krytyka dyktatury wojskowej przez Leightona zaowocowała jego wygnaniem z Chile. W lutym 1974 roku wraz z żoną uciekł do Rzymu we Włoszech, gdzie rozpoczął kampanię przeciwko juncie Augusto Pinocheta.
Według dokumentów CIA opublikowanych przez National Security Archive, włoski terrorysta i neofaszystowski sympatyk Stefano Delle Chiaie spotkał się z agentem DINA Michaelem Townleyem i Kubańczykiem Virgilio Paz Romero w Madrycie w 1975 roku, aby przygotować się do zabójstwa Bernardo Leightona z pomocą tajnej policji Francisca Franca. 6 października 1975 roku o godzinie 20:20 Leighton i jego żona zostali postrzeleni i ciężko ranni przez Stefano Delle Chiaie.
Dzień po ataku Leighton został zoperowany, aby zapobiec utracie mowy; jednak jego mózg został poważnie uszkodzony. To wydarzenie zakończyło jego pacyfikacyjne zamiary zjednoczenia różnych grup przeciwnych Pinochetowi, w tym lewicowych.
W 1978 roku chilijski rząd zezwolił Leightonowi na powrót z Włoch do Chile, a on przeszedł na emeryturę i rozpoczął życie prywatne. Zmarł 26 stycznia 1995 w Santiago.
Życie prywatne.
15 sierpnia 1940 roku Leighton poślubił Anę Maríę Fresno Ovalle, krewną Juana Francisco Fresno. Ana Maria została sparaliżowana z powodu próby zabójstwa pary w październiku 1975 roku i zmarła w 2011 roku. Para nie miała dzieci.

</doc>
<doc id="716784" url="https://pl.wikipedia.org/wiki?curid=716784" title="Nowojorscy gliniarze">
Nowojorscy gliniarze

Nowojorscy gliniarze (ang. "NYPD Blue") – amerykański kryminalny serial telewizyjny, wyświetlany w USA w latach 1993-2005.
Krótki opis.
Bohaterami serialu są detektywi jednego z komisariatów policji w Nowym Jorku. Główną rolę – doświadczonego przez życie detektywa Andy’ego Sipowicza – grał Dennis Franz.
Obsada.
Zestawienie obejmuje wszystkich aktorów, którzy wystąpili łącznie w co najmniej 15 odcinkach serialu:
W epizodach wystąpili m.in.: David Schwimmer (4 odcinki), Joe Pantoliano (3), Kevin Dillon (3), Bill Smitrovich (2), Sasha Mitchell (1) i John Billingsley (3).
Nagrody.
Jest jednym z najczęściej nagradzanych seriali, zdobył 80 różnych nagród, a był nominowany 158 razy. W Polsce serial emitowany był przez TVP na przełomie XX i XXI wieku.
Kontynuacja.
W październiku 2018, stacja ABC ogłosiła, że pracuje nad sequelem serii, która pokazywać będzie pracę syna Andy'ego.

</doc>
<doc id="716787" url="https://pl.wikipedia.org/wiki?curid=716787" title="Stefan Zápolya">
Stefan Zápolya

Stefan Zápolya (węg. "Szapolyai István") (zm. 25 grudnia 1499) – magnat węgierski, palatyn Węgier w latach 1492-1499.
Był synem Władysława Zapolyi (węg. "Szapolyai László"), pana Solymos, i jego pierwszej żony Doroty; młodszym bratem Emeryka i Mikołaja; szwagrem Emeryka Derencsényiego.
Wychowywał się w Hunedoarze, na dworze Jana Hunyadiego, a później jego syna Macieja Korwina.
Zrobił wielką karierę. Dzięki poparciu swego starszego brata Emeryka zyskał zaufanie króla Macieja Korwina. W 1453 został starostą Górnych Węgier. W latach 1474-1480 był z nadania Korwina starostą generalnym Śląska i Łużyc, w latach 1473-1478 i 1486-1499 dziedzicznym żupanem spiskim, w latach 1481-1499 żupanem trenczyńskim, w latach 1485-1490 starostą Austrii.
Po śmierci Macieja Korwina (1490) właśnie Stefanowi Zápolyi przypisywano przeforsowanie powołania na tron węgierski Władysława Jagiellończyka, za co ten ostatni po objęciu tronu odpłacił się mu licznymi nadaniami ziemskimi i urzędami. W latach 1492-1494 Zápolya był żupanem szaryskim, a od 1492 palatynem Węgier, czyli najwyższym świeckim urzędnikiem na Węgrzech. Pod koniec swego życia należał do wąskiego grona najbogatszych i najbardziej wpływowych magnatów węgierskich.
Zgodnie z ostatnią wolą został pochowany obok swego brata Emeryka w Spiskiej Kapitule.
Małżeństwa i potomstwo.
Dane dotyczące pierwszego małżeństwa Stefana opierają się nie na źródłach, lecz na starej literaturze przedmiotu, dlatego pozostają niepewne. Pierwszą żoną Stefana miała być Katarzyna, córka Szymona Drugeta z Hommony (Homonnay) i Zofii Bebek. Z tego małżeństwa miały pochodzić córki Krystyna (Małgorzata) i Weronika.
Drugą żoną Stefana była Jadwiga, księżniczka cieszyńska. Dawniej datowano ich ślub na 11 sierpnia 1483. Nowsze badania wykazały, że małżeństwo zostało zawarte w grudniu 1486.
Z małżeństwa z Jadwigą pochodzili:

</doc>
<doc id="716788" url="https://pl.wikipedia.org/wiki?curid=716788" title="Stefan Zapolya">
Stefan Zapolya



</doc>
<doc id="716793" url="https://pl.wikipedia.org/wiki?curid=716793" title="Władysław Zápolya">
Władysław Zápolya

Władysław Zápolya (węg. "Szapolyai László") (zm. przed 16 lipca 1463) – pan Solymos.
Data jego śmierci nie jest znana. Niektórzy badacze twierdzą, że zmarł po 1459.
Jego żonami były kolejno:
Z pierwszego małżeństwa pochodzili synowie:
Władysław miał także córkę Urszulę, żonę Emeryka Derenczejnyiego (węg. Derencsényi Imre, chorw. Mirko Derenčin).

</doc>
<doc id="716794" url="https://pl.wikipedia.org/wiki?curid=716794" title="Władysław Zapolya">
Władysław Zapolya



</doc>
<doc id="716795" url="https://pl.wikipedia.org/wiki?curid=716795" title="Hrabstwo Adams (Illinois)">
Hrabstwo Adams (Illinois)

Hrabstwo Adams – hrabstwo w USA, w stanie Illinois, według spisu z 2000 oraz 2010 roku liczba ludności wynosiła odpowiednio; 68 277 w 2000 oraz 67 103 w 2010. Siedzibą hrabstwa jest Quincy.
Geografia.
Według spisu hrabstwo zajmuje powierzchnię 2257 km², z czego 2219 km² stanowią lądy, a 38 km² (1,68%) stanowią wody.
Historia.
Nazwa hrabstwa pochodzi od nazwiska prezydenta Stanów Zjednoczonych, którym był John Quincy Adams. Hrabstwo powstało w 1825 roku.
Demografia.
Według spisu z 2000 roku hrabstwo zamieszkuje 65 737 osób, które tworzą 27 199 gospodarstw domowych oraz 17 398 rodzin. Gęstość zaludnienia wynosi 29 osób/km². Na terenie hrabstwa jest 30 235 budynków mieszkalnych o częstości występowania wynoszącej 13 budynki/km². Hrabstwo zamieszkuje 89,5% ludności białej, 3,8% ludności czarnej, 0,2% rdzennych mieszkańców Ameryki, 0,8% Azjatów, 0,8% ludności innej rasy oraz 4,9% ludności wywodzącej się z dwóch lub więcej ras, 2,0% ludności to Hiszpanie, Latynosi lub inni.
W hrabstwie znajduje się 26 860 gospodarstw domowych, w których 31,10% stanowią dzieci poniżej 18 roku życia mieszkający z rodzicami, 54,20% małżeństwa mieszkające wspólnie, 9,80% stanowią samotne matki oraz 33,00% to osoby nie posiadające rodziny. 28,50% wszystkich gospodarstw domowych składa się z jednej osoby oraz 13,20% żyję samotnie i ma powyżej 65 roku życia. Średnia wielkość gospodarstwa domowego wynosi 2,44 osoby, a rodziny wynosi 3,00 osoby.
Przedział wiekowy populacji hrabstwa kształtuje się następująco: 22,6% osób poniżej 18 roku życia, 7,5% pomiędzy 18 a 24 rokiem życia, 23,7% pomiędzy 25 a 44 rokiem życia, 25,9% pomiędzy 45 a 64 rokiem życia oraz 20,2% osób powyżej 65 roku życia. Średni wiek populacji wynosi 38 lat. Na każde 100 kobiet przypada 96,4 mężczyzn. Na każde 100 kobiet powyżej 18 roku życia przypada 93,5 mężczyzn.
Średni dochód dla gospodarstwa domowego wynosi 55 052 dolarów, a średni dochód dla rodziny wynosi 72 091 dolarów. Mężczyźni osiągają średni dochód w wysokości 41 852 dolarów, a kobiety 29 404 dolarów. Średni dochód na osobę w hrabstwie wynosi 17 894 dolarów. Około 9,4% rodzin oraz 12,5% ludności żyje poniżej minimum socjalnego, z tego 17,7% poniżej 18 roku życia oraz 9,0% powyżej 65 roku życia.
Religia.
W 2010 roku 39,5% populacji było członkami różnych kościołów ewangelikalnych, głównie bezdenominacyjnych (16,0%), Kościołów Chrystusowych (9,1%), zielonoświątkowców (6,3%), Kościoła Luterańskiego Synodu Missouri (4,1%) i Armii Zbawienia (2,1%).
Największą pojedynczą organizacją jest Kościół katolicki, do którego przynależność deklaruje 22,6% populacji. 13,4% jest członkami związków wyznaniowych klasyfikowanych jako protestantyzm głównego nurtu, w tym przodują: Zjednoczony Kościół Metodystyczny (4,2%), Zjednoczony Kościół Chrystusa (3,9%) i Kościół Ewangelicko-Luterański w Ameryce (3,0%).
1,2% jest członkami społeczności mormońskich, a pozostałe marginalne grupy to głównie: historyczni czarni protestanci (0,73%), żydzi (0,18%), unitarianie uniwersaliści (0,14%) i Kościół Prawosławny w Ameryce (0,07%). Znajdują się tutaj także dwie społeczności Kościoła Jedności i jeden zbór świadków Jehowy.

</doc>
<doc id="716796" url="https://pl.wikipedia.org/wiki?curid=716796" title="Trenton (Nowa Szkocja)">
Trenton (Nowa Szkocja)

Trenton – miasto ("town") w kanadyjskiej prowincji Nowa Szkocja, w hrabstwie Pictou, podjednostka podziału statystycznego ("census subdivision"), na północ od New Glasgow. Według spisu powszechnego z 2016 obszar miasta to: 6,07 km², a zamieszkiwało wówczas ten obszar 2474 osoby.
Miejscowość, której inspirowana amerykańskim miastem Trenton nazwa została nadana przez Harveya Grahama w 1882, otrzymała status miasta ("town") w 1911.

</doc>
<doc id="716799" url="https://pl.wikipedia.org/wiki?curid=716799" title="Lewi (Biblia)">
Lewi (Biblia)



</doc>
<doc id="716804" url="https://pl.wikipedia.org/wiki?curid=716804" title="Angus Douglas-Hamilton (książę)">
Angus Douglas-Hamilton (książę)

Angus Douglas Douglas-Hamilton, 15. książę Hamilton (ur. 13 września 1938, zm. 5 czerwca 2010), brytyjski arystokrata, najstarszy syn Douglasa Douglas-Hamiltona, 14. księcia Hamilton i lady Elisabeth Percy, córki 8. księcia Northumberland.
Życiorys.
Wykształcenie odebrał w Eton College i Balliol College w Oksfordzie. Podobnie jak ojciec zainteresował się lotnictwem i wstąpił do Royal Air Force, uzyskując rangę porucznika lotnictwa. Z czynnej służby odszedł w 1967 r. Później zrobił prywatną licencję pilota i w latach 1971-1972 był pilotem testowym Scottish Aviation.
Po śmierci ojca w 1973 r. został 15. księciem Hamilton i zasiadł w Izbie Lordów. Książę jest jednym z najbardziej utytułowanych arystokratów brytyjskich. Oprócz tytułu księcia Hamilton nosi tytuły:
Książę jest strażnikiem królowej w Szkocji oraz członkiem Zakonu Świętego Jana. Jest również członkiem Brytyjskiego Towarzystwa Astronomicznego.
23 czerwca 1972 r. poślubił Sarah Jane Scott (28 października 1945 - 17 lutego 1994), córkę sir Waltera Scotta, 4. baroneta i Diany Owen. Angus i Sarah mieli razem dwóch synów i dwie córki:
Pierwsze małżeństwo księcia zakończyło się rozwodem w 1987 r. Rok później poślubił Jilian Robertson, córką Noela Robertsona. Małżeństwo to nie doczekało się potomstwa i zakończyło się rozwodem. W lipcu 1998 r. książę ożenił się po raz trzeci z Kay Carmichael. Małżonkowie nie mają razem dzieci.
Młodszym bratem księcia jest prominentny szkocki polityk konserwatywny, lord James Douglas-Hamilton, ale sam książę nie podziela torysowskich sympatii brata. Razem z trzecią żoną jest znany z kampanii przeciwko zabijaniu zwierząt, wprowadził min. zakaz polowań na swoich posiadłościach 
Książę mieszka obecnie z rodziną w swojej rodowej rezydencji Lennoxlove House w East Lothian.
Książę Hamilton jest również męskim spadkobiercą godności wodza wielkiego klanu Douglasów, jednak aby zostać oficjalnie uznany przez Herolda Szkocji musiałby przyjąć pojedyncze nazwisko "Douglas"

</doc>
<doc id="716806" url="https://pl.wikipedia.org/wiki?curid=716806" title="Angus Alan Douglas Douglas-Hamilton, 15. książę Hamilton">
Angus Alan Douglas Douglas-Hamilton, 15. książę Hamilton



</doc>
<doc id="716808" url="https://pl.wikipedia.org/wiki?curid=716808" title="Joe Pantoliano">
Joe Pantoliano

Joseph Carl „Joe” Pantoliano (ur. 12 września 1951 w Hoboken, New Jersey) – amerykański aktor charakterystyczny pochodzenia włoskiego. 
Laureat nagrody Emmy (2003) w kategorii najlepszy aktor drugoplanowy w serialu dramatycznym za rolę Ralpha „Ralphiego” Cifaretto w serialu kryminalnym HBO "Rodzina Soprano" (2001–2004). Wystąpił w roli Cezara w reżyserskim debiucie Wachowskich "Brudne pieniądze" (1996) i zagrał Cyphera w ich drugim filmie "Matrix" (1999), a także Michaela Gorskiego w ich serialu Netflix "Sense8" (2015–2018). 
W 2003 zastąpił Stanleya Tucciego na Broadwayu i wystąpił w roli Johnny’ego w sztuce "Frankie i Johnny w Clair de Lune".

</doc>
<doc id="716811" url="https://pl.wikipedia.org/wiki?curid=716811" title="Emeryk Zápolya">
Emeryk Zápolya

Emeryk Zápolya, (węg. "Szapolyai Imre") (zm. 1487 przed 12 września) – palatyn Węgier od 1486.
Był najstarszym synem Władysława, pana Solymos, i jego pierwszej żony Doroty, bratem Mikołaja i Stefana.
W 1459 został podskarbim Królestwa Węgierskiego. Od 1463 był banem Dalmacji i Chorwacji, od 1464 gubernatorem Bośni, od 1465 żupanem Spisza.
W 1471 wziął udział w spisku przeciwko Maciejowi Korwinowi.
W 1486 został palatynem Węgier.
12 września 1487 został pochowany w Spiskiej Kapitule.
Około 1469 poślubił Urszulę Bebek, córkę Emeryka Bebeka, wojewody siedmiogrodzkiego. Urszula żyła jeszcze w 1486 roku.

</doc>
<doc id="716812" url="https://pl.wikipedia.org/wiki?curid=716812" title="Emeryk Zapolya">
Emeryk Zapolya



</doc>
<doc id="716814" url="https://pl.wikipedia.org/wiki?curid=716814" title="Jaga">
Jaga



</doc>
<doc id="716815" url="https://pl.wikipedia.org/wiki?curid=716815" title="Allianz AG">
Allianz AG



</doc>
<doc id="716824" url="https://pl.wikipedia.org/wiki?curid=716824" title="Historia naturalna">
Historia naturalna

Historia naturalna – termin dwuznaczny:
W polszczyźnie XXI wieku określenie to jest rzadziej używane niż przyrodoznawstwo.
Historia.
W przeszłości do dziedzin historii naturalnej włączano także obserwacje fizyczne, chemiczne i astronomiczne. Współcześnie termin ten stosuje się najczęściej do określania prac o przyrodzie ożywionej. Jednakże obecnie traktowany jest on w świecie nauki jako archaiczny, zbyt ogólny i rzadko stosowany w pracach naukowych.
Termin „historia naturalna” był już stosowany przez Arystotelesa i innych starożytnych filozofów greckich, które określali tak swoje badania nad światem przyrody. Pliniusz Starszy nazwał tak swoje główne dzieło. Średniowieczni chrześcijańscy filozofowie stosowali go głównie do określenia studiów nad "scala naturae" (wielki łańcuch Bytu), natomiast nurt arystotelesowski kontynuowali niektórzy badacze arabscy.
Przyrodniczy aspekt terminu powrócił do nauk w Europie w czasie renesansu. W Polsce w XVII wieku zagadnienie to popularyzował Jan Jonston przyrodoznawca i autor wielu prac wydawanych w Niemczech, Anglii i Niderlandach. Jednak upowszechnienie przyrodniczego sensu terminu było zasługą Linneusza. Od tej pory w XVIII i XIX w. często używano w literaturze naukowej terminu „historia naturalna” na określenie wszelkich badań przyrodniczych. Również muzea gromadzące zbiory przyrodnicze przyjmowały wtedy często nazwę "muzeum historii naturalnej", utrzymaną przeważnie do dziś (np. Muzeum Historii Naturalnej w Londynie, Muzeum Historii Naturalnej w Paryżu).
W drugiej połowie XIX w. miała miejsce debata, której celem miało być wytyczenie pojęciowej granicy między historią naturalną jako całokształtem zmian zachodzących w przyrodzie a dziejami, czyli całokształtem zmian zachodzących w kulturze. Znaczącym uczestnikiem tej debaty był Thomas Henry Huxley (1825 – 1895), który najpierw uważał, że badając historię naturalną zdobywamy także wiedzę na temat społeczeństwa i kultury (ujęcie ewolucjonizmu społecznego), lecz od opublikowania pracy "Evolution and Ethics" (1893) wskazywał na odmienność praw obowiązujących w przyrodzie i w historii człowieka.
Przykładem niedostrzegania różnicy między historią naturalną a historią człowieka jest stanowisko krytyka teorii ewolucji i kreacjonisty Charlesa Hodge'a, który bronił idei celowości (teleologii) zmian zachodzących w przyrodzie.
Od przełomu XIX/XX w. w związku z rozwojem nauk i ich specjalizacją, termin „historia naturalna”, odnoszony do wszystkich zmian zachodzących w Naturze, zaczął być zbyt ogólnikowy. Utrzymał się on jednak wówczas w takich dziedzinach jak ekologia, etologia i biologia ewolucyjna
W XX wieku termin jest nieostry i bywa używany na określenie zmian zachodzących w przyrodzie (w sensie filogenetycznym i ontogenetycznym), jak również na określenie nauki.

</doc>
<doc id="716829" url="https://pl.wikipedia.org/wiki?curid=716829" title="Hrabstwo Alexander (Illinois)">
Hrabstwo Alexander (Illinois)

Hrabstwo Alexander - hrabstwo w USA, w stanie Illinois, według spisu z 2000 roku liczba ludności wynosiła 9 590. Siedzibą hrabstwa jest Cairo.
Historia.
Hrabstwo Alexander zostało wydzielone z hrabstwa Union w 1819 roku. Zostało nazwane od Williama M. Alexandera, który był mówcą w radzie stanu Illinois w 1822 roku.
Geografia.
Według spisu hrabstwo zajmuje powierzchnię 654 km2, z czego 612 km2 stanowią lądy, a 42 km2 (6,40%) stanowią wody.
Demografia.
Według spisu z 2000 roku hrabstwo zamieszkuje 9 590 osób, które tworzą 3 808 gospodarstw domowych oraz 2 475 rodzin. Gęstość zaludnienia wynosi 16 osób/km2. Na terenie hrabstwa jest 4 591 budynków mieszkalnych o częstości występowania wynoszącej 8 budynków/km2. Hrabstwo zamieszkuje 62,98% ludności białej, 34,90% ludności czarnej, 0,28% rdzennych mieszkańców Ameryki, 0,36% Azjatów, 0,02% mieszkańców Pacyfiku, 0,54% ludności innej rasy oraz 0,91% ludności wywodzącej się z dwóch lub więcej ras, 1,44% ludności to Hiszpanie, Latynosi lub inni.
W hrabstwie znajduje się 3 808 gospodarstw domowych, w których 30,00% stanowią dzieci poniżej 18 roku życia mieszkający z rodzicami, 44,10% małżeństwa mieszkające wspólnie, 17,50% stanowią samotne matki oraz 35,00% to osoby nie posiadające rodziny. 32,30% wszystkich gospodarstw domowych składa się z jednej osoby oraz 15,30% żyję samotnie i ma powyżej 65 roku życia. Średnia wielkość gospodarstwa domowego wynosi 2,36 osoby, a rodziny wynosi 2,99 osoby.
Przedział wiekowy populacji hrabstwa kształtuje się następująco: 25,80% osób poniżej 18 roku życia, 7,70% pomiędzy 18 a 24 rokiem życia, 26,60% pomiędzy 25 a 44 rokiem życia, 22,90% pomiędzy 45 a 64 rokiem życia oraz 16,90% osób powyżej 65 roku życia. Średni wiek populacji wynosi 38 lat. Na każde 100 kobiet przypada 98,60 mężczyzn. Na każde 100 kobiet powyżej 18 roku życia przypada 96,20 mężczyzn.
Średni dochód dla gospodarstwa domowego wynosi 26 042 dolarów, a średni dochód dla rodziny wynosi 31 824 dolarów. Mężczyźni osiągają średni dochód w wysokości 29 133 dolarów, a kobiety 18 966 dolarów. Średni dochód na osobę w hrabstwie wynosi 16 084 dolarów. Około 21,20% rodzin oraz 26,10% ludności żyje poniżej minimum socjalnego, z tego 38,60% poniżej 18 roku życia oraz 14,80% powyżej 65 roku życia.

</doc>
<doc id="716831" url="https://pl.wikipedia.org/wiki?curid=716831" title="Sophie Gengembre Anderson">
Sophie Gengembre Anderson

Sophie Gengembre Anderson (ur. 1823 w Paryżu, zm. 10 marca 1903 w Falmouth) – była angielską artystką, luźno związaną z prerafaelitami.
Życiorys.
Była córką paryskiego architekta Charlesa Gengembre, krótko studiowała malarstwo portretowe w Paryżu w 1843 r., u A. Steuben`a. Wyjechała z rodziną do Stanów Zjednoczonych uciekając przed rewolucją w 1848 r., by osiąść w Cincinnati. Wyszła za mąż za malarza Waltera Andersona, mieszkała w Londynie i Nowym Jorku i na Capri. Wystawiała w Royal Academy i Society of British Artists. 
Malowała przedstawienia kobiet i dzieci w wiejskim otoczeniu. Jej prace cechuje dbałość o szczegóły (tkanin, roślin). W 1890 roku wróciła do Anglii i zamieszkała w Falmouth w Kornwalii i tam została pochowana.

</doc>
<doc id="716842" url="https://pl.wikipedia.org/wiki?curid=716842" title="Zamiast burzy">
Zamiast burzy

Zamiast burzy – minialbum zespołu Pidżama Porno wydany 13 czerwca 1994 nakładem MAMI Records. Zawiera cztery utwory, które zostały nagrane w Studiu "CZAD", w Swarzędzu.
Wykonawcy.
oraz gościnnie:

</doc>
<doc id="716844" url="https://pl.wikipedia.org/wiki?curid=716844" title="SpeedBooster">
SpeedBooster

SpeedBooster – technika przyspieszająca transmisję danych (do 72 Mbps) stosowana przez urządzenia Wi-Fi marki Linksys.
Aby wykorzystać tę funkcję należy mieć dwa kompatybilne z sobą urządzenia (np. punkt dostępu i kartę sieciową Wi-Fi współpracujące z tą technologią).

</doc>
<doc id="716845" url="https://pl.wikipedia.org/wiki?curid=716845" title="Lekki szkielet drewniany">
Lekki szkielet drewniany

Lekki szkielet drewniany − technologia budowy małych i średnich budynków (domy jednorodzinne, domy szeregowe), popularna w USA, Kanadzie i krajach skandynawskich.
Podstawowym materiałem konstrukcyjnym są deski, zwykle o grubości 38 mm (nominalna grubość 1,5 cala) i o szerokości zależnej od potrzeb wytrzymałościowych. Ściany zwykle są z desek o szerokości 89 mm (ściany zewnętrzne, ze względu na izolację cieplną - z desek o szerokości 140 mm), w rozstawie osiowym wynoszącym 40 lub 60 cm.
Konstrukcja.
Budowa polega na łączeniu desek w tarcze ścian gwoździami lub przy użyciu specjalnych złączy metalowych a następnie ustawienie ścian w pionie.
Wyróżnia się dwa podstawowe typy konstrukcji ze względu na sposób mocowania stropu:
Gotową konstrukcję usztywnia się płytą OSB/3, następnie dodatkowo ociepla (przeważnie wełną mineralną wkładaną między ruszt podtrzymujący warstwę elewacyjną) i przykrywa elewacją drewnianą, z sidingu lub tynku cienkowarstwowego.
Przestrzenie wewnątrz ścian wypełnia się materiałem termoizolacyjnym (wełna szklana, wełna mineralna, lub inne). Od strony wewnętrznej instaluje się warstwę paroizolacyjną i wykończenie wewnętrzne (płyta gipsowo-kartonowa).
Drewno, z którego wykonuje się szkielet powinno być czterostronnie strugane oraz suszone w temperaturze przekraczającej 67 stopni Celsjusza lub impregnowane. Struganie i suszenie drewna pozwala zrezygnować z impregnacji chemicznej większości elementów.
Zalety i wady.
Ze względu na szybkość budowy (oprócz fundamentów można uniknąć prac mokrych lub ograniczyć je do szpachlowania gipsem), możliwość prowadzenia prac o każdej porze roku oraz stosunkowo prostą technologię lekki szkielet drewniany staje się coraz popularniejszy w Polsce. Przeszkodami w szerszym rozpowszechnieniu są: mała liczba wykonawców znających technologię, brak standardów drewna oraz wieloletnie przyzwyczajenie do technologii tradycyjnych.
Ponadto budowa domów w konstrukcji lekkiego szkieletu drewnianego jest mniej energochłonna od budowy w tradycyjnej. Drewno jest surowcem odnawialnym, proces budowlany i wytworzenie materiałów wywołuje niewielką emisję dwutlenku węgla do atmosfery w porównaniu z technologiami stosującymi beton lub ceramikę.
Pewną odmianą tej technologii jest lekki szkielet stalowy, gdzie zamiast desek stosuje się rury o przekroju prostokątnym ze stali ocynkowanej.

</doc>
<doc id="716852" url="https://pl.wikipedia.org/wiki?curid=716852" title="Hrabstwo Bond">
Hrabstwo Bond

Hrabstwo Bond - hrabstwo w USA, w stanie Illinois, według spisu z 2000 roku liczba ludności wynosiła 17 633. Siedzibą hrabstwa jest Greenville.
Geografia.
Według spisu hrabstwo zajmuje powierzchnię 991 km2, z czego 985 km2 stanowią lądy, a 6 km2 (0,64%) stanowią wody.
Demografia.
Według spisu z 2000 roku hrabstwo zamieszkuje 17 633 osób, które tworzą 6 155 gospodarstw domowych oraz 4 345 rodzin. Gęstość zaludnienia wynosi 18 osób/km2. Na terenie hrabstwa jest 6 690 budynków mieszkalnych o częstości występowania wynoszącej 7 budynków/km2. Hrabstwo zamieszkuje 90,74% ludności białej, 7,41% ludności czarnej, 0,46% rdzennych mieszkańców Ameryki, 0,26% Azjatów, 0,05% mieszkańców Pacyfiku, 0,37% ludności innej rasy oraz 0,72% ludności wywodzącej się z dwóch lub więcej ras, 1,43% ludności to Hiszpanie, Latynosi lub inni.
W hrabstwie znajduje się 6 155 gospodarstw domowych, w których 32,10% stanowią dzieci poniżej 18 roku życia mieszkający z rodzicami, 59,10% małżeństwa mieszkające wspólnie, 8,10% stanowią samotne matki oraz 29,40% to osoby nie posiadające rodziny. 25,60% wszystkich gospodarstw domowych składa się z jednej osoby oraz 12,80% żyję samotnie i ma powyżej 65 roku życia. Średnia wielkość gospodarstwa domowego wynosi 2,47 osoby, a rodziny wynosi 2,97 osoby.
Przedział wiekowy populacji hrabstwa kształtuje się następująco: 21,90% osób poniżej 18 roku życia, 11,60% pomiędzy 18 a 24 rokiem życia, 29,40% pomiędzy 25 a 44 rokiem życia, 22,40% pomiędzy 45 a 64 rokiem życia oraz 14,70% osób powyżej 65 roku życia. Średni wiek populacji wynosi 37 lat. Na każde 100 kobiet przypada 116,30 mężczyzn. Na każde 100 kobiet powyżej 18 roku życia przypada 119,60 mężczyzn.
Średni dochód dla gospodarstwa domowego wynosi 37 680 dolarów, a średni dochód dla rodziny wynosi 45 413 dolarów. Mężczyźni osiągają średni dochód w wysokości 31 849 dolarów, a kobiety 21 295 dolarów. Średni dochód na osobę w hrabstwie wynosi 17 947 dolarów. Około 6,70% rodzin oraz 9,30% ludności żyje poniżej minimum socjalnego, z tego 10,70% poniżej 18 roku życia oraz 8,60% powyżej 65 roku życia.

</doc>
<doc id="716858" url="https://pl.wikipedia.org/wiki?curid=716858" title="Defekt Muzgó">
Defekt Muzgó

Defekt Muzgó – polski zespół punkrockowy.
Historia grupy.
Powstał w 1981 w Wałbrzychu pod nazwą "Bunt". W 1982 muzycy zmienili nazwę na Defekt Muzgó. W tym czasie grupę tworzyli: wokalista Wojciech „Walec” Walczyk, gitarzysta Tomasz „Siwy” Wojnar, basista Piotr Bojan oraz Krzysztof „Heban” Migdał. W 1983 zespół po raz pierwszy wystąpił na festiwalu w Jarocinie prezentując się szerszej publiczności. Dwa lata później odszedł Walczyk – jego obowiązki przejął wówczas Wojnar. Grupa jako trio kontynuowała działalność, grając w tym okresie szereg koncertów w różnych miastach (m.in. ponownie w Jarocinie w 1987 i 1988). W 1988 ukazał się pierwszy album zespołu Defekt Mózgu, będący zapisem koncertów z Wałbrzychu, Jarocina, Legnicy oraz jednego utworu z demo pochodzącego z 1984 roku.
W 1990 zespół z nowym basistą Mariuszem „Borkiem” Borowskim wystąpił po raz kolejny w Jarocinie, zdobywając nagrodę publiczności na „Małej Scenie” oraz szeroki rozgłos: podczas koncertów innych wykonawców na „Dużej Scenie” (transmitowanych przez telewizję), publika stanowczo domagała się występu Defektu. Niechętni zespołowi organizatorzy festiwalu musieli ulec, by nie dopuścić do zamieszek.
W 1991 ukazał się album "Wszyscy jedziemy...", który został nagrany na żywo podczas koncertu we wrocławskim klubie „Rura”. Część z tych nagrań trafiła na wydaną rok później kasetę "Pornografia". W tym czasie na miejsce „Borka” dołączył Dariusz „Picek” Pacek, a grupa rozpoczęła współpracę z Wielką Orkiestrą Świątecznej Pomocy, biorąc udział wraz z zespołem Sedes w kilkudziesięciu koncertach, z których powstał później album "Sedes Muzgó – Live". W 1993 ukazał się również pierwszy album studyjny "N.U.D.A." Kilka miesięcy wcześniej „Siwy” nawiązał współpracę z ówczesnym byłym basistą Sedesu Dariuszem „Parą” Paraszczukiem oraz perkusistą Dariuszem Biłykiem, byłym członkiem TSA, czego efektem była płyta "Zjednoczona Europa" zawierająca covery zagranicznych wykonawców z polskimi tekstami. W 1994 z okazji 13–lecia działalności muzycy wydali kolejny album koncertowy "XIII lat" nagrany rok wcześniej podczas występów w Wałbrzychu i Jeleniej Górze.
W okresie 1995–1997 „Siwy” i „Picek” wraz z nowym perkusistą Ryszardem „Ricardo” Guzem (w miejsce „Hebana”) nagrali dwa studyjne albumy: "Przemoc" i "Defekt Muzgó,", a następnie zawiesili działalność.
W 2001 zespół powrócił w składzie: „Siwy”, „Heban” i Bogdan „Victor” Kocik (gitara basowa). W 2004 ukazał się album "Lekcja historii," zawierający nagrania z różnych okresów działalności grupy.
Następne lata to wspólne trasy koncertowe z muzykami zespołu Sedes. W roku 2015 roku Wojnar, ze względu na pogarszający się stan zdrowia, występował na scenie tylko jako wokalista, a skład uzupełnili muzycy Sedesu, Jan Siepiela, Wojciech Maciejewski i Dariusz Wieczorek.
12.04.2018 zmarł Tomasz „Siwy” Wojnar, wokalista zespołu, który związany był z zespołem od 1982 roku.
W roku 2018 na festiwalu PolAndRock w Kostrzynie odbył się koncert pożegnalny, podczas którego artyści śpiewali piosenki zespołu Defekt Muzgó. Piosenki Siwego zagrał zespół Sedes, a zaśpiewali min Smalec (Ga Ga), Robert Szymański (SexBomba), Agata Polic (były członek zespołu Blade Loki), Młody (Sedes).
Kontrowersje.
W 2011 z zespołem rozpoczął współpracę menedżer Ireneusz „Irek” Jeż. Rok później ukazał się album studyjny "Aniołowie", sygnowany nazwiskiem Ireneusza Jeża i nazwą zespołu. „Siwy” twierdził, że płyta ta nie ma nic wspólnego z Defektem Muzgó. „Daras” Konkel (autor kilku utworów na płycie) rozważał pozew sądowy, jeśli płyta wejdzie do sprzedaży. Ostatecznie płyta została wycofana z dystrybucji. „Siwy” na albumie „Aniołowie”, według informacji umieszczonej na okładce, pojawił się jako muzyk sesyjny w utworach 1, 2, 4, 8, 10. W rzeczywistości brał udział tylko w utworze nr 4. To spowodowało konflikt między Ireneuszem Jeżem a jednym z założycieli zespołu, Tomaszem Wojnarem. Według Wojnara album miał być jedynie kompilacją utworów i nie jest dziełem całej grupy. Wojnar zdementował także informację umieszczoną na stronie internetowej zespołu, według której miał odejść ze składu grupy. Brak jego obecności spowodowany jest nieporozumieniami związanymi z Ireneuszem Jeżem. W 2015 roku oryginalny lider grupy, Tomasz „Siwy” Wojnar, wznowił działalność pod szyldem Defekt Muzgó wraz z członkami zespołu Sedes. Z początkiem kwietnia 2018 roku skład Tomasza Wojnara, z powodu jego śmierci, zakończył działalność. Z kolei skład zespołu Defekt Muzgó prowadzonego przez Irka Jeża wciąż działa. 31 sierpnia 2018 roku zespół miał wystąpić na festiwalu "Magia Rocka" w Lyskach, jednak plany te nie doszły ze skutku z powodu usunięcia przez Ireneusza Jeża ze składu Dariusza Konkela i Krzysztofa Migdała, a miejsce grupy w programie festiwalu zajęła formacja The Bill. 19 sierpnia 2019 roku Jeż ogłosił na swoim profilu na Facebooku, że nowy skład jego grupy tworzą muzycy grupy Bank: gitarzysta Piotr Iskrowicz, basista Roman Iskrowicz oraz perkusista Przemysław Niemiec.

</doc>
<doc id="716861" url="https://pl.wikipedia.org/wiki?curid=716861" title="Mikołaj Zápolya">
Mikołaj Zápolya

Mikołaj Zápolya (zm. między 1 listopada a 27 grudnia 1468) - biskup Siedmiogrodu od 1461.
Był drugim synem Władysława, pana Solymos, i jego pierwszej żony Doroty; bratem Emeryka i Stefana.

</doc>
<doc id="716862" url="https://pl.wikipedia.org/wiki?curid=716862" title="Mikołaj Zapolya">
Mikołaj Zapolya



</doc>
<doc id="716863" url="https://pl.wikipedia.org/wiki?curid=716863" title="Oskar I Bernadotte">
Oskar I Bernadotte



</doc>
<doc id="716866" url="https://pl.wikipedia.org/wiki?curid=716866" title="Karol XV Bernadotte">
Karol XV Bernadotte



</doc>
<doc id="716867" url="https://pl.wikipedia.org/wiki?curid=716867" title="Pjana">
Pjana

Pjana (ros. Пьяна) – rzeka rosyjska leżąca w dorzeczu Sury - prawego dopływu Wołgi. Jej długość wynosi 436 km, a powierzchnia dorzecza 8060 km².
Ciekawą cechą rzeki jest fakt, że płynie ona prawie koliście. Płynąc, zatacza wielki krąg i uchodzi do Sury zaledwie 30 km od własnych źródeł.

</doc>
<doc id="716869" url="https://pl.wikipedia.org/wiki?curid=716869" title="D-River">
D-River



</doc>
<doc id="716871" url="https://pl.wikipedia.org/wiki?curid=716871" title="Turystyka medyczna">
Turystyka medyczna

Turystyka medyczna – turystyka połączona z leczeniem; rozumiana jest jako świadoma działalność człowieka, w której podróżny (turysta medyczny) ma na celu uzyskanie szeroko pojmowanej opieki zdrowotnej – zarówno we własnym kraju, jak i za granicą – polegającej przede wszystkim na zachowaniu (pozyskaniu lepszego) stanu zdrowia, i/lub estetycznego wyglądu własnego ciała, połączonego z wypoczynkiem, regeneracją sił fizycznych i psychicznych, zwiedzaniem atrakcji i walorów turystycznych oraz rozrywką.
Turystyka medyczna tuż obok turystyki uzdrowiskowej i turystyki spa i wellness jest elementem turystyki zdrowotnej. Do Polski przyjeżdżają pacjenci z krajów wysoko rozwiniętych gospodarczo Europy, szczególnie Wielkiej Brytanii, Niemiec, Szwecji, Danii oraz Norwegii.
Główne determinanty zjawiska.
Głównymi determinantami uczestnictwa w turystyce medycznej są:
Pozostałe.
Poza granicami kraju zamieszkania konsumenci poszukują głównie opieki specjalistycznej: onkologicznej, skomplikowanych schorzeń sercowo naczyniowych, wegetatywnych oraz chorób rzadkich i genetycznych. Jednak dla większości turystów medycznych faktycznym powodem podjęcia tego rodzaju decyzji jest różnica w kosztach usług medycznych między państwem, w którym danym konsument zamieszkuje a kosztem zabiegu w państwie, do którego konsument się udaje.. 
Indie i Tajlandia przodują w światowej turystyce medycznej.
Leczenie uzdrowiskowe.
Prekursorem współczesnej turystyki medycznej było leczenie uzdrowiskowe, stosowane już w starożytnej Grecji przez Hipokratesa.

</doc>
<doc id="716874" url="https://pl.wikipedia.org/wiki?curid=716874" title="Pigwowiec">
Pigwowiec

Pigwowiec ("Chaenomeles" Lindl.) – rodzaj roślin z rodziny różowatych. Obejmuje cztery gatunki. Wszystkie występują we wschodniej Azji – w Chinach, na Półwyspie Koreańskim i w Japonii. Jako introdukowane obecne są w Azji Środkowej, znacznej części Europy, w Ameryce Północnej i Nowej Zelandii. W naturze rosną w lasach, na terenach skalistych, często przy strumieniach.
Rośliny te uprawiane są jako ozdobne, głównie dla obficie rozwijających się wiosną kwiatów. W Japonii rodzaj ten często uprawiany jest w formie bonsai. Długo utrzymujące się na pędach owoce wykorzystywane są do wyrobu przetworów. Pigwowiec japoński w Chinach wykorzystywany jest do aromatyzowania pomieszczeń. W uprawie znajdują się różne gatunki i mieszańce między nimi. W Polsce najczęściej uprawiany jest pigwowiec chiński, pośredni, rzadziej japoński i najrzadziej – wrażliwy na mrozy – pigwowiec katajski. W uprawie znajdują się bardzo liczne odmiany, często mieszańcowego pochodzenia.
Systematyka.
Rodzaj z plemienia "Pyreae", podrodziny "Spiraeoideae" (dawniej "Pomoideae") z rodziny różowatych "Rosaceae", rzędu różowców "Rosales" w obrębie kladu różowych obejmującego część roślin okrytonasiennych. Gatunki tu zaliczane dawniej włączane były do rodzaju pigwa "Cydonia".

</doc>
<doc id="716880" url="https://pl.wikipedia.org/wiki?curid=716880" title="Statek kosmiczny Ścianka">
Statek kosmiczny Ścianka

Statek kosmiczny Ścianka – debiutancki album zespołu Ścianka z 1998 roku, wydany nakładem Biodro Records, wytwórni założonej przez Tymona Tymańskiego.
Płyty nie promowały single, powstał natomiast teledysk do „Piosenki no 3”. Debiut zebrał pozytywne recenzje i przysporzył Ściance sporą popularność; sprzedano ponad 5 tysięcy egzemplarzy płyty. Pod koniec 2009 roku ukazała się, nakładem wytwórni Cieślaka My Shit In Your Coffee, zremasterowana reedycja albumu.
Utwór „Skuter” stał się oficjalnym hymnem 2. OFF Festiwalu – festiwalu muzyki alternatywnej w Mysłowicach.
Mimo że oficjalne źródła i okładka płyty podają taką nazwę albumu, często spotyka się tytuł "Statek kosmiczny".
Lista utworów.
Obok trzynastu utworów (w tym jednego półminutowego żartu „Sprawa 5-ciu pracowników...”) na płycie znalazło się pięć przerywników długości 5-40 sekund, zaznaczono w książeczce do płyty odręcznymi szlaczkami, ale bez oficjalnych tytułów. W wywiadzie z Maciejem Cieślakiem dla Machiny z marca 2010 o reedycji "Statku" utwory te podpisane zostały jako „Wcinki”, z numeracją odpowiadającą ich długości.
Recenzje.
Debiut Ścianki spotkał się z życzliwym przyjęciem krytyki muzycznej. Tomek Zrąbkowski z "Brum" pisał, że Ścianka "unicestwia swą energią, pasją, żywotnością, nieograniczoną inwencją grania, pokręconą strukturą, wciągającą melodią, rozpasaną improwizacją, nieposkromionym temperamentem, wykręconą wrażliwością i destrukcyjnym zapałem".
Grzegorz Brzozowicz w Machinie przyznał płycie ocenę 4/5 i "Typ Machiny". Recenzent uznał, że "Statek kosmiczny wypełnia eklektyczna muzyka, która ujawnia wiele fascynacji, jakim podlegają muzycy zespołu", i znalazł w muzyce grupy inspiracje muzyką takich zespołów, jak The Jon Spencer Blues Explosion, The Residents, Hawkwind. Skrytykował teksty zespołu, ale podsumował recenzję stwierdzeniem, że "grupa (...) w swoim sopockim garażu nagrała płytę, która daje nadzieję na odrodzenie się inteligentnej rodzimej muzyki rockowej". Artur Lipiński w zinie "Wiatry" ukuł termin "Post-fuckin'avant-hendrix'grunge-noise-rock" na określenie muzyki Ścianki, którą przyrównał do muzyki spod znaku wytwórni noise'owych Amphetamine Reptile i SKiN GRAFT. Jolka Madziar z "XL" skrytykowała łączenie Ścianki z trójmiejską sceną yassową, znajdując w muzyce grupy nawiązania do The Stooges, Captaina Beefhearta, Velvet Underground, MC5 i Pink Floyd. Recenzentka przyznała płycie najwyższą ocenę.
Nagrody.
Płyta została nominowana do Fryderyków w 1998 roku, w kategorii „Debiut roku”. Została uznana za „Debiut roku” przez magazyn „Tylko Rock”, a „Machina” określiła ją jako jedną z pięciu niszowych płyt roku (obok albumów Kur, Łoskotu, Mapy i Ewy Braun).

</doc>
<doc id="716883" url="https://pl.wikipedia.org/wiki?curid=716883" title="Czarnobyl Zdrój">
Czarnobyl Zdrój

Czarnobyl Zdrój – polska grupa punkowa założona w 1988 r. w Jarosławiu.

</doc>
<doc id="716884" url="https://pl.wikipedia.org/wiki?curid=716884" title="Boczek">
Boczek

Boczek – pojęcie z dziedziny technologii żywności, oznaczające jedną z zasadniczych części półtuszy wieprzowej oraz potrawy z niej wykonywane.
Pozyskiwanie boczku.
Boczek to część półtuszy wieprzowej, otrzymana za pomocą cięć z jej odcinka środkowego. W omawianej w podręczniku przemysłowej linii rozbioru tusz wieprzowych wykorzystywanej przez firmę Constar, jest osobna linia boczna do obróbki boczków.
Boczek pozyskuje się w dwóch zasadniczych odmianach, omówionych poniżej.
Boczek wieprzowy z żeberkami.
Boczek tego rodzaju zostaje odcięty od półtuszy tak, że pozostają w nim dolne połowy żeber od piątego do ostatniego i połowa mostka wraz z chrząstkami żebrowymi. Cięcie od góry wykonuje się wzdłuż linii biegnącej przez środki długości żeber, od przodu oddzielając łopatkę i pachwinę, zaś od dołu odcinając pas tłuszczu łączący boczek z pachwiną.
W skład tak przygotowanego surowca, oprócz wymienionych powyżej elementów kośćca, wchodzą: mięsień skośny zewnętrzny, mięsień skośny wewnętrzny, mięsień poprzeczny oraz mięśnie międzyżebrowe zewnętrzne i wewnętrzne.
Uzysk boczku wieprzowego z kością i skórą, czyli jego procentowy udział wagowy w masie półtuszy, zależy od kategorii mięsności tuszy w systemie SEUROP i kształtuje się przeciętnie w Polsce następująco: 8,6% (kategoria S), 8,6% (kategoria E), 9,3% (kategoria U), 8,4% (kategoria R), 8,8% (kategoria O) i 8,5% (kategoria P).
Boczek wieprzowy bez żeberek.
Ten wariant przygotowania surowca polega na odcięciu go od półtuszy od góry wzdłuż linii odcięcia płata słoninowego, od tyłu – po linii odcięcia pachwiny, zaś od przodu i dołu analogicznie do boczku z żeberkami. Tak wycięty element powinien mieć kształt prostokątny i składać się z mięśnia skośnego zewnętrznego i wewnętrznego oraz mięśnia poprzecznego.
Uzysk boczku wieprzowego bez kości, ale ze skórą, kształtuje się przeciętnie w Polsce następująco: 7,7% (kategoria S), 7,3% (kategoria E), 8,3% (kategoria U), 7,1% (kategoria R), 7,5% (kategoria O) i 7,6% (kategoria P).
Boczek jako surowiec kulinarny.
Boczek stanowi tkanka tłuszczowa przerośnięta mięśniami. Przeciętny podstawowy skład chemiczny boczku kształtuje się następująco: woda 36,5%, białko 10,1%, tłuszcz 53% i popiół 0,4%.
Boczek może stanowić surowiec potraw gotowanych, pieczonych, smażonych oraz być wykorzystywany w przetwórstwie. Mogą być z niego wytwarzane popularne na polskim rynku wędzonki parzone. W trakcie procesu przetwórczego boczek jest peklowany nastrzykowo, masowany, po czym po upływie okresu peklowania, formowany lub sznurowany. Następnie jest on kolejno wędzony i parzony (rzadziej pieczony). Ostatnimi etapami są studzenie i chłodzenie.
Boczek jako potrawa tradycyjna.
Następujące przetwory z boczku były zarejestrowane w kwietniu 2018 przez Ministerstwo Rolnictwa i Rozwoju Wsi jako produkty tradycyjne:

</doc>
<doc id="716896" url="https://pl.wikipedia.org/wiki?curid=716896" title="Reforma systemu oświaty z 1999 roku">
Reforma systemu oświaty z 1999 roku

Reforma systemu oświaty z 1999 roku – reforma struktury szkolnictwa realizowana w Polsce od 1 września 1999, która doprowadziła po trzech latach do przekształcenia obowiązującego od 1968 r. dwustopniowego systemu szkolnictwa w strukturę trzystopniową. Reforma była wprowadzana w ramach programu czterech reform opracowanego i wdrażanego przez rząd Jerzego Buzka. Autorem reformy był ówczesny minister edukacji narodowej Mirosław Handke. Od jego nazwiska reforma w mediach jest czasami nazywana "reformą Handkego". 
Przygotowania do reformy.
O potrzebie reformy oświaty mówiono od czasu zmian ustrojowych w Polsce przełomu lat. 80. i 90. XX wieku. 7 września 1991 roku Sejm X kadencji uchwalił ustawę o systemie oświaty, która zastąpiła przepisy regulujące system oświaty uchwalone w czasach PRL-u. W kolejnych latach przygotowano założenia reformy, zakładano m.in.: 
Założenia reformy.
W wyniku reformy okres nauki w szkole podstawowej został skrócony z 8 do 6 lat. Następnym etapem edukacji stały się obowiązkowe 3-letnie gimnazja. Po jego ukończeniu uczniowie mogli kontynuować naukę w:
Absolwenci liceów i techników mogą przystępować do matury bezpośrednio po ukończeniu szkoły, natomiast absolwenci ZSZ mogli przystąpić do matury pod warunkiem ukończenia dwuletniego uzupełniającego liceum ogólnokształcącego lub trzyletniego technikum uzupełniającego (obecnie liceum ogólnokształcącego dla dorosłych).
Historia reformy.
Kolejne zmiany w systemie oświaty.
1 września 2012 roku weszła w życie ustawa z dnia 19 sierpnia 2011 roku o zmianie ustawy o systemie oświaty oraz niektórych innych ustaw, która zlikwidowała do 1 września 2014 roku 3-letnie licea profilowane oraz dwuletnie uzupełniające licea ogólnokształcące i trzyletnie technika uzupełniające. 1 września 2017 roku weszły w życie ustawy z dnia 14 grudnia 2016 roku: Prawo oświatowe i Przepisy wprowadzające ustawę – Prawo oświatowe, które wprowadzają nową reformę systemu oświaty polegającą na stopniowej likwidacji wprowadzonych w 1999 roku gimnazjów, przywróceniu 8-letnich szkół podstawowych, 4-letnich liceów ogólnokształcących i 5-letnich techników oraz przekształceniu zasadniczych szkół zawodowych (ZSZ) w szkoły branżowe I i II stopnia. 1 września 2019 roku gimnazja powstałe w wyniku reformy systemu oświaty w 1999 roku po 20 latach funkcjonowania zostały zlikwidowane. 31 sierpnia 2019 roku był ostatnim dniem ich funkcjonowania w ustroju szkolnym. Ostatnie roczniki klas w latach 2017–2019 były nazywane „oddziałami gimnazjalnymi”.
Krytyka reformy.
Krytycy reformy edukacji z 1999 roku zarzucali i zarzucają:
W momencie wprowadzania reformy w 1999 roku jednym z jej ówczesnych krytyków był pełniący wtedy funkcję prezesa Związku Nauczycielstwa Polskiego Sławomir Broniarz, który zorganizował wtedy okupację budynku Ministerstwa Edukacji Narodowej, strajki pracowników oświaty w 1999 roku i zebranie 230 tys. podpisów przeciwników reformy oraz zarzucał wtedy na łamach "Gazety Stołecznej", że przyniesie ona wyłącznie chaos. 25 lipca 1998 roku przeciwko ustawie wprowadzającej reformę głosowali wtedy w Sejmie wszyscy ówcześni posłowie Polskiego Stronnictwa Ludowego, 35 posłów SLD, 6 posłów AWS-u, 1 poseł Unii Wolności i 1 poseł niezrzeszony. Likwidację gimnazjów postulowała w swoim programie istniejąca w latach 2010-2013 partia polityczna Polska Jest Najważniejsza i powstała na jej bazie Polska Razem Jarosława Gowina, a w 2013 roku postulat ten sformułowała partia polityczna Sojusz Lewicy Demokratycznej oraz popierała koalicja wyborcza Zjednoczona Lewica. Partia polityczna Prawo i Sprawiedliwość postulowała w swoim programie z 2014 roku wycofanie skutków reformy edukacji z 1999 roku i powrót 8-letniej szkoły podstawowej, 4-letniego liceum, 5-letniego technikum i likwidację gimnazjów. Według sondażu Instytut Badań Rynkowych i Społecznych IBRiS z 2015 roku 70% Polaków chciało likwidacji gimnazjów i powrotu do 8-letniej szkoły podstawowej.

</doc>
<doc id="716900" url="https://pl.wikipedia.org/wiki?curid=716900" title="SEK">
SEK



</doc>
<doc id="716901" url="https://pl.wikipedia.org/wiki?curid=716901" title="Uczelnia niepubliczna">
Uczelnia niepubliczna

Uczelnia niepubliczna – uczelnia założona przez osobę fizyczną lub osobę prawną inną niż jednostka samorządu terytorialnego albo państwowa albo samorządowa osoba prawna.

</doc>
<doc id="716908" url="https://pl.wikipedia.org/wiki?curid=716908" title="André Ochodlo">
André Ochodlo

André Ochodlo (ur. 1963 w Plauen) – pieśniarz, reżyser teatralny i scenograf. Popularyzator kultury jidysz, założyciel w 1989 i dyrektor Teatru Atelier (od 1997 Teatr Atelier im. Agnieszki Osieckiej w Sopocie), inicjator sopockiego festiwalu Lato Teatralne (1994), dyrektor Międzynarodowych Spotkań z Kulturą Żydowską (od 2006).
Życiorys.
Studiował teatrologię praktyczną (dramat/teatr/media) na Uniwersytecie w Gießen pod kierunkiem prof. Andrzeja Wirtha. Uczestniczył w kursach aktorskich w Wyższej Szkole Teatralnej w Lipsku. Ukończył Studium Wokalno-Aktorskie przy Teatrze Muzycznym w Gdyni (specjalizacja – piosenka aktorska u prof. Haliny Mickiewiczówny). Odbył wielomiesięczny staż w Teatrze na Tagance w Moskwie i w Teatrze Żydowskim w Warszawie.
Pieśni jidysz.
André Ochodlo jest laureatem Grand Prix na festiwalu 11. Tage des Chansons we Frankfurcie (1992). Był trzykrotnie zapraszany do udziału w Festiwalu Klezmerskim w Safedzie (Izrael). Należy obecnie do najwybitniejszych współczesnych interpretatorów pieśni jidysz. Występował w niemal całej Europie, a także w USA, Kanadzie i Izraelu. Nagrał programy dla niemieckich, polskich, czeskich, amerykańskich i izraelskich stacji telewizyjnych. Największą pasją André Ochodlo są pieśni jidysz do tekstów wybitnych poetów, częściowo zapomnianych, pochodzących najczęściej z ziem dawnej Polski i piszących w języku jidysz. André Ochodlo i grono współpracujących z nim artystów włożyli ogromny wysiłek w dotarcie do ich twórczości. Znakomita poezja jidysz w bogatej nowoczesnej oprawie muzycznej autorstwa współczesnych polskich kompozytorów i nowych, świeżych aranżacjach znakomicie przemawia do współczesnej publiczności, przybliża kulturę jidysz percepcji dzisiejszego odbiorcy, nadając twórczości poetów jidysz wymiar ogólniejszy, uniwersalny, wpisując ją w szeroki nurt kultury europejskiej.
Yiddishland.
Najnowszą propozycją artystyczną André Ochodlo jest projekt Yiddishland – Nowe pieśni jidysz z Polski, dwuczęściowa kolekcja nowych pieśni jidysz skomponowanych przez polskich kompozytorów do wszystkich dotychczasowych recitali André Ochodlo.
Pierwsza część to 12 albumów CD zawierających 120 nowych pieśni jidysz. Drugą częścią projektu Yiddishland jest wydawnictwo książkowe, opublikowane przez Słowo/obraz terytoria z tekstami wierszy w trzech językach (w jidysz, po polsku i angielsku) i prezentacją biografii ich twórców, oraz dwa tomy kompletów nut ze wszystkimi kompozycjami polskich kompozytorów.
Kolekcja powstaje we współpracy z wybitnymi twórcami (muzykami, aranżerami i reżyserami dźwięku) z Polski, Niemiec, Czech, Słowacji, Austrii, Szwajcarii, Białorusi, Rosji, USA i Izraela.
Twórczość teatralna.
Równie ważną sferą działań artystycznych André Ochodlo jest reżyseria teatralna i scenografia (tu: jako André Hübner-Ochodlo), które szerzej opisane są na stronie Wikipedii dotyczącej Teatru Atelier im. Agnieszki Osieckiej w Sopocie.

</doc>
<doc id="716909" url="https://pl.wikipedia.org/wiki?curid=716909" title="Kraje skandynawskie">
Kraje skandynawskie



</doc>
<doc id="716912" url="https://pl.wikipedia.org/wiki?curid=716912" title="Wzgórza Piastowskie">
Wzgórza Piastowskie

Wzgórza Piastowskie – morenowe wzgórza w południowo-zachodniej części Zielonej Góry. Są częścią Wału Zielonogórskiego.
Wzgórza pokrywa las mieszany, w którym swoje źródło ma strumień Pustelnik, przepływający przez ten teren. Stanowią naturalne miejsce wycieczek pieszych, rowerowych oraz sportów zimowych dla mieszkańców Zielonej Góry.
Nazwa "Wzgórze Piastowskie" ("Piasten-Höhe") funkcjonowała już w czasach przedwojennych, gdy miasto leżało w granicach Niemiec (prowadziła do nich ulica Piastowska - Piasten-Straße) i stanowiło wyrażenie hołdu dawnym piastowskim władcom i mieszkańcom tych ziem. Nazwę nadano w 1897 w 500. rocznicę śmierci Henryka XIV Wróbla, dla którego wzgórza pod Zieloną Górą były ulubionymi terenami łowieckimi.
Szlaki turystyczne.
Znajdują się tam szlaki turystyczne, koncentrują się na Górze Wilkanowskiej.

</doc>
<doc id="716913" url="https://pl.wikipedia.org/wiki?curid=716913" title="André Hübner-Ochodlo">
André Hübner-Ochodlo



</doc>
<doc id="716915" url="https://pl.wikipedia.org/wiki?curid=716915" title="Witold Klinger">
Witold Klinger

Witold Wincenty Szymon Klinger (ur. 28 października 1875, zm. 5 kwietnia 1962) – polski filolog klasyczny, etnolog.
Profesor Uniwersytetu Kijowskiego i Uniwersytet im. Adama Mickiewicza w Poznaniu, członek PAU. Autor licznych prac z zakresu poezji greckiej i rzymskiej oraz historiografii greckiej. Znawca folkloru starożytnego ("Baśń w historii Herodota"), badacz i tłumacz liryki greckiej. Autor przekładów "Historii greckiej" Ksenofonta, "Listów" Juliana Apostaty i kilku traktatów Hipokratesa. Jego synem był Jerzy Klinger, polski prawosławny duchowny, teolog i ekumenista, a wnukiem teolog prawosławny i dyplomata Michał Klinger.
Życiorys.
Profesor Witold Klinger w 1895 r. ukończył gimnazjum klasyczne w Niemirowie. Następnie w 1897 r. zapisał się na Wydział Historyczno-Filologiczny w Kijowie, gdzie studiował filologię klasyczną. W roku 1901 zdał egzamin państwowy i otrzymał dyplom pierwszego stopnia oraz złoty medal za rozprawę konkursową pt. "Baśń w historii Herodota" ("Skazocznyje motywy w istorii Herodota"). Po dwóch latach dalszych studiów w charakterze stypendysty profesorskiego przy Katedrze Filologii Klasycznej w Kijowie zdał w jesieni 1903 r. egzamin magisterski, po czym w 1904 r. wysłany został na 5 semestrów do Monachium dla pogłębienia studiów w zakresie filologii klasycznej. W roku 1908 został docentem Uniwersytetu Kijowskiego i wkrótce potem także w Kijowskich Wyższych Kursach dla Kobiet. Uzyskawszy w 1911 r. na podstawie pracy pt. "Zwierzę w zabobonie ludowym starożytnym i współczesnym" ("Żywotnoje w anticznom i sowremiennom sujewierii") stopień magistra nauk filologicznych, powołany został na Katedrę Filologii Klasycznej na Kijowskich Wyższych Kursach dla Kobiet. Z początkiem 1915 r. objął prof. Klinger Katedrę Filologii Klasycznej w Instytucie Historyczno-Filologicznym ks. Bezborodko w Nieżynie. Godność kierownika Katedry Filologii Klasycznej w Kijowie otrzymał w 1917 r. W roku 1920 opuścił Kijów udając się do Polski, gdzie objął Katedrę Filologii Klasycznej na Uniwersytecie Poznańskim. Obok języków klasycznych wykładał także historię starożytną oraz etnologię.
Został pochowany na Cmentarzu Junikowo w Poznaniu (pole 14-3-2-6).
Praca naukowa.
W Poznaniu prof. Klinger nadał kierunek studiom hellenistycznym, stwarzając z biegiem czasu poważny ośrodek badań nad liryką grecką, której obok folkloru starożytnego poświęcał najwięcej uwagi. Jego zainteresowania badawcze obejmowały również inne dziedziny filologii klasycznej, o czym świadczą liczne rozprawy poświęcone zagadnieniom epiki, tragedii greckiej, poezji aleksandryjskiej, epigramatykom greckim okresu cesarstwa rzymskiego, historiografii greckiej i wreszcie poezji rzymskiej epoki republikańskiej i augustowskiej. W wyniku swojej działalności translatorskiej dał polskim czytelnikom przekłady m.in. "Historii" Ksenofonta, "Listów" cesarza Juliana oraz kilka traktatów medycznych Hippokratesa.
Uczniowie.
Twórca (wspólnie z prof. Janem Sajdakiem) tzw. poznańskiej szkoły filologicznej, jego uczniami byli: Jan Horowski, Wiktor Steffen, Jan Wikarjak.

</doc>
<doc id="716916" url="https://pl.wikipedia.org/wiki?curid=716916" title="Andre Ochodlo">
Andre Ochodlo



</doc>
<doc id="716917" url="https://pl.wikipedia.org/wiki?curid=716917" title="Fernando Ariel Troyansky">
Fernando Ariel Troyansky

Fernando Ariel Troyansky (Troyanski) (ur. 24 listopada 1977 r. w Bahía Blanca) - argentyński piłkarz grający w SC Wiener Neustadt na pozycji obrońcy.
Troyansky ma za sobą także występy w takich klubach jak: Olimpo Bahía Blanca, CA Los Andes, Admira Wacker Mödling i Austria Kärnten. Zawodnik ma pochodzenie słowackie i polskie.

</doc>
<doc id="716920" url="https://pl.wikipedia.org/wiki?curid=716920" title="Walerij Paniuszkin">
Walerij Paniuszkin

Walerij Walerjewicz Paniuszkin (ros. Валерий Валерьевич Панюшкин; ur. 26 czerwca 1969 w Leningradzie)– rosyjski dziennikarz, pisarz.
Ukończył Państwowy Instytut Sztuki Teatralnej im. A. W. Łunaczarskiego. Pracował jako korespondent specjalny rosyjskiego dziennika Kommiersant i prowadzi swoją rubrykę na portalu Gazeta.ru. Rubryka ta przyniosła Paniuszkinowi w 2005 roku nagrodę "Złote pióro Rosji". Autor książki "Michaił Chodorkowski. Więzień ciszy", 2005 (wyd. w Polsce w listopadzie 2006) o Michaile Chodorkowskim oraz współautor książki "Gazprom. Rosyjska broń" (wyd. w Polsce w maju 2008). Mieszka w Moskwie. R

</doc>
<doc id="716922" url="https://pl.wikipedia.org/wiki?curid=716922" title="Attila Dobos">
Attila Dobos

Attila Dobos (ur. 24 listopada 1978 w Miszkolcu) – węgierski piłkarz grający na pozycji pomocnika w klubie Diósgyőri VTK. Mierzy 170 cm i waży 64 kg.
Linki zewnętrzne.
Statystyki piłkarza 

</doc>
<doc id="716925" url="https://pl.wikipedia.org/wiki?curid=716925" title="Grodziec (Pogórze Kaczawskie)">
Grodziec (Pogórze Kaczawskie)

Grodziec (niem. "Gröditzberg", 389 m n.p.m.) – szczyt w północno-zachodniej części Pogórza Kaczawskiego - w centralnej części Pogórza Bolesławieckiego, w pobliżu miejscowości o tej samej nazwie. 
Zbudowany z trzeciorzędowych bazaltów, dominuje nad niewielkimi wzgórzami północnej części Pogórza. Stanowi nek wulkaniczny. Tworzące go bazalty nefelinowe formują niewielkie skałki i usypiska. Na północnym zboczu widoczne są słupy bazaltowe. Sam szczyt będący dominantą wysokościową okolicy stanowi dobry punkt widokowy. Góra przy dobrej pogodzie jest widoczna z Karkonoszy, Gór Izerskich, oraz z wielu miejsc Pogórza Kaczawskiego i Gór Kaczawskich.
Na szczycie znajduje się częściowo zrujnowany zamek Grodziec pochodzący z XIV w.
Zbocza wzgórza porasta las mieszany.

</doc>
<doc id="716927" url="https://pl.wikipedia.org/wiki?curid=716927" title="Jezioro Wiejskie (ujednoznacznienie)">
Jezioro Wiejskie (ujednoznacznienie)

3 jezior w Polsce:

</doc>
<doc id="716928" url="https://pl.wikipedia.org/wiki?curid=716928" title="Marek Lemsalu">
Marek Lemsalu

Marek Lemsalu (ur. 24 listopada 1972 w Pärnu) – były estoński piłkarz grający na pozycji obrońcy. Mierzy 190 cm i waży 90 kg. Występował m.in. w klubach: FC Flora Tallinn i 1. FSV Mainz 05. W reprezentacji Estonii rozegrał 86 meczów strzelił 3 bramki.

</doc>
<doc id="716933" url="https://pl.wikipedia.org/wiki?curid=716933" title="Ochotniczy Legion Hinduski">
Ochotniczy Legion Hinduski

Ochotniczy Legion Hinduski (niem. "Indische Freiwilligen-Legion der Waffen-SS") – hinduska kolaboracyjna formacja zbrojna w służbie Niemiec podczas II wojny światowej.
Historia.
Utworzenie Legionu wiąże się z działalnością hinduskiego nacjonalisty Subhasa Chandry Bose, który na początku 1942 r. spotkał się z Adolfem Hitlerem. Uzyskał od niego zgodę m.in. na przeprowadzenie rekrutacji wśród hinduskich jeńców wojennych, wziętych do niewoli w wyniku walk w północnej Afryce i Europie. W tym celu udał się do obozu jenieckiego w Annaburg, gdzie udało mu się zwerbować ok. 6 tys. ochotników. Zostali oni następnie wysłani przez Niemców do obozu szkoleniowego we Frankenburgu. Spośród nich ok. 300 zakwalifikowano do dalszego przeszkolenia i przeniesiono do specjalnego obozu pod Dreznem, gdzie dostali niemieckie mundury. Subhas Chandra Bose otrzymał gwarancje, że Hindusi zostaną odseparowani od innych narodowości, traktowani na równi z niemieckimi oddziałami (pod względem żołdu i wyposażenia) oraz nie będą nigdy zmuszani do walki poza Indiami. 26 sierpnia 1942 r. został oficjalnie powołany Legion "Wolnych Indii" przy Armii Niemieckiej. Liczba hinduskich rekrutów szybko rosła, osiągając na początku 1943 r. ok. 2 tys. ludzi. W połowie roku Niemcy nazwali Legion 950. Pułkiem Piechoty (hinduskim), na czele którego stanął niemiecki oficer Oberstleutnant Kurt Krappe. Składał się on w 2/3 z muzułmanów i 1/3 hindusów. Służyli w nim niemieccy oficerowie, a używanym językiem był angielski. Pułk w sile ok. 2600 ludzi został dołączony do 404. Dywizji Piechoty i skierowany do prowincji Zeeland w Holandii, gdzie stacjonował do początku września 1943 r. 17 września Niemcy przenieśli go na wybrzeże francuskie do St. Andre de Cubzac. W czerwcu 1944 r. przeszedł nad Zatokę Biskajską w rejon Bordeaux do służby wartowniczej na Wale Atlantyckim. 8 sierpnia włączono go do Waffen-SS jako Ochotniczy Legion Hinduski Waffen-SS pod dowództwem SS-Oberführera Heinza Bertlinga. Bardzo szybko jednak na jego czele ponownie stanął Oberstleutnant K. Krappe. Po lądowaniu aliantów w Normandii i szybkich postępach ich wojsk dowództwo niemieckie postanowiło ewakuować Legion do Niemiec. Podczas marszu z Lacanau do Poitiers Hindusi byli atakowani przez francuski ruch oporu. W miejscowości Dun nad Kanałem Berry natknęli się na wojska francuskie i w wyniku ciężkich walk ponieśli pierwsze straty w zabitych. Dalsza ewakuacja prowadziła przez Colmar w Alzacji do Oberhoffen-sur-Moder koło Hagenau. Ostatecznie Legion został zakwaterowany na pustym poligonie wojskowym Heuberg, gdzie pozostawał do końca marca 1945 r. Żołnierze hinduscy nie przyzwyczajeni do takich warunków, przemarznięci i rozczarowani nie mieli już chęci do walki. Widząc nadciągającą klęskę III Rzeszy, podjęli próbę przedostania się do Szwajcarii. Przemarsz przez Alpy nie powiódł się jednak i ostatecznie dostali się do niewoli amerykańskiej i francuskiej. Przed przekazaniem ich Brytyjczykom, pewna liczba Hindusów została rozstrzelana przez żołnierzy francuskich. Okrętami zostali następnie przewiezieni do Indii, gdzie byli sądzeni za zdradę.
Odznaki.
Żołnierze Legionu nosili mundury tropikalne Wehrmachtu uzupełnione w przypadku Sikhów o regionalne nakrycie głowy (turban), z naszywką naramienną przedstawiającą skaczącego tygrysa na tle poziomych pasów w kolorach indyjskiej flagi - pomarańczowym, białym i zielonym, z hasłem "Freies Indien". Na prawej patce mieli nosić naszywkę z głową tygrysa, ale w związku z rozwiązaniem jednostki nie doszło do tego. Sztandar jednostki przedstawiał skaczącego tygrysa na tle barw narodowych Indii z hasłem "AZAD HIND".

</doc>
<doc id="716934" url="https://pl.wikipedia.org/wiki?curid=716934" title="Yes (Unix)">
Yes (Unix)

yes – uniksowa komenda, która zwraca twierdzącą odpowiedź lub podany w argumencie ciąg znaków. Robi to aż do zakończenia procesu.
Opis.
Komenda yes zwraca znak „y” lub dowolny ciąg znaków podany jako argument, dopóki nie zostanie zatrzymana przez użytkownika lub zabita. Komenda po każdym zwróconym ciągu znaków dodaje znak końca linii. Kiedy zostanie przekierowana jako część strumienia będzie pracować dopóki strumień nie zostanie zakończony.
Omawiana komenda może być także użyta do testowania jak system radzi sobie z wysokimi obciążeniami – używanie yes skutkuje 100% zużyciem procesora dla systemów jednordzeniowych (dla systemów wielordzeniowych, trzeba by uruchomić odpowiedni proces na każdym rdzeniu). To może być przydatne przy sprawdzaniu czy chłodzenie komputera będzie wystarczające gdy procesor będzie pracował ze 100% obciążeniem.
Użycie.
yes może być użyte do wysyłania twierdzącej (lub przeczącej; yes n) odpowiedzi do każdego polecenia które będzie takowej wymagało, powodując, że do działania nie jest potrzebna interakcja z użytkownikiem.
Takie zastosowanie może być przestarzałe w dzisiejszych czasach, ponieważ większość poleceń które mogłyby wymagać odpowiedzi od użytkownika posiada albo opcje „wymuś” (np. rm -f) albo opcje „przyjmij-tak” (np. apt-get -y).
Dla przykładu następujący kod:
codice_1
jest odpowiednikiem:
codice_2

</doc>
<doc id="716935" url="https://pl.wikipedia.org/wiki?curid=716935" title="Puchar Davisa 2006">
Puchar Davisa 2006

Tenisowy turniej Puchar Davisa 2006 odbył się w dniach 10 lutego – 12 lutego – pierwsza runda, 7 kwietnia – 9 kwietnia – ćwierćfinał, 22 września – 24 września – półfinał oraz 1 grudnia – 3 grudnia – finał.
Grupa Światowa.
Wyniki.
Pierwsza runda.
Przegrani zagrali w barażach ze zwycięzcami grup strefowych, zwycięzcy awansowali do ćwierćfinałów.
Półfinały.
Argentyna 5 – 0 Australia
Rosja 3 – 2 Stany Zjednoczone
Finał.
Rosja 3 – 2 Argentyna
Polacy w II Grupie Strefy Europa-Afryka.
1 runda.
Polska 5 – 0 Łotwa (Puszczykowo, Poznań)
2 runda.
Polska 2 – 3 Gruzja (Gdynia)

</doc>
<doc id="716937" url="https://pl.wikipedia.org/wiki?curid=716937" title="Lista nagłówków HTTP">
Lista nagłówków HTTP

Lista nagłówków HTTP – zbiór parametrów wykorzystywanych w komunikacji między klientem a serwerem HTTP.
Standardowe.
Accept.
 Accept: application/xhtml+xml, application/xml;q=0.9, text/xml;q=0.7, text/html;q=0.5, text/plain;q=0.3
Służy do określenia listy akceptowalnych przez przeglądarkę typów MIME dokumentu, oraz opcjonalnie hierarchii każdego typu. Liczby podane po ;q= powinny mieć wartości od 0 do 1, co 0.1. Jako separator miejsc dziesiętnych użyta musi być kropka. W przypadku braku zdefiniowanej wartości ;q= przyjmowana jest wartość: ;q=1 (równoznaczna z ;q=1.0).
Powyższy przykład ustala najwyższy priorytet typowi application/xhtml+xml. Jeżeli serwer nie posiada dokumentu w formacie application/xhtml+xml, to prześle plik w formacie application/xml – ogólnym dla podjęzyków XML, takich jak XHTML, SVG. Jeżeli na serwerze nie ma również dokumentu w tym formacie, dane zostaną przesłane jako text/xml – czyli ogólne dane w formacie XML, w ostateczności, jeżeli żadnego z tych typów nie posiada, serwer wyśle dane w formacie text/plain, czyli zwykłego tekstu.
Typy MIME mogą być określone za pomocą symboli wieloznacznych np.: text/*, */*.
Accept-Charset.
 Accept-Charset: utf-8, iso-8859-13;q=0.8
Określa preferowane przez przeglądarkę formaty kodowania. Wartości ;q= interpretowane są na takich samych zasadach, jak w przypadku typów MIME z nagłówka Accept.
Accept-Encoding.
 Accept-Encoding: gzip;q=1.0, identity; q=0.5, *;q=0
Ten nagłówek określa kodowanie, za pomocą którego zostanie przesłana zawartość. Stosowane zwykle do kompresji treści.
Accept-Language.
 Accept-Language: pl, en-us;q=0.7
Określa w jakim języku użytkownik przeglądarki życzy sobie czytać strony. Zobacz też: Language negotiation
Accept-Ranges.
 Accept-Ranges: bytes "lub" none
Ten nagłówek jest ustawiany przez przeglądarki i programy ułatwiające ściąganie plików. Określa czy klient potrafi (wartość "bytes") lub nie (wartość "none") odczytywać pliki przesyłane w częściach.
Zobacz też: Content-Range i Range
Allow.
 Allow: GET, POST, HEAD
Określa metody HTTP obsługiwane przez serwer.
Cache-Control.
 Cache-Control: no-cache
Określa regułę według której przeglądarka może (lub nie może) przechowywać stronę w pamięci podręcznej.
Dostępne wartości to:
Te dwa nagłówki mają szczególne znaczenie dla serwerów proxy. Pierwszy nakazuje przesyłać dokument bezwzględnie, natomiast drugi pozwala na skorzystanie z kopii w pamięci podręcznej, jeżeli dokument źródłowy się nie zmienił.
Connection.
 Connection: close
Połączenie zostanie zamknięte po obsłużeniu zapytania.
 Connection: keep-alive
Połączenie będzie utrzymywane w oczekiwaniu na kolejne zapytania. Czas oczekiwania nie może przekroczyć wartości określonej w nagłówku wysłanym przez serwer.
Content-Encoding.
 Content-Encoding: gzip
Kodowanie dokumentu przesłanego przez serwer. Stosowane zwykle do kompresji treści.
Content-Language.
 Content-Language: en, pl
Język dokumentu przesłanego przez serwer. Może być określony więcej niż jeden język. Wtedy język główny strony jest określony jako ostatni na tej liście.
Content-Length.
 Content-Length: 1
Długość w bajtach przesyłanej zawartości (wyłączając część nagłówkową). Nagłówek obowiązkowy dla danych wysyłanych z serwera, oraz przy korzystaniu z metody POST.
Content-Range.
 Content-Range: bytes 123-456/5000
Informacja serwera jaki zakres pliku został przesłany (stosowany razem z kodem odpowiedzi 206).
"Zakres" jest podawany w formacie: pozycja_początkowa-pozycja_końcowa/wielkość_pliku (wszystkie wartości w bajtach)
Content-Type.
 Content-Type: application/xhtml+xml; charset=utf-8
Tym nagłówkiem serwer informuje przeglądarkę, w jakim formacie i stronie kodowej wysyłany jest dokument.
Date.
 Date: Tue, 15 Nov 1994 08:12:31 GMT
Data na serwerze.
Expires.
 Expires: Thu, 01 Dec 1994 16:00:00 GMT
Data powyżej której dokument będzie nieaktualny.
Host.
 Host: www.w3.org
Nagłówek określający dla jakiej domeny określony został URI (do serwera bowiem nie dociera nazwa domenowa, ale jedynie adres IP). Nagłówek wymagany w HTTP 1.1. Dzięki niemu można uruchomić kilka serwerów wirtualnych na jednym adresie IP.
If-Modified-Since.
 If-Modified-Since: Sat, 29 Oct 1994 19:43:31 GMT
Nagłówek nakazuje serwerowi przesłać dokument tylko jeżeli został zmodyfikowany od danej daty. Jeżeli dokument się nie zmienił serwer powinien wysłać przeglądarce kod odpowiedzi 304.
Last-Modified.
 Last-Modified: Tue, 15 Nov 1994 12:45:26 GMT
Nagłówek serwera informujący o ostatniej aktualizacji dokumentu.
Location.
 Location: http://serwer/
Wymusza przekierowanie na określony adres. Dla kodu odpowiedzi 201 adres oznacza miejsce nowo utworzonego zasobu. Dla kodów 3xx podany adres oznacza "przekierowanie stałe". Od tej pory przeglądarka powinna korzystać z nowego adresu.
Range.
 Range: bytes=500-999
Określa jaką część pliku oczekuje przeglądarka. Podawany w formacie "bytes=pozycja_początkowa-pozycja_końcowa"
Referer.
 Referer: http://serwer/katalog/plik.html
Podaje adres strony, z której nastąpiło przekierowanie. Pojawia się gdy użytkownik kliknie na link lub gdy przeglądarka ładuje elementy zagnieżdżone.
Jeżeli użytkownik wpisał adres ręcznie ten nagłówek nie występuje.
Retry-After.
 Retry-After: Fri, 31 Dec 1999 23:59:59 GMT
Używany razem z kodem odpowiedzi 503 (Serwer zajęty). Określa czas po którym serwer będzie w stanie odpowiedzieć. Czas może być podany w formie konkretnej daty (jak w przykładzie) lub liczby sekund.
Server.
 Server: Apache/2.0.50
Nagłówek identyfikujący serwer i użyte w nim oprogramowanie.
Transfer-Encoding.
 Transfer-Encoding: chunked
Określa w jaki sposób serwer przesłał zawartość dokumentu.
Dostępne metody to:
User-Agent.
 User-Agent: Mozilla/5.0 (X11; U; Linux i686; pl; rv:1.8.0.1) Gecko/20060124 Firefox/1.5.0.1
Identyfikuje klienta czyli przeglądarkę lub aplikację wysyłającą żądanie.
WWW-Authenticate.
 WWW-Authenticate: "rodzaj_uwierzytelnienia"
Przesyłany razem z kodem 401. Określa sposób w jaki ma zostać przeprowadzone uwierzytelnienie użytkownika.
Niestandardowe.
Nagłówki podane poniżej nie znajdują się w specyfikacji HTTP 1.1, lecz są często używane.
Cookie.
 Cookie: ciastko1=wartosc1; ciastko2=wartosc2
W tym nagłówku przesyłane są wszystkie ciasteczka ustawione w przeglądarce.
Set-Cookie.
 Set-Cookie: ciastko1=wartosc1; ciastko2=wartosc2
Nagłówek wysłany od serwera nakazuje przeglądarce ustawienie określonych ciasteczek.
Refresh.
 Refresh: czas; url=adres
Ustawia automatyczne przekierowanie w przeglądarce na podany adres po określonym czasie
X-Frame-Options.
 X-Frame-Options: deny
Ogranicza zagnieżdżania strony w ramkach w celu ochrony przed atakami Clickjacking.
Dostępne wartości to:
Strict-Transport-Security.
 Strict-Transport-Security: "max-age"=31536000[; "includeSubDomains"]
Wymusza użycie bezpiecznego połączenia HTTPS podczas każdej następnej wizyty na odwiedzanej stronie do momentu upływu czasu "max-age" w sekundach od ostatniego skutecznego wczytania danej strony zawierającej ten nagłówek, jednak nie wcześniej, niż do końca najdłuższego okresu spośród napotkanych. Używany w celu zapobiegania atakom man in the middle oraz SSL strip. Opcjonalnie może obejmować poddomeny, przy ustawionym parametrze "includeSubDomains". Dodatkowo przeglądarka użytkownika nie ma prawa zaproponować zignorowania lub ominięcia błędu, który powstanie w razie braku lub niezgodności certyfikatu serwera.

</doc>
<doc id="716944" url="https://pl.wikipedia.org/wiki?curid=716944" title="Góra Tatrzańska">
Góra Tatrzańska

Góra Tatrzańska – wzgórze o wysokości 198 m n.p.m. Znajduje się we Wzgórzach Piastowskich, Wale Zielonogórskim.
Atrakcje.
Znajduje się tam wyciąg narciarski oraz tor saneczkowy. Stok narciarski ma długość 175m oraz różnicę wzniesień 30m.

</doc>
<doc id="716958" url="https://pl.wikipedia.org/wiki?curid=716958" title="Michael Scofield">
Michael Scofield

Michael Scofield – postać fikcyjna, główny bohater serialu "Prison Break". Aktorem wcielającym się w jego rolę jest Wentworth Miller.
Sezon 1.
Michael Scofield trafia do Fox River za napad na bank. Jednak jego prawdziwym celem jest uratowanie Lincolna, swojego brata, który został skazany na karę śmierci za domniemane zabójstwo brata Pani Wiceprezydent USA. Michael ma na swoim ciele wytatuowane plany więzienia, które sam zaprojektował jako prezes firmy, która przebudowywała więzienie. W swojej celi poznaje Fernando Sucre, którego wciela w swój plan. Wiele razy plan Michaela komplikuje się (zakochuje się w dr. Sarze Tancredi, wtajemnicza w plan kilku innych więźniów – Abruzziego, T-Baga i Westmorelanda, trafia do izolatki, a później do oddziału psychiatrycznego). W końcu z więzienia ucieka ośmioro skazanych. Jednak samolot Abruzziego, którym mieli uciec odlatuje bez nich i zmuszeni są uciekać piechotą.
Sezon 2.
Kiedy uciekinierzy rozdzielili się, bracia postanowili zdobyć pięć milionów dolarów ukrytych w Utah przez Charlesa Westmorelanda. Michael wspólnie z Sucre przechytrzają wszystkich i zagarniają całą sumę. Okazuje się jednak, że to T-Bag ma całą kwotę. Bracia ścigają go. Jednak ich tropem jak i za pozostałymi uciekinierami podąża agent Alexander Mahone. Bracia w końcu odzyskują pieniądze i zastawiają pułapkę na Mahone’a w Panamie. Na wynajętej łodzi spotykają Sarę, która została uniewinniona. Opowiedziała też o tym, że Lincoln również został oczyszczony z zarzutów, a proces uniewinnienia Michaela trwa. Po dopłynięciu na brzeg dochodzi do strzelaniny, podczas której z rąk Sary ginie pracownik Firmy – Kim. Bracia wraz z doktor są ścigani. Gdy zostają złapani przez policję, Michael bierze całą winę na siebie i zostaje osadzony w panamskim więzieniu „Sona”.
Sezon 3.
Przez całą trzecią serię Michael przebywa w Sonie. Spotyka tam "starych znajomych" z Fox River: Bellicka, T-Baga oraz Mahone’a. Poznaje też całą prawdę o Sonie: jest rządzona przez Lechero, który organizuje walki "jeden na jednego", w której ktoś musi umrzeć. Michael spotyka się z Lincolnem. Burrows mówi mu, że Sara i LJ zostali porwani przez Firmę. Jedna z jej pracowników – Gretchen mówi Michaelowi, że jeżeli odnajdzie Jamesa Whistlera to Sara i LJ zostaną uwolnieni. Scofield odnajduje Whistlera i organizuje ucieczkę. Wtajemnicza też w swój plan Lechero, Bellicka, T-Baga, Mahone’a, McGrady’ego(nastolatka, który pomagał Michaelowi w organizacji ucieczki). Ostatecznie uciekają tylko Michael, Whistler, McGrady i Mahone gdyż pozostali zostali złapani. Dzięki pomocy Sucre, Sofii(dziewczyny Whistler’a), Lincolna i ojca McGrady’ego uciekinierzy wydostają się z Panamy.
Sezon 4.
Czwarty sezon rozpoczyna się akcją Jamesa Whistlera, który na umówionym spotkaniu zabija dwóch biznesmenów, po czym zabiera od nich przenośny dysk. Później, podczas spotkania z Mahone’em i Scofieldem, wyjaśnia im znaczenie przedmiotu. Jest on bowiem jednym z sześciu kluczy do głównego komputera Firmy, a encyklopedia ptaków, którą Whistler zgubił w Panamie, zawierała informacje jak się do niego dostać. Chwilę po tym jak Scofield poznaje ogromną wartość dysku, spotkanie przerywa Wyatt, zabójca Firmy, który zabija Whistlera. Michael i Alex uciekają.
Tego samego dnia Michael zostaje aresztowany i przetransportowany przez agentów federalnych do biura Dona Selfa, pracownika wywiadu, który jest na tropie Firmy. Wyjaśnia Michaelowi szczegóły planowanej operacji przechwycenia urządzenia S.C.Y.L.L.A.
Pomaga Scofieldowi zebrać drużynę złożoną z jego starych kumpli (Burrows, Sucre, Mahone, Bellick i T-Bag), po czym ruszają do akcji.
Po zdobyciu wszystkich sześciu kluczy bohaterowie wdzierają się do siedziby Firmy, by wykraść dysk. Dzięki porwaniu córki głównego przeciwnika, generała Jonathana Krantza, udaje im się wydostać z otoczonej przez armię uzbrojonych agentów i systemy alarmowe fortecy Firmy. Generał wysyła za nimi swoich ludzi by odzyskali jego własność. Tuż po tym jak S.C.Y.L.L.A. trafia do agenta Selfa, okazuje się, że był on zdrajcą, który wystawił do wiatru całą ekipę i planuje samodzielnie sprzedać dysk. Do wyścigu o wielomilionowy zysk rusza także Gretchen, której znudziła się rola agentki Firmy. Ścigani przez policję, FBI i zabójców Firmy zbiegowie postanawiają odzyskać urządzenie i przekazać je władzom w zamian za uniewinnienie. Wtedy dochodzi do konfliktu między braćmi. Scofield zamierza zniszczyć Scyllę, natomiast Lincoln chce oddać ją generałowi, by nie ścigał więcej nikogo z ich bliskich. Rodzi się między nimi zacięta rywalizacja. Wkrótce Burrows, Self, T-Bag i Gretchen łączą siły przeciwko nowemu przeciwnikowi, jakim jest Christina Rose Scofield, matka Michaela. Jak się okazuje poświęciła swoją rodzinę, by rozwijać karierę jako naukowiec Firmy. To ona stworzyła fundamenty programu S.C.Y.L.L.A. będącego nowoczesnym projektem broni opartej na energii słonecznej. Michael dostaje od matki propozycję współpracy, jednak Scofield nie chce angażować się w przedsięwzięcie rozpętania globalnej wojny, by móc otrzymywać profity ze Scylli. Przed wywołaniem wojny między Indiami a Chinami, próbuje zatrzymać Christinę nawet sam generał Krantz. Wkrótce udaje się podłożyć bombę w kwaterze pani Scofield i bracia wchodzą w posiadanie dysku. Przed śmiercią Christina wyjawia im, że nie są biologicznymi braćmi i tylko Michael jest jej synem. Mimo to obaj nadal trzymają się razem. Wkrótce potem zostają schwytani przez agentów Firmy.
Bracia zostają przewiezieni do apartamentu generała. Krantz jest zdesperowany. Policja i kontrwywiad depczą mu po piętach, wielu ludzi zamierza go zabić, jego kierownictwo sprowadziło Firmę do roli organizacji terrorystycznej. Żąda od Michaela zwrócenia Scylli. W ostatniej chwili odbijają ich stamtąd Sucre i Franklin. Skontaktował się z nimi były agent Paul Kellerman, który załatwił ułaskawienie w zamian za dostarczenie Scylli. Po ich interwencji generał zostaje aresztowany i skazany na śmierć, Christina ginie postrzelona przez Sarę, S.C.Y.L.L.A. trafia w ręce ludzi z Rady Bezpieczeństwa ONZ.
Po wszystkim Kellerman zostaje kongresmanem. Self zostaje sparaliżowany i przewieziony do specjalnego ośrodka. Lincoln Burrows wraca do Panamy, gdzie wraz z Sofią i LJ-em prowadzą wypożyczalnie sprzętów wodnych. Mahone, Sucre i Franklin prowadzą wreszcie normalne życie. Michael Scofield ginie tragicznie, ratując Sarę (Wszystko wyjaśnia się w dodatkowych 23 oraz 24 odcinku 'The Final Break'). Cztery lata później wszyscy spotykają się w Panamie na grobie Michaela.
Prison Break: The Final Break i dalsze losy.
Michael i Sara biorą ślub, jednak kobieta zostaje aresztowana za zabójstwo matki Scofielda – Christiny. Scofield obawiając się zemsty Krantza na Sarze, postanawia zorganizować jej ucieczkę. Przy pomocy manekina zrzuconego na spadochronie, odwraca uwagę policji i dostaje się do środka więzienia. Po spotkaniu z Sarą informuje ją o przebiegu ucieczki. Gdy otwarcie drzwi przy pomocy karty nie powiodło się, Michael wprowadza w życie plan B. Poprzez złączenie przewodów, spowoduje spięcie które umożliwi kobiecie otworzenie drzwi. To oznacza jednak, że Michael będzie musiał zostać w środku. Para żegna się, zaś po chwili Michael doprowadza do eksplozji, dzięki czemu drzwi się otwierają. Do Sary i Lincolna dociera że taki był plan Michaela – poświęcił on swoje życie dla niej i nienarodzonego dziecka. Podczas ucieczki jachtem do Kostaryki, Sara i Lincoln odtwarzają wideo które nagrał dla nich Michael.
Okazuje się że śmierć Michaela została sfingowana przez Posejdona – tajnego agenta CIA, który kilka tygodni przed ślubem Michaela i Sary skontaktował się ze Scofieldem i szantażując wolnością jego bliskich zmusił go do upozorowania swojej śmierci i współpracy w ramach tajnej komórki operacyjnej „21 Void”. Zadaniem Michaela było wyciąganie z więzień na całym świecie ludzi Posejdona – terrorystów, polityków i agentów. Przez lata, Michael uciekał m.in. z więzień w Egipcie i Kolumbii, współpracując z Davidem „Whipem” Martinem. 3 lata po upozorowanej śmierci, Michael wraz Posejdonem spotkał się z zastępcą dyrektora CIA, Harlanem Gainesem by omówić kolejne zadanie. Okazało się że Gaines badał sprawę „21 Void” i szukał zdrajcy który prowadzi swoje własne operacje wywiadowcze. Po chwili Posejdon zastrzelił Gainesa i kazał Michaelowi przenieść ciało. Następnie ujawnił zdjęcia które wskazywały na to że Michael jest mordercą, usuwając te na których znajduje się on sam. Scofield, który zorientował się że jest wrabiany przez Posejdona, zaczął planować powrót do Sary i odejście z „21 Void”. Zmuszony obławą za zabójstwo Gainesa uciekł do Jemenu.
Sezon 5.
7 lat po swojej domniemanej śmierci, Michael Scofield przebywający obecnie w więzieniu Ogygia w Jemenie wysyła list do Theodora Bagwella, w którym załącza swoje aktualne zdjęcie oraz tajemniczo brzmiący tekst. Funduje on również Bagwellowi nowoczesną protezę dłoni. Gdy brat Michaela, Lincoln poinformowany przez T-Baga o sytuacji Michaela przybywa do więzienia, Michael wypiera się brata twierdząc że go nie zna. Okazuje się że przybrał on nową tożsamość – Kaniela Outisa, terrorysty powiązanego z Państwem Islamskim i poszukiwanego za morderstwo zastępcy dyrektora CIA. Benjamin Franklin informuje Lincolna, że Kaniel Outis przebywa w więzieniu Ogygia od 4 lat. W pierwszym tygodniu pobytu w więzieniu próbował uciec, jednak został złapany i zamknięty w izolatce, z której wyszedł dopiero niedawno. Michael wysyła swojemu bratu origami, w którym informuje że jeśli ten odnajdzie „Szejka Światła” to będzie wolny. Okazuje się że tajemniczym „Szejkiem Światła” jest Muhammad El Tunis – ojciec współwięźnia Michaela, Sida. Pracuje on jako inżynier w elektrowni w Sanie i jego zadaniem było wyłączenie światła w mieście. W międzyczasie rozpoczyna się Ramadan – Sid informuje Michaela że wówczas strażnicy wypuszczają z izolatek do bloku ogólnego najgorszych więźniów, w tym Abu Ramala, przywódce ISIS. Gdy Ramal wychodzi na dziedziniec, okazuje się że Michael planuje wydostać Ramala na wolność. Następnego dnia Scofield wysyła bratu kolejne origami. Zawiera ono informacje o lokalizacji magazynu, w którym Michael ma się spotkać z bratem po ucieczce. Michael informuje swoich kompanów z celi, że ludzie z CIA wysłali jego i Whipa do Ogygii po to by uwolnić Ramala. Jednak zostali zdradzeni, w związku z tym uciekają bez niego. Na potwierdzenie swoich słów, podrzuca Ramalowi do kieszeni zegarek ukradziony jednemu ze strażników, co powoduje zamknięcie więźniów w celach. Gdy gasną światła, ekipa rozpoczyna ucieczkę przez dziurę w wentylacji. Jednak okazuje się że dach został obstawiony dodatkowymi strażnikami, na domiar złego Ramal wraz ze swoimi wspólnikami zabija kilku strażników i dociera do celi Michaela. Tam zostaje złapany przez strażników, którzy zauważają dziurę i nakazują obławę. Michael, Whip i Ja zostają złapani i wraz z Ramalem wysłani do izolatek za próbę ucieczki. Załamany nieudaną próbą ucieczki i groźbami zdradzonego Ramala Michael nagrywa emocjonalne wideo dla Sary, w którym informuje ją że wszystko co zrobił, zrobił dla niej. Spodziewając się śmierci, prosi ją również, by na jego nagrobku znalazło się prawdziwe imię i nazwisko – Michael Scofield. Wraz ze zbliżającymi się wojskami ISIS, sytuacja Scofielda pogarsza się. Zdradzony Ramal obiecuje, że gdy jego armia przejmie stolice i uwolni go z Ogygii, zemści się na Scofieldzie za zdradę. Mimo to Michael się nie poddaje i uruchamia plan awaryjny – podczas poprzedniego pobytu w izolatce, ukrył w ścianie swojej celi sznur i łyżkę. Okazuje się że w jego dawnej celi przebywa obecnie Ramal, który nie jest już zainteresowany ucieczką, będąc przekonanym że jego wojska po przejęciu stolicy wyciągną go na wolność. Sytuacja się zmienia, gdy strażnicy uciekają, a kontrole nad więzieniem przejmują skazańcy, wraz z Crossem który staje na czele buntu. Mężczyzna planuje zemścić się na Scofieldzie za śmierć brata, któremu Michael nie pomógł przy próbie ucieczki, oraz wziąć Ramala jako zakładnika gdy ISIS przejmie Sane. To powoduje że Ramal zmienia zdanie – instruowany przez Michaela zdejmuje przy pomocy rury i łyżki zawiasy z jego celi. Scofield zdobywa klucze i uwalnia Ja, Whipa oraz Ramala, mimo protestów Whipa, tłumacząc mu że lider ISIS na wolności będzie ich kartą przetargową. Michael wraz ze współwięźniami musi teraz uciec przed Crossem, który ma broń odebraną strażnikowi. Z opresji ratuje ich Sid, który przy pomocy ostrego narzędzia zabija Crossa. Po ucieczce za mury, Ja otrzymuje od Scofielda lokalizacje magazynu, gdzie była schowana broń. Jednak wojska ISIS docierają pierwsze na miejsce, w dodatku Ramal zamierza dokonać na Scofieldzie egzekucji za zdradę. Gdy sytuacja wydaje się bez wyjścia, na ratunek przychodzą Lincoln i Whip, który zabija Ramala. Po zgubieniu pościgu, Michael i Lincoln wpadają sobie w ramiona, Scofield tłumaczy bratu dlaczego się go wyparł w więzieniu. Jednak to dopiero początek problemów – ISIS pragnie pomścić śmierć swojego lidera i wyznacza za złapanie braci wysoką nagrodę.

</doc>
<doc id="716963" url="https://pl.wikipedia.org/wiki?curid=716963" title="Garrett Hedlund">
Garrett Hedlund

Garrett John Hedlund (ur. 3 września 1984 w Roseau, w stanie Minnesota) - amerykański aktor i model.
Życiorys.
Jest najmłodszym dzieckiem Kristine Anny (z domu Yanish) i Roberta Martina Hedlunda, . Jego ojciec jest szwedzkiego pochodzenia. Dorastał na odległej farmie bydła w pobliżu miasteczka Wannaska, w stanie Minnesota. W wieku czternastu lat przeniósł się wraz z matką do Arizony. Dorabiał jako model w LL Bean i magazynie dla nastolatków. W 2003, w wieku osiemnastu lat, Hedlund przeniósł się do Los Angeles, aby rozpocząć swoją karierę aktorską.
Życie prywatne.
W latach 2012–2016 był związany z Kirsten Dunst. Od 2019 związany z Emmą Roberts

</doc>
<doc id="716967" url="https://pl.wikipedia.org/wiki?curid=716967" title="Jezioro Kiełpińskie (Kotlina Warszawska)">
Jezioro Kiełpińskie (Kotlina Warszawska)

 
Jezioro Kiełpińskie – jezioro położone w Kotlinie Warszawskiej, w starorzeczu Wisły, (powiat warszawski zachodni, województwo mazowieckie) w odległości 2 km od Łomianek.
Jezioro zasilane jest za pośrednictwem cieku wodnego zwanego „Strugą Dziekanowską”, zasilającą też inne jeziora w Gminie Łomianki, jest przykładem doskonale zachowanego starorzecza. Jezioro jest długą, wąską rynną o długości około 700 metrów, otoczone pasem roślinności szuwarowej. Dzięki bogatej roślinności i faunie bezkręgowców posiada zdolność samooczyszczania, co daje możliwości prowadzenia wielu prac badawczych. 
Obszar powierzchni jeziora i jego otulina od 1988 roku stanowi wodny rezerwat przyrody Jezioro Kiełpińskie.
Biologia.
Jezioro Kiełpińskie charakteryzuje się dużą bioróżnorodnością. Zaobserwowano tutaj liczne gatunki roślin i zwierząt. Jezioro jest rezerwatem ptaków wodnych. Na tym obszarze występuje duża liczba chronionych gatunków roślin i zwierząt kręgowych, w tym płazy, ptaki i ssaki o szczególnym znaczeniu dla wspólnoty europejskiej, takie jak kumak nizinny, bączek, błotniak stawowy, bóbr i wydra. Głowiaste wierzby rosnące nad brzegami j. Kiełpińskiego i na pozostałym terenie Kępy Kiełpińskiej są zasiedlone przez pachnicę dębową "Osmoderma eremita" – rzadki gatunek chrząszcza próchnojada.

</doc>
<doc id="716973" url="https://pl.wikipedia.org/wiki?curid=716973" title="Rezerwat przyrody Jezioro Kiełpińskie">
Rezerwat przyrody Jezioro Kiełpińskie

Rezerwat przyrody Jezioro Kiełpińskie – wodny rezerwat przyrody utworzony w 1988 r. na terenie gminy Łomianki w powiecie warszawskim zachodnim. Zajmuje powierzchnię 19,7624 ha (akt powołujący podawał 20,54 ha). W skład rezerwatu wchodzi starorzecze Wisły, zwane Jeziorem Kiełpińskim oraz łąki, pastwiska i grunty orne pasa przybrzeżnego o szerokości 50 m.
Celem ochrony jest zachowanie starorzecza Wisły z charakterystyczną fauną i florą, stanowiącego cenny obiekt do badań nad procesami samooczyszczania się wód stojących.

</doc>
<doc id="716981" url="https://pl.wikipedia.org/wiki?curid=716981" title="Victor Rolando Arroyo">
Victor Rolando Arroyo

Victor Rolando Arroyo (ur. 23 grudnia 1951) – kubański dziennikarz opozycyjny.
Ukończył studia geograficzne w Wyższym Instytucie Pedagogicznym "Rafael María Mendive" w Pinar del Río. Wysyłał krytyczne wobec władz Kuby artykuły do gazet amerykańskich i europejskich. Nie chciał wyemigrować. W styczniu 1995 został pobity i uwięziony przez 9 dni za manifestację w dniu urodzin José Martí. W 1996 skazany na 18 miesięcy więzienia, przetrzymywany w wilgotnej celi (hiszp. "tapiada"). W styczniu 2000 skazany na 18 miesięcy za manifestacyjne rozdawanie zabawek biednym dzieciom, odsiedział 6 miesięcy. W październiku 2000 pobity trzy razy.

</doc>
<doc id="716984" url="https://pl.wikipedia.org/wiki?curid=716984" title="KWK Paryż">
KWK Paryż



</doc>
<doc id="716985" url="https://pl.wikipedia.org/wiki?curid=716985" title="KWK Generał Zawadzki">
KWK Generał Zawadzki



</doc>
<doc id="716986" url="https://pl.wikipedia.org/wiki?curid=716986" title="Kopalnia Węgla Kamiennego Generał Zawadzki">
Kopalnia Węgla Kamiennego Generał Zawadzki



</doc>
<doc id="716988" url="https://pl.wikipedia.org/wiki?curid=716988" title="Lincoln Burrows">
Lincoln Burrows

Lincoln Burrows – jeden z głównych bohaterów serialu "Skazany na śmierć". Jego rolę gra Dominic Purcell.
Sezon 1.
Lincoln jako skazaniec (numer więzienny: 79238) oczekujący na wykonanie kary śmierci przebywał w szczególnie strzeżonym bloku więziennym. Został oskarżony i skazany za morderstwo brata wiceprezydenta Stanów Zjednoczonych. Próbuje dowieść swojej niewinności wraz ze swoją byłą dziewczyną, Veronicą. Aby móc widzieć się z Michaelem bierze udział w pracach ekipy remontowej.
Sezon 2.
Po ucieczce z więzienia wraz z Michaelem starał się uwolnić swojego syna z rąk policji.
Sezon 3.
Lincoln pomaga Michealowi wydostać się z więzienia z Sony w Panamie.

</doc>
<doc id="716989" url="https://pl.wikipedia.org/wiki?curid=716989" title="Wyższa Szkoła Bankowa w Poznaniu Wydział Zamiejscowy w Chorzowie">
Wyższa Szkoła Bankowa w Poznaniu Wydział Zamiejscowy w Chorzowie

Wyższa Szkoła Bankowa w Chorzowie i Katowicach jest wydziałem zamiejscowym Wyższej Szkoły Bankowej w Poznaniu, jednej z placówek Wyższych Szkół Bankowych. Uczelnia kształci na kierunkach inżynierskich, ekonomiczno-prawnych i społecznych. Realizuje studia I (licencjackie i inżynierskie) oraz II stopnia (w tradycyjnej formule, w połączeniu ze studiami podyplomowymi, 100% online, trzysemestralne dla inżynierów). Prowadzi studia podyplomowe z zakresu m.in. administracji, finansów, marketingu, pedagogiki, psychologii i zarządzania oraz program Master of Business Administration z amerykańskim partnerem – Franklin University.
Uczelnia realizuje Program Partnerstwa Biznesowego, do którego przynależą czołowe przedsiębiorstwa w swoich branżach, m.in. firma IBM, Microsoft, ING Bank Śląski czy Grupa Żywiec. Dzięki temu studenci zdobywają doświadczenie zawodowe pod okiem specjalistów w trakcie praktyk i płatnych staży w firmach będących partnerami biznesowymi. Dodatkowo te same firmy opiniują programy nauczania, aby były odpowiednio dopasowane do oczekiwań pracodawców.
Zajęcia w Wyższej Szkole Bankowej w Chorzowie i Katowicach odbywają się w trzech budynkach:
Wszystkie budynki są usytuowane w pobliżu Drogowej Trasy Średnicowej, a także przystanków komunikacji miejskiej i dworców PKP.
Historia uczelni.
Chorzowski Wydział Zamiejscowy Wyższej Szkoły Bankowej w Poznaniu powstał w 1998 roku z inicjatywy Towarzystwa Edukacji Bankowej. W 1999 roku WSB w Poznaniu, Wydział Zamiejscowy w Chorzowie dołączyła do grona niepublicznych uczelni posiadających uprawnienia do prowadzenia studiów magisterskich na kierunku Finanse i Bankowość, w 2003 roku otrzymała prawo do prowadzenia studiów licencjackich na kierunku Informatyka i Ekonometria, w 2004 roku uzyskała uprawnienia do prowadzenia wyższych studiów zawodowych na kierunku Politologia, w roku 2006 do prowadzenia studiów pierwszego stopnia na kierunku Ekonomia, a w 2007 do prowadzenia studiów inżynierskich na kierunku Logistyka. W 2008 roku jako pierwsza niepubliczna Uczelnia w województwie śląskim uzyskała uprawnienia do prowadzenia studiów II stopnia na kierunku Politologia.
W 2011 roku powstał kierunek Turystyka i Rekreacja, a w roku 2012 uczelnia otworzyła kierunek Bezpieczeństwo Narodowe. W roku 2013 uzyskano uprawnienia do prowadzenia studiów pierwszego stopnia na kierunku Pedagogika oraz studiów drugiego stopnia na kierunku Zarządzanie. W 2014 roku uczelnia otrzymała prawo do prowadzenia studiów inżynierskich na kierunku Inżynieria zarządzania i studiów pierwszego stopnia na kierunku Prawo w biznesie. Od 2015 r. prowadzone są studia I stopnia na kierunku Psychologia w Biznesie. Od 2016 r. w ofercie pojawiły się dwa kierunki Język angielski w biznesie i Informatyka (studia inżynierskie). W roku 2018 zostały uruchomione studia I stopnia na kierunku Marketing i sprzedaż.
W 2014 roku Wyższa Szkoła Bankowa w Poznaniu, której placówka w Chorzowie jest częścią uzyskała prestiżową akredytację IACBE. Akredytacja IACBE jest swoistym certyfikatem jakości, potwierdzeniem spełnienia przez uczelnię określonych wymogów dotyczących sprawnego funkcjonowania, wysokiego poziomu dydaktyki, innowacyjnego zarządzania, dobrych relacji z biznesem. Akredytacja gwarantuje studentom, że w akredytowanej uczelni uzyskają profesjonalną wiedzę i umiejętności oraz dyplom ukończenia studiów, który liczy się na rynku pracy .
Uczelnia również zdobyła liczne dowody uznania, między innymi znak jakości "Wiarygodna Szkoła" przyznawany przez Akademickie Centrum Informacyjne, a także Złoty Laur Umiejętności i Kompetencji, w kategorii "Instytucja i organizacja wspierająca rozwój gospodarki rynkowej lub edukacja na potrzeby firm" przyznawany przez Regionalna Izba Gospodarcza w Katowicach oraz odznakę honorową za Zasługi dla Województwa Śląskiego za szczególny wkład w rozwój i zaangażowanie na rzecz województwa. W opublikowanym przez Ministerstwo Nauki i Szkolnictwa Wyższego raporcie z 2016 r. Wyższa Szkoła Bankowa w Chorzowie, jako jeden z wydziałów WSB w Poznaniu, zajęła 2. miejsce wśród uczelni niepublicznych najczęściej wybieranych przez kandydatów na studia niestacjonarne I stopnia i jednolite magisterskie. Wyższa Szkoła Bankowa w Chorzowie, jako jeden z wydziałów WSB w Poznaniu, zajęła 15. miejsce w rankingu uczelni niepublicznych ,Perspektywy” z 2016 r. Wyższa Szkoła Bankowa w Chorzowie, jako jeden z wydziałów WSB w Poznaniu, w rankingu tygodnika „Wprost” (nr 13/2015) zajęła 3. miejsce wśród niepublicznych szkół wyższych najbardziej cenionych przez pracodawców.
Władze.
Władze Wydziału Zamiejscowego w Chorzowie:
Katedry.
Pracownicy naukowo-dydaktyczni Wyższej Szkoły Bankowej tworzą zespoły specjalizujące się w danej dziedzinie. Na WSB w Chorzowie funkcjonują 11 zakładów oraz Studium Języków Obcych i Studium Wychowania Fizycznego i Sportu
Kształcenie.
Wydział Zamiejscowy w Chorzowie daje możliwość podjęcia studiów I i II stopnia na trzynastu kierunkach.
Dodatkowo Szkoła prowadzi również studia podyplomowe w takich obszarach:
oraz studia MBA, kursy i szkolenia specjalistyczne oraz kursy językowe.
Współpraca z zagranicą.
Wyższa Szkoła Bankowa w Poznaniu aktywnie uczestniczy w europejskim programie Erasmus+. Obecnie chorzowski Wydział Wyższej Szkoły Bankowej w Poznaniu prowadzi wymianę studencką z 52 uczelniami krajów Unii Europejskiej.
Dzięki podpisanej w maju 2003 roku umowie u wymianie studentów pomiędzy Wydziałem Zamiejscowym WSB w Chorzowie a Wydziałem Finansów Uniwersytetu Mateja Bela w Bańskiej Bystrzycy (Słowacja), najlepsi absolwenci studiów licencjackich na Wydziale Zamiejscowym zyskali możliwość kontynuowania studiów na preferencyjnych warunkach na uczelni słowackiej.
Wyższa Szkoła Bankowa w Chorzowie zawarła porozumienie z Bedfordshine University w Wielkiej Brytanii, na podstawie którego studenci finansów i zarządzania po ukończeniu dwóch lat nauki w WSB mogą wyjechać na trzeci rok studiów (5 i 6 semestr) do Wielkiej Brytanii.
Dział Współpracy z Zagranicą organizuje dla studentów wszystkich kierunków wyjazdy studyjne oraz staże zagraniczne realizowane w ramach projektów finansowanych ze środków unijnych.
Partnerem merytorycznym programu studiów MBA jest Franklin University, amerykańska uczelnia z Columbus w stanie Ohio. Niektóre kierunki studiów podyplomowych kończą się uzyskaniem dodatkowego certyfikatu Franklin University.
Działalność studencka.
Studenci mają dostęp do licznych kół naukowych i organizacji, których inicjatywy wspierane są zarówno przez Samorząd studencki jak i władze Uczelni.
Stowarzyszenie Absolwentów "Alumnus" Wydziału Zamiejscowego w Chorzowie Wyższej Szkoły Bankowej w Poznaniu jest organizacją społeczną absolwentów. Celem Stowarzyszenia jest:

</doc>
<doc id="716991" url="https://pl.wikipedia.org/wiki?curid=716991" title="Hrabstwo Boone (Illinois)">
Hrabstwo Boone (Illinois)

Hrabstwo Boone - hrabstwo w USA, w stanie Illinois, według spisu z 2000 roku liczba ludności wynosiła 41 786. Siedzibą hrabstwa jest Belvidere.
Geografia.
Według spisu hrabstwo zajmuje powierzchnię 730 km², z czego 728 km² stanowią lądy, a 2 km² (0,24%) stanowią wody.
Historia.
Hrabstwo powstało w 1837 z hrabstwa Winnebago. Zostało nazwane na cześć Daniela Boone’a.
Demografia.
Według spisu z 2000 roku hrabstwo zamieszkuje 41 786 osób, które tworzą 14 597 gospodarstw domowych oraz 11 254 rodzin. Gęstość zaludnienia wynosi 57 osób/km². Na terenie hrabstwa jest 15 414 budynków mieszkalnych o częstości występowania wynoszącej 21 budynków/km². Hrabstwo zamieszkuje 90,09% ludności białej, 0,90% ludności czarnej, 0,29% rdzennych mieszkańców Ameryki, 0,50% Azjatów, 0,01% mieszkańców Pacyfiku, 6,67% ludności innej rasy oraz 1,54% ludności wywodzącej się z dwóch lub więcej ras, 12,49% ludności to Hiszpanie, Latynosi lub inni.
W hrabstwie znajduje się 14 597 gospodarstw domowych, w których 40,10% stanowią dzieci poniżej 18 roku życia mieszkający z rodzicami, 64,20% małżeństwa mieszkające wspólnie, 8,70% stanowią samotne matki oraz 22,90% to osoby nie posiadające rodziny. 19,00% wszystkich gospodarstw domowych składa się z jednej osoby oraz 8,00% żyję samotnie i ma powyżej 65 roku życia. Średnia wielkość gospodarstwa domowego wynosi 2,84 osoby, a rodziny wynosi 3,24 osoby.
Przedział wiekowy populacji hrabstwa kształtuje się następująco: 29,80% osób poniżej 18 roku życia, 7,70% pomiędzy 18 a 24 rokiem życia, 29,90% pomiędzy 25 a 44 rokiem życia, 22,00% pomiędzy 45 a 64 rokiem życia oraz 10,70% osób powyżej 65 roku życia. Średni wiek populacji wynosi 34 lat. Na każde 100 kobiet przypada 100,20 mężczyzn. Na każde 100 kobiet powyżej 18 roku życia przypada 97,60 mężczyzn.
Średni dochód dla gospodarstwa domowego wynosi 52 397 dolarów, a średni dochód dla rodziny wynosi 59 305 dolarów. Mężczyźni osiągają średni dochód w wysokości 41 992 dolarów, a kobiety 25 695 dolarów. Średni dochód na osobę w hrabstwie wynosi 21 590 dolarów. Około 5,10% rodzin oraz 7,00% ludności żyje poniżej minimum socjalnego, z tego 8,70% poniżej 18 roku życia oraz 5,80% powyżej 65 roku życia.

</doc>
<doc id="716993" url="https://pl.wikipedia.org/wiki?curid=716993" title="Fernando Sucre">
Fernando Sucre

Fernando Sucre – postać fikcyjna, jeden z bohaterów serialu "Skazany na śmierć". Gra go Amaury Nolasco.
Sezon 1Sucre został skazany za napad z bronią w ręku, którego dokonał chcąc zdobyć pieniądze na randkę z dziewczyną. Został schwytany przez policję po telefonie jego kuzyna Hektora. Fernando został osadzony w jednej celi z Michaelem Scofieldem. Na początku nie chciał mieć nic wspólnego z ucieczką, ponieważ zostało mu tylko 18 miesięcy do końca wyroku. Natomiast gdy okazuje się, że jego dziewczyna jest w ciąży, oraz że chce poślubić Hektora, decyduje się pomóc w ucieczce.
Sezon 2Po ucieczce z więzienia, udaje się do swojego przyjaciela, od którego pożycza radziecki zabytkowy motor marki Ural, i jedzie na ślub swojej dziewczyny do Las Vegas. Musi stamtąd uciekać, ponieważ ktoś zawiadomił policję. Jadąc do Utah po pieniądze Westmorelanda, spotyka C-Note’a...Razem z Franklinem odnajdują Scofielda, Burrowsa, Tweenera i T-Baga. Odkopują pieniądze D.B. Coopera, lecz łup porywa Bagwell. Sucre dowiaduje się, że Maricruz nie poślubiła Hektora i jest w Meksyku. Postanowił do niej lecieć. W samolocie dostrzega goniący go śmigłowiec i postanawia zeskoczyć ze spadochronu. W autobusie poznaje pewnego mieszkańca meksykańskiego. Kradnie mu samochód, lecz gdy zostaje złapany przez policję mieszkańca Meksyku puszcza go i oddaje mu samochód. Fernando spotyka się ze swoją dziewczyną, jednak ta zostaje porwana przez Bellicka, który chwile po tym zostaje wrobiony przez T-Baga w zabójstwo prostytutki. Pół przytomny Sucre widzi jak funkcjonariusze wsadzają byłego klawisza do furgonetki, po czym pada na ulicę.
Sezon 3Sucre spotyka się z Lincolnem.Michael mówi bratu, że potrzebuje pomocy grabarza. Fernando zatrudnia się jako Jorge Rivera w Sonie jako grabarz. Michael potrzebuje środku zwanego Kassilvol - usuwa odór z ciał, a odpowiednio podgrzany przeżre stal (wyżre dziurę w ogrodzeniu więzienia).
Po ucieczce Michaela, Alexa, Whistlera i Luisa T-Bag wsypuje Sucre i trafia on do SONY...
Według wielu komentatorów to Sucre miał być główną postacią w sezonie 4. Jednakże Sucre w wyniku spłonięcia więzienia SONA, wraz z Bellickiem wychodzi i spotyka się z Braćmi i spółką, aby wraz z agentem Donem Selfem rozpracować firmę. Mimo to Sucre dalej spełniał swoją rolę i nie był główną postacią.
Sezon 4.
W sezonie czwartym Sucre przez prawie cały czas pomaga drużynie zdobyć Scyllę. W 16 odcinku Sucre decyduje się odejść do rodziny, jednak w finałowych dwóch odcinkach ostatecznie niszczy z drużyną Firmę. W wydarzeniach 4 lata później, Sucre żegna się ze swoją córką i wraz z Lincolnem, Sarą, Mahonem spotyka się przy grobie Michaela.

</doc>
<doc id="716995" url="https://pl.wikipedia.org/wiki?curid=716995" title="Góra Wilkanowska">
Góra Wilkanowska

Góra Wilkanowska – najwyższe wzniesienie w Wale Zielonogórskim (221 m n.p.m.) oraz na Wzgórzach Piastowskich. Jest to również jedno z najwyższych wzniesień w województwie lubuskim.
Krzyżuje się tam wiele szlaków turystycznych okalających Zieloną Górę. Na szczycie znajduje się Wieża Wilkanowska z początku XX wieku, obecnie pełniąca funkcje wieży przeciwpożarowej.

</doc>
<doc id="716996" url="https://pl.wikipedia.org/wiki?curid=716996" title="Ratusz w Kole">
Ratusz w Kole

Ratusz w Kole – ratusz miejski w Kole w woj. wielkopolskim, jedna z najbardziej reprezentacyjnych budowli miasta. Zbudowany został w stylu gotyckim najprawdopodobniej w I połowie XVI wieku.
17 stycznia 1953 roku budowla została wpisana do wielkopolskiego rejestru zabytków.
Historia.
Jak wykazały badania archeologiczne, pierwotnie stał w tym miejscu potężny, drewniany dwór. W stylu gotyckim został wzniesiony w I połowie XVI wieku, na planie prostokąta. Wcześniej uważano, że powstał już w 1390 roku, za życia pierwszego wójta kolskiego Jana Henryka.
Wielokrotnie był przebudowywany, ostatnio w XIX wieku według planów wybitnego architekta Henryka Marconiego.
Rysunki elewacji ratusza z roku 1829 oraz zachowany we fragmentach niezrealizowany drugi projekt przebudowy pozwalają na orientacje w rozmiarze i wyglądzie ratusza przed przebudową. Był to wówczas budynek wzniesiony na rzucie wydłużonego prostokąta, z wieżą wzniesioną w północno-zachodniej części. Przy trzech narożnikach budynku wznosiły się potężne szkarpy wzmacniające ściany budynku. Elewacja główna ze skromnym wejściem, zwieńczona półszczytem, mieściła się od strony północnej. Elewacja tylna zwieńczona była szczytem zamkniętym wycinkiem koła i ujętym z boku wolutami. Na pierwszym piętrze na osi elewacji umieszczono balkon, a pod nim pseudoportal. Elewacja boczna, czteroosiowa, posiadała wejście poprzedzone gankiem stworzonym przez pulpitowy daszek wsparty na czterech słupach. Okna o wykroju przeważnie prostokątnym otoczone były prostymi opaskami. Budynek zwieńczony był silnie profilowanym gzymsem koronującym. Wieża zakończona była hełmem barokowym. Wnętrza posiadały sklepienia barokowe, kolebkowe i krzyżowe.
Zrealizowana w latach 1835–1837 rozbudowa ratusza polegała na dobudowaniu od zachodu dwu nierównej długości skrzydeł. Skrzydło południowe, trójosiowe, było dłuższe, natomiast północne, jednoosiowe, krótsze. Skrzydło północne wyrównano do długości skrzydła południowego pojedynczym murem. Od zachodu wzniesiono również mur z bramą wjazdową, zamkniętą łukiem odcinkowym. W ten sposób stworzono regularny, harmonijny czworobok z małym dziedzińcem pośrodku.
W starym budynku zlikwidowano szkarpy narożne. Na jego osi wzniesiono od wschodu portyk zwieńczony trójkątnym szczytem, wsparty na czterech kolumnach doryckich i czterech analogicznych pilastrach przylegających do ściany wschodniej budynku. Na piętrze, pod portykiem, umieszczono balkon. W ten sposób elewację frontową budynku zwrócono w kierunku głównej drogi komunikacyjnej, przecinającej miasto.
Zburzono wówczas szczyt w elewacji południowej i półszczyt zamykający poddasze elewacji północnej oraz obniżono dachy. Z wieży zdjęto hełm barokowy i zwieńczono ją gzymsem kroksztynowym. Zarówno stary budynek, jak i nowo wzniesione skrzydła otrzymały jednolity wystrój zewnętrzny o dużych walorach estetycznych. Budynek został pokryty tynkiem z zastosowaniem boniowania. Elewacje budynku opasane zostały gzymsem kordonowym i zwieńczone fryzem złożonym z tryglifów i metop oraz beleczkowaniem.
Okna dolnej kondygnacji otrzymały zamknięcie półkoliste, a górnej – prostokątne. Przeprowadzono wówczas także znaczne zmiany w wewnętrznym rozplanowaniu ratusza, zwłaszcza na pierwszym piętrze. Mimo przesunięcia poszczególnych ścianek działowych zachowano przeważnie dawne sklepienia barokowe.
Kolski ratusz 25 maja 1987 roku uległ katastrofie budowlanej – zawaliła się gotycka wieża, niszcząc południowe skrzydła.
Stan obecny.
Po odbudowie wróciły do ratusza władze miasta – Rada Miejska oraz Urząd Stanu Cywilnego. Mieści się tutaj także gabinet burmistrza miasta oraz cześć wydziałów Urzędu Miejskiego.
W jednym z pomieszczeń na poddaszu mieści się ekspozycja stała Muzeum Technik Ceramicznych.
W 2003 roku oddano do użytku odbudowaną wieżę, z której rozciąga się widok na miasto i okolicę, sięgający przy ładnej pogodzie do 30 km. Zwiedzanie jest możliwe w wybrane pierwsze niedziele miesiąca.

</doc>
<doc id="717004" url="https://pl.wikipedia.org/wiki?curid=717004" title="Cruz del Sur Bariloche">
Cruz del Sur Bariloche

Deportivo Cruz del Sur - argentyński klub piłkarski z siedzibą w mieście Bariloche leżącym w prowincji Río Negro.
Historia.
Klub założony został 4 listopada 1988 r., a w 1990 r. przystąpił do rozgrywek w ramach prowincjonalnej ligi Liga de Fútbol de Bariloche. Obecnie klub gra w czwartej lidze argentyńskiej Torneo Argentino B.

</doc>
<doc id="717010" url="https://pl.wikipedia.org/wiki?curid=717010" title="Deportivo Cruz del Sur">
Deportivo Cruz del Sur



</doc>
<doc id="717022" url="https://pl.wikipedia.org/wiki?curid=717022" title="Hrabstwo Winnebago (Illinois)">
Hrabstwo Winnebago (Illinois)

Hrabstwo Winnebago – hrabstwo w USA, w stanie Illinois, według spisu z 2000 roku liczba ludności wynosiła 278 418. Siedzibą hrabstwa jest Rockford.
Geografia.
Według spisu hrabstwo zajmuje powierzchnię 1345 km2, z czego 1331 km2 stanowią lądy, a 14 km2 (1,07%) stanowią wody.
Historia.
Hrabstwo zostało utworzone w 1836 z hrabstw Jo Daviess oraz La Salle. Zostało nazwane na cześć rdzennych mieszkańców tej ziemi, Indian Winnebago.
Demografia.
Według spisu z 2000 roku hrabstwo zamieszkuje 278 418 osób, które tworzą 107 980 gospodarstw domowych oraz 73 642 rodzin. Gęstość zaludnienia wynosi 209 osób/km2. Na terenie hrabstwa jest 114 404 budynków mieszkalnych o częstości występowania wynoszącej 86 budynków/km2. Hrabstwo zamieszkuje 82,46% ludności białej, 10,53% ludności czarnej, 0,29% rdzennych mieszkańców Ameryki, 1,72% Azjatów, 0,04% mieszkańców Pacyfiku, 3,11% ludności innej rasy oraz 1,86% ludności wywodzącej się z dwóch lub więcej ras, 6,90% ludności to Hiszpanie, Latynosi lub inni.
W hrabstwie znajduje się 107 980 gospodarstw domowych, w których 32,90% stanowią dzieci poniżej 18 roku życia mieszkający z rodzicami, 52,30% małżeństwa mieszkające wspólnie, 11,80% stanowią samotne matki oraz 31,80% to osoby nie posiadające rodziny. 26,30% wszystkich gospodarstw domowych składa się z jednej osoby oraz 9,60% zyję samotnie i ma powyżej 65 roku życia. Średnia wielkość gospodarstwa domowego wynosi 2,53 osoby, a rodziny wynosi 3,06 osoby.
Przedział wiekowy populacji hrabstwa kształtuje się następująco: 26,40% osób poniżej 18 roku życia, 8,40% pomiędzy 18 a 24 rokiem życia, 29,80% pomiędzy 25 a 44 rokiem życia, 22,70% pomiędzy 45 a 64 rokiem życia oraz 12,70% osób powyżej 65 roku życia. Średni wiek populacji wynosi 36 lat. Na każde 100 kobiet przypada 95,80 mężczyzn. Na każde 100 kobiet powyżej 18 roku życia przypada 92,60 mężczyzn.
Średni dochód dla gospodarstwa domowego wynosi 43 886 dolarów, a średni dochód dla rodziny wynosi 52 456 dolarów. Mężczyźni osiągają średni dochód w wysokości 40 289 dolarów, a kobiety 25 942 dolarów. Średni dochód na osobę w hrabstwie wynosi 21 194 dolarów. Około 6,90% rodzin oraz 9,60% ludności żyje poniżej minimum socjalnego, z tego 12,90% poniżej 18 roku życia oraz 6,80% powyżej 65 roku życia.

</doc>
<doc id="717035" url="https://pl.wikipedia.org/wiki?curid=717035" title="Sara Tancredi">
Sara Tancredi

Sara Tancredi – bohaterka serialu "Skazany na śmierć". Gra ją Sarah Wayne Callies.
Sezon 1
Sara Tancredi to córka gubernatora Franka Tancredi, z zawodu lekarka w więzieniu Fox River, w którym przebywali Michael Scofield i jego brat skazany na karę śmierci - Lincoln Burrows. W dzieciństwie chciała zostać lekarzem i pomagać innym. Po zrobieniu stopnia medycznego zaczęła brać narkotyki. Wreszcie zdecydowała się na terapię. Potem podjęła pracę w więzieniu. Michael udając cukrzyka odwiedzał więzienne ambulatorium, gdzie otrzymywał regularne dawki insuliny. W tym czasie pomiędzy nim i Sarą zaczęła rozwijać się szczególna więź, która zaowocowała pomocą pani doktor w ostatecznej ucieczce. Na prośbę Michaela pozostawiła ona otwarte drzwi do ambulatorium, co umożliwiło więźniom ucieczkę, jednak ściągnęło kłopoty na Sarę.
Sezon 2
Sara zaczyna chodzić na terapię. Na niej poznaje Kellermana, który udaje uzależnionego Lance’a. Znajduje powieszonego ojca w swoim domu - w kieszeni znajduje też klucz. Umawia się z Michaelem na spotkanie w mieście Gila w Nowym Meksyku. Na parkingu pod motelem zatrzymuje ją Paul Kellerman i próbuje ją zabić. Ta jednak przypala go żelazkiem i ucieka. Stara się skontaktować z Michaelem, ale ten został złapany przez Mahone’a. Tancredi widzi w telewizji nagranie, w którym Scofield prosi ją o jeszcze jedną szansę. Daje jej też wiadomość. Spotykają się na stacji kolejowej w Evansville w Indianie. Znajduje miejsce, od którego klucz dał jej ojciec. Jedzie na statek do Panamy, ale zostaje złapana przez FBI. W procesie zostaje uniewinniona dzięki zeznaniom Kellermana. Jedzie do Panamy i informuje o uniewinnieniu Lincolna, jednak pojawia się Kim, którego Sara zabija.
Sezon 3
Sara, wraz z LJ, zostają porwani przez ludzi Firmy. Michaelowi udaje się z nią porozmawiać. Dzięki jej informacjom, Lincoln namierza miejsce przetrzymywania Sary i L.J.-a, ale z odsieczą przybywa o kilka chwil za późno. W odpowiedzi, ludzie Firmy wysyłają Lincolnowi paczkę. W środku znajdować się miała głowa Sary, a jej zabójczynią miała być Susan B. Anthony. Burrows mówi bratu o zaistniałej sytuacji dopiero w dniu jego ucieczki. W odcinku „Boxed In” L.J. Burrows mówi ojcu, że słyszał jak Susan odcinała głowę Sarze.
Sezon 4
Gretchen wyjawia Michaelowi, iż nie zabiła Sary.
W sezonie czwartym Sara Tancredi dołącza do Michaela, Lincolna, Sucre, Mahone i Bellicka. Razem z nimi pracuje nad zdobyciem dysku z informacjami o firmie. W 18 odcinku dowiaduje się, że jest w ciąży. W The Final Break Sara wychodzi za Michaela. Ich szczęście jednak nie trwa długo, ponieważ zostaje aresztowana do kobiecego więzienia Miami Dade pod zarzutem zabicia Christiny Rose, matki Michaela. Zostaje pobita przez strażniczki więzienne z powodu otwarcia drzwi dla skazańców w pierwszym sezonie. Michael poświęca swoje życie dla Sary i umiera, a ona ucieka z więzienia.

</doc>
<doc id="717036" url="https://pl.wikipedia.org/wiki?curid=717036" title="Rmdir">
Rmdir

rmdir - polecenie używane zarówno w systemach Unix/Linux jak i Windows służące do usuwania pustych katalogów. Powstało ze skrócenia ang. remove directory.
Składnia UNIX.
Aby skasować pojedynczy pusty katalog należy użyć polecenia:
 rmdir [Katalog]
Aby skasować kilka pustych katalogów:
 rmdir [Katalog1] [Katalog2] [Katalog3]...
Standardowo polecenie to zwraca błąd, jeśli któryś z zadanych katalogów nie jest pusty. Aby temu zapobiec należy użyć opcji:
 --ignore-fail-on-non-empty
przykład:
 rmdir --ignore-fail-on-non-empty [Katalog1] [Katalog2] [Katalog3]...
Możliwe jest też usunięcie katalogu wraz z katalogami nadrzędnymi jeśli są puste. Służy do tego opcja --parents, lub -p. 
 rmdir -p [Katalog1/Katalog2/Katalog3]
Często używa się obydwu tych opcji jednocześnie. Powoduje to kolejne kasowanie katalogów znajdujących się najwyżej w hierarchii, aż do katalogu w którym znajdują się pliki.
 rmdir --ignore-fail-on-non-empty -p [Katalog1/Katalog2/Katalog3]
Składnia Windows.
 rmdir [ścieżka_do_katalogu1] [ścieżka_do_katalogu2]
przykład:
 rmdir c:\katalog1 c:\katalog2 /s /q
spowoduje usunięcie katalogów: "katalog1" oraz "katalog2" razem z podfolderami nie pytając o potwierdzenie
Parametry.
Uwaga w systemie Windows nie można usunąć katalogu zawierającego pliki ukryte lub systemowe (trzeba przed usunięciem zmienić usunąć im atrybuty ukryty i systemowy za pomocą polecenia attrib

</doc>
<doc id="717038" url="https://pl.wikipedia.org/wiki?curid=717038" title="Bernard Bogedain">
Bernard Bogedain

Bernard Jakub Bogedain, właśc. Bernhard Bogedain (ur. 11 września 1810 we Wróblinie, zm. 17 września 1860 w Pszczynie) – duchowny rzymskokatolicki, biskup pomocniczy wrocławski w latach 1858–1860.
Życiorys.
Wychowywał się w Obrze w klasztorze cystersów, później studiował we Wrocławiu, a następnie w Poznaniu. Święcenia kapłańskie przyjął w 1834 w Poznaniu lub 22 czerwca 1835 w Gnieźnie. W Grodzisku Wielkopolskim był wikariuszem, w Bydgoszczy, Poznaniu i Paradyżu – katechetą. Był przyjacielem Karola Miarki; choć pochodził z rodziny niemieckiej był zwolennikiem utrzymania języka polskiego w pracy duszpasterskiej na Śląsku. Był Głównym Inspektorem Szkolnictwa na Górnym Śląsku i radcą rejencyjnym w Opolu (od 1848), nauczał po polsku i niemiecku, interesował się muzyką polską, wydał śpiewnik kościelny.
21 grudnia 1857 został mianowany biskupem pomocniczym diecezji wrocławskiej i biskupem tytularnym Hebronu. Sakrę biskupią przyjął 9 maja 1858.
We wrocławskim osiedlu Tarnogaj jego imieniem nazwano po II wojnie światowej jedną z ulic (dawniej Bernhardinstraße). Jest też patronem ulic w Katowicach, Chorzowie oraz Pszczynie.

</doc>
<doc id="717039" url="https://pl.wikipedia.org/wiki?curid=717039" title="Józef Konstanty Karśnicki">
Józef Konstanty Karśnicki

Józef Konstanty Karśnicki (ur. 10 marca 1878 w Krzemieńczuku, zm. ?) – inżynier, urzędnik państwowy i działacz gospodarczy, przewodniczący ZHP (1926–1927).
Życiorys.
Urodził się 10 marca 1878 w Krzemieńczuku, w rodzinie Józefa i Jadwigi z Nagrodzkich. Ukończył szkołę realną w Krzemieńczuku, absolwent Instytutu Technologicznego w Charkowie. Współwłaściciel biura technicznego i zakładu produkcyjnego w Charkowie. W tym okresie prowadził działalność na rzecz miejscowych Polaków - był założycielem i prezesem Domu Polskiego, Polskiej Macierzy Szkolnej i Polskiego Towarzystwa Pomocy Ofiarom Wojny; był delegatem do Rady Zjazdu Organizacji Polskich w Moskwie. Po nastaniu II RP, w 1919 podjął pracę w Głównym Urzędzie Likwidacyjnym w Warszawie, w którym pełnił m.in. funkcję jego prezesa (do likwidacji GUL w 1928). Jednocześnie był prezesem Delegacji Polskiej w Mieszanej Komisji Rozrachunkowej (1921–1924), oraz wiceministrem skarbu (1925–1926). Następnie powrócił do sektora prywatnego, piastując m.in. funkcje dyr. zarządu spółek Bracia Jabłkowscy (1928–) oraz B. Herse, członka zarządów spółek H. Meyer (1938–), Droga i Drogi Bitumiczne. Pełnił funkcję przewodniczącego ZHP (1926–1927), był sędzią handlowym Sądu Okręgowego w Warszawie (1929–1932).

</doc>
<doc id="717042" url="https://pl.wikipedia.org/wiki?curid=717042" title="Fakty (TVP3 Wrocław)">
Fakty (TVP3 Wrocław)

Fakty – sztandarowy program TVP3 Wrocław. Program powstał z powodu zmian ustrojowych w Polsce, zastępując dotychczasowe "Rozmaitości". Pierwsze wydanie zostało wyemitowane 26 marca 1990, prowadził je Wojciech Żurad. Obecnie redaktorem prowadzącym jest Marcin Brodowski.
Godziny emisji.
W dni powszednie "Fakty" składają się z sześciu wydań:
Natomiast w weekendy program nadawany jest pięciokrotnie: o 10:30, 11:30, 17:30 (flesz), 18:30 i 21:00.
Do 21 czerwca 2009 główne wydanie nadawano o godzinie 18:00.
Nagrody.
Wszystkie poniższe nagrody i wyróżnienia zostały przyznane redakcji "Faktów":

</doc>
<doc id="717044" url="https://pl.wikipedia.org/wiki?curid=717044" title="National Lacrosse League">
National Lacrosse League

National Lacrosse League – narodowa liga halowego lacrosse mężczyzn w Ameryce Północnej założona w 1986 roku, a pierwszy sezon odbył się w 1987 roku. Liga obecnie ma 9 zespołów, 7 ze Stanów Zjednoczonych oraz 2 z Kanady. W przeciwieństwie do innych lig, które rozgrywają sezon przez cały rok lub w lecie, NLL gra w zimie. Co roku od sezonu 1998 zespoły walczą o Champion’s Cup.
Historia.
National Lacrosse League naprawdę została utworzona w 1997 roku z Major Indoor Lacrosse League. Natomiast Major Indoor Lacrosse League została powołana w 1986 roku z Eagle Pro Box Lacrosse League. Jednak wszystkie sezony MILL i EPBLL liczy się do sezonów NLL.

</doc>
<doc id="717045" url="https://pl.wikipedia.org/wiki?curid=717045" title="Bryk">
Bryk



</doc>
<doc id="717046" url="https://pl.wikipedia.org/wiki?curid=717046" title="Ściągawka">
Ściągawka



</doc>
<doc id="717047" url="https://pl.wikipedia.org/wiki?curid=717047" title="Sztywny kurs walutowy">
Sztywny kurs walutowy

Sztywny kurs walutowy (ang. "fixed exchange rate" lub "pegged exchange rate") – powiązanie kursu waluty jednego kraju z walutą innego lub z koszykiem walut. Sztywny kurs walutowy ustalany jest przez rządy państw lub banki centralne i niezmienny w dłuższych okresach.
Określa tzw. dopuszczalny korytarz wahań waluty wokół kursu centralnego (parytetu). Jeżeli nadwyżka podaży lub popytu na daną walutę powoduje większe od dopuszczalnego odchylenia kursu walutowego od parytetu, to bank centralny interweniuje, a jeżeli brak jest do tego środków, to bank centralny ogłasza dewaluację waluty własnej. Analogicznie, w przypadku nadmiernej aprecjacji, bank centralny może decydować się na rewaluację kursu centralnego.
Kurs sztywny był wprowadzony w Polsce 1 stycznia 1990. Tego dnia nastąpiło wprowadzenie tzw. wewnętrznej wymienialności złotego (obowiązującej jedynie w przypadku transakcji rachunku obrotów bieżących) przy ustalonym sztywnym kursie wynoszącym 9500 PLZ (0,95 PLN) za 1 USD. Eksporterzy byli także zobligowani do odsprzedaży walut obcych uzyskanych z transakcji międzynarodowych w NBP.
Następnie od 17 maja 1990 zmieniono system kursu sztywnego na powiązanie złotego w stosunku do koszyka pięciu walut, składającego się z dolara amerykańskiego (udział 45%), marki niemieckiej (35%), funta szterlinga (10%), franka francuskiego (5%) oraz franka szwajcarskiego (5%). Trwało to do 14 października 1991. W tym dniu wprowadzono w miejsce sztywnego kursu walutowego systemu dewaluacji kroczącej ("crawling peg") o ustalonej miesięcznej stopie dewaluacji wynoszącej 1,8%.

</doc>
<doc id="717058" url="https://pl.wikipedia.org/wiki?curid=717058" title="Europejska Polityka Sąsiedztwa">
Europejska Polityka Sąsiedztwa

Europejska Polityka Sąsiedztwa (ang. "European Neighbourhood Policy", ENP) – oficjalna polityka Unii Europejskiej wobec krajów z nią sąsiadujących. Komisja Europejska po raz pierwszy zaprezentowała Europejską Politykę Sąsiedztwa w 2003, a bardziej szczegółowe opracowanie pojawiło się w maju 2004. Dokument ten przedstawia konkretne warunki na jakich UE współpracuje z krajami sąsiadującymi.
Członkostwo.
Unia Europejska oferuje swoim sąsiadom uprzywilejowaną pozycję, zbudowaną na poszanowaniu wspólnych wartości takich jak demokracja, prawa człowieka, praworządność, zasady wolnego rynku i stały rozwój. ENP oferuje bardziej ścisłą integrację polityczną i ekonomiczną, jednak nie prowadzi do rozmów akcesyjnych.
Początkowo polityka sąsiedztwa miała obejmować następujące państwa:
Jednak w 2004 postanowiono włączyć kraje, które graniczą z Turcją:
Rosję wiąże z Unią Europejską specjalna umowa partnerstwa strategicznego.
Kluczowym elementem europejskiej polityki sąsiedztwa są dwustronne „Plany działania” uzgodnione z każdym krajem partnerskim. Zawierają one plany krótko- i średniookresowych reform politycznych i ekonomicznych.
Sposób działania.
Unia Europejska oraz kraj sąsiedzki uzgadniają cele reform dotyczących wielu dziedzin: kooperacji w sprawach politycznych i bezpieczeństwa, spraw ekonomicznych oraz handlowych, ochrony środowiska, integracji transportu i sieci energetycznych, kooperacji naukowej i kulturalnej. Unia Europejska oferuje finansową oraz techniczną pomoc w celu osiągnięcia wytyczonych celów.
Wiele instrumentów i metod uważnych w implementacji polityki sąsiedztwa jest podobnych do tych, używanych przy wspieraniu okresów przejściowych, np.:
Sukces na polu wdrażania uzgodnionych reform gwarantuje większą integrację z programami i sieciami europejskimi oraz wzmożoną pomoc i dostęp do rynku.
Finansowanie.
Obecnie pomoc w ramach Europejskiej Polityki Sąsiedztwa odbywa się za pomocą takich programów jak TACIS (dla sąsiadów wschodnich i Rosji), MEDA (dla krajów śródziemnomorskich), oraz Europejskiej Inicjatywy dla Demokracji i Praw Człowieka "EIDHR".
Od 2007 roku programy MEDA i TACIS zostaną zastąpione przez Europejski Instrument Sąsiedztwa i Partnerstwa "ENPI", bardziej elastyczny, dostosowany do polityki instrument, nakierowany na stały rozwój oraz zbliżenie do przepisów i standardów Unii Europejskiej. W latach 2007-2013 ENPI udostępni na wspomniane cele około 12 mld €.
Nowe formy pomocy technicznej obejmą kraje sąsiedzkie. Przekształcenia prawne oraz rozbudowa instytucji będzie wspierana przez mechanizmy, które odniosły już sukces w okresach przejściowych krajów, które teraz są członkami UE. Są to Biuro Pomocy Technicznej i Wymiany Informacji TAIEX oraz długoterminowe projekty bliźniacze na różnych szczeblach administracyjnych (krajowa, regionalna, lokalna).
W celu zrealizowania pomocy, Unia Europejska uzgodni z każdym z krajów i innymi zainteresowanymi krajami siedmioletnie Opracowania Strategii Krajowej "(CSP Country Strategy Paper)", oraz bardziej szczegółowe Kilkuletnie Programy Wiodące "(MIP MultiAnnual Indicative Programme)" zawierające szczegółowe plany na okres 3 lat.

</doc>
<doc id="717059" url="https://pl.wikipedia.org/wiki?curid=717059" title="Płynny kurs walutowy">
Płynny kurs walutowy

Płynny kurs walutowy (ang. "floating exchange rate") – rodzaj kursu walutowego. Jest on wynikiem gry sił rynkowych. Kształtuje się pod wpływem równoważenia podaży i popytu na waluty. Zmiany popytu i podaży danej waluty powodują odpowiednie, tzn. równoważące zmiany poziomu ceny jednej waluty wyrażonej w drugiej, zachodzące nieustannie z dnia na dzień, a nawet w trakcie jednej sekundy. Jego okresowe wahania nie powodują interwencji ze strony państwa lub banku centralnego.
Osłabienie (deprecjacja) waluty jest tożsame ze wzrostem kursu (spadkiem wartości), zaś umocnienie (aprecjacja) waluty oznacza spadek kursu (wzrost wartości). W ramach kursu płynnego możliwe są interwencje banków centralnych motywowane np. ograniczeniem nadmiernych wahań kursu. Popularność kursu płynnego na świecie wynika m.in. z dylematu Triffina, zgodnie z którym nie jest jednocześnie możliwe posiadanie sztywnego kursu waluty, niezależnej polityki pieniężnej oraz swobody przepływów kapitałowych.
System płynnego kursu walutowego w Polsce został formalnie przyjęty 12 kwietnia 2000.
Do czynników determinujących płynny kurs walutowy zalicza się:

</doc>
<doc id="717060" url="https://pl.wikipedia.org/wiki?curid=717060" title="Durin VI">
Durin VI



</doc>
<doc id="717062" url="https://pl.wikipedia.org/wiki?curid=717062" title="Schwieberdingen">
Schwieberdingen

Schwieberdingen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, siedziba związku gmin Schwieberdingen-Hemmingen. Leży nad rzeką Glems, ok. 10 km na zachód od Ludwigsburga, przy drodze krajowej B10.
Współpraca.
Miejscowości partnerskie:

</doc>
<doc id="717065" url="https://pl.wikipedia.org/wiki?curid=717065" title="Spiralny Minaret">
Spiralny Minaret

Spiralny Minaret – ukończony około 860 roku n.e. w mieście Samarra w Iraku. Jeden z największych meczetów w centralnym Iraku. Wybudowany z wypalanej gliny, jest najbardziej znanym zabytkiem Samarry. Meczet na planie prostokąta o wymiarach 239×156 m stał niegdyś w obrębie murów o wymiarach 444×376 m i przez długi czas był największym meczetem na świecie. Przy północnej ścianie głównego budynku wznosi się minaret. Ma on formę spiralnej rampy zbudowanej na kwadratowej podstawie o powierzchni 33 metrów kwadratowych. Wysokość minaretu wynosi około 55 metrów. Minaret znany jest pod nazwą Al-Malawija (Spirala). Szczyt minaretu został uszkodzony w zamachu bombowym.
Meczet wraz z minaretem zostały zbudowane przez kalifa Al-Mutawakkila między 848–852 n.e. Ruiny starożytnego miasta zostały w 2007 r. wpisane na Listę światowego dziedzictwa UNESCO.

</doc>
<doc id="717066" url="https://pl.wikipedia.org/wiki?curid=717066" title="Hemmingen (Badenia-Wirtembergia)">
Hemmingen (Badenia-Wirtembergia)

Hemmingen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, wchodzi w skład związku gmin Schwieberdingen-Hemmingen. Leży ok. 12 km na zachód od Luksemburga.

</doc>
<doc id="717068" url="https://pl.wikipedia.org/wiki?curid=717068" title="Wyspa Księcia Walii (Archipelag Aleksandra)">
Wyspa Księcia Walii (Archipelag Aleksandra)

Wyspa Księcia Walii (ang. "Prince of Wales Island") – największa wyspa w Archipelagu Aleksandra, trzecia co do wielkości wyspa USA, położona w południowo-wschodniej Alasce. Wyspa ma 215 km długości i do 72 km szerokości, zajmuje powierzchnię 6674 km².

</doc>
<doc id="717070" url="https://pl.wikipedia.org/wiki?curid=717070" title="Hemmingen">
Hemmingen

Niemcy:

</doc>
<doc id="717073" url="https://pl.wikipedia.org/wiki?curid=717073" title="Hrabstwo LaSalle (Illinois)">
Hrabstwo LaSalle (Illinois)

Hrabstwo LaSalle – hrabstwo w Stanach Zjednoczonych, w stanie Illinois. Według spisu z 2000 roku liczba ludności wynosiła 111 509. Siedzibą hrabstwa jest Ottawa.
Geografia.
Według spisu hrabstwo zajmuje powierzchnię 2 973 km², z czego 2 939 km² stanowią lądy, a 34 km² (1,14%) stanowią wody.
Historia.
Hrabstwo LaSalle zostało utworzone w 1831 roku, z hrabstw Tazewell oraz Putnam. Zostało nazwane na cześć francuskiego badacza, Roberta de LaSalle.
Demografia.
Według spisu z 2000 roku hrabstwo zamieszkuje 111 509 osób, które tworzą 43 417 gospodarstw domowych oraz 29 827 rodzin. Gęstość zaludnienia wynosi 38 osób/km². Na terenie hrabstwa jest 46 438 budynków mieszkalnych o częstości występowania wynoszącej 16 budynków/km². Hrabstwo zamieszkuje 94,97% ludności białej, 1,55% ludności czarnej, 0,17% rdzennych mieszkańców Ameryki, 0,54% Azjatów, 0,02% mieszkańców Pacyfiku, 1,71% ludności innej rasy oraz 1,05% ludności wywodzącej się z dwóch lub więcej ras, 5,19% ludności to Hiszpanie, Latynosi lub inni.
W hrabstwie znajduje się 43 417 gospodarstw domowych, w których 31,70% stanowią dzieci poniżej 18 roku życia mieszkający z rodzicami, 55,70% małżeństwa mieszkające wspólnie, 9,20% stanowią samotne matki oraz 31,30% to osoby nie posiadające rodziny. 27,40% wszystkich gospodarstw domowych składa się z jednej osoby oraz 13,30% żyję samotnie i ma powyżej 65 roku życia. Średnia wielkość gospodarstwa domowego wynosi 2,49 osoby, a rodziny wynosi 3,04 osoby.
Przedział wiekowy populacji hrabstwa kształtuje się następująco: 25,20% osób poniżej 18 roku życia, 8,10% pomiędzy 18 a 24 rokiem życia, 28,00% pomiędzy 25 a 44 rokiem życia, 22,30% pomiędzy 45 a 64 rokiem życia oraz 16,40% osób powyżej 65 roku życia. Średni wiek populacji wynosi 38 lat. Na każde 100 kobiet przypada 97,90 mężczyzn. Na każde 100 kobiet powyżej 18 roku życia przypada 96,40 mężczyzn.
Średni dochód dla gospodarstwa domowego wynosi 40 308 dolarów, a średni dochód dla rodziny wynosi 49 533 dolarów. Mężczyźni osiągają średni dochód w wysokości 39 256 dolarów, a kobiety 22 097 dolarów. Średni dochód na osobę w hrabstwie wynosi 19 185 dolarów. Około 6,90% rodzin oraz 9,10% ludności żyje poniżej minimum socjalnego, z tego 13,10% poniżej 18 roku życia oraz 6,20% powyżej 65 roku życia.

</doc>
<doc id="717083" url="https://pl.wikipedia.org/wiki?curid=717083" title="Queens of the Stone Age (album)">
Queens of the Stone Age (album)

Queens of the Stone Age - debiutancki album grupy Queens of the Stone Age wydany w 1998 roku.

</doc>
<doc id="717092" url="https://pl.wikipedia.org/wiki?curid=717092" title="Zespół Carolego">
Zespół Carolego



</doc>
<doc id="717095" url="https://pl.wikipedia.org/wiki?curid=717095" title="Niszczenie książek">
Niszczenie książek

Niszczenie książek – masowe niszczenie książek z powodów politycznych, religijnych, manifestacyjnych lub tajnych.
Starożytne Chiny.
W 213 p.n.e. pierwszy cesarz Chin Qin Shi Huang wydał edykt o spaleniu ksiąg niezgodnych z oficjalną ideologią państwową i zawierających inną niż praktyczna wiedzę. Na skutek przeprowadzonego wówczas palenia ksiąg zniszczeniu uległy m.in. oryginalne teksty "Pięcioksięgu konfucjańskiego".
III Rzesza.
Najbardziej znane jest publiczne palenie książek, jakie miało miejsce w 1933 w III Rzeszy. Po "Machtergreifung" (zagarnięciu władzy) przez Narodowosocjalistyczną Niemiecką Partię Robotników (NSDAP) kierowaną przez Adolfa Hitlera, w marcu 1933 Niemieckie Zrzeszenie Studentów zainicjowało kampanię „Przeciw nie-niemieckiemu duchowi” (niem. „Wider den undeutschen Geist”). W myśl tej akcji biblioteki miały być oczyszczane z „destrukcyjnego piśmiennictwa”. Punktem szczytowym było publiczne palenie książek w wielu miastach uniwersyteckich 10 maja 1933. Dzieła wielu pisarzy stawały się ofiarą ognia. Obok studentów, w paleniu książek uczestniczyli także rektorzy i profesorowie. Joseph Goebbels przemawiając podczas palenia książek w Berlinie powiedział: 
ZSRR.
W ZSRR państwo selekcjonowało zbiory biblioteczne, usuwając i niszcząc większość niechcianych książek, niewielkie ilości zamykając jako „zbiory specjalne” (ros. "specfond") do dyspozycji władz, podczas odwilży także naukowców i studentów.
Antyutopie.
Niszczenie książek jest tematem fantastycznych antyutopii takich jak m.in. "451 stopni Fahrenheita" Raya Bradbury’ego czy "Rok 1984" George’a Orwella.

</doc>
<doc id="717096" url="https://pl.wikipedia.org/wiki?curid=717096" title="Bodzio W.">
Bodzio W.



</doc>
<doc id="717098" url="https://pl.wikipedia.org/wiki?curid=717098" title="Whereis">
Whereis

whereis – polecenie systemu Unix/Linux wyszukujące pliki binarne, źródłowe, oraz strony man odpowiednie dla danego polecenia.
Aby wyszukać wszystkie z tych plików należy użyć polecenia:
 whereis [polecenie]
gdzie [polecenie] należy zastąpić dowolnym poleceniem powłoki, np. dla polecenia echo:
 whereis echo
Można wyszukiwać plików należących do kilku poleceń jednocześnie. Należy wtedy podać je w kilku argumentach:
 whereis [polecenie1] [polecenie2] [polecenie3]...
Wynik dla każdego polecenia zostanie zwrócony w osobnej linii.
Możliwe jest również wyszukanie tylko wybranych typów plików. Odpowiadają za to następujące opcje:
 whereis -b [polecenie]
 whereis -s [polecenie]
 whereis -m [polecenie]
Opcje te można łączyć ze sobą. Na przykład aby wyszukać pliki binarne i źródłowe, natomiast pominąć strony manuala, należy użyć polecenia:
 whereis -bs [polecenie]

</doc>
<doc id="717105" url="https://pl.wikipedia.org/wiki?curid=717105" title="Jezioro Fabryczne">
Jezioro Fabryczne

 
Jezioro Fabryczne – jezioro położone w Kotlinie Warszawskiej, w starorzeczu Wisły, (powiat warszawski zachodni, województwo mazowieckie) w odległości 1,5 km od centrum Łomianek.
Jezioro zasilane jest bezimienną, okresowo wysychającą strugą, zasilającą też inne jeziora w Gminie Łomianki, jest przykładem doskonale zachowanego starorzecza. Jezioro jest długą, wąską rynną o długości około 800 metrów, otoczone pasem roślinności szuwarowej, we wschodniej części sierpowato wygięte. 
Jezioro przecina ulica Wiślana, a w związku z melioracją poziom lustra wody w jeziorze jest zmienny. Do jeziora dochodzi też ulica Fabryczna, a samo jezioro znajduje się na pograniczu Łomianek i Łomianek Dolnych.

</doc>
<doc id="717109" url="https://pl.wikipedia.org/wiki?curid=717109" title="Potajnik">
Potajnik



</doc>
<doc id="717113" url="https://pl.wikipedia.org/wiki?curid=717113" title="Jezioro Pawłowskie">
Jezioro Pawłowskie

 
Jezioro Pawłowskie – jezioro położone w Kotlinie Warszawskiej, w starorzeczu Wisły, (powiat warszawski zachodni, województwo mazowieckie) w odległości 1 km na północ od centrum Łomianek.
Jezioro zasilane jest bezimienną, okresowo wysychającą strugą, zasilającą też inne jeziora w Gminie Łomianki, jest przykładem zachowanego starorzecza. Jezioro jest wąską rynną o długości około 200-250 metrów, otoczone pasem roślinności szuwarowej. 
Jezioro znajduje się na północ od ulicy Pawłowskiej i dochodzi do niego m.in. ulica Jeziorna. Ten zbiornik wodny w związku z przylegającą do niego coraz liczniejszą zabudową małomiasteczkową i podmiejską, podlega silnym wahaniom lustra wody.

</doc>
<doc id="717120" url="https://pl.wikipedia.org/wiki?curid=717120" title="Tres De Febrero">
Tres De Febrero

Tres De Febrero − miasto we wschodniej Argentynie, w prowincji Buenos Aires, w zespole miejskim Buenos Aires.
Liczba mieszkańców w 2003 roku wynosiła ok. 353 tys.
Tres de Febrero jest podzielony na 15 dystrykt:

</doc>
<doc id="717123" url="https://pl.wikipedia.org/wiki?curid=717123" title="Bella Vista Bahía Blanca">
Bella Vista Bahía Blanca

Club Bella Vista − argentyński klub piłkarski z siedzibą w mieście Bahía Blanca leżącym w prowincji Buenos Aires.
Historia.
Klub założony został 18 kwietnia 1921 roku, a w roku 1922 przystąpił do rozgrywek ligi prowincjonalnej Liga del Sur. Obecnie Bella Vista gra w czwartej lidze argentyńskiej Torneo Argentino B.

</doc>
<doc id="717125" url="https://pl.wikipedia.org/wiki?curid=717125" title="Ireneusz Roszkowski">
Ireneusz Roszkowski

Ireneusz Roszkowski (ur. 24 marca 1909 w Łapach, zm. 21 kwietnia 1996 w Warszawie) – polski profesor, twórca współczesnej polskiej ginekologii i położnictwa, humanista, prekursor medycyny prenatalnej, przyjaciel położnych.
Życiorys.
Wczesne lata i edukacja.
Urodził się 24 marca 1909, w Łapach na ziemi białostockiej, w rodzinie o patriotycznych tradycjach szlacheckich, pieczętującej się herbem Ogończyk, jako najstarszy syn Franciszka i Natalii z Wnorowskich. Miał trzech braci: Kazimierza, Stanisława i Józefa i trzy siostry: Jadwigę, Reginę i Hannę. Jego dziadkowie ze strony matki czynnie brali udział w powstaniu styczniowym, obaj zostali wywiezieni na Syberię, nie wrócili. Brat dziadka Jan, także powstaniec, uciekł z flisakami do Gdańska i dalej do Stanów Zjednoczonych. W rodzinie dominowała potrzeba kształcenia, rozwoju, pracy i wzajemnej pomocy.
W 1928 ukończył Gimnazjum im. Tadeusza Kościuszki w Łomży. Aktywnie udzielał się w pracach drużyny harcerskiej. Już wtedy dał o sobie znać Jego talent organizatorski. W późniejszych latach, wielokrotnie podkreślał znaczenie harcerstwa w edukacji młodego człowieka. Przez kilka lat pobytu w gimnazjum, z wielką pasją uprawiał szermierkę.
Rozpoczął studia na Uniwersytecie Warszawskim na Wydziale Prawa, po zaliczonym pierwszym roku przeniósł się na Wydział Lekarski UW. Studia ukończył w 1935 r. W czasie studiów miał zajęcia z wybitnymi lekarzami, takimi jak profesorowie Mściwój Semerau-Siemianowski, Witold Orłowski, Adam Czyżewicz, Tadeusz Butkiewicz, Henryk Gromadzki i Roman Welman. Podczas studiów musiał utrzymywać się sam, pracując jako laborant u prof. Serkowskiego. Brał czynny udział w życiu studenckim. Jako pierwszy kierownik budowy Domu Medyka na ul. Oczki w Warszawie, organizował z grupą kolegów bale, pokazy filmów, w celu uzyskania funduszy na budowę. Pracował w każdej wolnej chwili, w oddziale kardiologicznym, u profesora (wówczas docenta) Mściwoja Semerau-Siemianowskiego.
Kariera.
Po zakończeniu studiów, 30 kwietnia 1935, odbył roczną praktykę szpitalną oraz przeszkolenie w zakresie ratownictwa i obrony przeciwgazowej w Szkole Podchorążych Rezerwy Sanitarnych w Warszawie. Po odbyciu ćwiczeń wojskowych został awansowany do stopnia podporucznika rezerwy służb sanitarnych, z przydziałem do kadry oficerów 1 Szpitala Okręgowego w Warszawie.
W latach 1936–1937 pracował w Zakładzie Ginekologiczno-Położniczym św. Zofii. Od roku 1937 związał się ze Szpitalem Przemienienia Pańskiego.
We wrześniu 1939 został powołany do wojska, z przydziałem do Armii „Poznań”, jako kierownik pracowni chemiczno-bakteriologicznej szpitala polowego nr 202. Pod Kutnem, pociąg sanitarny, w którym mieścił się szpital polowy, został zbombardowany, a w Sennikach podczas bitwy nad Bzurą, dr I. Roszkowski został ranny, 18 września 1939 wzięty do niewoli. Dnia 15 października 1939, dzięki pomocy swego stryja Wacława Roszkowskiego i przyjaciela mec. Jerzego Niżałowskiego, uciekł z obozu jenieckiego i wrócił do Warszawy.
Po powrocie do Warszawy, wrócił do Szpitala Przemienienia Pańskiego, tam mieszkał i pracował całą okupację. W latach 1939–1942 w oddziale położniczo-ginekologicznym, następnie w latach 1942–1944 w oddziale chirurgii u doc. T. Budkiewicza.
W latach 1944–1945 był jednym z inicjatorów i organizatorów nauczania studentów medycyny na Boremlowie, które po zakończeniu działań wojennych przekształciło się w struktury wydziału lekarskiego Uniwersytetu Warszawskiego.
W latach 1944–1946 pracował w Klinice Położniczo-Ginekologicznej w Warszawie, u prof. Adama Czyżewicza, a następnie w latach 1946–1951 przeniósł się do Gdańska i tu był adiunktem, a następnie docentem, w Klinice Położniczo-Ginekologicznej Akademii Medycznej u prof. Henryka Gromadzkiego.
Pracę doktorską pt. „Obraz morfologiczny krwi w zakażeniach połogowych i jego znaczenie dla określenia ciężkości schorzenia i rokowania” obronił w 1946 (PAU 1945, nr.10,291), praca habilitacyjna pt. „Tarczyca w mechanizmie jajeczkowania”, przedstawiona i obroniona 8 lipca 1947, przed Radą Wydziału Lekarskiego Akademii Lekarskiej w Gdańsku („Ginekologia Polska” 1948 nr 4), profesor nadzwyczajny – 1953, profesor zwyczajny – 1976.
W latach 1951–1955 był kierownikiem Kliniki Położnictwa i Ginekologii Akademii Medycznej w Poznaniu przy ul. Polnej. Prof.Ireneusz Roszkowski, w krótkim czasie wprowadził, w Poznaniu, po raz pierwszy w Polsce, „zebrania urazowe”, omawiające przypadki powikłanych porodów. Wysoka śmiertelność okołoporodowa wynikała, między innymi z tego, że nie było przeprowadzanej analizy zgonów, nie wykonywano wówczas sekcji płodów i noworodków. Zmiany konieczne do poprawy prowadzenia opieki nad kobietą ciężarną i rodzącą zostały wprowadzone przez prof. Ireneusza Roszkowskiego, jako specjalistę krajowego, na I Naradzie Krajowej Polskiego Towarzystwa Ginekologicznego w 1953. Wygłosił je w referacie głównym: „Metody walki o obniżenie śmiertelności okołoporodowej”. Od tamtej pory, przeprowadzano analizę przyczyn zgonów płodów i noworodków w zespole obejmującym położników, neonatologów, patomorfologów, bakteriologów, immunologów, neuropatologów, biochemików i innych dyscyplin, w zależności od określonych sytuacji klinicznych. Umieralność okołoporodowa zmniejszona została siedmiokrotnie.
Nowością były pierwsze w Polsce Oddziały Patologii Ciąży, zorganizowanie przez prof. I. Roszkowskiego, najpierw w Gdańsku potem w Poznaniu, a następnie największy w Polsce Oddział w Warszawie w Klinice przy ul. Karowej.
W latach 1955-1979, przez 24 lata, do przejścia na emeryturę, prof. Ireneusz Roszkowski był kierownikiem II Kliniki Położnictwa i Ginekologii Akademii Medycznej w Warszawie przy ul. Karowej. Powstała jedna z najnowocześniejszych Klinik w Polsce, która swoją działalnością kliniczną i naukową stała się wzorem dla innych placówek. Powstały i rozwinęły się liczne pracownie, mające często charakter interdyscyplinarny, a niektóre, jak Pracownia Embriologii Doświadczalnej czy Pracownia Seksuologii Doświadczalnej były unikatowymi jednostkami na skalę światową.
W latach 1955-1957 w warszawskiej Klinice przy Karowej nie zanotowano ani jednego zgonu matki w związku z ciążą i porodem (na 10 319 porodów).
Profesor Ireneusz Roszkowski był świetnym operatorem. Dokonał wielu własnych modyfikacji metod operacyjnych w obrębie narządu rodnego.
Ireneusz Roszkowski stworzył w Klinice przy ul. Karowej, główny ośrodek nauczania zawodu położnej w Warszawie. Przyczynił się do powstania Sekcji Położnych przy Polskim Towarzystwie Ginekologicznym. Poprzez Sekcję Położnych zrealizowano wiele tematów związanych z zawodem położnej, podnoszenie kwalifikacji zawodowych, poprawienie struktury organizacyjnej zawodu. 
W 1995 Warszawskiej Szkole Położnych nadane zostało imię Profesora Ireneusza Roszkowskiego. Było to wielkie wydarzenie tym bardziej, że patron Szkoły był obecny na tej uroczystości.
W latach 1968-1979 prof. Roszkowski wiele czasu poświęcił badaniom przyczyn powstawania niektórych wad wrodzonych, szczególnie chodziło o wolne aminokwasy w osoczu krwi matek, a później także obojga rodziców dzieci, które urodziły się z wadami wrodzonymi.
Wykształcił i wychował liczną grupę lekarzy specjalistów, naukowców i wartościowych nauczycieli akademickich zarówno w Poznaniu, jak i w Warszawie. Habilitował 18 docentów, doktoryzował 30 lekarzy, recenzował 22 prace habilitacyjne, napisał 6 recenzji na profesora nadzwyczajnego i zwyczajnego. Pod jego kierunkiem, jego asystenci ogłosili drukiem ponad 640 prac naukowych (w klinikach poznańskiej i warszawskiej). Pod jego okiem kształcili się przyszli kierownicy wielu innych klinik, szpitali, oddziałów. 
Działalność naukowa i organizacyjna profesora Ireneusza Roszkowskiego daleko wykraczała poza problemy związane z położnictwem i ginekologią. Był autorem 330 prac naukowych, w tym 50 publikowanych za granicą, był redaktorem szeregu podręczników.
Jego prace naukowe obejmowały takie działy jak: etiologia wad wrodzonych, poród przedwczesny, choroby wątroby w ciąży, cholestaza ciężarnych, patofizjologia układu krzepnięcia w ciąży, cukrzyca ciężarnych, zakażenia w ciąży, zabiegowe postępowanie w porodach, organizacja systemu opieki medycznej nad ciężarną, rodzącą i noworodkiem, wdrożenie oryginalnych technik operacyjnych w ginekologii.
W dydaktyce, prof.Ireneusz Roszkowski wielką wagę przykładał do metod audiowizualnych. Opierając się na swoich doświadczeniach naukowych, dydaktycznych i klinicznych, wyprodukował kilkadziesiąt filmów, z których 17 prezentował na kongresach w kraju i za granicą. Rozpowszechnione były w całej Polsce w celach szkoleniowych. Za film „Niektóre przyczyny i mechanizmy uszkodzenia człowieka jeszcze przed urodzeniem” (1966), otrzymał nagrody na festiwalach filmów naukowych w Turynie i São Paulo.
W latach 1962-1982 pełnił funkcję Redaktora Naczelnego „Ginekologii Polskiej”. 
Prof. Ireneusz Roszkowski był dwukrotnie specjalistą krajowym w zakresie położnictwa i ginekologii w latach 1952–1959 oraz 1967–70. Był specjalistą wojewódzkim w województwach: szczecińskim (1946–1947), olsztyńskim (1947–1949), gdańskim (1945–1951), poznańskim (1952–1955), pełnił funkcję specjalisty regionalnego (1975–1979). W latach 1973–1979 był dyrektorem Instytutu Ginekologii i Położnictwa w Warszawie.
Pełnił wiele funkcji z wyboru w uczelniach medycznych i w towarzystwach naukowych, był Dziekanem (1958-1960) i Prodziekanem (1960-1962) Akademii Medycznej w Warszawie, brał czynny udział w Radach Naukowych licznych instytucji, Ministerstwie Zdrowia, był wieloletnim członkiem Komisji Rządowej ds. Polityki Ludnościowej, wieloletnim przewodniczącym Zespołu Problemowego i Komisji Patofizjologii Płodu PAN, członkiem Komitetu Nauk Demograficznych, przewodniczącym Sekcji Demografii Medycznej PAN, przewodniczącym Komisji Problemowej Wad Wrodzonych i Uszkodzeń Płodu PAN od roku 1960 do 1973, członkiem Rady Naukowej Instytutu Matki i Dziecka od roku 1949, był rzeczoznawcą naukowym Centralnej Komisji Kwalifikacyjnej dla Pracowników Nauki przy Prezesie Rady Ministrów. W latach 1974-1977 pełnił funkcję prezesa Polskiego Towarzystwa Ginekologii. Był członkiem Polskiego Towarzystwa Endokrynologicznego, Polskiego Towarzystwa Przyjaciół Nauk od 1951 roku, członkiem i współzałożycielem Międzynarodowego Towarzystwa Ginekologicznego od 1954 roku. Był członkiem wielu towarzystw naukowych polskich i zagranicznych. Wielokrotnie odznaczany w Polsce i za granicą.
Ireneusz Roszkowski w 1991 otrzymał Złoty Medal Polskiej Akademii Medycyny, Medicus Magnus nr.3, za wybitne zasługi dla rozwoju i humanizacji medycyny.
Życie prywatne.
Profesor Ireneusz Roszkowski ożenił się w 1949 z lekarzem medycyny Haliną Obrocką, wilnianką, córką prawnika (ur. 19 lutego 1922, zm. 2 września 1999). Miał czwórkę dzieci, jednego syna Piotra (profesora ginekologii i położnictwa) i trzy córki Elżbietę (architekta wnętrz, malarkę), Barbarę (architekta krajobrazu) i Katarzynę (doktora patomorfologii) oraz 10 wnuków. 
Prof. Ireneusz Roszkowski był drugim właścicielem Parku Zamajdan-Olszyny pod Warszawą. 
Profesor Ireneusz Roszkowski zmarł 21 kwietnia 1996 w Warszawie. Pochowany jest na Starych Powązkach w Warszawie (kwatera 3-1-20). Wielki Polak, Medicus Magnus, Niewzruszony Obrońca Polskiej Rodziny i Nienarodzonych.
17 listopada 1999 w kościele Najświętszego Zbawiciela w Warszawie, została wmurowana i uroczyście poświęcona przez biskupa Piotra Jareckiego, tablica upamiętniająca postać profesora Ireneusza Roszkowskiego.
24 marca 2009, w 100. rocznicę urodzin profesora Ireneusza Roszkowskiego, w Klinice Położnictwa i Ginekologii Warszawskiego Uniwersytety Medycznego na ul. Karowej, zostało nadane Jego imię Sali Wykładowej oraz odsłonięte popiersie profesora Ireneusza Roszkowskiego i tablica pamiątkowa. Uroczystego poświęcenia Sali Wykładowej dokonał arcybiskup Diecezji Warszawsko-Praskiej ks. Henryk Hoser.

</doc>
<doc id="717126" url="https://pl.wikipedia.org/wiki?curid=717126" title="Club Bella Vista">
Club Bella Vista



</doc>
<doc id="717129" url="https://pl.wikipedia.org/wiki?curid=717129" title="Três Rios">
Três Rios

Três Rios − miasto w południowo-wschodniej Brazylii, w stanie Rio de Janeiro, nad rzeką Paraíba.
Liczba mieszkańców wynosi ok. 82 tys.
W mieście rozwinął się przemysł mięsny oraz chemiczny.

</doc>
<doc id="717133" url="https://pl.wikipedia.org/wiki?curid=717133" title="Watra (ognisko)">
Watra (ognisko)

Watra – słowo pochodzenia wołoskiego – duże ognisko, nad którym rozstawiony jest wysoki drewniany trójnóg. Nazwa spotykana szczególnie w Karpatach, ale także poza ich obszarem. Rozpalenie watry ma na celu przywołanie pamięci o ludziach, którzy odeszli, wspominanie dawnych czasów, obudzenie poczucia wspólnoty, przywołanie tradycji, zwołanie sąsiadów, a czasami po prostu wywołanie specyficznego nastroju. Przy watrze często śpiewano, snuto opowieści lub w milczeniu spędzano razem czas. Na trójnogu można przyrządzać posiłki, suszyć ubrania itd.
Dawniej termin ten dotyczył ognisk rozpalanych w bacówkach lub szałasach.

</doc>
<doc id="717134" url="https://pl.wikipedia.org/wiki?curid=717134" title="Emeryk Derencsényi">
Emeryk Derencsényi

Emeryk Derencsényi (węg. Derencsényi Imre, chorw. Mirko Derenčin) (zm. 1493) – ban Dalmacji, Chorwacji i Slawonii.
9 września 1493 został pokonany przez Turków w bitwie pod Udbiną nad potokiem Krbavą (na Krbavskim Polu). W bitwie zginęli brat i syn Emeryka, on sam zaś dostał się do niewoli.
Został później zesłany na wyspę, gdzie zmarł po kilku miesiącach.
Był żonaty z Urszulą Zapolya, córką Władysława, pana Solymos. Z tego małżeństwa pochodzili synowie Paweł i Jerzy.

</doc>
<doc id="717135" url="https://pl.wikipedia.org/wiki?curid=717135" title="Emeryk Derencsenyi">
Emeryk Derencsenyi



</doc>
<doc id="717139" url="https://pl.wikipedia.org/wiki?curid=717139" title="Gołąbek kruchy">
Gołąbek kruchy

Gołąbek kruchy ("Russula fragilis" (Pers.) Fr.) – gatunek grzybów należący do rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji według Index Fungorum: "Russula, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy opisał go Christiaan Hendrik Persoon nadając mu nazwę "Agaricus fragilis". Obecną, uznaną przez Index Fungorum nazwę nadał mu Elias Fries w 1838 r.
Niektóre synonimy naukowe:
Nazwę polską podał Feliks Berdau w 1876 r. W polskim piśmiennictwie mykologicznym gatunek ten opisywany był też jako mglejarka i serojeszka krucha.
Morfologia.
Średnicy od 2 do 5(7) cm, mały i kruchy, jaśniej lub ciemniej fioletowawy, z domieszką odcieni czerwonawych i zielonawych, także z większym udziałem czerwonego. Centrum zarówno prawie czarniawe, jak i blaknące na kolor żółtawy do oliwkowoochrowego. Skórka wkrótce traci połysk. Brzeg na starość krótko żłobkowany. Skórka daje się ściągać do połowy promienia.
Dość gęste, czasami rozwidlone, przy trzonie niemal wolne. Za młodu czysto białe, później śmietankowożółtawe, z delikatnie karbowanym ostrzem.
O wysokości od 3 do 5 cm i grubości 7–20 mm. Jest gruby, walcowaty, czasami nieco maczugowaty. U młodych okazów pełny, u starszych pusty. Biały, na starość lub po uszkodzeniu żółty.
Niezmiennie biały, o przyjemnym owocowym zapachu. Smak piekący i ostry.
Wysyp zarodników biały. Zarodniki szerokoelipsoidalne do kulistych, o rozmiarach 7-10 ×5,5-8 µm i brodawkowato-siateczkowatej powierzchni. Brodawki są średniej wielkości, a siateczka ma pełne oczka. Podstawki o rozmiarach 30-50 × 7-11,5 µm. Cystydy o kształcie podobnym do wrzecionowatego i rozmiarach 90 × 12 µm. Mają tępy szczyt i przewężenie poniżej szczytu. Pod działaniem sulfowaniliny silnie szarzeją. W skórce znajdują się liczne dermatocystydy.
Występowanie i siedlisko.
Jest pospolity i szeroko rozprzestrzeniony w Europie i Ameryce Północnej. Podano stanowiska tego gatunku także w Kostaryce i Japonii. W Polsce jest dość częsty. W polskim piśmiennictwie naukowym opisany na licznych stanowiskach.
Owocniki pojawiają się od lipca do listopada w lasach liściastych, iglastych i mieszanych, zwłaszcza na wilgotnych glebach wśród mchów, pod dębami, klonami, brzozą brodawkowaną, grabami, leszczyną, bukami, świerkami i sosnami. Występuje głównie na pogórzu i w górach.
Znaczenie.
Grzyb mikoryzowy. Jest niejadalny z powodu piekącego i ostrego smaku. Jest też lekko trujący.
Gatunki podobne.
Jest to gatunek o dużej zmienności morfologicznej. Z tego powodu wyróżniono wiele jego odmian i form. Obecnie według Index Fungorum wszystkie uznane zostały za synonim gołąbka kruchego. Podobne są: gołąbek różnobarwny ("Russula versicolor"), o niezbyt ostrym smaku, gołąbek lazurowy ("Russula azurea"), gołąbek turecki ("Russula turci"), gołąbek fiołkowozielony ("Russula ionochlora").

</doc>
<doc id="717141" url="https://pl.wikipedia.org/wiki?curid=717141" title="Hrabstwo Jo Daviess">
Hrabstwo Jo Daviess

Hrabstwo Jo Daviess – hrabstwo w USA, w stanie Illinois, według spisu z 2000 roku liczba ludności wynosiła 22 289. Siedzibą hrabstwa jest Galena.
Geografia.
Według spisu hrabstwo zajmuje powierzchnię 1602 km², z czego 1557 km² stanowią lądy, a 46 km² (2,85%) stanowią wody.
Historia.
Hrabstwo zostało utworzone w 1827 roku, z hrabstw Henry oraz Putnam. Zostało nazwane na cześć Josepha Hamiltona Daveissa.
Demografia.
Według spisu z 2000 roku hrabstwo zamieszkuje 22 289 osób, które tworzą 9218 gospodarstw domowych oraz 6286 rodzin. Gęstość zaludnienia wynosi 14 osób/km2. Na terenie hrabstwa jest 12 003 budynków mieszkalnych o częstości występowania wynoszącej 8 budynków/km2. Hrabstwo zamieszkuje 98,66% ludności białej, 0,20% ludności czarnej, 0,10% rdzennych mieszkańców Ameryki, 0,16% Azjatów, 0,34% ludności innej rasy oraz 0,53% ludności wywodzącej się z dwóch lub więcej ras, 1,53% ludności to Hiszpanie, Latynosi lub inni.
W hrabstwie znajduje się 9218 gospodarstw domowych, w których 27,30% stanowią dzieci poniżej 18 roku życia mieszkający z rodzicami, 58,20% małżeństwa mieszkające wspólnie, 6,50% stanowią samotne matki oraz 31,80% to osoby nie posiadające rodziny. 27,50% wszystkich gospodarstw domowych składa się z jednej osoby oraz 12,70% żyję samotnie i ma powyżej 65 roku życia. Średnia wielkość gospodarstwa domowego wynosi 2,40 osoby, a rodziny wynosi 2,92 osoby.
Przedział wiekowy populacji hrabstwa kształtuje się następująco: 23,20% osób poniżej 18 roku życia, 6,70% pomiędzy 18 a 24 rokiem życia, 25,30% pomiędzy 25 a 44 rokiem życia, 26,80% pomiędzy 45 a 64 rokiem życia oraz 17,90% osób powyżej 65 roku życia. Średni wiek populacji wynosi 42 lat. Na każde 100 kobiet przypada 100,50 mężczyzn. Na każde 100 kobiet powyżej 18 roku życia przypada 97 mężczyzn.
Średni dochód dla gospodarstwa domowego wynosi 40 411 dolarów, a średni dochód dla rodziny wynosi 48 335 dolarów. Mężczyźni osiągają średni dochód w wysokości 32 231 dolarów, a kobiety 22 096 dolarów. Średni dochód na osobę w hrabstwie wynosi 21 497 dolarów. Około 4,00% rodzin oraz 6,70% ludności żyje poniżej minimum socjalnego, z tego 7,60% poniżej 18 roku życia oraz 7,50% powyżej 65 roku życia.

</doc>
<doc id="717142" url="https://pl.wikipedia.org/wiki?curid=717142" title="Ryboprzełącznik">
Ryboprzełącznik

Ryboprzełączniki (ang. riboswitches) to ustrukturyzowane, cis-regulatorowe (regiony niekodujące, regulujące transkrypcję sąsiadujących genów) cząsteczki RNA zlokalizowane w regionie 5’ UTR mRNA. Pełnią funkcje regulatorowe ekspresji genów, indukowane bodźcem (wiązanie liganda, zmiana warunków fizykochemicznych). Mechanizm ryboprzełączników jest ściśle związany z ich budową.
Budowa i działanie.
Ryboprzełączniki składają się z dwóch ustrukturyzowanych domen:
Ponadto, pomiędzy dwoma domenami znajduje się tzw. „sekwencja przełączająca” będąca połączeniem komunikacyjnym pomiędzy aptamerem a platformą ekspresyjną. Bierze udział w zmianie konformacyjnej ryboprzełącznika wiążąc się z jedną z domen. Działanie to zapobiega tworzeniu się struktur kompetycyjnych.
Regulacja może odbywać się na poziomie transkrypcji lub translacji. Platforma ekspresyjna może formować strukturę szpilki do włosów, która wymusza terminację transkrypcji, maskować miejsce wiązania rybosomu, uniemożliwiając translację, wpływać na dostępność sygnałów do splicingu, czy też zawierać rybozym, który przecina sam siebie.
Typy ryboprzełączników.
Wraz ze wzrastającą liczbą poznanych struktur ryboprzełączników ukształtował się naturalny podział, bazujący na różnicach architektury kieszeni wiążącej aptamera oraz zmian konformacyjnych indukowanych związaniem liganda, na dwa typy.
Występowanie.
Występowanie ryboprzełączników w większości ogranicza się do królestwa bakterii, gdzie komórki adaptują się do zmieniających się warunków środowiska poprzez regulację ekspresji genów w odpowiedzi na odbierane sygnały (np. obecność liganda). Rola ryboprzełączników jest szczególnie ważna dla szczepów patogennych, reagujących na sygnał pochodzący od gospodarza w celu uniknięcia odpowiedzi immunologicznej.
Ryboprzełączniki ponadto występują w niewielkiej liczbie organizmów eukariotycznych takich jak rośliny, np. rzodkiewnik pospolity ("Arabidopsis thaliana"), ryż siewny ("Oryza sativa") czy "Poa secunda", oraz grzyby, np. "Neurospora crassa", "Aspergillus nidulans" i "Fusarium oxysporum".
Ryboprzełączniki uczestniczą w regulacji metabolizmu tych organizmów – wpływają na intensywność syntezy wielu związków organicznych takich jak np. zasady azotowe budujące kwasy nukleinowe czy kobalamina. Istnieje także ryboprzełącznik mogący wiązać się z kationami magnezu, przez co ma on wpływ na regulacji gospodarki tego mikroelementu.
U człowieka zidentyfikowano dotychczas jeden przełącznik RNA, wiążący 2-aminopurynę. Pełni on jednak dosyć istotną rolę, ponieważ reguluje ekspresję TNF-α, który pełni ważną rolę podczas zakażeń wirusowych i transformacji nowotworowej.

</doc>
<doc id="717144" url="https://pl.wikipedia.org/wiki?curid=717144" title="Theophile Delcasse">
Theophile Delcasse



</doc>
<doc id="717148" url="https://pl.wikipedia.org/wiki?curid=717148" title="Théophile Delcassé">
Théophile Delcassé

Théophile Delcassé (ur. 1 marca 1852, zm. 22 lutego 1923) – francuski polityk, minister kolonii (1894-1895), minister spraw zagranicznych w latach 1898–1905 i 1914–1915, minister marynarki w latach 1911–1913, ambasador w Rosji od 1913 do 1914, rzecznik zbliżenia z Wielką Brytanią i konfrontacji z Niemcami.
Jako minister spraw zagranicznych.
W czerwcu 1898 roku został ministrem spraw zagranicznych Francji. Jako taki odrzucił prowadzoną przez swojego poprzednika Gabriela Hanotax politykę pewnej współpracy i porozumienia z Niemcami. Celem Théophile’a Delcasségo było wzmocnienie aliansu z Rosją oraz wyrównanie stosunków z Włochami i Anglią. W 1899 doprowadził do tego, że zmieniono cel sojuszu z Rosją – występujące w pierwotnym tekście porozumienia „utrzymanie pokoju” zastąpiono stwierdzeniem „utrzymanie równowagi”.
W 1905 roku w czasie kryzysu marokańskiego twierdził, że Niemcy nie zdecydują się na wojnę, a jeżeli nawet doszłoby do tak nieprawdopodobnego zdarzenia, Wielka Brytania w ewentualnej wojnie stanie po stronie Francji. Przeciwnego zdania był prezes Rady Ministrów i minister finansów Maurice Rouvier, który sądził, że niemieckie niebezpieczeństwo jest realne i że nie można liczyć na brytyjską pomoc. 6 czerwca 1905 Rada Ministrów znaczną większością głosów opowiedziała się za stanowiskiem Rouviera. Odosobniony w swoim zdaniu Delcasse podał się do dymisji.

</doc>
<doc id="717155" url="https://pl.wikipedia.org/wiki?curid=717155" title="Brazylia (miasto)">
Brazylia (miasto)



</doc>
<doc id="717157" url="https://pl.wikipedia.org/wiki?curid=717157" title="Billy Talent (album)">
Billy Talent (album)

Billy Talent – pierwszy longplay kanadyjskiej grupy Billy Talent. Album cechuje żywa i pełna energii muzyka
i taka jest też zdecydowana większość piosenek na albumie. Wyjątek mogą stanowić melancholijny "Standing in the Rain" opowiadający o uzależnionej od narkotyków prostytutce oraz "Nothing to Lose".

</doc>
<doc id="717158" url="https://pl.wikipedia.org/wiki?curid=717158" title="Sitwa">
Sitwa



</doc>
<doc id="717160" url="https://pl.wikipedia.org/wiki?curid=717160" title="Hrabstwo DeKalb (Illinois)">
Hrabstwo DeKalb (Illinois)

Hrabstwo DeKalb - hrabstwo w USA, w stanie Illinois, według spisu z 2000 roku liczba ludności wynosiła 88 969. Stolicą jest Sycamore.
Geografia.
Według spisu hrabstwo zajmuje powierzchnię 1 645 km2, z czego 1 642 km2 stanowią lądy, a 3 km2 (0,13%) stanowią wody.
Historia.
Hrabstwo zostało utworzone w 1837 roku z hrabstwa Kane. Zostało nazwane na cześć Johanna de Kalba.
Demografia.
Według spisu z 2000 roku hrabstwo zamieszkuje 88 969 osób, które tworzą 31 674 gospodarstw domowych oraz 19 954 rodzin. Gęstość zaludnienia wynosi 54 osób/km2. Na terenie hrabstwa jest 32 988 budynków mieszkalnych o częstości występowania wynoszącej 20 budynków/km2. Hrabstwo zamieszkuje 88,46% ludności białej, 4,59% ludności czarnej, 0,22% rdzennych mieszkańców Ameryki, 2,35% Azjatów, 0,07% mieszkańców Pacyfiku, 2,74% ludności innej rasy oraz 1,57% ludności wywodzącej się z dwóch lub więcej ras, 6,55% ludności to Hiszpanie, Latynosi lub inni.
W hrabstwie znajduje się 31 674 gospodarstw domowych, w których 32,50% stanowią dzieci poniżej 18 roku życia mieszkający z rodzicami, 50,90% małżeństwa mieszkające wspólnie, 8,50% stanowią samotne matki oraz 37,00% to osoby nie posiadające rodziny. 25,50% wszystkich gospodarstw domowych składa się z jednej osoby oraz 7,90% żyję samotnie i ma powyżej 65 roku życia. Średnia wielkość gospodarstwa domowego wynosi 2,56 osoby, a rodziny wynosi 3,11 osoby.
Przedział wiekowy populacji hrabstwa kształtuje się następująco: 23,10% osób poniżej 18 roku życia, 22,00% pomiędzy 18 a 24 rokiem życia, 27,60% pomiędzy 25 a 44 rokiem życia, 17,40% pomiędzy 45 a 64 rokiem życia oraz 9,80% osób powyżej 65 roku życia. Średni wiek populacji wynosi 28 lat. Na każde 100 kobiet przypada 98,20 mężczyzn. Na każde 100 kobiet powyżej 18 roku życia przypada 96,50 mężczyzn.
Średni dochód dla gospodarstwa domowego wynosi 45 828 dolarów, a średni dochód dla rodziny wynosi 58 194 dolarów. Mężczyźni osiągają średni dochód w wysokości 41 111 dolarów, a kobiety 26 690 dolarów. Średni dochód na osobę w hrabstwie wynosi 19 462 dolarów. Około 5,10% rodzin oraz 11,40% ludności żyje poniżej minimum socjalnego, z tego 7,10% poniżej 18 roku życia oraz 4,50% powyżej 65 roku życia.

</doc>
<doc id="717163" url="https://pl.wikipedia.org/wiki?curid=717163" title="29 Brygada Zmechanizowana">
29 Brygada Zmechanizowana

29 Szczecińska Brygada Zmechanizowana im. Króla Stefana Batorego (29 BZ) – dawny związek taktyczny wojsk zmechanizowanych Sił Zbrojnych RP
Formowanie i zmiany organizacyjne.
Brygada została sformowana w czerwcu 1995 na bazie rozformowywanego 41 pułku zmechanizowanego. Stacjonowała w Szczecinie przy ulicy Łukasińskiego. Była jednostką o niskich stanach osobowych. Jej trzon stanowili żołnierze rezerwy. Przedmiotem szkolenia w brygadzie było przede wszystkim doskonalenie rezerw osobowych znajdujących się na przydziałach mobilizacyjnych w poszczególnych pododdziałach. W swoim składzie posiadała też kompanię zmechanizowaną (1/1bz) szkolącą nowo wcielonych żołnierzy dla potrzeb misji pokojowych realizowanych w ramach ONZ.
W wyniku kolejnych zmian restrukturyzacyjnych w Wojsku Polskim brygadę rozformowano. Ostatecznie brygada przestała istnieć 1 stycznia 1998 roku. Sztandar przekazany został do Muzeum Wojska Polskiego w Warszawie.
W koszarach brygady rozlokowano sztab Wielonarodowego Korpusu Północno-Wschodniego.
Brygada stanowiła oddział gospodarczy dla 2 pułku artylerii i wielu mniejszych jednostek garnizonu Szczecin.
Struktura organizacyjna.
Uzbrojenie
Dowództwo brygady.
Zastępcy:
Tradycje.
Zgodnie z decyzja nr 24 /MON z 20.03.1996 roku, 3 maja 1996 roku, Brygada przyjęła nazwę wyróżniającą "Szczecińska" i imię króla Stefana Batorego. Przejęła również dziedzictwo i kontynuację tradycji:
Symbole brygady.
Sztandar:
23 czerwca 1996 prezydent RP Aleksander Kwaśniewski, na Wałach Chrobrego w Szczecinie, wręczył dowódcy brygady ppłk. dypl. Mirosławowi Szyłkowskiemu sztandar. Rodzicami chrzestnymi sztandaru byli: Prezes Izby Rzemieślniczej w Szczecinie Pan Piotrkowski i Dyrektor Liceum ogólnokształcącego nr 5 w Szczecinie Pani Zaleska. Sztandar ufundowały zakłady pracy Szczecina i częściowo osoby indywidualne, w tym rodziny kadry zawodowej brygady.
Płat sztandaru to biała tkanina w kształcie kwadratu o wymiarach 75x75 cm, po której obu stronach znajduje się krzyż kawalerski wykonany z tkaniny czerwonej. Jeden bok sztandaru wszyty jest w białą skórę. Boki sztandaru obszyte złotą frędzlą. Na stronie głównej płata, pośrodku krzyża kawalerskiego, znajdują się dwie gałązki wawrzynu, haftowane złotym szychem. Pośrodku wieńca umieszczony wizerunek orła białego z głową zwróconą do drzewca. W rogach płata umieszczone są wieńce z wawrzynu z numerem jednostki – 29.
Na stronie odwrotnej płata, pośrodku krzyża kawalerskiego, znajduje się napis "BÓG HONOR OJCZYZNA" w wieńcu z wawrzynu. W rogach płata umieszczone są wieńce wawrzynu, a w ich polach cztery herby miast związanych z dziedziczonymi przez brygadę tradycjami: Poznania – miejsce sformowania 41 pp, Suwałk – miejsce stacjonowania 41 Suwalskiego pułku piechoty, Szczecina – miejsce stacjonowania 29 BZ oraz Łomży – miejsce walk 29 Dywizji Piechoty w czasie trwania kampanii wrześniowej.
Szczególne znaczenie miał na sztandarze herb Łomży (koziołek). W ten sposób autorzy projektu sztandaru „przemycili” w sposób legalny symbolikę innego polskiego miasta sprzed 1939 roku – Grodna. Grodno – miasto króla Stefana Batorego i duży przedwojenny garnizon wojskowy, w którym stacjonowało większość wojsk 29 Dywizji Piechoty było szczególnie bliskie żołnierzom Brygady.
Odznaka brygady
Odznaka ma kształt krzyża równoramiennego z owalnymi wcięciami między ramionami o srebrzystych krawędziach. W centrum krzyża, na żółtym otoku widniał napis „Brygada Zmechanizowana,” a w centrum liczba „29”. Między ramionami krzyża umieszczone zostały srebrzyste herby miast związanych z historią jednostek, których tradycje kultywowała Brygada
Zarówno odznakę jak i sztandar zaprojektowali oficerowie: ppłk Waldemar Huścia i mjr Paweł Dickert.
Plakietki brygady
Przekształcenia.
41 pułk piechoty (1945−1958) → 41 pułk zmechanizowany (1958−1995) → 29 Brygada Zmechanizowana (1995−1998)

</doc>
<doc id="717166" url="https://pl.wikipedia.org/wiki?curid=717166" title="Jan Simon">
Jan Simon

Jan Simon (ur. w 1977) – polski artysta multimedialny. Mieszka i pracuje w Krakowie.
Życiorys.
Jan Simon nie odebrał formalnego wykształcenia plastycznego, studiował psychologię i socjologię na Uniwersytecie Jagiellońskim. W latach 2001-2002 był redaktorem „Ha!art”. W 2002 jego prace pojawiły się na wystawie młodej polskiej sztuki "novart.pl" w krakowskim Bunkrze Sztuki. Od tego czasu Simon uczestniczył w kilku zbiorowych wystawach polskich i zagranicznych. Miał również wystawy indywidualne.
W swojej sztuce Janek Simon, realizujący głównie filmy i instalacje interaktywne, wykorzystuje często motywy z gier komputerowych. Źródłami inspiracji są dla niego również przejawy kultury popularnej, jak internet i film. Jego prace mają charakter „krytyczno-ironiczny”, często wymagają zaangażowania widza. Obecnie tworzy prace konceptualne, wśród których najbardziej znany jest projekt „Rok Polski na Madagaskarze” – zorganizowana w całości przez Simona pierwsza wystawa sztuki polskiej w tym kraju, na której nie pokazano jednak dzieła żadnego polskiego artysty, a jedynie prace twórców z całej Europy Środkowej. Jego postawę krytycy sztuki określają mianem anarchistyczno-indywidualistycznej. Współpracuje z Korporacją Ha!art.
Nagrody, wyróżnienia, stypendia.
Otrzymał granty w ramach "Re:Location Academy" w Luksemburgu w 2004 oraz "Headlands Artist in Residence" w San Francisco w 2006 roku. W 2006 Jan Simon był nominowany do Paszportu Polityki.
Wystawy.
Wystawy indywidualne:

</doc>
<doc id="717168" url="https://pl.wikipedia.org/wiki?curid=717168" title="Lin Biao">
Lin Biao

Lin Biao, prawdziwe imię i nazwisko: Lin Yurong (林育蓉) (ur. 5 grudnia 1907, zm. 13 września 1971) – chiński polityk i wojskowy. Jeden z najbliższych współpracowników Mao Zedonga, w 1969 roku oficjalnie wyznaczony na jego następcę. Miał zginąć w katastrofie lotniczej nad Mongolią, po rzekomym spisku na życie Mao.
Życiorys.
Jako rewolucjonista i wojskowy.
Młodość.
Urodził się jako Lin Yurong w Huanggang w prowincji Hubei w średnio zamożnej rodzinie urzędniczej lub kupieckiej. Jego ojciec był właścicielem małego zakładu produkcyjnego który musiał następnie zamknąć ze względu na wysokie podatki nałożone przez lokalnych watażków wojskowych i rozpocząć pracę ochmistrza na parowcu. Lin rozpoczął edukację w roku 1917 gdy ojciec posłał go do szkoły podstawowej. W 1919 roku przeniósł się do Szanghaju gdzie kontynuował naukę. Jako nastolatek był bardziej zainteresowany udziałem w ruchach politycznych aniżeli zdobyciem formalnej edukacji. Jeszcze zanim ukończył szkołę średnią, w 1925 roku dołączył do Ligi Młodzieży Komunistycznej będącej organizacją młodzieżowej Komunistycznej Partii Chin. W 1925 roku wziął udział w działaniach antyimperialistycznego Ruchu 30 Maja i rozpoczął naukę w nowo utworzonej Akademię Wojskowej Whampoa w Kantonie.
Jako młody kadet zainteresował się osobą Czang Kaj-szeka który był ówczesnym dyrektorem Akademii. W Akademii studiował również Zhou Enlai, który był jednak o osiem lat starszy od Lina i to właśnie przez różnice wiekowe przyszli komunistyczni liderzy nie utrzymywali ze sobą kontaktów. Obaj działacze spotkali się ponownie dopiero w Yan’an pod koniec lat 30., niemniej jednak ich relacje nigdy nie były szczególnie bliskie ale też rzadko kiedy konfliktowe. Po ukończeniu Akademii w 1926 roku, Lin został przydzielony do pułku pod dowództwem Ye Tinga a rok później wziął udział w ekspedycji północnej pełniąc w jej trakcie funkcje oficerskie w armii Kuomintangu. W 1927 roku wstąpił do Komunistycznej Partii Chin. W tym samym roku został awansowany do stopnia pułkownika. W tym czasie jego rodzice zaaranżowali małżeństwo Lina z dziewczyną o nazwisku Ong. Lin nie kochał dziewczyny i w praktyce został zmuszony do zawarcia małżeństwa. Związek ostatecznie rozpadł się po tym gdy Lin opuścił Kuomintang po to by zostać komunistycznym rewolucjonistą.
Chińska wojna domowa.
Po rozłamie między Kuomintangiem a KPCh, Ye Ting będący przełożonym Lina opowiedział się po stronie komunistów i wraz z He Longiem uczestniczył w powstaniu w Nanchangu w sierpniu 1927 roku. W trakcie kampanii nawiązał współpracę z Chenem Yi. Po upadku komunistycznego powstania wycofał się wraz z innymi komunistycznymi działaczami na obszary kontrolowane przez Mao Zedonga i Zhu De. Po dotarciu na miejsce stał się jednym z najbliższych współpracowników Mao i najważniejszym obok Zhu De dowódcą chińskiej Armii Czerwonej. Lin w trakcie kryzysu wewnątrzpartyjnego z 1932 roku potępił 28 bolszewików i opowiedział się za strategią maoizmu, krytykując przy tym przeciwników Mao. Oddziały dowodzone przez Lina były najlepiej wyposażonymi i najlepiej wyszkolonymi siłami Armii Czerwonej. W czasie walk z Kuomintangiem na początku lat 30. propagował partyzancką taktykę „krótkich, szybkich ciosów” oraz odrzucał taktykę proponowaną przez Otto Brauna i Międzynarodówkę Komunistyczną.
Brał udział w Długim Marszu. W trakcie jego trwania zaczął być coraz bardziej sceptycznie nastawiony do osoby Mao jednak publicznie nadal go popierał. Według różnych źródeł prywatne relacje między nim a Mao były bliskie lub też lekceważące ze strony Lina. W połowie lat 30. został dyrektorem wojskowego "Uniwersytetu Antyjapońskiego" a w 1937 roku poślubił Liu Ximin.
Wojna chińsko-japońska i kampania mandżurska.
Brał udział w wojnie chińsko-japońskiej, w czasie której dowodził m.in. w zwycięskiej bitwie pod Pingxingguan. Ranny w bitwie w 1939 roku wysłany na leczenie do Moskwy, gdzie przebywał do 1942 roku. W trakcie pobytu w Moskwie działał w Międzynarodówce Komunistycznej. Jego związek z żoną nie okazał się trwały i małżonkowie rozstali się. Lin sam powrócił do Chin a jego żona pozostała w Moskwie. Na krótko związał się z poznaną w ZSRR adoptowaną córką Zhou Enlaia, Sun Weishi a następnie z Ye Qun którą poślubił. Po kapitulacji Japonii organizował komunistyczne siły zbrojne na obszarze Mandżurii, którymi dowodził po wybuchu wojny domowej z Kuomintangiem w 1946 roku, w znacznej mierze przyczyniając się do zwycięstwa komunistów. W czasie kampanii Liao-Shen (IX-XI 1948) dowodząc IV Armią Polową zdobył Jingzhou i Mukden. W kampanii Ping-Jin (XII 1948-I 1949) współdziałając z Nie Rongzhenem zdobył Tianjin i Pekin. Następnie przechodząc wraz z armią całe środkowe i południowe Chiny wyparł ostatecznie siły KMT z Hajnanu na początku 1950 roku.
W Chińskiej Republice Ludowej.
Po zwycięskiej kampanii w wojnie domowej Lin przez kilka lat nie pojawiał się publicznie, przypuszczalnie z powodu choroby. Od 1955 członek Biura Politycznego KPCh, w tym samym roku mianowany najmłodszym marszałkiem ChRL. W 1958 roku wraz z Mao rozpoczął kampanię skierowaną przeciwko Peng Dehuaiowi który opowiedział się za zwiększeniem współpracy wojskowej z ZSRR (podczas gdy Mao i Lin byli przeciwnikami zbliżenia ze Związkiem Radzieckim). W 1959 po zdymisjonowaniu Peng Dehuaia, mimo początkowych obiekcji objął stanowisko ministra obrony. W tym samym czasie poparł maoistowską politykę Wielkiego skoku naprzód. Poparł rozłam radziecko-chiński usuwając z armii zwolenników współpracy z ZSRR. W ramach maoizacji armii zlikwidował przywileje wynikające z wysokich rang i zwiększył rolę komisarzy politycznych doprowadzając do upolitycznienia sił zbrojnych. Żona Lina, Ye Qun wykorzystując słaby stan zdrowotny męża często wykorzystywała jego urzędy do realizacji własnych interesów politycznych. 
Był jednym z czołowych architektów rewolucji kulturalnej. Napisał przedmowę do słynnej „Czerwonej książeczki”. W sierpniu 1966 roku wybrany na wiceprzewodniczącego partii. Na IX Zjeździe KPCh w kwietniu 1969 przyjęto nowy statut partii, w którym Lin Biao został określony jako „najbliższy towarzysz broni” Mao Zedonga i jego oficjalny następca. Pod koniec lat 60. opowiedział się przeciwko proponowanemu przez Zhou Enalaia zbliżeniu do Stanów Zjednoczonych oraz był odpowiedzialny za eskalację konfliktu z ZSRR który przyczynił się do konfliktu nad Ussuri.
Relacje między nim a Mao pogorszył się w 1970 roku gdy wpływy Lina w partii uczyniły go drugim człowiekiem w państwie. Lin wykorzystywał wojsko do osiągnięcia coraz większych wpływów politycznych obsadzając aż 45% Komitetu Centralnego partii przedstawicielami podlegającej mu armii.
Zagadkowa śmierć.
13 września 1971 roku podano oficjalną wiadomość, że Lin Biao zginął wraz z rodziną w katastrofie lotniczej nad Öndörchaan w Mongolii, próbując uciec do ZSRR po nieudanej próbie przewrotu wojskowego.
Okoliczności śmierci Lina są do dziś zagadkowe. Nie wiadomo, czy w istocie była jakakolwiek próba przewrotu, gdyż jego oficjalna wersja przedstawiona podczas procesu bandy czworga przez rzekomych spiskowców jest pełna nieścisłości, wręcz komizmu i nie mogła gwarantować powodzenia. Ambasador ChRL w Mongolii zaświadczył, że widział ciało Lina, zaś według Rosjan nie było go wśród ofiar katastrofy. Obie strony twierdziły również, że ciała były mocno zwęglone, co utrudniało identyfikację. Nie wiadomo także dlaczego Lin, jeden z najzagorzalszych wrogów „radzieckiego rewizjonizmu” w KPCh, miałby uciekać do ZSRR.
Pojawiły się też hipotezy, że śmierć Lina mogła być zaplanowaną akcją. Według niektórych z nich, ewentualny rozkaz zabicia Lina wydał sam Mao, obawiający się swojego następcy. Przypuszczano także, że za zamachem na Lin Biao mógł stać nawet Zhou Enlai, jako że Lin był przeciwny planowanej normalizacji stosunków z USA.
Po 1976 i śmierci Mao Zedonga przez kilka dziesięcioleci postać Lin Biao była cenzurowana w Chinach. Dopiero w ostatnich latach sytuacja ta uległa lekkiej zmianie. Nazwisko wojskowego pojawiło się ponownie w chińskich podręcznikach historii, uznając jego wkład w zwycięstwo w wojnie domowej. We współczesnych Chinach Lin jest uważany za jednego z najlepszych strategów Chińskiej Armii Ludowo-Wyzwoleńczej. W 2007 duży portret Lina został dodany do Chińskiego Muzeum Wojskowego w Pekinie, gdzie umieszczono go na wystawie „dziesięciu marszałków”, grupy osób uważanych za założycieli chińskich sił zbrojnych.
Ciekawostka.
Lin Biao był przeczulony na punkcie swojego wyglądu, uporczywie starając się ukryć fakt iż jest łysy. Nie pokazywał się nigdy publicznie bez czapki, nie upowszechniano też żadnych jego wizerunków bez nakrycia głowy. 

</doc>
<doc id="717171" url="https://pl.wikipedia.org/wiki?curid=717171" title="Nominativus">
Nominativus



</doc>
<doc id="717172" url="https://pl.wikipedia.org/wiki?curid=717172" title="Ryszard Drozd">
Ryszard Drozd

Ryszard Sławomir Drozd (ur. 16 czerwca 1934 w Jaśle, zm. 7 marca 2012 w Katowicach) – polski szachista, mistrz FIDE od 1983 roku.
Kariera szachowa.
Syn Stanisława i Cecylii. W 1956 r. zdobył w barwach klubu DWP Warszawa złoty medal drużynowych mistrzostw Polski. W latach 60. należał do szerokiej czołówki polskich szachistów. W 1959 r. zadebiutował w Łodzi w finale mistrzostw Polski. Do 1979 r. w finałowych turniejach wystąpił 11 razy, dwukrotnie zdobywając brązowe medale: w latach 1960 (we Wrocławiu) oraz 1961 (w Katowicach). W 1970 r. zdobył w Poznaniu tytuł wicemistrza Polski w szachach błyskawicznych. 
Wziął udział w kilku międzynarodowych turniejach, m.in. w Bad Salzungen (1960), Rostowie (1961), Warszawie (1961) i Bukareszcie (1962), nie osiągając jednak znaczących sukcesów w postaci turniejowych zwycięstw. W 1961 r. na turnieju w Rostowie odniósł duży sukces, pokonując w partii radzieckiego arcymistrza, Lwa Poługajewskiego.
Ryszard Drozd wielokrotnie zwyciężał w Indywidualnych Mistrzostwach Śląska Seniorów.
Według retrospektywnego systemu Chessmetrics, najwyżej sklasyfikowany był w styczniu 1962 r., zajmował wówczas 215. miejsce na świecie.
Został pochowany na cmentarzu komunalnym w Lublińcu.

</doc>
<doc id="717173" url="https://pl.wikipedia.org/wiki?curid=717173" title="Testament Bolesława Krzywoustego">
Testament Bolesława Krzywoustego



</doc>
<doc id="717176" url="https://pl.wikipedia.org/wiki?curid=717176" title="BD">
BD



</doc>
<doc id="717177" url="https://pl.wikipedia.org/wiki?curid=717177" title="Genetivus">
Genetivus



</doc>
<doc id="717178" url="https://pl.wikipedia.org/wiki?curid=717178" title="Kelly Slater">
Kelly Slater

Robert Kelly Slater (ur. 11 lutego 1972 w Cocoa Beach) – amerykański najbardziej utytułowany profesjonalny surfer. Nazywany także "Slats", "Hell Raiser", "K-Fin" i "The Michael Jordan of Surfing".
Życiorys.
Wczesne lata.
Urodził się w Cocoa Beach na Florydzie jako syn Judy (z domu Moriarity) i Stephena Slatera, właściciela sklepu z przynętami. Ma pochodzenie syryjskie (od pradziadka) i irlandzkie. Wychowywał się ze starszym bratem Seanem i młodszym - Stephenem.
Kariera.
Swój pierwszy turniej surfingowy Body Glove Surf Bout III wygrał w roku 1990. A gdy w 1992, w wieku 20 lat, zdobył pierwszy tytuł, był najmłodszym Mistrzem Świata w historii surfingu.
Zdobył 11 tytułów Mistrza Świata ASP (1992, 1994, 1995, 1996, 1997, 1998, 2005, 2006, 2008, 2010, 2011), w tym 5 kolejnych tytułów od 1994 do 1998, wygrał 45 elitarnych zawodów Pucharu Świata, wywalczył dwukrotnie złote medale na ESPN X Games, 14 razy był uhonorowany Surfer Poll Awards, i wielokrotnie zyskał tytuł Sportowca Roku. 
Slater brał także udział w telewizyjnych, filmowych i muzycznych projektach. Od roku 1990 sponsorowany przez markę Quiksilver, jako zawodnik i konsultant w kwestiach designu i parametrów technicznych sygnowanych przez siebie linii boardshortów oraz pianek, był bohaterem filmów dokumentalnych Quiksilvera "Letting Go" (2005), "Cloud 9" (2006) i "A Fly in the Champagne" (2009). 
Przez jeden sezon w serialu "Słoneczny patrol" ("Baywatch", 1992-93) zagrał postać Jimmy'ego Slade'a. W dokumentalnym filmie przygodowym "W pogoni za latem 2" ("The Endless Summer 2", 1994) pojawił się jako surfingowiec. Wraz ze swoim zespołem The Surfers wydał album "Songs from the Pipe" (1998). Jako autor piosenek i gitarzysta, występował na scenie muzykami takimi jak Ben Harper, Jack Johnson i wokalista zespołu Pearl Jam - Eddie Vedder. W komedii kryminalnej "O czym marzą faceci" ("One Night at McCool's", 2001) u boku Matta Dillona, Michaela Douglasa i Liv Tyler zagrał niewielką rolę właściciela Jeepa. 
17 września 2002 ukazała się gra "Kelly Slater's Pro Surfer". Slater pojawił się również w grze "Tony Hawk's Pro Skater 3" (2002).
W 2003 wydana została autobiografia "Pipe Dreams: A Surfer's Journey", która biła rekordy popularności i została przetłumaczona na sześć języków. 
W 2004 został uznany przez magazyn „People” za jednego z 50. najpiękniejszych ludzi na świecie.
Współpracował z MTV przy realizacji programu "The Kelly Slater Celebrity Surf Invitational" (2006). Użył swojego głosu w animowanej filmowej produkcji Sony Pictures "Na fali" ("Surf’s Up", 2007). Był producentem i wykonawcą filmu edukacyjnego o ekosystemach oceanu i falach "The Ultimate Wave Tahiti" (2010). 
Był kaskaderem w komedii kryminalnej "Wielki skok" ("The Big Bounce", 2004) z udziałem Owena Wilsona, Morgana Freemana i Charliego Sheena. Wystąpił również w wielu dokumentalnych filmach o surfingu, m.in.: "Bra Boys" (2007) z Russellem Crowe jako narratorem, "Waveriders" (2008) z Cillianem Murphym jako narratorem i "Po prostu serfuj" ("Keep Surfing", 2009), oraz programie "Króliczki Playboya" (2008). Współpracował też z Channel Islands Surfboards, gdzie swoim nazwiskiem reklamował serię desek surfingowych. Był także twarzą globalnych kampanii reklamowych takich firm jak Apple Inc., L’Oréal, Mercedes-Benz, Pentax, Telecom Italia Mobile czy Versace. W lutym 2011 znalazł się na okładce „GQ”.
Życie prywatne.
Jego drugą pasja poza surfingiem stał się golf. Spotykał się z aktorką Pamelą Anderson (1998-2000), modelką Gisele Bundchen (2005-2006) i aktorką Cameron Diaz (2007). Z nieformalnego związku ma córkę Taylor, która mieszka na Florydzie ze swoją matką.
Kariera.
2012
2011
2010
2009
2008
2007
2006
2005
2004
2003
2002 
2000
1999 
1998 
1997 
1996 
1995 
1994 
1993 
1992 

</doc>
<doc id="717179" url="https://pl.wikipedia.org/wiki?curid=717179" title="Corona civica">
Corona civica

Corona civica – jedno z wojskowych odznaczeń starożytnego Rzymu w postaci wieńca z liści dębowych.
Przyznawano je żołnierzowi, który podczas walki ocalił życie obywatelowi Rzymu. Pierwotnie nadawane przez uratowanego; warunek stanowiło zgładzenie w walce przynajmniej dwóch wrogów, utrzymanie pozycji i nie wycofanie się z boju. W późniejszym czasie odstąpiono od ostatniego warunku. Wieńce wojskowe były kategorią odznaczeń przyznawanych od okresu Republiki.

</doc>
<doc id="717180" url="https://pl.wikipedia.org/wiki?curid=717180" title="Salwator z Horty">
Salwator z Horty

Salwator z Horty, hiszp. "Salvador de Horta Grionesos", kat. "Salvador d'Horta" (ur. grudzień 1520 w Santa Coloma de Farners koło Girony w Katalonii, zm. 18 marca 1567 w Cagliari) – franciszkanin obserwant, święty Kościoła katolickiego.
Salwator urodził się w 1520 r. W 1541 wstąpił do franciszkanów obserwantów w Barcelonie. Jako brat laik pełnił obowiązki kucharza, furtiana, kwestarza. Posiadał wiele charyzmatów, między innymi dar uzdrawiania chorych, za których modlił się kreśląc na czole znak krzyża. Ponieważ do brata Salwatora przynoszono coraz więcej chorych, przenoszono go z klasztoru do klasztoru. Najdłużej przebywał w Horcie i z tym klasztorem związany jest jego przydomek. Licznymi uzdrowieniami zainteresowała się również inkwizycja. Zmarł w 1567 roku.
Kult Salwatora z Horty został zaaprobowany w 1606 roku przez papieża Pawła V i w 1711 ratyfikowany przez Klemensa XI. Kanonizacji dokonał Pius XI w 1938 roku.
Wspomnienie liturgiczne obchodzone jest 18 marca.

</doc>
<doc id="717183" url="https://pl.wikipedia.org/wiki?curid=717183" title="Kiangsi">
Kiangsi



</doc>
<doc id="717187" url="https://pl.wikipedia.org/wiki?curid=717187" title="Yenan">
Yenan



</doc>
<doc id="717192" url="https://pl.wikipedia.org/wiki?curid=717192" title="Hrabstwo Ogle">
Hrabstwo Ogle

Hrabstwo Ogle – hrabstwo w USA, w stanie Illinois, według spisu z 2000 roku liczba ludności wynosiła 51 032. Siedzibą hrabstwa jest Oregon.
Geografia.
Według spisu hrabstwo zajmuje powierzchnię 1977 km², z czego 1965 km² stanowią lądy, a 11 km² (0,58%) stanowią wody. W obrębie hrabstwa położony jest park stanowy White Pines Forest.
Historia.
Hrabstwo zostało utworzone w 1836 roku z hrabstw Jo Daviess oraz La Salle. Zostało nazwane na cześć Josepha Ogle'a.
Demografia.
Według spisu z 2000 roku hrabstwo zamieszkuje 51 032 osób, które tworzą 19 278 gospodarstw domowych oraz 14 169 rodzin. Gęstość zaludnienia wynosi 26 osób/km2. Na terenie hrabstwa jest 20 420 budynków mieszkalnych o częstości występowania wynoszącej 10 budynków/km2. Hrabstwo zamieszkuje 95,35% ludności białej, 0,44% ludności czarnej, 0,24% rdzennych mieszkańców Ameryki, 0,42% Azjatów, 0,04% mieszkańców Pacyfiku, 2,45% ludności innej rasy oraz 1,06% ludności wywodzącej się z dwóch lub więcej ras, 6,01% ludności to Hiszpanie, Latynosi lub inni.
W hrabstwie znajduje się 19 278 gospodarstw domowych, w których 35,50% stanowią dzieci poniżej 18 roku życia mieszkający z rodzicami, 61,30% małżeństwa mieszkające wspólnie, 8,30% stanowią samotne matki oraz 26,50% to osoby nie posiadające rodziny. 22,50% wszystkich gospodarstw domowych składa się z jednej osoby oraz 9,80% zyję samotnie i ma powyżej 65 roku życia. Średnia wielkość gospodarstwa domowego wynosi 2,62 osoby, a rodziny wynosi 3,07 osoby.
Przedział wiekowy populacji hrabstwa kształtuje się następująco: 27,50% osób poniżej 18 roku życia, 7,20% pomiędzy 18 a 24 rokiem życia, 28,80% pomiędzy 25 a 44 rokiem życia, 23,10% pomiędzy 45 a 64 rokiem życia oraz 13,40% osób powyżej 65 roku życia. Średni wiek populacji wynosi 37 lat. Na każde 100 kobiet przypada 98,40 mężczyzn. Na każde 100 kobiet powyżej 18 roku życia przypada 96 mężczyzn.
Średni dochód dla gospodarstwa domowego wynosi 45 448 dolarów, a średni dochód dla rodziny wynosi 53 028 dolarów. Mężczyźni osiągają średni dochód w wysokości 39 862 dolarów, a kobiety 23 854 dolarów. Średni dochód na osobę w hrabstwie wynosi 20 515 dolarów. Około 5,30% rodzin oraz 7,10% ludności żyje poniżej minimum socjalnego, z tego 8,40% poniżej 18 roku życia oraz 5,30% powyżej 65 roku życia.

</doc>
<doc id="717193" url="https://pl.wikipedia.org/wiki?curid=717193" title="Dativus">
Dativus



</doc>
<doc id="717195" url="https://pl.wikipedia.org/wiki?curid=717195" title="Addukt">
Addukt

Addukt – indywiduum chemiczne – połączenie dwóch lub więcej związków chemicznych, na skutek tworzenia się między nimi wiązań wodorowych lub innego rodzaju oddziaływań międzycząsteczkowych.
Typowym przykładem adduktu są hydraty.

</doc>
<doc id="717196" url="https://pl.wikipedia.org/wiki?curid=717196" title="Rezerwat przyrody Łosiowe Błota">
Rezerwat przyrody Łosiowe Błota

Rezerwat przyrody Łosiowe Błota – torfowiskowy rezerwat przyrody położony na terenie gminy Stare Babice, powiat warszawski zachodni, województwo mazowieckie. Znajduje się w Lesie Bemowskim, w obrębie otuliny Kampinoskiego Parku Narodowego.
Charakterystyka.
Na tym terenie, decyzją Ministra Leśnictwa i Przemysłu Drzewnego z 11 sierpnia 1980 r., został utworzony rezerwat o powierzchni 30,67 ha w celu zachowania, charakterystycznych niegdyś dla Kotliny Warszawskiej, zbiorowisk roślinności torfowisk niskich. W 2010 roku skorygowano jego powierzchnię do 31,6389 ha.
Rezerwat składa się z dwóch części – mniejszej i większej, obejmując najładniejsze torfowiska w obrębie lasu. Obie części rezerwatu, oddalone od siebie o 500 metrów, rozdziela wojskowa stacja radarowa. Wokół rezerwatu utworzono otulinę o powierzchni 142,16 ha.
Flora i fauna.
Na terenie rezerwatu przeważają tereny bagienne z domieszką 50-letniego lasu olszowego, gdzieniegdzie z liczną domieszką brzozy brodawkowatej, starsze zarośla łozowe i niewielkie fragmenty monokultury sosnowej, które porastają obrzeża lasu. Tereny bagienne skutkiem obniżania się poziomu wód gruntowych zarastają łozą z domieszką wierzby laurowej, kaliny koralowej, kruszyny i karłowatej olszy. Torfowiska tworzą układ mozaikowy z łąkami wilgotnymi – trzęślicowymi. Głównym zbiorowiskiem roślinnym torfowisk jest zespół dorastającej do jednego metra wysokości turzycy sztywnej, rezydują tu także inne rośliny, m.in.: storczyk plamisty, goździk pyszny, mieczyk dachówkowaty, goryczka wąskolistna i wierzba rokita. Torfowiska tworzą układ mozaikowy z łąkami wilgotnymi - trzęślicowymi. Gdy poziom wody opada, dolinki zarastają roślinami charakterystycznymi dla tych zbiorowisk: trzęślicą modrą, olszewnikiem kminkolistnym oraz atrakcyjnie pachnącymi bylinami ziołoroślowymi. Obrzeża rezerwatu porastają bory sosnowe. 
Znajdują się tu stanowiska rzadkich i chronionych roślin m.in.: goździka pysznego, goryczki wąskolistnej, mieczyka dachówkowatego.
Trudno dostępne podmokłe tereny, naturalne jeziorka torfowe oraz łozowiska stanowią niezwykle atrakcyjne miejsca dla zwierząt. 
Na terenie rezerwatu znajduje się ostoja łosia, który często tu przybywa z Kampinoskiego Parku Narodowego. Spotkać tu też można: dziki, sarny, lisy, wiele gatunków drobnych ssaków charakterystycznych dla niedużych kompleksów leśnych oraz ptaki wodno-błotne.

</doc>
<doc id="717197" url="https://pl.wikipedia.org/wiki?curid=717197" title="Accusativus">
Accusativus



</doc>
<doc id="717199" url="https://pl.wikipedia.org/wiki?curid=717199" title="Neurospora crassa">
Neurospora crassa

Neurospora crassa – gatunek grzybów z rzędu "Sordariales", typ czerwonej pleśni z gromady workowców ("Ascomycota"), tworzącej się głównie na chlebie, występujący również w terenach podmokłych i tropikalnych. Grecka nazwa oznacza "grzyb nerwowy" i odnosi się do charakterystycznego prążkowania strzępek. Pierwsze opublikowane doniesienia o tym gatunku, pochodzą z zarażenia w jednej z francuskich piekarni w 1843 roku.
Systematyka i nazewnictwo.
Pozycja w klasyfikacji według Index Fungorum: "Neurospora, Sordariaceae, Sordariales, Sordariomycetidae, Sordariomycetes, Pezizomycotina, Ascomycota, Fungi".
Takson ten opisali Cornelius Lott Shear i Bernard Ogilvie Dodge w 1927 r. na miąższu trzciny cukrowej.
Znaczenie.
"N. crassa" jest wykorzystywana w biologii jako organizm modelowy. Edward Lawrie Tatum i George Wells Beadle wykorzystali promieniowanie rentgenowskie do mutagenezy "N. crassa" i wykazali, że uzyskane w ten sposób mutacje powodowały zmiany w funkcjonowaniu enzymów zaangażowanych w metabolizm. Na podstawie tych badań sformułowali hipotezę "jeden gen = jeden enzym". W 1958 r. za swoje badania otrzymali Nagrodę Nobla w dziedzinie fizjologii i medycyny.
W 2003 poznano cały genom tego organizmu. Ma on ok. 43 miliony par zasad i zawiera ok. 10000 genów na 7 chromosomach. Realizowany jest projekt badający efekty uszkodzenia po kolei każdego genu tego organizmu.

</doc>
<doc id="717202" url="https://pl.wikipedia.org/wiki?curid=717202" title="Zgoń">
Zgoń

Zgoń (niem. "Zgoin") – dzielnica Orzesza położona na jego południowym krańcu. Ze wszystkich stron otoczona jest lasami.
Nazwa.
Nazwa pochodzi od staropolskiej nazwy „"zgon”" lub „"zgoń" określającej czynność zaganiania ryb do sieci lub ławicę ryb holowaną w sieci przez rybaków. Heinrich Adamy w swoim dziele o nazwach miejscowości na Śląsku wydanym w 1888 r. we Wrocławiu wymienia jako najstarszą zanotowaną nazwę miejscowości "Zgon" podając jej znaczenie „"Fischzugplatz”" czyli po polsku „"Miejsce łowienia ryb”". Pierwotna nazwa została później przez Niemców zgermanizowana na "Zgoin" tracąc swoje pierwotne znaczenie.
Historia.
Jako wieś komorną podległą panom pszczyńskim po raz pierwszy wymienia się Zgoń w XIV w. Obszar Zgonia stanowiła polana leśna, która była miejscem polowań właścicieli. 
W dokumencie sprzedaży księstwa pszczyńskiego wystawionym przez Kazimierza II cieszyńskiego w języku czeskim we Frysztacie w dniu 21 lutego 1517 r. wieś została wymieniona jako "Zgony".
W 1837 r. na żądanie chłopów zgońskich, książę z Pszczyny wybudował w wiosce szkołę z mieszkaniem dla nauczyciela. W 1862 r. postawiono na tym samym miejscu szkołę murowaną, piętrową krytą gontami. Budynek ten został w 1960 r. wyremontowany i służy wiosce do dzisiaj. Idea budowy kościoła narodziła się wśród mieszkańców Zgonia, chodzących w tym czasie na nabożeństwa do Woszczyc. Dopiero w 1934 r. kuria katowicka odłączyła Zgoń od Woszczyc. Mieszkańcy wioski pozostawili wtedy obszerną kaplicę. W 1935 r. gmina utworzyła komitet budowy kościoła, by ze zbiórek pieniężnych rozpocząć budowę. Kościół pod wezwaniem św. Antoniego postawiono i poświęcono w 1937 r. Ostatecznie ukończono kościół po wojnie, a samodzielną parafią Zgoń stała się w 1957 r.
W 1921 r. podczas plebiscytu zdecydowanie zwyciężyła opcja propolska - głosowały na nią 404 osoby, natomiast za Niemcami tylko 17.
3 września 1939 żołnierze Wehrmachtu zamordowali 8 Polaków (w tym 2 kobiety i dziecko). Ofiary zostały pochowane we wspólnej mogile.
W Zgoniu działa Ochotnicza Straż Pożarna.

</doc>
<doc id="717203" url="https://pl.wikipedia.org/wiki?curid=717203" title="Instrumentalis">
Instrumentalis



</doc>
<doc id="717211" url="https://pl.wikipedia.org/wiki?curid=717211" title="Locativus">
Locativus



</doc>
<doc id="717218" url="https://pl.wikipedia.org/wiki?curid=717218" title="Vocativus">
Vocativus



</doc>
<doc id="717227" url="https://pl.wikipedia.org/wiki?curid=717227" title="Taj Burrow">
Taj Burrow

Taj Burrow (ur. 2 czerwca 1978 w Busselton) to australijski surfer. 
Zaczął surfować mając zaledwie siedem lat. Później wygrał wiele zawodów i stał się rozpoznawalny na całym świecie. Został profesjonalistą w 1998, jednak nigdy nie zdobył tytułu mistrza świata. Taj aktualnie mieszka w Douarnenez, we Francji. Napisał książkę "Taj Burrow's Guide to Hot Surfing", która na całym świecie została sprzedana w 30000 egzemplarzy.

</doc>
<doc id="717228" url="https://pl.wikipedia.org/wiki?curid=717228" title="Podciąg (matematyka)">
Podciąg (matematyka)

Podciąg – ciąg powstały poprzez wybranie pewnej liczby (być może nieskończonej) wyrazów ciągu wyjściowego. Odpowiednikiem podciągów dla ciągów uogólnionych są "subtelniejsze ciągi uogólnione".
Ważnym twierdzeniem dotyczącym podciągów jest twierdzenie Bolzana-Weierstrassa, którego konsekwencją jest (ciągowa) zwartość ograniczonych i domkniętych podzbiorów prostej rzeczywistej.
Definicja.
Niech formula_1 będzie ciągiem elementów zbioru formula_2 oraz niech formula_3 będzie silnie rosnącym ciągiem w zbiorze indeksowym formula_4 (będącym dowolnym podzbiorem liczb naturalnych, zwykle przyjmuje się, że formula_4 zawiera kolejne liczby naturalne). Wówczas ciąg formula_6 nazywa się podciągiem ciągu formula_7
Przykład.
Ciąg formula_8 jest podciągiem formula_9

</doc>
<doc id="717233" url="https://pl.wikipedia.org/wiki?curid=717233" title="Thompson (Kanada)">
Thompson (Kanada)



</doc>
<doc id="717234" url="https://pl.wikipedia.org/wiki?curid=717234" title="Beyond Good and Evil">
Beyond Good and Evil



</doc>
<doc id="717235" url="https://pl.wikipedia.org/wiki?curid=717235" title="Eiffel 65">
Eiffel 65

Eiffel 65 – włoski zespół grający muzykę elektroniczną i eurodance, założony w 1998 roku.
Historia.
Początki.
Randone, Ponte i Lobina poznali się w Bliss Corporation, które zostało założone w 1992 przez Massima Gabuttiego. Nazwa zespołu "Eiffel" została wybrana losowo przez program komputerowy, natomiast liczba 65 znalazła się przypadkowo na ich demie – był to fragment numeru telefonu.
1996-2005.
Eiffel 65 stało się popularne poprzez ich międzynarodowe hity „Blue (Da Ba Dee)” oraz „Move Your Body”. Obie piosenki znalazły się na ich debiutanckim albumie „Europop”, który został wydany 22 listopada 1999.
Zespół odniósł wielki sukces w Europie, Stanach Zjednoczonych, Kanadzie oraz Australii. Europop znalazł się w pierwszej piątce Billboard 200 i na Billboard Kanadyjskich Albumów. „Blue (Da Ba Dee)” trafiło na 6. miejsce Billboard Hot 100, 1 miejsce w Wielkiej Brytanii i Niemczech, oraz 3 we Włoszech. Ich drugi album, „Contact!”, został wydany 24 lipca 2001, z „80's Stars” na 9. miejscu we Włoszech. W 2003 wydali album „Eiffel 65”.
Eiffel 65 również remiksowało piosenki innych artystów, takie jak „The Bad Touch” autorstwa Bloodhound Gang, hit Neka „La vita è” i „Reach” autorstwa S Club 7 a na początku 2005 remix „L'ultimo testimone” autorstwa Yo Yo Mundi.
Bloom 06.
W marcu 2005, DJ zespołu, Gabry Ponte odszedł, aby skupić się na jego karierze solowej. 16 maja 2005, pozostali członkowie - Maurizio Lobina oraz Jeffrey Jey zadecydowali odejść od Bliss Corporation, aby otworzyć własną wytwórnię płytową. Jako iż nazwa „Eiffel 65” była własnością Bliss Corporation, duet zadecydował kontynuować działalność pod nową nazwą, Bloom 06.
Długo oczekiwany czwarty album, pod tytułem „Crash Test”, został ukończony tuż przed odejściem Maury'ego i Jeffreya z Bliss Corporation. Został przemianowany na „Crash Test 01” i został wydany 13 października 2006 przez Bloom 06. Album zawiera teksty w języku angielskim oraz włoskim.
Powrót zespołu.
Bliss Corporation potwierdziło, że nowy skład Eiffel 65 zadebiutuje latem 2007 roku, jakkolwiek debiut został przełożony. W 2009, Bliss Corporation zaczęło promować pracę starszych zespołów, poprzez tworzenie teledysków z napisami oraz wypuszczając „niewidziane” nagrania Eiffel 65. W czerwcu 2010, Bloom 06 poinformowało, że Eiffel 65 wróci, aby tworzyć muzykę oraz koncertować. W wywiadzie z kwietnia 2012, Jeffrey Jey powiedział o postępie w tworzeniu nowego albumu:
W międzyczasie koncertowali po Europie z „New Planet Tour”, show multimedialne na szerokim ekranie, oraz na koniec 2012 ogłosili mini tour w Australii na ich stronie. Obecnie zespół głównie koncertuje we Włoszech oraz okazjonalnie po reszcie Europy oraz Świata.
2 kwietnia 2016 wyszedł nowy singiel Eiffel 65 - „Panico” na kanale Bliss Corporation na YouTube. „Panico” oraz angielska wersja „Critical” zostały oficjalnie wydany na iTunes 1 czerwca 2016, jakkolwiek data wydania ich czwartego albumu jest wciąż nieznana.
Zorotl.
Zorotlekuykauo Sushik IV "Zorotl" to postać stworzona przez Bliss Corporation i przedstawiona w teledyskach „Blue (Da Ba Dee)”, „Move Your Body” oraz „Lucky (In My Life)”. Zorotl miał być złośliwą postacią, ale został zaprojektowany w taki sposób, że członkowie Eiffel 65 film postanowił przedstawić go jako miłego, zmieniając scenariusz i dając mu szczęśliwe zakończenie. W 2000, Bliss Corporation stworzyło teledysk dla niewypuszczonej piosenki „I wanna Be”. W oryginale Teledysk wyglądał jak rozszerzona wersja singla „Too Much of Heaven”. Piosenka została uznana za autorstwa Zorotla, nawet jeśli była nagrana przez członków Eiffel 65, więc Zorotl jest uznany za wirtualny zespół.

</doc>
<doc id="717236" url="https://pl.wikipedia.org/wiki?curid=717236" title="Czerniak (nowotwór)">
Czerniak (nowotwór)

Czerniak, zwany też czerniakiem złośliwym (łac. "melanoma malignum") – nowotwór złośliwy skóry, błon śluzowych lub błony naczyniowej oka wywodzący się z melanocytów. Stanowi od 5% do 7% nowotworów złośliwych skóry człowieka. Corocznie jest rozpoznawane około 130 000 przypadków tej choroby, większość u osób rasy białej. Zapadalność na świecie wykazuje znaczną zależność geograficzną. Czerniak przed 40. rokiem życia jest rzadki, szczyt zachorowań przypada na siódmą i ósmą dekadę życia.
Najczęściej pojawia się na skórze niezmienionej, choć może powstać w obrębie znamion barwnikowych. Podejrzenie czerniaka budzi pojawienie się nowej zmiany przypominającej atypowe znamię lub zmiana wcześniej istniejącego znamienia barwnikowego. Do głównych objawów czerniaka należą: asymetryczne zabarwienie, kształt i powierzchnia zmiany, uniesienie się zmiany ponad otaczającą skórę, nieregularne ograniczenie zmiany, a także duży jej wymiar. Również świąd, ból, krwawienie i owrzodzenie w obrębie znamienia lub nowej zmiany skórnej budzą podejrzenie złośliwego charakteru zmiany.
Głównymi czynnikami ryzyka są ekspozycja na promieniowanie ultrafioletowe pochodzące z promieniowania słonecznego lub sztucznych źródeł i indywidualna podatność na nowotwór, przede wszystkim przez zwiększone ryzyko genetyczne. Intensywna, przerywana ekspozycja na promieniowanie ultrafioletowe prowadząca do oparzenia słonecznego, szczególnie w okresie dzieciństwa, wiąże się z większym ryzykiem zachorowania niż wieloletnia regularna ekspozycja. Nowotwór częściej występuje u kobiet niż u mężczyzn. Rozpoznanie kliniczne jest stawiane na podstawie badania dermatoskopowego, a pozostałe badania pełnią rolę jedynie pomocniczą.
Podejrzana zmiana jest wycinana z niewielkim marginesem zdrowych tkanek, a próbka jest badana histopatologicznie. Badanie to umożliwia ostateczne rozpoznanie choroby oraz ocenę wielu czynników o charakterze rokowniczym. Podstawową metodą leczenia czerniaka jest radykalne wycięcie guza z odpowiednio szerokim marginesem zdrowych tkanek. Często jest konieczna biopsja węzła wartowniczego lub rozszerzenie zabiegu o wycięcie lokalnych węzłów chłonnych. W przypadku choroby nieoperacyjnej lub obecności przerzutów odległych stosuje się leczenie ogólnoustrojowe oparte na nowoczesnych lekach celowanych, dobieranych indywidualnie dla każdego chorego w oparciu o bieżące mutacje i obraz kliniczny choroby. Wykorzystywanych jest kilka grup leków celowanych: inhibitory BRAF (wemurafenib, dabrafenib), inhibitory MEK (trametynib), przeciwciała anty-CTLA-4 (ipilimumab), przeciwciała anty-PD-1 (pembrolizumab, niwolumab) i inhibitory c-KIT (imatynib). W leczeniu stosuje się również klasyczną immunoterapię opartą o interferon α i IL-2. Klasyczna chemioterapia jest stosowana u chorych nieodpowiadających na leki celowane i immunoterapię. Zapobieganie polega na unikaniu nadmiernego wystawienia się na działanie promieniowania słonecznego.
Objawy.
W postaci wczesnej czerniak jest płaską, niesymetryczną zmianą o nieregularnych, poszarpanych granicach ze zdrową skórą i nieregularnym zabarwieniu. W późniejszym stadium nowotwór ulega uniesieniu ponad otaczającą skórę. Mogą pojawić się owrzodzenie i krwawienie ze zmiany. Pierwszymi objawami choroby nowotworowej mogą być powiększenie węzłów chłonnych lub objawy związane z przerzutami.
Czerniak w większości przypadków powstaje na skórze niezmienionej ("de novo") bez poprzedzających go znamion barwnikowych (tzw. „pieprzyki”), może również pojawić się w obrębie łagodnych znamion barwnikowych, szczególnie znamion dysplastycznych. Podejrzenie czerniaka mogą nasuwać nowe zmiany skórne przypominające nietypowe znamiona oraz zmiany wcześniej występujących znamion barwnikowych, szczególnie zgrubienie tych zmian, zmiana ich kształtu i granic, zmiana zabarwienia, a także pojawienie się swędzenia, bólu, krwawienia lub owrzodzenia.
Tradycyjnie objawy kliniczne grupuje się w system ABCD(E):
Większość znamion barwnikowych jest łagodna i niegroźna. Roczne ryzyko przemiany złośliwej jest niskie i wynosi dla pojedynczej zmiany 1:200 000. Łagodne znamię barwnikowe jest jednolite pod względem zabarwienia, koloru brązowego lub czarnego, jest ostro odgraniczone od normalnej skóry, owalnego lub okrągłego kształtu, o wielkości nieprzekraczającej 5 mm. Oceny lekarskiej za pomocą dermatoskopu wymagają znamiona zmieniające swój wygląd oraz znamiona nietypowe i wrodzone.
Czerniakowi bardzo rzadko mogą towarzyszyć niecharakterystyczne zespoły paraneoplastyczne:
Czynniki ryzyka.
Do czynników sprzyjających wystąpieniu czerniaka należą:
Ekspozycja na promieniowanie ultrafioletowe.
Ekspozycja na działanie promieniowania ultrafioletowego jest uważana za główny środowiskowy czynnik ryzyka wystąpienia czerniaka. Największe ryzyko niesie promieniowanie o zakresie długości fali 280–320 nm zaliczane do UV-B. Ryzyko jest w różny sposób związane z rodzajem ekspozycji na promieniowanie ultrafioletowe, a stopień ryzyka zależy od dawki, długości ekspozycji (narażenie przerywane i przewlekłe) i wieku w czasie ekspozycji.
Największe zagrożenie czerniakiem niosą krótkie, przerywane epizody narażenia na naturalne lub sztuczne promieniowanie ultrafioletowe, szczególnie w dzieciństwie, wielokrotne oparzenia słoneczne oraz wysokie regularne narażenie na słońce przez całe życie.
Przerywana intensywna ekspozycja na światło słoneczne i promieniowanie ultrafioletowe skutkuje większym ryzykiem zachorowania niż regularne narażenie w życiu dorosłym. Wykazano, że imigranci z obszarów o dużej ekspozycji na promieniowanie ultrafioletowe i o jasnej karnacji do obszarów o niskim narażeniu wciąż mają podwyższone życiowe ryzyko czerniaka. Uważa się, że unikanie nadmiernego narażenia na słońce w dzieciństwie ma większy wpływ na ryzyko zachorowania niż unikanie go w dorosłości. Ekspozycja w życiu dorosłym ma mniejsze znaczenie, jednak również w pewnym stopniu wpływa na zwiększone ryzyko czerniaka. Badania wskazują, że imigranci z obszarów o niskim ryzyku zachorowania na czerniaka osiedlający się w regionach o wysokim ryzyku wykazują wyższą częstość zachorowania niż mieszkańcy obszarów, z których pochodzą. Sugeruje to nakładanie się ryzyka związanego z ekspozycją w dzieciństwie z ekspozycją w wieku dorosłym i wzrost ryzyka zachorowania. W regionach o niskiej zapadalności na czerniaka większe ryzyko zachorowania jest związane z przerywaną ekspozycją i oparzeniami słonecznymi niż regularnym wystawieniem na działanie promieniowania ultrafioletowego. Przewlekły wzór ekspozycji jest bardziej związany z regionami o wysokim ciągłym narażeniu na promieniowanie ultrafioletowe.
Stosowanie sztucznych źródeł promieniowania ultrafioletowego, takich jak solaria i lampy opalające, zwiększa względne ryzyko czerniaka. Młody wiek początku korzystania z solarium jest silnie związany ze zwiększonym ryzykiem zachorowania.
Znamiona barwnikowe i znamiona dysplastyczne.
Do czynników ryzyka zachorowania na czerniaka należy duża ilość znamion barwnikowych (melanocytowych), znamiona dysplastyczne oraz duże (&gt; 20 cm średnicy) znamiona wrodzone (tzw. znamiona kąpielowe).
Większość znamion barwnikowych jest łagodna i niegroźna. Roczne ryzyko przemiany złośliwej jest niewielkie i dla pojedynczej zmiany wynosi 1:200 000. Łagodne znamię barwnikowe jest jednolite pod względem zabarwienia, jest koloru brązowego lub czarnego, ostro odgraniczone od normalnej skóry, owalnego lub okrągłego kształtu, o wielkości nieprzekraczającej 5 mm. Oceny lekarskiej za pomocą dermatoskopu wymagają znamiona zmieniające swój wygląd bądź znamiona nietypowe i wrodzone.
Wykazano, że wysoka liczba znamion barwinkowych jest czynnikiem ryzyka czerniaka. Wysoką liczbę znamion barwnikowych często definiuje się przez obliczenie liczby znamion na plecach, których ilość przekracza 40. 40% czerniaków rozwija się w obrębie lub sąsiedztwie znamion barwnikowych. Na ryzyko związane z dużą liczbą łagodnych znamion barwnikowych wpływa ekspozycja na promieniowanie ultrafioletowe (w tym światło słoneczne) i osobnicza predyspozycja do rozwoju tego nowotworu. Podwyższone ryzyko nowotworu prawdopodobnie wynika z losowych zmian genetycznych w obrębie melanocytów tworzących znamiona, które ostatecznie doprowadzają do rozwoju nowotworu złośliwego. Ryzyko powstania czerniaka jest jednak bardzo małe w porównaniu do ogromnej liczby łagodnych znamion barwnikowych w populacji. Nie ma uzasadnienia dla wycinania łagodnych znamion barwnikowych bez klinicznych cech dysplazji.
Znamię dysplastyczne jest to wariant łagodnego znamienia barwnikowego z atypią cytologiczną i architektoniczną (histopatologiczną). Klinicznie znamię dysplastyczne cechuje się nieregularną granicą, asymetrią, nierównomiernym zabarwieniem o różnym odcieniu brązu z elementami z odcieniami barwy różowej zwykle w obrębie obręczy zmiany i wielkości przekraczającej 5 mm. Do rozpoznania konieczna jest obecność płaskich elementów w znamieniu i stwierdzenie wielkości powyżej 5 mm. Znamiona dysplastyczne występują dość powszechnie: u około 2–8% populacji.
Obecność znamion dysplastycznych zwiększa ryzyko zachorowania, jednak zdecydowana większość takich zmian nie ulega progresji do czerniaka. Ryzyko rozwoju czerniaka na bazie znamiona dysplastycznego wynosi 1:3000 na rok. Ich obecność jest przede wszystkim ważnym markerem podwyższonego ryzyka zachorowania. Na faktyczne ryzyko wpływają inne czynniki ryzyka, głównie ekspozycja na promieniowanie ultrafioletowe. Sama obecność znamion dysplastycznych nie jest uważana za prekursora wysokiego ryzyka czerniaka, a raczej za marker wskazujący na indywidualnie podwyższone ryzyko czerniaka.
Zespół znamion dysplastycznych (zespół znamion atypowych, rodzinny zespół znamion atypowych i czerniaka, ang. "familial atypical multiple mole melanoma syndrome", FAMMMS) jest to zespół predyspozycji do występowania znacznej liczby atypowych znamion i znacznie zwiększonego ryzyka rozwoju czerniaka skóry.
Zespół występuje sporadycznie lub występuje rodzinnie dziedziczony autosomalnie dominująco ze zmienną ekspresją i penetracją. U połowy rodzin z tym zespołem wykryto mutację genu CDKN2A kodującego p16, który pełni rolę genu supresorowego.
Klinicznie zespół objawia się liczbą łagodnych znamion barwnikowych przekraczającą sto, obecnością wielu znamion dysplastycznych i znacznie zwiększonym ryzykiem wystąpienia czerniaka. Znamiona występują w nietypowych lokalizacjach, w tym w obszarach nieeksponowanych na działanie słońca. Najczęściej pojawiają się w okresie dojrzewania, ale również mogą powstawać u dzieci i dorosłych. Nie ma ogólnie przyjętych kryteriów rozpoznania FAMMMS.
Ryzyko zachorowania na czerniaka u chorych bez występowania czerniaka w rodzinie jest 2–28-krotnie zwiększone i 150-krotnie zwiększone u chorych, u których występował czerniak w rodzinie. Szacuje się, że prawdopodobieństwo zachorowania na czerniaka do 80. roku życia wynosi 60–80%. Rak trzustki jest drugim najczęściej występującym nowotworem w tym zespole, a ryzyko zachorowania 13–22-krotnie większe niż ryzyko populacyjne. Szacuje się, że ryzyko zachorowania na raka trzustki do 75. roku życia wynosi około 20%. Istnieją doniesienia o innych nowotworach współwystępujących z zespołem, ale ich korelacja z zespołem znamion dysplastycznych nie jest oczywista.
Czynniki genetyczne.
Występowanie czerniaka w rodzinie znacząco zwiększa ryzyko zachorowania. Stwierdzono, że występowanie czerniaka u krewnych pierwszego stopnia 2–3-krotnie zwiększa ryzyko zachorowania. W około 10% przypadków czerniaka jest stwierdzane jego rodzinne występowanie, które jest związane z genetyczną predyspozycją na ten nowotwór.
Największą rolę pełnią gen CDKN2A (p16) zlokalizowany na chromosomie 9p21 oraz gen CDK4 zlokalizowany na chromosomie 12q14.
Do genów wysokiego ryzyka zalicza się CDKN2A, CDKN2B i CDK4.
Mutacja CDKN2A jest stwierdzana w 25% przypadków rodzinnego występowania czerniaka. Gen CDKN2A koduje białko p16 biorące udział w regulacji cyklu komórkowego i pełniące rolę antyonkogenu. Białko p16 jest inhibitorem kinaz zależnych od cyklin i działa poprzez związanie z CDK4. Mutacja CDKN2A niesie 30% ryzyko zachorowania do 80 roku życia.
Gen CDKN2B leży w pobliżu CDKN2A i wykazuje podobny mechanizm działania.
Gen MC1R koduje receptor dla melanotropiny (MSH) uczestniczący w wytwarzaniu melaniny przez melanocyty. Jeden z wariantów tego genu jest związany z rudym kolorem włosów, jasnym fenotypem skóry i piegami, które są z kolei cechami związanymi ze zwiększonym ryzykiem czerniaka. Kilka badań wskazuje na zwiększone ryzyko czerniaka w niektórych wariantach tego genu, a największe ryzyko stwierdzono w wariancie Asp294His.
Innymi zidentyfikowanymi genami niskiego ryzyka są geny związane z naprawą DNA, w tym rodzina genów XP ("xeroderma pigmentosum": XPC i XPD) i BRCA2. Również polimorfizm genu receptora witaminy D może być związany ze zwiększonym ryzykiem zachorowania.
Fenotyp skóry.
Fenotyp jest niezależnym czynnikiem ryzyka zachorowania. Osoby z jasnym kolorem skóry, włosów, oczu i obecnością piegów mają zwiększone ryzyko zachorowania na czerniaka.
Status socjoekonomiczny.
Czerniak jest częstszy w grupach o wyższym statusie socjoekonomicznym. Prawdopodobnie jest to związane z większą szansą rekreacyjnego opalania się, np. podczas uprawiania sportu i w miesiącach zimowych.
Immunosupresja.
Immunosupresja zwiększa ryzyko czerniaka. Chorzy, którzy otrzymali przeszczep narządu, mają ośmiokrotnie zwiększone ryzyko zachorowania na czerniaka.
Zapobieganie.
Ochrona przed słońcem.
Filtry przeciwsłoneczne chronią przed rakiem kolczystokomórkowym, jednak ich wpływ na ochronę przed rakiem podstawnokomórkowym i czerniakiem jest niejasny, mimo skutecznej ochrony przeciwsłonecznej (zapobieganiu oparzeniom słonecznym). Ponadto stosowanie filtrów przeciwsłonecznych może prowadzić do przedłużonej ekspozycji na słońce i paradoksalnie zwiększyć ryzyko zachorowania.
Niektóre badania wskazują, że ochrona za pomocą filtrów przeciwsłonecznych zmniejsza ilość powstających znamion barwnikowych, jednak nie ma dowodów na zapobieganie czerniakowi. Z drugiej strony obecne filtry przeciwsłoneczne oferują czterokrotnie większą ochronę przeciwsłoneczną niż te dostępne dziesięć lat temu, co teoretycznie może zwiększyć skuteczność ochrony przed czerniakiem.
Mimo niepełnych dowodów zaleca się stosować filtry przeciwsłoneczne ze wskaźnikiem ochrony przeciwsłonecznej przynajmniej 15. Zaleca się również unikanie ekspozycji na działanie najsilniejszego promieniowania słonecznego, należy zakrywać głowę przed słońcem i chronić oczy za pomocą okularów przeciwsłonecznych oraz unikać sztucznych źródeł promieniowania ultrafioletowego, w tym solariów i lamp opalających.
Edukacja i samobadanie.
Istotnym elementem profilaktyki jest edukacja społeczeństwa w ramach profilaktyki pierwotnej, szczególnie osób młodych, o potencjalnych czynnikach zwiększających ryzyko zachorowania i sposobach im przeciwdziałania. Kolejnym elementem zapobiegania jest profilaktyka wtórna, czyli wczesne wykrywanie zmian. Popularyzacja wiedzy o czerniaku i popularyzacja samobadania skóry może pomóc zredukować śmiertelność z jego powodu. Niemal 80% chorych z czerniakiem szerzącym się powierzchownie i 70% z czerniakiem guzkowym zauważyło zmianę wyglądu znamiona barwnikowego. Jednocześnie stwierdzono duże opóźnienie pomiędzy stwierdzeniem przekształcania się zmiany a poszukiwaniem porady lekarskiej, co sprzyja późniejszemu rozpoznaniu bardziej zaawansowanej i gorzej rokującej choroby.
Badania przesiewowe.
Badania przesiewowe koncentrują się na zbadaniu całej populacji lub części populacji w ramach wybranych kryteriów włączenia do badania, w celu wczesnego wykrycia nowotworu i redukcji śmiertelności z jego powodu, co jest podstawowym celem tych badań. Obecnie nie ma wystarczających dowodów, by przeprowadzać ogólnopopulacyjne badania przesiewowe w kierunku nowotworów złośliwych skóry. Nie wykazano, by badania przesiewowe zmniejszały śmiertelność z powodu nowotworów skóry, w tym czerniaka.
Populacyjne badania przesiewowe były rozważane w Australii, w kraju o jednej z najwyższych zapadalności na czerniaka na świecie. Pilotażowe badanie przeprowadzone na części obszaru kraju cieszyło się bardzo dużą popularnością, jednak zrezygnowano z niego ze względu na jego wysoki koszt.
Szczepienia.
Niektóre szczepienia przeciwko chorobom zakaźnym w dzieciństwie wykazują działanie ochronne przed czerniakiem. Szczepionka BCG przeciw gruźlicy oraz szczepionka przeciw ospie prawdziwej znacząco redukują ryzyko powstania czerniaka. Wzrost ryzyka zachorowania na czerniaka w niektórych krajach jest związany z rezygnacją ze szczepienia przeciw gruźlicy. Część autorów uważa nieszczepienie przeciw gruźlicy za czynnik ryzyka rozwoju czerniaka.
Epidemiologia.
Czerniak stanowi 1% nowotworów złośliwych i 5–7% nowotworów skóry u człowieka. Na świecie pod względem zapadalności stanowi szesnasty najczęściej rozpoznawany nowotwór złośliwy u mężczyzn i piętnasty nowotwór złośliwy u kobiet. Co roku na świecie diagnozuje się 132 000 przypadków czerniaka. Zachorowalność na czerniaka systematycznie wzrasta, obserwuje się coroczny wzrost zapadalności na ten nowotwór o 3–7%. Częściowo jest to związane z większą wykrywalnością i świadomością społeczną, ale również w związku ze zwiększoną ekspozycją na naturalne i sztuczne promieniowanie ultrafioletowe.
Częstość występowania choroby znacząco różni się pod względem geograficznym. Czerniak w 80% przypadków dotyczy białej populacji Europy, Ameryki Północnej i Australii. Średnia zapadalność na świecie wynosi 4–12 na 100 000. Najwyższą zapadalność obserwuje się w Australii (39/100 000), Nowej Zelandii (34/100 000), Stanach Zjednoczonych (17/100 000) i Skandynawii (12–15/100 000). W pozostałych krajach europejskich obserwuje się niższą zapadalność (4–10/100 000). W Afryce, Azji, Ameryce Południowej i Oceanii wśród populacji niebiałej obserwuje się niską zapadalność (3/100 000).
Polska należy do krajów o niskiej częstości zachorowania na czerniaka. Szacuje się, że w 2013 roku na czerniaka skóry zachorowało w Polsce 1400 mężczyzn i 1500 kobiet. Zapadalność na czerniaka wynosi 4,5/100 000 u mężczyzn i 4,2/100 000 u kobiet. Obserwuje się systematyczny wzrost zapadalności wynoszący 2,6% dla mężczyzn i 4,4% dla kobiet.
Czerniak przed 40. rokiem życia jest rzadki. Od 40. roku życia częstość zachorowania systematycznie rośnie i osiąga szczyt w siódmej i ósmej dekadzie życia. Rozkład płci chorych jest różny w różnych populacjach. W populacjach o słabszym nasłonecznieniu częściej chorują kobiety. W obszarach o dużej częstości występowania czerniaka istnieje tylko niewielka przewaga częstości zachorowania wśród kobiet lub zapadalność jest porównywalna pomiędzy płciami. Istnieją różnice szczytu wieku zachorowania pomiędzy różnymi lokalizacjami anatomicznymi. Czerniak w obrębie tułowia osiąga szczyt zapadalności w piątej i szóstej dekadzie życia, a w obrębie głowy i szyi w ósmej dekadzie.
Histopatologia.
W klasyfikacji WHO do złośliwych nowotworów melanocytowych należą:
Największe znaczenie kliniczne mają cztery typy czerniaka: czerniak szerzący się powierzchownie (ang. "superficial spreading melanoma"), czerniak guzkowy (ang. "nodular melanoma"), czerniak z plamy soczewicowatej (ang. "lentigo maligna melanoma") i czerniak podpaznokciowo-kończynowy (dawniej postać akralna wywodząca się ze złośliwej plamy soczewicowatej – "acral lentiginous melanoma").
80% wszystkich czerniaków u ludzi stanowią czerniak szerzący się powierzchownie i czerniak guzkowy.
Czerniak szerzący się powierzchownie.
Jest to najczęstszy podtyp czerniaka stanowiący około 70% wszystkich przypadków tego nowotworu. Charakteryzuje się promienistym i powierzchownym rozprzestrzenianiem się guza początkowo w naskórku, a w późniejszym etapie w warstwie brodawkowej i siateczkowej skóry właściwej. Czerniak szerzący się powierzchownie może pojawiać się w dowolnej lokalizacji, szczególnie w miejscach wystawionych na intensywną, przerywaną ekspozycję na promieniowanie ultrafioletowe. U kobiet zwykle występuje na kończynach, a u mężczyzn w obrębie tułowia.
Makroskopowo jest płaską lub płasko-wyniosłą zmianą z typową asymetrią jej budowy. Zmiana zwykle jest ostro ograniczona, a granica zmiany jest nieregularna, pokarbowana, może przypominać mapę. Rzadziej granica jest nieostra. Wykwit jest nierównomiernie zabarwiony, przybiera kolor od ciemnobrązowego do ciemnoczarnego. Szare i białe obszary wskazują na regresję. Czerwone obszary odpowiadają zapaleniu lub wzmożonemu unaczynieniu guza. Możliwe jest występowanie bezbarwnych zmian, które przypominają chorobę Bowena lub Pageta.
W bardziej zaawansowanych stadiach czerniak szerzący się powierzchownie może osiągać znaczną średnicę i zmienia wzór wzrostu z horyzontalnego na pionowy, co klinicznie ujawnia się jako uniesienie zmiany. Powstają guzki łatwo ulegające erozji, owrzodzeniu i krwawiące. Możliwa jest obecność zmian satelitarnych.
Mikroskopowo czerniak szerzący się powierzchownie początkowo rozprzestrzenia się horyzontalnie (pagetoidalnie), głównie w naskórku powyżej połączenia skórno-naskórkowego, gdzie obecne są atypowe melanocyty. Nowotwór w późniejszym etapie wzrostu poziomego w wyniku nacieku również jest obecny w skórze właściwej w warstwie brodawkowatej i siateczkowatej. W czasie wzrostu poziomego w naskórku czerniak nie daje przerzutów i nie wykazuje oznak angiogenezy. Następnie dochodzi do wzrostu pionowego guza i nowotwór wrasta w głębsze warstwy skóry i zajmuje warstwy brodawkowatą i siateczkowatą.
Atypowe melanocyty są większe, mogą być wielokątnego lub owalnego kształtu, komórki zawierają obfitą ilość cytoplazmy, jądra posiadają nieregularnie grudkowaną chromatynę i cienką błonę jądrową. Melanocyty występują pojedynczo lub w gniazdach. Dystrybucja i kształt gniazd jest nieregularny, gniazda charakterystyczne dla czerniaka są duże i mają słabe odgraniczenie. Gniazda mogą ulegać zlewaniu. W czerniaku "in situ" reakcja zapalna jest mało nasilona lub nieobecna. Widać liczne mitozy, figury mitotyczne mogą nie występować.
W fazie pionowego wzrostu występują obszerne i bardzo nieregularne gniazda atypowych melanocytów, które mogą znajdować się w znacznej odległości od siebie albo łączyć się. Warstwa naskórka jest nierównomiernie scieńczała, dochodzi do zajęcia przydatków skóry. Komórki tracą cechy dojrzewania. Mogą być obecne komórki, które uległy martwicy. Obecny bywa naciek limfocytów.
Czerniak może ulegać częściowej lub (znacznie rzadziej) całkowitej regresji, co może być powodem trudności diagnostycznych ze znalezieniem guza pierwotnego. W części guza, która uległa regresji, ilość melanocytów jest znacznie zmniejszona w stosunku do pozostałej części zmiany. Dochodzi do zwłóknienia w warstwie brodawkowej, proliferacji naczyń i ich poszerzenia oraz różnego stopnia nacieku limfocytów i melanofagów.
Czerniak guzkowy.
Jest to drugi co do częstości podtyp czerniaka, stanowi około 10–15% wszystkich przypadków czerniaka. Charakteryzuje się pionowym wzorcem wzrostu. Czerniak guzkowy może występować w dowolnym miejscu, w porównaniu do czerniaka szerzącego się powierzchownie częściej występuje na tułowiu, głowie, szyi i kończynach dolnych. Klinicznie jest szybko rosnącym guzem. Czerniak guzkowy najczęściej powstaje "de novo", a znacznie rzadziej w istniejącym wcześniej znamieniu. Nowotwór ten statystycznie częściej niż czerniak szerzący się powierzchownie dotyka osoby starsze.
Makroskopowo przedstawia się jako szybko rosnąca grudka lub blaszka. Zmiana bywa polipowata, a rzadko nawet uszypułowa. Guz jest symetryczny i dobrze odgraniczony, o gładkiej powierzchni. Zmiana cechuje się kolorem czarnym lub niebieskim, możliwa jest postać amelanocytowa, która przybiera kolor różowoczerwony. Rozmieszczenie barwnika często nie jest symetryczne, choć bywa regularne. Często jest obecne owrzodzenie guza.
Mikroskopowo jest podobny do czerniaka szerzącego się powierzchownie, jednak nie obserwuje się horyzontalnego śródnaskórkowego rozprzestrzeniania się. Komórki nowotworowe znajdują się w skórze właściwej, komponenta naskórkowa jest zależna od obecności czerniaka w skórze właściwej i nie istnieje samodzielnie. Pokrywający naskórek jest scieńczały, zamazany lub owrzodziały. Guz jest zbudowany z masywnych gniazd melanocytów. Wyróżnia się typy o komórkach przypominających komórki nabłonkowe, typ o komórkach wrzecionowatych i typ mieszany. Melanocyty zwykle są pleomorficzne i często stwierdza się kilka typów komórek. Mitozy są liczne, często obecna jest martwica atypowych melanocytów.
Czerniak z plamy soczewicowatej.
Czerniak z plamy soczewicowatej stanowi około 5% przypadków czerniaka. Złośliwa plama soczewicowata jest uważana za czerniaka "in situ", a czerniak z plamy soczewicowatej za jego inwazyjną formę. Czerniak z plamy soczewicowatej występuje u osób starszych. W przeciwieństwie do pozostałych form czerniaka etiologicznie wiąże się ze skumulowanym przewlekłym narażeniem na światło słoneczne i występujące w nim promieniowanie ultrafioletowe, co bardziej przypomina nieczerniakowe nowotwory skóry. Występuje na skórze uszkodzonej przez słońce, często jest poprzedzony wieloletnim występowaniem plamy soczewicowatej. Zwykle występuje w obrębie głowy i szyi, w pozostałych lokalizacjach obserwuje się go rzadziej. Czerniak rozwija się po dłuższym, wieloletnim, przewlekłym przebiegu, przekraczającym 20 lat.
Makroskopowo są to obszerne, asymetryczne, płaskie zmiany o nieregularnej pigmentacji i słabym odgraniczeniu. Wraz ze wzrostem nasilają się różnice pigmentacji, mogą pojawiać się guzki w obrębie zmiany, a granica zmiany staje się trudna do określenia.
Złośliwa plama soczewicowata charakteryzuje się proliferacją atypowych melanocytów na granicy skórno-naskórkowej, często rozprzestrzeniających się w głąb wzdłuż mieszka włosowego lub gruczołu potowego, w niektórych obszarach atypowe melanocyty mogą być zlokalizowane poza warstwą podstawną. Melanocyty mogą układać się we wzór liniowy. Pojedyncze gniazda atypowych melanocytów są obecne na granicy skórno-naskórkowej. Melanocyty wykazują wyraźny pleomorfizm, widoczne jest zmniejszenie objętości cytoplazmy, jądro jest gwieździstego, półksiężycowatego lub okrągłego kształtu. Często obecny jest naciek limfocytarny.
W czerniaku z plamy soczewicowatej występują cechy inwazji skóry właściwej. Element naskórkowy jest podobny do złośliwej plamy soczewicowatej. Na element inwazyjny składają się okrągłe, nabłonkowate lub wrzecionowate komórki. Atypowe komórki mogą występować w grupach lub w postaci pasm. Ze względu na szerzenie się wzdłuż gruczołów potowych i mieszka włosowego mogą występować trudności z oceną głębokości naciekania. Obecność bezbarwnych stref na brzegu zmiany może utrudniać ustalenie odpowiednio szerokiego marginesu zdrowych tkanek wokół usuwanej zmiany.
Czerniak podpaznokciowo-kończynowy.
Jest to odrębna odmiana czerniaka występująca na dłoniach, stopach i podpaznokciowo z charakterystycznym obrazem histologicznym. Stanowi około 7–10% czerniaków. Jednak jest znacznie częstszy u czarnoskórych i Azjatów, gdzie może być najczęstszą odmianą czerniaka w tych populacjach. Występuje głównie u starszych ludzi, częściej u mężczyzn. Pojawia się w obrębie nieowłosionej skóry dłoni i stóp oraz podpoznokciowo. Niektóre definicje obejmują również grzbietową część dłoni. W 87% przypadków dotyczy stóp – w 57% jest zlokalizowany po stronie podeszwowej, 5% pod paznokciem i 9% po stronie grzbietowej. W 23% przypadkach pojawia się w obrębie dłoni – po stronie dłoniowej w 1%, grzbietowej w 9% i pod paznokciem w 14%. Często dotyczy kciuka i dużego palca u stopy. Prawdopodobnie promieniowanie ultrafioletowe odgrywa w patogenezie czerniaka podpaznokciowo-kończynowego niewielką rolę.
Początkowo jest podobny do złośliwej plamy soczewicowatej. Wykazuje dwufazowy charakter wzrostu, początkowo o promienistym wzorcu wzrostu, następnie wzorzec pionowy. Klinicznie w fazie wzrostu poziomego występuje jako plamkowato nierównomiernie zabarwiona zmiana o nieregularnych, nierównych granicach. W fazie wzrostu pionowego w jej obrębie pojawiają się guzki. Częściej niż w innych podtypach występuje owrzodzenie.
Czerniak w obrębie paznokcia często zaczyna się jako plama pod paznokciem o odcieniu od brązowego do czarnego, często o smugowatej, pasmowatej pigmentacji. Dochodzi do pogrubienia, rozwarstwienia i zniszczenia płytki paznokciowej. Przebarwienie szerzy się z płytki paznokciowej na obrąbek naskórkowy lub opuszkę palca (objaw Hutchinsona).
Mikroskopowo czerniak podpaznokciowo-kończynowy wykazuje charakterystyczny obraz histopatologiczny. W fazie promienistego wzrostu zmiana charakteryzuje się obecnością nadmiernego rogowacenia, poszerzenia warstwy rogowej naskórka, wydłużeniem listewek (sopli) naskórkowych i proliferacją atypowych melanocytów na granicy skórno-naskórkowej. Atypowe melanocyty są duże, zawierają powiększone jądra i dziwaczne jąderka, w cytoplazmie są obecne ziarnistości wypełnione melaniną. Rozprzestrzeniają się one w głąb skóry wzdłuż mieszka włosowego lub gruczołu potowego. W fazie pionowego wzrostu guz zawiera głównie komórki wrzecionowate, które są związane z reakcją desmoplastyczną (odczyn włóknisty).
Czerniak desmoplastyczny.
Czerniak desmoplastyczny stanowi około 1–4% czerniaków, częściej dotyczy mężczyzn niż kobiet. Większość zmian występuje w obrębie skóry wystawionej na działanie promieni słonecznych, choć może występować w miejscach osłoniętych. Najczęściej lokalizuje się w obrębie głowy i szyi, w tym ucha, nosa i wargi.
Makroskopowo występuje jako plamka, blaszka lub guzek. Często występuje niedobór lub brak pigmentacji. Mikroskopowo czerniak desmoplastyczny jest zbudowany z wrzecionowatych melanocytów przypominających fibroblasty, guzy zwykle są bezbarwne. Atypowe melanocyty układają się wśród wiązek kolagenu, związanych z zagęszczeniem i włóknieniem zrębu. Rozkład komórek jest bezładny, rzadziej tworzą one równoległe wiązki. Nowotwór może głęboko naciekać, sięgając do tkanki podskórnej oraz okostnej, szczególnie w obrębie czaszki.
Czerniak desmoplastyczny może wykazywać neurotropizm charakteryzujący się obecnością co najmniej jednego ogniska nacieku wrzecionowatych komórek wokół nerwu w skórze lub głębszych warstwach daleko od guza.
Czerniak wywodzący się ze znamienia błękitnego.
Jest to bardzo rzadka odmiana związana ze skórną melanocytozą, najczęściej w związku ze znamieniem błękitnym. Znamię błękitne jest to nagromadzenie w skórze melanocytów i melanoforów zabarwiających znamię na szaroniebiesko.
Czerniak wywodzący się ze znamienia błękitnego dotyczy osób stosunkowo młodych, średnia wieku zachorowania wynosi około 40 lat. Zwykle dotyczy osób rasy białej, nieco częściej mężczyzn. Najczęściej jest zlokalizowany w obrębie skalpu (33%), oczodołu i twarzy (32%), pleców i pośladków, kończyn, dłoni i stóp. Klinicznie stwierdza się niedawne szybkie powiększanie się znamienia błękitnego, zmiany koloru znamienia i owrzodzenie. Często jest to duży czarny guz ze zmianami satelitarnymi.
W obrazie mikroskopowym często jest widoczny łagodny histologicznie element znamienia błękitnego, który może dominować w obrazie histopatologicznym. Zwykle jest to połączenie komórkowego znamienia błękitnego i pospolitego znamienia błękitnego. Obszary złożone z komórkowego znamienia błękitnego są zbudowane z jajowatych, ściśle ułożonych komórek z obfitą cytoplazmą zawierającą niewielką ilość melaniny lub nieposiadającą jej w ogóle. Obszary złożone z pospolitego znamienia błękitnego są zbudowane z wrzecionowatych i dendrytycznych melanocytów obficie zawierających melaninę. Pomiędzy pęczkami dendrytycznych melanocytów widać melanofagi i wiązki kolagenu.
Komponent złośliwy zwykle występuje jako guzkowate skupiska atypowych melanocytów w warstwie siateczkowej skóry i tkance podskórnej. Atypowe melanocyty są duże i cechują się wrzecionowatym kształtem z obfitą cytoplazmą z licznymi figurami podziałowymi, z niewielką ilością lub bez obecności melaniny. Komórki są ułożone w warstwy, rozlanie naciekają głębokie warstwy skóry, niszcząc obecne tam struktury. Granica pomiędzy naciekanymi strukturami i czerniakiem jest ostra i poszarpana, często widać nagłe przejście z łagodnego znamienia błękitnego do czerniaka.
Czerniak wywodzący się z olbrzymiego znamienia wrodzonego.
Olbrzymie wrodzone znamię występuje z częstością 1 na 20 000 niemowląt, a ryzyko transformacji nowotworowej do czerniaka jest szacowane na 6%. Olbrzymie znamię wrodzone zwykle jest definiowane jako znamię o wielkości przekraczającej 20 cm. Tułów i głowa są najczęstszymi lokalizacjami znamienia olbrzymiego, które może zajmować znaczny obszar, przekraczający 2% powierzchni ciała. Stosunkowo rzadko jest obecne od razu przy urodzeniu, częściej występuje jako szybko rosnąca plamka lub guzek o kolorze czarnoniebieskim, czerwonawym lub cielistym. Większość czerniaków wywodzących się z olbrzymiego znamienia wrodzonego pojawia się przed 10. rokiem życia, drugi szczyt zachorowań występuje w życiu dorosłym. Tak jak znamię wrodzone, może występować w dowolnej lokalizacji, ale najczęściej jest obserwowany w obrębie tułowia.
Mikroskopowo jest dobrze odgraniczonym guzem w stosunku do olbrzymiego znamienia wrodzonego. Komórki nowotworowe często układają się w formie ekspansywnych guzków, a listewki naskórkowe są zamazane. Śródnaskórkowy element nowotworu jest utworzony przez melanocyty przypominające komórki nabłonkowe. Zmiana szerzy się pagetoidalnie (promieniście), często występuje owrzodzenie guza.
Czerniak znamieniopodobny.
Stanowi około 1–2% czerniaków. Może wystąpić w każdym wieku, ale często dotyczy osób młodych i w średnim wieku. Zwykle jest zlokalizowany w obrębie tułowia, proksymalnych częściach kończyn oraz głowy i szyi.
Makroskopowo jest to niewielka grudka, guzek lub brodawkująca zmiana koloru od jasnobrązowego do ciemnobrązowego. Kolor może być jednolity lub nieregularny. Mikroskopowo cechuje się występowaniem obszarów warstwowej proliferacji atypowych melanocytów w skórze właściwej bez lub z niewielkim rozprzestrzenianiem się śródnaskórkowym.
Patogeneza.
Powstanie czerniaka w wyniku transformacji złośliwej (karcynogenezy) melanocytów nie jest całkowicie poznane. U jej podstaw leży oddziaływanie szkodliwych czynników środowiskowych, które nakładają się na indywidualne cechy podatności i wywołują kaskadę kolejnych zmian genetycznych w melanocytach skutkujących ostatecznie wyselekcjonowaniem klonu nowotworowego. Przejście prawidłowego melanocyta w komórkę nowotworową jest efektem zaburzenia regulacji w dół lub w górę wielu genów kontrolujących wzrost komórki, jej zdolności do podziału, unikania starzenia się komórki i ucieczki przed apoptozą (regulowanej śmierci komórki) oraz nasileniem angiogenezy. Klonalne zaburzenia genetyczne są efektem mutacji genów delecji, amplifikacji, translokacji materiału genetycznego oraz zmian epigenetycznych polegających na stabilnym wyciszeniu transkrypcji genów bez fizycznej trwałej modyfikacji materiału genetycznego poprzez modyfikację chromatyny lub modyfikację histonów. W konsekwencji zmian powstaje klon atypowych melanocytów wykazujących przewagę w stosunku do otaczających ich komórek. Tylko część mutacji daje przewagę proliferacyjną (podziałową) komórki nad prawidłowymi i sprzyja zwiększeniu potencjału komórki nowotworowej do przetrwania. Zmiany genetyczne nakładają się na siebie, tworząc liczne zróżnicowane klony, u których powtarzają się najwcześniejsze mutacje. Część z tych mutacji jest powtarzalna i ważna w patogenezie powstawania nowotworu – są to mutacje kierunkowe i mają ogromne znaczenie kliniczne, ponieważ stanowią potencjalny lub już wykorzystywany punkt uchwytu działania nowoczesnych celowanych leków przeciwnowotworowych.
Jednocześnie czerniak nie powstaje w jednorodnym mechanizmie patogenetycznym i nie jest jednorodną chorobą. Guzy różnią się pomiędzy sobą lokalizacją, posiadanymi mutacjami i ekspozycją na UV lub jej brakiem.
Kluczowa jest przemiana protoonkogenów do onkogenów, które nasilają wzrost komórki i zwiększają potencjał do podziałów (proliferację) mimo braku sygnałów wzrostowych ze strony środowiska zewnętrznego. W czerniaku zaobserwowano zaburzenia szlaku MAPK-ERK z kaskadą NRAS, BRAF, MEK1, MEK2, ERK1 i ERK2 wpływającym na powstanie czerniaka oraz na jego progresję. Szlak nasila wzrost atypowych melanocytów, zwiększa ich przeżywalność i oporność na apoptozę. Mniejsze znaczenie ma szlak RB.
Istotne jest unikanie starzenia się komórki rozumianego jako zatrzymanie proliferacji komórki w wyniku skrócenia telomerów lub stresu oksydacyjnego. W czerniaku stwierdzono zwiększenie aktywności telomerazy zapobiegającej skracaniu telomerów. Jednak komórki czerniaka mogą się dzielić w nieskończoność (tzw. nieśmiertelność komórki) mimo braku zwiększenia aktywności telomerazy. Mutacja genów supresorowych kontrolujących podziały komórkowe i stabilność genetyczną komórki pozwala uniknąć zablokowania nadmiernej proliferacji atypowych melanocytów oraz unikać apoptozy. Białko p16 wykazuje silny efekt antyproliferacyjny poprzez wiązanie kinaz CDK4 i CDK6 i zablokowanie fosforylacji RB1. Wykazano, że dysfunkcja szlaku p16 sprzyja niekontrolowanym podziałom komórek nowotworowych w czerniaku. Z kolei białko p14 wywiera silny efekt supresji nowotworu poprzez wiązanie białka MDM2, które blokuje p53 wykazujące silne zdolności do aktywacji naprawy DNA lub indukcji apoptozy komórki.
Historia naturalna choroby.
Co najmniej połowa czerniaków pojawia się "de novo" na skórze niezmienionej bez poprzedzającego go znamienia barwnikowego, choć około 40% z nich rozwija się w obrębie znamiona barwnikowego. Większość czerniaków początkowo rośnie jako płaska zmiana. Atypowe komórki rozprzestrzeniają się horyzontalnie wzdłuż zmiany (faza promienistego wzrostu), mogą być ograniczone do naskórka jako czerniak "in situ" lub być obecne w skórze właściwej jako czerniak inwazyjny, który nie posiada jeszcze zdolności do namnażania się w skórze właściwej. Atypowe melanocyty mogą występować pojedynczo lub w gniazdach, a także migrować do warstwy brodawkowatej skóry, gdzie mogą ulegać apoptozie lub przetrwać i akumulować się. W tym etapie nowotwór nie jest zdolny do wytwarzania przerzutów. Kolejny etap charakteryzuje pionowy wzór wzrostu, w którym guz nacieka coraz głębsze warstwy skóry. Wówczas komórki nowotworowe już posiadają zdolność do przetrwania i namnażania się w skórze właściwej. Klinicznie przejawia się to jako powstanie guzka w obrębie płaskiej zmiany lub "de novo" jako postać guzkowa.
Większość przerzutów rozwija się w miarę postępu choroby, zwykle w ciągu kilku lat od wycięcia nowotworu. Rzadkie, ale możliwe jest ujawnienie się bardzo późnych przerzutów po ponad 10–25 latach od usunięcia guza pierwotnego. Przerzuty odległe mogą powstawać z małych guzów. Około 4% chorych jest diagnozowanych w stadium choroby przerzutowej. Przerzuty rozprzestrzeniają się jednocześnie drogą układu limfatycznego oraz drogą krwionośną. Zwykle przerzuty pojawiające się na drodze limfatycznej wyprzedzają przerzuty szerzące się drogą krwionośną. Najczęściej rozwijają się one w trzech etapach. Początkowo są to przerzuty satelitarne i "in transit" (pomiędzy guzem pierwotnym a węzłem chłonnym), następnie przerzuty węzłowe i ostatecznie przerzuty odległe. Przerzuty odległe mogą być obecne bez zajęcia lokalnych węzłów chłonnych. U około 50% chorych pierwszymi przerzutami są lokalne przerzuty węzłowe, u około 20% są to przerzuty "in transit" i satelitarne, a u 30% są od razu przerzuty odległe.
Przerzuty mogą występować w każdej lokalizacji, początkowo zwykle dotyczą skóry, tkanki podskórnej oraz węzłów chłonnych (42–60%). Trzewia są pierwszą lokalizacją przerzutów u 25% chorych. Najczęstszymi zajętymi narządami są płuca (18–36%), mózg (12–20%), wątroba (14–20%) i kości (11–17%). Lokalizacja przerzutów odległych jest jednym z najważniejszych czynników rokowniczych u chorych z chorobą przerzutową. Przeżycie chorych jest dłuższe w przypadku lokalizacji przerzutów w odległych węzłach chłonnych tkanek miękkich i skóry niż u chorych z przerzutami w trzewiach. Z kolei przerzuty w płucach rokują lepiej niż przerzuty w pozostałych lokalizacjach trzewnych. Rzadko stwierdza się obecność przerzutów odległych bez widocznego guza pierwotnego, w niektórych przypadkach może być to spowodowane regresją guza pierwotnego lub ukrytą lokalizacją czerniaka w obrębie gałki ocznej lub błon śluzowych.
Rozpoznanie.
Rozpoznanie kliniczne jest oparte o dermatoskopię, która polega na ocenie podejrzanych zmian i na podstawie odpowiednich kryteriów rozpoznania, wyznaczeniu zmian budzących podejrzenie nowotworu złośliwego do biopsji wycinającej. Pozostałe metody mają zastosowanie pomocnicze, są przydatne w przypadkach wątpliwych i trudnych diagnostycznie, kiedy nie można wykonać biopsji wycinającej. Podejrzana zmiana jest wycinana z niewielkim (1–2 mm) marginesem zdrowych tkanek. Ostateczne rozpoznanie stawia się na podstawie badania histopatologicznego, które pozwala również ocenić zaawansowanie nowotworu, wolny od nowotworu margines resekcji oraz inne czynniki ważne dla rokowania i leczenia.
Dermatoskopia.
Dermatoskopia (dermoskopia, mikroskopia epiluminescencyjna) jest to nieinwazyjna metoda badania skóry pozwalająca na ocenę naskórka i skóry właściwej. Dermatoskopy oferują powiększenie od 10-krotnego w tradycyjnych dermatoskopach do 100-krotnego w wideodermatoskopach. Pozwala to na lepsze zobrazowanie i łatwiejszą ocenę zmian barwnikowych niż w przypadku nieuzbrojonego oka. Kluczowa jest ocena wszystkich zmian skórnych. Dermatoskopy mogą używać źródła światła spolaryzowanego lub niespolaryzowanego, które wymaga immersji, zwykle za pomocą odpowiedniego olejka, wody lub żelu ultrasonograficznego. Znamiona melanocytowe podczas niektórych stanów (ciąża, dzieciństwo, intensywna ekspozycja na promieniowanie ultrafioletowe) mogą przybierać niezwykłe formy dermatoskopowe. Część autorów nie zaleca rutynowego badania dermatoskopowego w ciągu 2 miesięcy od intensywnej ekspozycji na promieniowanie ultrafioletowe.
Badanie rozpoczyna się od obejrzenia wszystkich zmian skórnych pod dobrym oświetleniem bez użycia dermatoskopu (badanie „nieuzbrojonym okiem”). Następnie ocenia się za pomocą dermatoskopu możliwie wszystkie zmiany skórne, szczególnie te podlegające zmianom koloru, wielkości, kształtu, powierzchni, dające objawy takie jak świąd, pieczenie, krwawienie, stan zapalny, a także zmiany różniące się od pozostałych znamion (objaw „ugly duckling”). Badanie uwzględnia również specjalne okolice obejmujące owłosioną część głowy, dłonie, stopy, przestrzenie międzypalcowe i dostępne w badaniu błony śluzowe.
Kolejnym etapem jest odróżnienie zmian niemelanocytowych od melanocytowych. Następnie zmiany melanocytowe ocenia się według jednego z kilku systemów oceny, do których należą: reguła trzypunktowa, dermatoskopowa reguła ABCD, reguła siedmiopunktowa i metoda Menziesa. Ocena zmian uwzględnia kliniczny przebieg oceniany na podstawie wywiadu lub dokumentacji fotograficznej. Na podstawie kryteriów poszczególnych metod ustala się podejrzenie kliniczne czerniaka. W przypadkach zmian wątpliwych w dermatoskopii, kiedy nie można wykluczyć nowotworu złośliwego, zmiany kwalifikuje się do wycięcia, co wynika z założenia, że nawet niepotrzebna procedura chirurgiczna jest bardziej korzystna niż ryzyko przeoczenia nowotworu złośliwego.
Ocena cyfrowa obrazów wideodermatoskopowych może być przydatna w diagnostyce czerniaka. Obrazy te wykazują wyższą czułość, ale niższą swoistość niż badanie dermatoskopowe wykonywane przez doświadczonego lekarza.
Dermatoskopia w wykonaniu doświadczonych w badaniu lekarzy pozwala osiągnąć czułość 81,3% i swoistość 94,6%. Metoda umożliwia wykrycie wczesnego czerniaka oraz jednocześnie pozwala zredukować ilość łagodnych zmian kwalifikowanych do nieprzynoszącego korzyści chirurgicznego wycięcia.
Wszystkie zmiany odróżniające się od pozostałych oraz zmiany budzące wątpliwość badającego lekarza są kwalifikowane do usunięcia, a właściwie do biopsji wycinającej i następnie badania histopatologicznego. U chorych ze znaczną ilością znamion melanocytowych zaleca się regularne kontrole, które pozwalają odpowiednio wcześnie wykryć czerniaka wśród licznych podobnych zmian, a jednocześnie zapobiec nadmiernej liczbie interwencji chirurgicznych. U osób dorosłych znamiona błękitne o nieustalonym wywiadzie lub o zmieniającym się obrazie dermatoskopowym oraz znamiona Spitz, w związku z dużymi trudnościami w odróżnieniu tych zmian od czerniaka, kwalifikuje się do profilaktycznego wycięcia niezależnie od klinicznego podejrzenia nowotworu złośliwego. Szybkie powiększanie się zmiany na dłoniach i stopach mimo łagodnego obrazu dermatoskopowego również może wskazywać na czerniaka i kwalifikuje się do wycięcia.
Kwalifikują się do chirurgicznego wycięcia:
Refleksyjna mikroskopia konfokalna.
Refleksyjna mikroskopia konfokalna ("reflectance mode confocal microscopy", RCM) jest to nieinwazyjna metoda diagnostyczna umożliwiająca zobrazowanie z dużą dokładnością naskórka i górnej części skóry właściwej. Odmianą badania jest laserowa refleksyjna mikroskopia konfokalna. Metoda jest oparta o różnice współczynnika odbicia wiązki promienia świetlnego przez różne obiekty, co pozwala odwzorować jej strukturę. Refleksyjna mikroskopia konfokalna jest szczególnie przydatna w różnicowaniu czerniaka bezbarwnikowego (amelanocytarnego).
Rozpoznanie czerniaka jest oparte na stwierdzeniu nieregularności kształtu i rozmieszczenia, nieostro zarysowanych brodawek skórnych, łagodnej lub zaznaczonej na połączeniu skórno-naskórkowym atypii komórkowej (główne kryteria), a także obecności komórek pagetoidalnych (duże, okrągłe komórki z załamującą światło cytoplazmą i ciemnym jądrem) w bardziej powierzchownej warstwie naskórka lub nacieku pagetoidalnego, klastrów komórek przypominających kształtem mózg w warstwie brodawkowatej i obecności jądrzastych komórek w brodawkach skórnych (kryteria mniejsze). Do rozpoznania czerniaka konieczne jest spełnienie jednego kryterium głównego i jednego mniejszego. Przy tych kryteriach badanie pozwala osiągnąć 90% czułości i 70% swoistości w wykrywaniu czerniaka. Owrzodzenie lub nadmierne rogowacenie zmiany może utrudniać badanie i wówczas może być wskazana biopsja wycinająca.
Metoda znajduje zastosowanie w przypadkach wątpliwych, gdy wycięcie podejrzanej zmiany jest niemożliwe lub bardzo trudne (rozległe znamiona wrodzone).
Ultrasonografia wysokiej częstotliwości.
Standardowe przetworniki aparatów ultrasonograficznych o częstotliwości 7,5–15 MHz nie pozwalają na zobrazowanie struktur mniejszych od 1 mm. Zastosowanie głowic z przetwornikami o częstotliwości 20–100 MHz umożliwia obrazowanie skóry.
W USG czerniak jest zmianą hipoechogenną, dobrze odgraniczoną od sąsiednich struktur i bogato unaczynioną. Naciek zapalny towarzyszący guzowi może być trudny do odróżnienia od czerniaka i może powodować przeszacowanie jego grubości. Z kolei hiperkeratoza powoduje niedoszacowanie grubości, dlatego dokładność badania jest ograniczona w zmianach na dłoniach i stopach, gdzie występuje bardzo gruba warstwa naskórka.
Ultrasonografia wysokiej częstotliwości uzupełnia klasyczne metody diagnostyczne. Jest przydatnym badaniem pozwalającym ocenić grubość czerniaka, unaczynienie nowotworu i potencjał do przerzutowania, co pomaga odpowiednio zaplanować leczenie.
Koherencyjna tomografia optyczna.
Koherencyjna tomografia optyczna to nieinwazyjna technika obrazowania wykorzystująca promieniowanie podczerwone i znajdująca zastosowanie przede wszystkim w okulistyce. Umożliwia ona uwidocznienie struktur skóry wielkości 3-15 µm na głębokości do około 1 mm. Metoda pozwala również na badanie zmian hiperkeratotycznych, a także zmian na dłoniach i stopach. Jej ograniczeniem jest niemożliwość zbadania zmian większych od 1 mm.
Biopsja wycinająca.
Biopsja wycinająca całą zmianę jest postępowaniem z wyboru w przypadku klinicznego podejrzenia czerniaka. Zabieg ma na celu dostarczenie próbki do badania histopatologicznego i ostatecznego rozpoznania czerniaka lub ewentualnego jego wykluczenia. Nie ma wskazań do profilaktycznego wycinania znamion niebudzących podejrzeń czerniaka lub innego nowotworu złośliwego.
Wycina się całą zmianę z wąskim (1–2 mm) marginesem prawidłowej skóry, wycięcie obejmuje całą grubość skóry i sięga do tkanki podskórnej, która nie musi zostać całkowicie wycięta, z wyjątkiem bardzo szczupłych chorych. Biopsja jest tak planowa, aby w przypadku rozpoznania nowotworu złośliwego nie utrudniała późniejszego leczenia chirurgicznego oraz ewentualnej biopsji węzła wartowniczego. W związku z tym unika się szerokich marginesów podczas diagnostycznego wycięcia zmiany i poprzecznej linii wycięcia zmian na kończynach.
Biopsja wycinająca podejrzane zmiany może być nieakceptowalna w przypadku zmian na twarzy, genitaliów, powierzchni dłoniowej ręki, podeszwowej stóp, opuszek palców i okolicy paznokciowej, a także bardzo rozległych zmian. Wówczas można zastosować biopsję punktową ("punch biopsy") lub biopsję nacinającą pełną grubość skóry (bez wycięcia całej zmiany). Takie biopsje powinny zawierać część krawędzi zmiany, której ocena jest istotnym elementem badania histopatologicznego.
W przypadku, gdy wstępna biopsja nie pozwala na wykluczenie czerniaka lub nie jest możliwa ocena lokalnego zaawansowania klinicznego, zaleca się rozważyć ponowną biopsję wycinającą. Nie zaleca się biopsji ścinającej, ponieważ bywa przyczyną przeoczenia nowotworu złośliwego z powodu niemożliwości oceny całej zmiany.
Trudności diagnostycznych dostarcza lokalizacja w okolicy podpaznokciowej (czerniak podpaznokciowo-kończynowy). Zmiana często jest rozciągnięta na całej długości paznokcia i często rozpoczyna się u podstawy paznokcia. Biopsja wycinająca wymaga usunięcia znacznej części paznokcia. Alternatywą jest kilka biopsji punktowych, choć może okazać się konieczne kilkakrotne powtarzanie procedury.
Badanie histopatologiczne.
Badanie histopatologiczne materiału uzyskane w wyniku biopsji podejrzanej klinicznie zmiany jest podstawą do ostatecznego rozpoznania czerniaka, a także do rozpoznania podtypu histologicznego.
Poza ostatecznym rozpoznaniem choroby nowotworowej badanie to dostarcza cennych informacji o znaczeniu rokowniczym i pozwala ocenić zaawansowanie kliniczne choroby. Badanie ocenia głębokość nacieku w skali Breslowa i stopień zajęcia warstw skóry według Clarka, margines wycięcia zmiany (radykalność), obecność zmian satelitarnych, obecność nacieku naczyń krwionośnych, naczyń limfatycznych, naciekanie nerwów (neurotropizm), obecność martwicy, owrzodzenia i indeks mitotyczny. Umożliwia rozpoznanie zajęcia lokalnych węzłów chłonnych i przerzutów odległych w bioptatach z podejrzanych klinicznie zmian.
Badania obrazowe.
Badania radiologiczne znajdują zastosowanie przede wszystkim w ocenie zaawansowania klinicznego i wykazują niewielką przydatność w pierwotnej diagnostyce czerniaka.
Tomografia komputerowa jest najbardziej czułą metodą w wykrywaniu przerzutów w płucach (jednak do rutynowej oceny zaawansowania zaleca się RTG klatki piersiowej). Jest przydatną metodą w wykrywaniu przerzutów w kościach, szczególnie zmian litycznych (niszczących kość) niewidocznych w scyntygrafii. Tomografia jest wykonywana celem oceny zaawansowania choroby w obrębie jamy brzusznej, gdzie tomografia osiąga podobną czułość, ale wyższą swoistość diagnostyczną niż USG.
Rezonans magnetyczny jest bardziej czułą metodą diagnostyczną niż tomografia komputerowa w wykrywaniu przerzutów w mózgu, rdzeniu kręgowym i oponach mózgowo-rdzeniowych. Jest to najlepsza metoda stwierdzająca patologiczną masę w szpiku kostnym. Rezonans magnetyczny pozwala na różnicowanie łagodnych nowotworów wątroby, w tym z naczyniakami, od nowotworu przerzutowego.
Pozytonowa tomografia emisyjna szczególnie w połączeniu z tomografią komputerową (PET-TK) stanowi cenne narzędzie w wykrywaniu przerzutów. Jest to czulsza metoda w wykrywaniu przerzutów odległych od tomografii komputerowej czy rezonansu magnetycznego i jest co najmniej tak samo swoista jak te metody. Czułość w wykrywaniu przerzutów &gt;1 cm wynosi powyżej 90%. Ponadto metoda może skutecznie uwidaczniać przerzuty mniejszej wielkości, jeśli tło tkankowe jest niskiej aktywności metabolicznej.
PET-TK jest bardziej czułą metodą niż PET w wykrywaniu przerzutów w mózgu, wątrobie, węzłach chłonnych, a także kościach. Jednocześnie jednak nie ma dowodów na korzyści wynikające z wczesnego wykrycia przerzutów.
Scyntygrafia pozwala na wcześniejsze wykrycie przerzutów niż zdjęcie RTG. Jednak scyntygrafia jest wykonywana wyłącznie u chorych z obrazem klinicznym wskazującym na obecność przerzutów kostnych.
Ocena rokowania.
Samo stwierdzenie obecności choroby nowotworowej jest niewystarczające do podjęcia decyzji o najkorzystniejszej i najskuteczniejszej metodzie leczenia. Konieczna jest ocena zaawansowania choroby, która pozwala dostosować strategię leczenia do obecnego stanu.
Czynniki rokownicze.
Rokowanie jest uzależnione od wielu czynników i zależy od podtypu histopatologicznego czerniaka, jego lokalizacji, głębokości nacieku według skali Breslowa, stopnia zajęcia warstw skóry według Clarka i obecności owrzodzenia zmiany. Rokowanie jest generalnie gorsze u osób starszych niż młodych, oraz u mężczyzn w porównaniu do kobiet. Wykazano, że kobiety w nieprzerzutowym czerniaku wykazują znacząco dłuższe przeżycie dziesięcioletnie w porównaniu do mężczyzn.
Najsilniejszymi czynnikami rokowniczymi są owrzodzenie guza i jego grubość wyrażone w skali Breslowa (obecnie element klasyfikacji TNM) lub Clarka. Ryzyko owrzodzenia zmiany rośnie wraz z grubością guza. Z kolei obecność owrzodzenia znacznie obniża odsetek przeżycia pięcioletniego we wszystkich kategoriach grubości guza w porównaniu do guzów bez owrzodzenia. Również odsetek przeżyć pięcioletnich spada wraz z grubością guza.
Czerniak powierzchownie się szerzący rokuje lepiej niż inne typy histologiczne, ponieważ cechuje go niższa głębokość nacieku według Breslowa. Czerniak zlokalizowany w obrębie kończyn rokuje lepiej niż te w obrębie tułowia, głowy i szyi, które wiążą się z gorszym przeżyciem całkowitym.
Wysoki indeks mitotyczny jest markerem złego rokowania. U chorych z wysokim indeksem mitotycznym szybciej dochodzi do nacieku naczyń krwionośnych i limfatycznych, zwiększając ryzyko zajęcia węzłów chłonnych. Naciek limfocytarny nowotworu jest niekorzystnym czynnikiem rokowniczym o niewiele niższej sile jak indeks mitotyczny.
Rokowanie chorych jest gorsze w przypadku zajęcia węzłów chłonnych. Liczba zajętych węzłów chłonnych (cecha N) jest skorelowana z pięcioletnim przeżyciem, które jest mniejsze im więcej węzłów chłonnych jest zajętych przez przerzuty węzłowe. Rokowanie jest także lepsze w przypadku nieobecności przerzutów odległych. Ryzyko wystąpienia przerzutów węzłowych zwiększa się wraz z głębokością nacieku guza w skali Breslowa, indeksem mitotycznym, młodszym wiekiem chorego i zajęciem struktur naczyniowo-nerwowych. Chorzy z indeksem mitotycznym powyżej 6 mają 12-krotnie zwiększone ryzyko wystąpienia przerzutów odległych.
W chorobie uogólnionej najważniejszym czynnikiem rokowniczym jest lokalizacja przerzutów. Lepiej rokują przerzuty nienarządowe niż narządowe.
Regresja czerniaka to degeneracja nowotworowych melanocytów i zastąpienie tkanki nowotworowej zwłóknieniem i naciekiem limfocytarnym oraz wytworzeniem teleangiektazji. Częstość występowania regresji czerniaka o grubości poniżej 0,75 mm wynosi około 60%. Większość badań wskazuje na jego niewielką rolę w prognozowaniu przebiegu choroby.
Klasyfikacja TNM.
Klasyfikacja TNM jest systemem oceny zaawansowania klinicznego nowotworu.
Kliniczna ocena stopnia zaawansowania nowotworu w klasyfikacji TNM obejmuje ocenę mikroskopową zaawansowania pierwotnego czerniaka, a także kliniczną i radiologiczną ocenę występowania przerzutów. Ocena patologiczna obejmuje dodatkowo mikroskopową ocenę zaawansowania pierwotnego guza oraz badanie regionalnych węzłów chłonnych.
Mikroprzerzuty są rozpoznawane na podstawie badania histopatologicznego materiału z biopsji węzła wartowniczego i limfadektomii. Makroprzerzuty są definiowane jako przerzuty stwierdzane klinicznie i potwierdzone badaniem histopatologicznym oraz w przypadku nacieku nowotworowego zajętego węzła przekraczającego jego torebkę.
Przerzuty w regionalnych węzłach chłonnych są klasyfikowane następująco:
Leczenie.
Podstawową metodą leczenia czerniaka jest wycięcie guza w zakresie odpowiednio szerokiego marginesu zdrowych tkanek. W guzach nieprzekraczających 1 mm konieczny jest margines o szerokości 1 cm, a szersze wycięcie przeprowadza się w czerniakach o grubości 1,01–2 mm, które wymagają 2 cm marginesu zdrowych tkanek. W stadium klinicznym IA i IB z guzem poniżej 0,75 mm, ze względu na niskie ryzyko przerzutów do węzłów chłonnych, nie zaleca się wykonywania biopsji węzła wartowniczego, jednak jest ona przeprowadzana w guzach o grubości powyżej 0,75–1,0 mm. Biopsje węzła wartowniczego wykonuje się u chorych w stadium IB, stadium II w guzach o grubości powyżej 0,75–1,0 mm oraz w stadium III. Węzeł wartowniczy jest oznaczany za pomocą limfoscyntygrafii lub metody barwnikowej. U wszystkich chorych w stadium klinicznym III oraz w przypadku zajęcia węzła wartowniczego wycina się węzły chłonne w dorzeczu spływu limfatycznego guza (limfadenektomia regionalna). Leczenie adiuwantowe za pomocą interferonu α przeprowadza się u niektórych chorych w stadium IIB, IIC oraz III. Choroba nieoperacyjna lub obecność przerzutów odległych wymaga leczenia ogólnoustrojowego, w którym wykorzystuje się immunoterapię, leczenie celowane i klasyczną chemioterapię. W terapii celowanej stosuje się inhibitory BRAF (wemurafenib, dabrafenib), inhibitory MEK (trametynib, selumetynib), inhibitory c-KIT (imatynib). Z kolei w immunoterapii wykorzystuje się przeciwciała anty-CTLA 4 (ipilimumab), przeciwciała anty-PD1 (pembrolizumab, niwolumab) oraz IL-2. Wybór najlepszej metody leczenia jest dostosowany indywidualnie do każdego pacjenta w zależności od obecnych mutacji oraz dotychczasowego przebiegu choroby. W leczeniu II linii stosuje się klasyczną chemioterapię lub biochemioterapię.
Leczenie chirurgiczne.
Szerokie wycięcie czerniaka.
Chirurgiczna szeroka resekcja czerniaka z odpowiednio szerokimi marginesami zdrowych tkanek stanowi podstawową metodę leczenia choroby zlokalizowanej (bez przerzutów). W większości przypadków jest to usunięcie blizny po wykonanej biopsji wycinającej. Umożliwia zabezpieczenie chorego przed wznową miejscową, a w chorobie bez przerzutów pozwala na całkowite wyleczenie. Dla czerniaków o grubości nieprzekraczającej 1 mm zaleca się margines wycięcia o szerokości 1 cm, a szersze wycięcie jest zalecane w czerniakach o grubości 1,01–2 mm, które wymagają 2 cm marginesu zdrowych tkanek. Marginesy w trudnych lokalizacjach anatomicznych mogą być mniejsze od 2 cm, ale powinny być szersze niż 1 cm. W czerniaku "in situ" wystarcza margines 0,5–1 cm.
W kilku dużych badaniach oceniono skuteczność różnej szerokości zastosowanych marginesów chirurgicznych. Wykazano, że marginesy szersze niż 2 cm nie przynoszą dodatkowych korzyści dla chorych. Metaanaliza wykazała również, że marginesy większe od 1 cm, ale mniejsze od 2 cm mogą być wystarczające. Dawniej wykonywano znacznie szersze resekcje i standardem leczenia były marginesy o wielkości 3–5 cm, jednak późniejsze badania wykazały, że wznowy nie są związane ze zbyt małym marginesem wycięcia, a raczej z przerzutami drogą naczyń chłonnych. W miarę możliwości linia cięcia powinna przebiegać w linii spływu chłonki.
W czerniaku wywodzącym się z plamy soczewicowatej może występować rozrost atypowych melanocytów poza widoczny obręb zmiany. Wykazano, że margines wycięcia 10 mm wystarcza do usunięcia 99% czerniaków z plamy soczewicowatej.
Czerniak podpaznokciowy wymaga przeprowadzenia dystalnej amputacji paliczka w stawie międzypaliczkowym lub amputacji całego palca.
Głębokość wycięcia powinna wynosić przynajmniej 1 cm, jednak w niektórych lokalizacjach musiałoby się wiązać to z wycięciem części mięśnia. Resekcja może być wykonana do naturalnej bariery jaką jest powięź.
Alternatywne metody do chirurgicznego wycięcia.
Standardową metodą leczenia czerniaka "in situ" jest jego chirurgiczne wycięcie. U starannie wybranych chorych dopuszczalne jest miejscowe leczenie imikwimodem lub za pomocą radioterapii.
Biopsja węzła wartowniczego.
Węzeł wartowniczy jest to pierwszy węzeł chłonny na drodze spływu chłonki z obszaru nowotworu, zwykle jest to pierwsza lokalizacja przerzutów nowotworowych drogą chłonną. Jednak brak obecności przerzutu w węźle wartowniczym nie pozwala wykluczyć obecności przerzutów węzłowych i odległych, które również mogą powstawać na drodze krwionośnej. Stwierdzanie zajęcia węzła wartowniczego ma znaczenie przy wyborze najkorzystniejszego leczenia.
Biopsja węzła wartowniczego jest wykonywana bezpośrednio po radykalnym wycięciu blizny po guzie pierwotnym po wykonanej wcześniej biopsji wycinającej czerniaka. Wykorzystuje się dwie metody diagnostyczne: limfoscyntygrafię i metodę barwnikową. Limfoscyntygrafia polega na śródskórnym podaniu radioaktywnego znacznika znakowanego 99Tc we wszystkie cztery ćwiartki wyciętej blizny po czerniaku. W ciągu 1–30 minut wartownicze węzły chłonne są możliwe do zidentyfikowania za pomocą gammakamery, która wykrywa promieniowanie radioaktywnego znacznika zgromadzonego w węźle chłonnym. Po 4 godzinach radionuklid jest dystrybuowany do dalszych węzłów i tymczasowo nie ma możliwości rozpoznania węzła wartowniczego. Metoda barwnikowa polega na podaniu niebieskiego znacznika po obu stronach blizny. Wartowniczy węzeł chłonny gromadzi niebieski barwnik i jest wizualnie widoczny podczas operacji.
Biopsja węzła wartowniczego jest ważnym badaniem pozwalającym ocenić zaawansowanie choroby (stadiowanie), jednak wykazano niewielki jej wpływ na przeżycie chorych. Wieloletnia obserwacja zapoczątkowana już w 1994 roku wykazała, że biopsja węzła wartowniczego nie poprawia przeżycia specyficznego dla nowotworu (DSS) w całej populacji chorych na czerniaka. Jednak wykazano poprawę dziesięcioletniego przeżycia specyficznego dla nowotworu w grupie o pośredniej grubości guza (1,20–3,50 mm) z 41% do 56%. Poprawy przeżycia nie zaobserwowano u chorych z grubym czerniakiem (3,50 mm). Z kolei w przypadku cienkich czerniaków rzadko obserwuje się przerzuty węzłowe i rola biopsji węzła wartowniczego nie jest jasna. Prawdopodobieństwo zajęcia węzłów chłonnych, a tym samym zasadność wykonania zabiegu, zależą od czynników ryzyka obejmujących owrzodzenie i wysoki indeks mitotyczny. Ryzyko zajęcia węzłów chłonnych w czerniaku &lt;0,75 mm wynosi 2,7%, a w czerniaku o grubości 0,75–1,00 mm ryzyko to wynosi około 6,2%. W innym badaniu ryzyko zajęcia węzłów chłonnych w czerniaku poniżej 1,00 mm wynosiło poniżej 5%, ale w przypadku występowania owrzodzenia, wysokiego indeksu mitotycznego, regresji, IV stopnia według Clarka ryzyko to wynosiło 18%.
Nie zaleca się wykonywania biopsji węzła wartowniczego u chorych w stadium "in situ", a także w stadium IA i IB zaawansowania klinicznego z bardzo cienkim czerniakiem poniżej 0,75 mm. Biopsja węzła wartowniczego może być rozważana u chorych z czerniakiem o grubości 0,75–1 mm. U chorych w stadium IB i II zaawansowania klinicznego w guzach o grubości powyżej 1 mm lub w guzach o grubości 0,75–1 mm z owrzodzeniem lub indeksem mitotycznym ≥1/mm² zaleca się wykonanie biopsji węzła wartowniczego. Biopsję należy rozważyć u chorych z resekowalnym przerzutem "in transit" w stadium III zaawansowania klinicznego, choć biopsja może być użyteczna w ocenie zaawansowania klinicznego, to jednak jej wpływ na przeżycie pozostaje niejasny.
Wycięcie węzłów chłonnych.
Regionalna limfadenektomia jest zabiegiem usunięcia regionalnych węzłów chłonnych w celu poprawy lokalnej kontroli chorych i redukcji ryzyka wystąpienia przerzutów odległych, a tym samym poprawie przeżycia całkowitego. Zabieg polega na usunięciu możliwie wszystkich węzłów chłonnych w dorzeczu spływu chłonki obejmującym czerniaka. Wykazano, że zajęcie węzła wartowniczego jest związane z około 18% ryzykiem zajęcia kolejnych węzłów chłonnych.
Zwykle jest wykonywana w obrębie szyi, pachy i pachwiny. W obrębie szyi usuwa się 5 poziomów węzłów chłonnych, w obrębie pachy 3 poziomy, w pachwinie węzły chłonne powierzchowne i głębokie pachwinowo-udowe i biodrowo-zasłonowe.
W przypadku ujemnego węzła wartowniczego resekcja węzłów chłonnych nie jest konieczna. U chorych zakwalifikowanych do stadium III zaawansowania choroby z powodu zajęcia węzła wartowniczego zaleca się wykonanie limfadektomii. Chorzy z klinicznie zajętymi lokalnymi węzłami chłonnymi bez radiologicznych dowodów obecności przerzutów odległych są leczeni szeroką resekcją blizny po guzie i kompletną limfadektomią dorzecza spływu chłonki.
Leczenie adiuwantowe.
Leczenie adiuwantowe (uzupełniające) jest to leczenie choroby nowotworowej uzupełniające zasadnicze leczenie, w przypadku czerniaka szerokie wycięcie chirurgiczne zmiany. Ma ono na celu zmniejszenie ryzyka wznowy miejscowej lub wystąpienia przerzutów odległych i docelowo wydłużenie przeżycia całkowitego chorych.
Chorzy z czerniakiem "in situ" i we wczesnych stadiach czerniaka są wyleczeni po samym szerokim wycięciu czerniaka z odpowiednim marginesem zdrowych tkanek i nie wymagają oni leczenia adiuwantowego. Jednak chorzy ze zmianami desmoplastycznymi, szczególnie z dużym neurotropizmem i suboptymalnymi marginesami wycięcia, są w grupie zwiększonego ryzyka nawrotu i lokalna radioterapia może poprawić miejscową kontrolę choroby. Chorzy w stadiach IB i IIA nie wymagają leczenia adiuwantowego (poza ewentualnymi badaniami klinicznymi) i wystarczającym postępowaniem jest obserwacja. W stadium IIB i IIC z ujemnymi węzłami chłonnymi chorzy mogą być obserwowani lub poddani leczeniu wysokimi dawkami interferonu α. W stadium III zarówno w przypadku zajęcia węzła wartowniczego lub klinicznego zajęcia dalszych lokalnych węzłów chłonnych stosuje się interferon α w wysokich dawkach lub interferon pegylowany. Adiuwantowa radioterapia może być konieczna w przypadku klinicznie zajętych węzłów chłonnych i wysokim ryzykiem nawrotu po leczeniu chirurgicznym. W stadium III z przerzutami "in transit" lub w stadium IV leczenie adiuwantowe nie jest zalecane.
Interferony są to cytokiny wytwarzane przez makrofagi, monocyty, limfocyty B i T, komórki NK, komórki nabłonkowe i fibroblasty przede wszystkim w odpowiedzi na zakażenie wirusowe w celu modulacji działania układu immunologicznego. Rekombinowane interferony, obok leczenia niektórych zakażeń wirusowych, w tym wirusowego zapalenia wątroby typu B i C, znalazły zastosowanie w leczeniu niektórych chorób nowotworowych, w tym w leczeniu czerniaka, raka nerki i przewlekłej białaczki szpikowej. W leczeniu znajduje zastosowanie pegylowany interferon lub interferon w wysokich dawkach. Pegylowany interferon jest białkiem zmodyfikowanym poprzez przyłączenie do niego glikolu polietylenowego, co zmienia jego właściwości farmakologiczne i wydłuża czas optymalnego stężenia terapeutycznego.
Skuteczność interferonu w leczeniu adiuwantowym była oceniana w kilku badaniach klinicznych. W badaniu ECOG 1684 leczenie adiuwantowe chorych w stadium IIb i III za pomocą interferonu alfa-2b w wysokich dawkach porównano z samą obserwacją. W 7-letnim okresie obserwacji stwierdzono poprawę przeżycia wolnego od nawrotu choroby (RFS, "relapse free survival") z 1 roku dla obserwacji do 1,7 roku dla leczonych adiuwantowo wysokimi dawkami interferonu oraz zaobserwowano wydłużenia przeżycia całkowitego (OS) z 2,8 lat w grupie obserwowanych do 3,8 lat w grupie leczonych adiuwantowo interferonem w wysokich dawkach. Jednak w obserwacji 12,6-letniej już nie zaobserwowano wydłużenia przeżycia całkowitego, choć leczenie adiuwantowe interferonem wpływało na poprawę przeżycia wolnego od nawrotu choroby. Metaanaliza 14 badań na 8122 chorych o wysokim ryzyku wznowy otrzymujących adiuwantowo interferon wskazuje na wydłużenie u nich przeżycia wolnego od choroby (DFS) i przeżycia całkowitego (OS).
W badaniu EORTC na 18991 chorych w stadium III leczonych pegylowanym interferonem alfa porównano z samą obserwacją. Wykazano, że pegylowany interferon wydłuża czteroletnie przeżycie wolne od nawrotu (RFS) z 38,9% do 45,6% bez znaczącego wpływu pegylowanego interferonu na przeżycie całkowite.
Leczenie interferonem jest dość toksyczną terapią, choć badania wskazują na wydłużenie przeżycia wolnego od nawrotu, to wpływ na przeżycie całkowite nie jest jasny, dlatego w zaleceniach NCCN terapia otrzymała klasę zaleceń IIB. Interferon alfa-2b w wysokich dawkach lub interferon pegylowany jest zalecany u chorych w stadium III zaawansowania klinicznego (zajęcie regionalnych węzłów chłonnych) oraz w niższych stadiach IIB i IIC (bez zajęcia węzłów chłonnych). Interferon w wysokich dawkach jest podawany przez 1 rok, a pegylowany przez 5 lat.
Radioterapia jest zalecana u chorych z czerniakiem desmoplastycznym z silnym neurotropizmem, szczególnie w warunkach suboptymalnego wycięcia zmiany, ponieważ zmniejsza odsetek nawrotów miejscowych.
Adiuwantowa radioterapia bywa stosowana u chorych z klinicznie zajętymi węzłami chłonnymi po całkowitym wycięciu zmiany z zajętymi węzłami w celu zmniejszenia ryzyka wznowy w węzłach chłonnych. Przed zastosowaniem metody rozważa się potencjalne korzyści związane z leczeniem oraz jej toksyczność i pogorszenie jakości życia.
W badaniu klinicznym Agrawal i współpracowników adiuwantowa radioterapia u chorych z zaawansowanym czerniakiem bez przerzutów odległych z wysokim ryzykiem nawrotów węzłowych zredukowała ona ryzyko nawrotu z 40,6% do 10,2% w pięcioletniej obserwacji. Jednocześnie zauważono znaczny wzrost chorobowości związanej z leczeniem. W innym badaniu wykazano, że adiuwantowa radioterapia redukuje ryzyko nawrotu czerniaka w węzłach chłonnych, jednak jednocześnie dane wskazują na pogorszenie przeżycia u leczonych tą metodą.
Leczenie choroby zaawansowanej miejscowo, przerzutów "in transit" oraz wznowy.
Guzki satelitarne (satelitoza), przerzuty "in transit" i wznowa stanowią pewne kontinuum szerzenia się nowotworu drogą limfatyczną, które jest związane ze złym rokowaniem.
Guzki satelitarne.
Chorzy z guzkami satelitarnymi są leczeni według postępowania dla III stadium klinicznego choroby. Pierwotny guz jest usuwany za pomocą szerokiego wycięcia guza z ewentualną resekcją węzła wartowniczego lub pełną limfadenektomią. Leczenie może być uzupełnione o INF-α lub radioterapię adiuwantową.
Przerzuty "in transit".
Istnieje kilka metod leczenia chorych z przerzutami "in transit", jednak nie wypracowano optymalnej metody postępowania. Jeśli jest możliwe guz pierwotny i przerzut "in transit" jest wycinany w zakresie marginesu zdrowych tkanek. W niektórych przypadkach przeprowadza się biopsję węzła wartowniczego.
W leczeniu bywa stosowana terapia miejscowa za pomocą wstrzyknięć do guza szczepionki BCG, IL-2 lub INF-α. Zmiany bardzo powierzchowne niesięgające tkanki podskórnej mogą być leczone imikwimodem. Guz może być zniszczony za pomocą ablacji laserem. Radioterapia jest stosowana w nieoperacyjnym objawowym nawrocie.
Izolowana perfuzja i izolowana infuzja są technikami lokalnej dotętniczej podaży chemioterapii, która pozwala osiągać wysokie stężenie cytostatyków bez ogólnoustrojowych efektów toksyczności leczenia. Zwykle stosuje się melfalan. Izolowana infuzja kończyny jest techniką prostszą niż izolowana perfuzja, a pozwala osiągnąć podobny odsetek odpowiedzi. W badaniu klinicznym na 128 chorych leczonych izolowaną infuzją osiągnięto 31% odsetek odpowiedzi całkowitych (CR). W modyfikacji tej metody z łagodną hipertermią osiągnięto 63% odsetek odpowiedzi całkowitych i 38% odsetek przeżycia pięcioletniego u leczonych.
Inną opcją terapeutyczną jest ogólnoustrojowe leczenie przerzutów "in transit", szczególnie w przypadku postępu mimo leczenia regionalnego.
Wznowa w bliźnie.
Wyróżnia się dwie odmienne sytuacje prowadzące do wznowy w bliźnie: zbyt oszczędne wycięcie guza pierwotnego oraz lokalny nawrót mimo dostatecznie szerokiego marginesu chirurgicznego zdrowych tkanek. Nawrót wymaga potwierdzenia histopatologicznego.
W przypadku zbyt wąskiego marginesu i wznowy leczenie polega na powtórnym wycięciu blizny z guzem. W przypadku nawrotu mimo odpowiedniego szerokiego marginesu tkanek zaleca się wycięcie guza z (lub bez) usunięcia regionalnych węzłów chłonnych.
Wznowa lokalna, satelitarna i "in transit".
Nawrót powinien być potwierdzony histopatologicznie na podstawie biopsji chirurgicznej lub biopsji cienkoigłowej. Wznowę resekuje się w miarę możliwości z marginesem zdrowych tkanek i wykonuje się biopsje węzła wartowniczego.
W nieoperacyjnym czerniaku "in transit" przeprowadza się izolowaną infuzje lub perfuzje kończyny lekiem cytostatycznym. Alternatywami są wstrzyknięcia szczepionki BCG, IL-2 lub INF-α, radioterapia, ablacja laserowa, a w powierzchownych zmianach bywa wykorzystywany imikwimod.
Po osiągnięciu całkowitej remisji chorych obserwuje się lub podaje adiuwantowo duże dawki interferonu α.
Wznowa węzłowa.
Potwierdzenie nawrotu uzyskuje się za pomocą biopsji cienkoigłowej lub biopsji całego węzła chłonnego i badania histopatologicznego. U chorych z niecałkowitą resekcją węzłów chłonnych przeprowadza się powtórny zabieg w celu wycięcia całego dorzecza węzłowego drenującego chłonkę z okolicy guza. Po całkowitej resekcji przeprowadza się resekcję nawrotu węzłowego z odpowiednim marginesem zdrowych tkanek. Leczenie wznowy może być uzupełnione o terapię adiuwantową w postaci wysokich dawek interferonu α lub w wybranych przypadkach radioterapii. Jeśli całkowita resekcja jest niemożliwa, chory jest dalej leczony ogólnoustrojowo na zasadach leczenia choroby nieoperacyjnej i zaawansowanej.
Leczenie choroby zaawansowanej.
Leczenie zaawansowanego czerniaka opiera się na leczeniu ogólnoustrojowym lub najlepszej terapii wspomagającej u chorych w złym stanie ogólnym. Istnieje wiele opcji leczenia ogólnoustrojowego, obejmujących nowe leki celowane, immunoterapię oraz klasyczną chemioterapię. Wykorzystanie niektórych leków jest zasadne wyłącznie przy odpowiednio wysokiej ekspresji cząstek, która warunkuje przewagę komórek nowotworowych nad prawidłowymi lub pomaga uniknąć odpowiedzi immunologicznej oraz kontrolowanej śmierci komórek. Wybór leczenia jest uzależniony od obecności mutacji BRAF, przebiegiem choroby nowotworowej i założonych celów leczenia, które może być nastawione na długotrwałą stabilizację choroby lub przede wszystkim na złagodzenie objawów. Lekami pierwszego rzutu w ogólnoustrojowym leczeniu zaawansowanego czerniaka są wemurafenib lub dabrafenib (inhibitory BRAF), trametynib (inhibitor MEK), ipilimumab (przeciwciało anty CTLA-4), pembrolizumab i niwolumab (przeciwciała anty-PD-1/PD-L1) oraz IL-2 w wysokiej dawce.
W przypadku obecności mutacji BRAF zaleca się leczeniem wemurafenibem lub dabrafenibem (inhibitory BRAF). Inhibitory BRAF mogą być stosowane w połączeniu z trametynibem (inhibitor MEK) lub w monoterapii. Połączenie inhibitora BRAF z inhibitorem MEK skuteczniej wydłuża przeżycie leczonych niż monoterapia BRAF. Trametynib nie jest zalecany w monoterapii poza nietolerancją inhibitorów BRAF.
Chorzy z niewielką objętością guza i bez objawów choroby są dobrymi kandydatami do immunoterapii w pierwszej linii leczenia za pomocą ipilimumabu (przeciwciało anty-CTLA-4) lub pembrolizumabu/niwolumabu (przeciwciała anty-PD-1/PD-L1) albo IL-2, która może wywołać trwałą odpowiedź i znacznie wydłużyć przeżycie leczonych. Również w sytuacji braku mutacji BRAF stosuje się immunoterapię w leczeniu pierwszego rzutu. Jednak objawowa choroba lub progresja mino immunoterapii u chorych z mutacją BRAF skłania do zastosowania inhibitorów BRAF z lub bez inhibitora MEK.
Ipilimumab i pembrolizumab/niwolumab pozwalają osiągnąć niższy odsetek odpowiedzi obiektywnych niż inhibitory BRAF/BRAF+MEK. Dodatkowo później obserwuje się efekty kliniczne ipilimumabu niż inhibitorów BRAF/BRAF+MEK, ponieważ odbudowa odpowiedzi immunologicznej przeciw guzowi, która jest efektem działania ipilimumabu, wymaga czasu i regresja guza występuje później niż w przypadku inhibitorów BRAF/BRAF+MEK. Z drugiej strony ipilimumab i pembrolizumab/niwolumab wykazują większą zdolność do wywołania długoterminowej trwałej odpowiedzi przeciw nowotworowi i oferują większy odsetek długotrwałego przeżycia. Są one bardziej przydatne w leczeniu, które ma na celu długą stabilizację choroby i znaczne wydłużenie przeżycia. Chorzy z przewidywalnym krótkim przeżyciem, z dużą masą guza, przerzutami w krytycznych lokalizacjach lub wywołujących uciążliwe objawy prawdopodobnie nie odniosą korzyści z leczenia przeciwciałami anty-CTLA-4 lub anty-PD-1/PD-L1 z powodu długiego czasu koniecznego do osiągnięcia wymiernych efektów klinicznych i w tym przypadku skuteczniejsze będzie leczenie inhibitorami BRAF, które szybciej i częściej wywołują odpowiedź na leczenie.
Pembrolizumab albo niwolumab mogą być stosowane w przypadku nieskuteczności ipilimumabu po leczeniu inhibitorem BRAF (jeśli występuje mutacja BRAF) w leczeniu drugiej linii lub w leczeniu pierwszej linii bez poprzedzającego leczenia ipilimumabem lub inhibitorem BRAF. W przypadku stosunkowo rzadkiej obecności mutacji c-KIT podaje się imatynib. Biochemioterapia lub klasyczna chemioterapia oparta na lekach alkilujących, przede wszystkim na dakarbazynie, jest jedną z opcji terapeutycznych stosowaną w leczeniu II linii, a u niektórych chorych w leczeniu I linii, szczególnie przy braku odpowiednich mutacji uzasadniających zastosowanie leków celowanych.
U części chorych wykonuje się operacje wycięcia korzystnie zlokalizowanych przerzutów (metastazektomia) lub operacje paliatywne w celu łagodzenia dolegliwości. Operuje się również w sytuacjach bezpośredniego zagrożenia życia w związku z chirurgicznymi powikłaniami choroby. Stosuje się paliatywną radioterapię objawowych przerzutów, szczególnie w obrębie mózgu.
Inhibitory BRAF.
BRAF jest kinazą seroninową-treoninową aktywującą kinazy MAP/ERK. Gen jest zaliczany do protoonkogenów. Aktywność kinazy jest większa niż pozostałych kinaz z tej rodziny i jej mutacja aktywująca (onkogen) jest stosunkowo często obecna w licznych typach nowotworów. Mutacja aktywująca genu BRAF jest związana z patogenezą czerniaka poprzez konstytutywną aktywację szlaku MEK/ERK, a w konsekwencji unikanie apoptozy, zwiększenie potencjału replikacyjnego, nasilenie angiogenezy, zdolności do nacieku tkanek i do tworzenia przerzutów, a także unikania odpowiedzi immunologicznej. Mutacja BRAF prowadzi do niekontrolowanego podziału komórek nowotworowych.
Mutacje BRAF pojawiają się w skórze nieuszkodzonej przez słońce, ale mutacje tego genu są rzadkie w czerniaku błon śluzowych i w obrębie kończyn. Prawie 50–60% chorych na uogólnionego czerniaka wykazuje mutacje genu BRAF, a najczęstszą z nich jest mutacja kodonu V600E (75% mutacji), w której występuje zastąpienie waliny przez glutaminę. W mutacji V600K występuje lizyna w pozycji waliny. Inhibitory BRAF powodują zmniejszenie masy guza, jednak odpowiedź na leczenie zwykle jest czasowa. Do selektywnych inhibitorów BRAF należy wemurafenib oraz dabrafenib. Nieselektywnym inhibitorem BRAF jest sorafenib.
Inhibitory BRAF w połączeniu z inhibitorami MEK w porównaniu do monoterapii inhibitorem BRAF wykazują wyższy odsetek przeżycia całkowitego oraz wyższy odsetek odpowiedzi obiektywnych sięgający 50–75%. Terapia inhibitorami BRAF oferuje stosunkowo wczesny początek regresji nowotworu, dlatego mogą być stosowane w przypadku szybko rozwijającej się choroby.
Niestety u większości chorych pojawia się oporność na leczenie inhibitorami BRAF i wówczas dochodzi do ponownego wzrostu guza. Mimo tego terapia u znacznej części leczonych pozwala na znaczne wydłużenie przeżycia. Prawdopodobnie dalsze przedłużone stosowanie inhibitorów BRAF pomimo progresji wciąż pozwala przedłużyć przeżycie leczonych.
Wemurafenib jest wysoce specyficznym inhibitorem BRAF. W badaniu klinicznym II fazy na 132 chorych na wcześniej leczonego uogólnionego czerniaka z mutacją BRAF lek wykazał 53% odsetek odpowiedzi obiektywnej (ORR), mediana czasu przeżycia wolnego od progresji (PFS) wynosiła 6,8 miesiąca, a mediana przeżycia całkowitego (OS) wynosiła 15,9 miesięcy. Gorszą odpowiedź na leczenie zaobserwowano u chorych z podniesionym poziomem dehydrogenazy mleczanowej (LDH) 1,5-krotnie powyżej górnej granicy normy.
W badaniu klinicznym III fazy 2107 chorych losowo przydzielono do leczenia za pomocą wemurafenibu lub dakarbazyny. Sześciomiesięczny odsetek przeżycia całkowitego leczonych wemurafenibem wyniósł 84%, podczas gdy leczonych dakarbazyną 64%. Również mediana przeżycia całkowitego była lepsza u leczonych wemurafenibem niż dakarbazyną i wynosiła odpowiednio 13,2 miesiąca oraz 9,6 miesięcy. Odsetek odpowiedzi wynosił 48%.
Dabrafenib jest inhibitorem BRAF. W badaniu klinicznym II fazy oceniono skuteczność leku na 92 chorych na zaawansowanego czerniaka z mutacjami BRAF V600E i mutacją V600K nieleczonych wcześniej lub leczonych inhibitorami MEK. W przypadku mutacji BRAF V600E odsetek odpowiedzi całkowitych (CR) wynosił 7% i 53% leczonych osiągnęło częściową odpowiedź (PR), ale był on słabszy u pacjentów z mutacją BRAF V600K, gdzie nie osiągnięto całkowitych odpowiedzi, a 13% osiągnęło częściową odpowiedź. Mediana czasu przeżycia wolnego od progresji choroby (PFS) była dłuższa dla dabrafenibu w porównaniu do standardowej chemioterapii. Dla mutacji BRAF V600E wynosiła ona 27 tygodni, a dla mutacji BRAF V600K 20 tygodni. W badaniu klinicznym III fazy 250 chorych w stadium IV i nieoperacyjnym stadium III losowo przydzielono do terapii dabrafenibem lub dakarbazyną. Dabrafenib wykazał dłuższą medianę czasu przeżycia wolnego od progresji choroby, która dla dabrafenibu wynosiła 6,7 miesięcy, a dla dakarbazyny 2,9 miesięcy. Odsetek odpowiedzi obiektywnych w przypadku inhibitora BRAF wynosił 50%, a dla dakarbazyny tylko 6%.
W dużym polskim badaniu klinicznym z udziałem 704 chorych z przerzutowym czerniakiem porównano skuteczność połączenia dabrafenibu z trametynibem z monoterapią wenurafenibem. Wykazano, że połączenie dabrafenibu z trametynibem wywołuje lepszy odsetek 12-miesięcznego przeżycia całkowitego niż wenurafenib w monoterapii i wynosił on dla połączenia dabrafenibu z trametynibem 72% i 65% dla wenurafenibu w monoterapii. Również mediana przeżycia wolnego od progresji choroby była wyższa w połączeniu dabrafenibu z trametynibem (11,4 miesiąca) niż dla wenurafenibu (7,3 miesiąca). W badaniu III fazy połączenie dabrafenibu z tremetinibem wykazało wyższy niż dabrafenib w monoterapii odsetek 6-miesięcznego przeżycia całkowitego wynoszący 93%. Połączenie wykazało również wyższy odsetek obiektywnych odpowiedzi i medianę przeżycia wolnego od progresji choroby. Połączenie dabrafenibu i trametynibu jest zalecane przy obecności mutacji BRAF, jeśli jest ono tolerowane przez chorego.
Inhibitory MEK.
Białka MEK (MEK1 i MEK2) są elementami szlaku MAPK/ERK. Aktywowane BRAF fosforyluje białka MEK1 i MEK2, które aktywują kinazy MAP. Szlak MAP wpływa na zwiększenie przeżywalności komórek nowotworowych w wielu chorobach rozrostowych.
Jest wysoce selektywnym przeciwciałem skierowanym przeciw białkom MEK. Lek wywołuje słabszą poprawę przeżycia całkowitego i czasu wolnego od progresji choroby niż inhibitory BRAF (wenurafenib, dabrafenib), dlatego lek w monoterapii jest zarezerwowany dla chorych z mutacją BRAF i jednoczesną nietolerancją inhibitorów BRAF.
W badaniu klinicznym III fazy METRIC na 322 chorych porównano skuteczność trametynibu z klasyczną chemioterapią u chorych z mutacją BRAF V600E lub V600K. Odsetek obiektywnej odpowiedzi dla trametynibu wynosił 24% i dla chemioterapii 7%, z kolei mediana przeżycia wolnego od progresji choroby dla leku osiągnęła 4,8 miesięcy, a dla chemioterapii 1,4 miesiąca.
Połączenie trametynibu z dabrafenibem ma przewagę nad pojedynczym inhibitorem BRAF i może być stosowane u chorych tolerujących to połączenie. Wykazano, że połączenie dabrafenibu z trametynibem zwiększa odsetek 6-miesięcznego przeżycia całkowitego w porównaniu z monoterapią wenurafenibem. Trametynib dodany do dabrafenibu zwiększa odsetek 6-miesięcznego przeżycia całkowitego w porównaniu z samym dabrafenibem.
Jest to wysoce selektywny inhibitor MEK. W badaniu II fazy nie wykazano zwiększenia przeżycia całkowitego po dodaniu selumetynibu do dakarbazyny, choć czas przeżycia wolny od progresji był znacząco dłuższy przy leczeniu selumetynibem niż dakarbazyną.
Inhibitory c-KIT.
Gen c-KIT koduje receptor kinazy tyrozynowej, która może aktywować wiele szlaków w tym RAS-RAF-MEK-ERK i PI3K-AKT. Mutacja c-KIT nie jest częsta w czerniaku skórnym, w zmianach bez przewlekłego uszkodzenia słonecznego występuje jedynie z częstością 1–2%. Jednak mutacja jest częstsza w czerniaku podpaznokciowo-kończynowym i czerniaku błon śluzowych, gdzie pojawia się w 20% tych nowotworów. Mutacja ma istotne znaczenie w patogenezie tych typów czerniaka. Mutacja zwiększa potencjał proliferacyjny komórek nowotworowych i sprzyja migracji tych komórek, co z kolei sprzyja powstawaniu przerzutów.
Imatynib jest inhibitorem kinazy tyrozynowej stosowanym w leczeniu przewlekłej białaczki szpikowej i guzów stomalnych (GIST). Lek jest skuteczny wyłącznie u chorych z mutacją c-KIT. W badaniu klinicznym na chorych z przerzutowym czerniakiem z mutacją c-KIT imatynib wykazał 23% odsetek odpowiedzi obiektywnych i 3,5 miesięczną medianę przeżycia wolnego od progresji choroby (PFS) i 51% osiągnęło 1 roczne przeżycie całkowite.
Immunoterapia.
Czerniak wywołuje potencjalnie skuteczną przeciwnowotworową odpowiedź immunologiczną, jednak w mikrośrodowisku guza jest ona skutecznie hamowana za pomocą różnych niefizjologicznych mechanizmów generowanych przez komórki nowotworowe. W efekcie staje się ona niewydolna i nie pozwala na kontrolę wzrostu nowotworu. W celach terapeutycznych opracowano kilka metod neutralizacji mechanizmów blokady odpowiedzi immunologicznej. W immunoterapii czerniaka stosuje się przeciwciała anty CTLA-4, przeciwciała anty-PD1 oraz IL-2 w wysokich dawkach.
Przeciwciała anty-PD1 i anty-PD-L1.
Jest to grupa leków biologicznych będąca przeciwciałami skierowanymi przeciwko receptorowi programowanej śmierci PD-1 (ang. "programmed cell death 1") oraz przeciwko jego ligandom PD-L1 i PD-L2. Fizjologicznie szlak PD1 jest odpowiedzialny za ograniczenie aktywności limfocytów T w celu redukcji nadmiernej odpowiedzi immunologicznej i reakcji autoimmunologicznych. Jego ligandy PD-L1 i PD-L2 poprzez wpływ na kinazy wywołują zahamowanie szlaków pobudzających limfocyty T do aktywności i powodują ograniczenie aktywności tych komórek na różnych etapach odpowiedzi immunologicznej, głównie w etapie efektorowym.
W warunkach fizjologicznych mechanizmy pobudzające i hamujące odpowiedź immunologiczną pozostają we względnej równowadze, aby zapewnić odpowiednią reakcję na obce antygeny z jednoczesną tolerancją na antygeny własne (tolerancja immunologiczna). Jednak elementy mechanizmów hamujących odpowiedź mogą zostać patologicznie pozyskane przez komórki nowotworowe i przyczyniać się do unikania zniszczenia przez układ immunologiczny. W wyniku nieprawidłowej regulacji w górę w komórkach czerniaka ligandy PD-L1 i PD-L2 mogą ulegać nadmiernej ekspresji, wówczas gdy ulegają one połączeniu z receptorem PD-1 limfocyt T otrzymuje silny sygnał hamujący blokujący jego aktywność przeciwnowotworową. Komórki czerniaka nabywają zdolność do wyłączenia odpowiedzi immunologicznej poprzez korzystną dla nich deregulację ekspresji ligandu PD-1, dopiero gdy pojawią się limfocyty T zdolne do skutecznej odpowiedzi przeciwnowotworowej. Przewlekłe zahamowanie poprzez szlak PD-1 prowadzi do anergii limfocytów T i zahamowaniu wydajnej odpowiedzi immunologicznej przeciw guzowi.
Pembrolizumab jest wysoce selektywnym przeciwciałem monoklonalnym skierowanym przeciw receptorowi PD-1. Jest wskazany u chorych, u których wystąpiła progresja choroby pomimo stosowania ipilimumabu i inhibitorów BRAF, jeśli stwierdzono jego mutację. W zaleceniach NCCN może być również stosowany jako leczenie pierwszego rzutu w chorobie uogólnionej lub nieresekowalnej.
Skuteczność leku oceniono w badaniu klinicznym KEYNOTE-001. W pierwszej fazie badania na 135 chorych wykazano 38% odsetek odpowiedzi obiektywnych, a mediana czasu przeżycia wolnego od progresji (PFS) wynosiła około 7 miesięcy. Nie było różnicy w odsetku odpowiedzi pomiędzy chorymi leczonymi wcześniej ipilimumabem a nieleczonymi nim. W drugim etapie badania leku podano u 173 chorych z opornym na leczenie czerniakiem. Badanych podzielono na dwie grupy otrzymujące lek w różnych dawkach, odpowiednio 2 mg/kg i 10 mg/kg. W obu grupach osiągnięto ten sam odsetek odpowiedzi obiektywnych wynoszący 26%, mediana przeżycia wolnego od progresji choroby u chorych otrzymujących lek w dawce 2 mg/kg wynosiła 22 tygodnie, a u chorych otrzymujących lek w dawce 10 mg/kg 14 tygodni. Ogólnie odsetek odpowiedzi u wszystkich leczonych w obu etapach badania wynosił 34%, choć w pewnych szczególnych grupach był on znacznie większy. W badaniu KEYNOTE-002 na chorych wcześniej leczonych ipilimumabem oraz inhibitorem BRAF lub MEK porównano skuteczność pembrolizumabu z lekami cytostatycznymi. Odsetek odpowiedzi był wyższy niż w klasycznej chemioterapii i wynosił 21% u leczonych pembrolizumabem w dawce 2 mg/kg i 25% u leczonych dawką 10 mg/kg.
Niwolumab jest selektywnym przeciwciałem monoklonalnym przeciw receptorowi PD-1. Podobnie jak pembrolizumab jest wskazany u chorych, u których wystąpił progres choroby mimo stosowania ipilimumabu i inhibitorów BRAF, jeśli stwierdzono jego mutację. W zaleceniach NCCN może być stosowany jako leczenie pierwszego rzutu w chorobie uogólnionej lub nieresekowalnej.
W badaniu klinicznym I fazy wykazano, że lek wywołuje odpowiedź u 28% leczonych. Odsetek przeżyć całkowitych po 1 roku wynosił 62%, a po 2 latach 43%. Mediana przeżyć całkowitych wynosiła 16,8 miesięcy, mediana czasu przeżycia wolnego od progresji wynosiła 3,7 miesięcy. W badaniu klinicznym III fazy na 418 nieleczonych wcześniej chorych porównano skuteczność leku do dakarbazyny. Roczne przeżycie całkowite (OS) dla leczonych niwolumabem wynosiło 72,9%, a dla dakarbazyny 42,1%. Niwolumab w tym badaniu wykazał również lepszy profil bezpieczeństwa. Testowano również połączenie niwolumabu z ipilimumabem. W badaniu na 80 chorych uzyskano 40% odsetek odpowiedzi obiektywnych i połączenie charakteryzuje się wyższym odsetkiem odpowiedzi obiektywnych niż te leki w monoterapii.
Przeciwciała anty-CTLA-4.
CTLA-4 hamuje funkcję limfocytów T poprzez różne mechanizmy, w tym poprzez zapobieganie kostymulacji CD28 z jego ligandami CD80 i CD86, zablokowanie przekazywania sygnału z TCR/CD3 oraz zablokowanie cyklu komórkowego limfocytów, co uniemożliwia namnożenie się tych komórek.
W warunkach fizjologicznych aktywacja limfocytów T pociąga za sobą wzrost ekspresji CTLA-4 w ramach sprzężenia zwrotnego ujemnego i kontroli odpowiedzi immunologicznej. W mikrośrodowisku guza CTLA-4 tłumi prawidłową aktywność przeciwnowotworową układu immunologicznego. Blokada CTLA-4 za pomocą przeciwciał monoklonalnych powoduje przywrócenie odpowiedzi przeciwnowotworowej. Sam mechanizm działania leków nie został w pełni wyjaśniony. Polega on nie tylko na zablokowaniu sygnału hamującego dla limfocytów T, ale również na zubożeniu populacji limfocytów T regulatorowych. Zarejestrowanymi przeciwciałami przeciw CTLA-4 w leczeniu czerniaka są ipilimumab i tremelimumab.
Ipilimumab jest przeciwciałem monoklonalnym skierowanym przeciw CTLA-4 i jednym z leków ogólnoustrojowych pierwszego rzutu u chorych z zaawansowanym czerniakiem.
W badaniu klinicznym III fazy na 676 chorych porównano ipilimumab ze szczepionką przeciw gp100. Chorzy losowo otrzymali ipilimumab, szczepionkę przeciwnowotworową anty-gp100 lub połączenie szczepionki z iplimumabem. Mediana przeżycia całkowitego dla samego ipilimamubu wynosiła 10,1 miesiąca, dla połączenia ipilimumabu ze szczepionką anty-gp100 mediana przeżycia wynosiła 10,0 miesięcy, a dla samej szczepionki 6,4 miesięcy. W innym badaniu porównano leczenie ipilimumabem w połączeniu z dakarbazyną i połączenia dakarbazyny z placebo. Połączenie ipilimumabu z dakarbazyną osiągnęło znacznie wyższą medianę przeżycia całkowitego wynoszącą 11,2 miesięcy niż dakarbazyna z placebo, dla której mediana przeżycia wynosiła 9,1 miesięcy. W analizie danych z 12 badań klinicznych na łącznie 2985 chorych ipilimunab wykazał medianę przeżycia wynoszącą 11,4 miesiąca i 22% trzyletnie przeżycie całkowite.
Tremelimumab jest przeciwciałem monoklonalnym przeciw CTLA-4. Badanie kliniczne III fazy porównujące skuteczność leku z klasyczną chemioterapią nie wykazało korzyści w odsetku odpowiedzi obiektywnej oraz odsetku przeżyć całkowitych w związku ze stosowaniem tremelimumabu.
Interleukina 2 (IL-2).
Interleukina 2 jest cytokiną stymulującą limfocyty T i komórki NK. W efekcie jej działania dochodzi do nasilenia odpowiedzi komórkowej. Ze względu na znacznie nasiloną toksyczność terapii IL-2 może być stosowana jako alternatywa do innych terapii u chorych w dobrym stanie ogólnym. Ryzyko powikłań wielonarządowych znacznie ogranicza zastosowanie leczenia do młodszej grupy chorych.
W badaniu klinicznym na 270 chorych wykazano, że IL-2 w wysokich dawkach wykazuje 16% odsetek odpowiedzi obiektywnych, 60% leczonych osiągnęło trwałą wielomiesięczną odpowiedź, odsetek całkowitych odpowiedzi wynosił 10%.
Szczepionka przeciwnowotworowa.
Szczepionka przeciwnowotworowa jest lekiem podawanym w celach leczniczych (nie profilaktycznie przed zachorowaniem) mającym na celu ukierunkowanie odpowiedzi immunologicznej na rozpoznanie i zniszczenie komórek nowotworowych. Mimo licznych badań do tej pory nie uzyskano skutecznego preparatu zwiększającego przeżycie całkowite leczonych.
Badano liczne preparaty oparte o komórki i preparaty niezawierające komórek. Szczepionki zawierające komórki obejmowały preparaty zawierające lizaty komórek nowotworowych, całe komórki nowotworowe z adiuwantem immunologicznym, zmodyfikowane genetycznie całe komórki nowotworowe, komórki dendrytyczne stymulowane DNA, RNA, białkami lub lizaty komórek nowotworowych, a także limfocyty B. Preparaty niezawierające komórki były opierane o DNA komórek nowotworowych, białka komórek nowotworowych oraz wirusowych wektorach. Nieskuteczność dotychczasowych szczepionek ma kilka przyczyn. Antygeny stosowane w szczepionkach są własnymi strukturami i limfocyty T zdolne do wysokiego powinowactwa do takich elementów są eliminowane w fizjologicznym mechanizmie tolerancji immunologicznej. Z kolei komórki nowotworowe są zdolne do umieszczenia na swojej powierzchni cząstek zdolnych do zahamowania odpowiedzi immunologicznej. Dodatkowo komórki nowotworowe wykazują klonalne zróżnicowanie, czyli nie stanowią jednorodnej grupy, wobec której można łatwo wypracować uniwersalne szczepienie przeciw konkretnej strukturze. Obecne badania skupiają się na antygenach nowotworowych pojawiających się w każdej lub większości komórek nowotworowych bezpośrednio związanych ze wczesną patogenezą nowotworu.
W czerwcu 2021 do fazy II badań klinicznych trafił kandydat na szczepionkę mRNA firmy BioNTech, BNT111. Próby prowadzone był w 7 krajach, w tym w Polsce. Środek został podany, razem z cemiplimabem, 120 pacjentom z nieoperowalnym czerniakiem (reagującym na antyciało monoklonalne anti-PD-1, którym jest cemiplimab) w stadium III i IV.
Kombinacje leków celowanych i immunomodulujących.
Połączenie inhibitora BRAF (dabrafenibu) i inhibirora MEK (trametynibu) jest jedną z zalecanych opcji leczniczych u chorych z zaawansowanym czerniakiem.
W jeszcze niezakończonym badaniu III fazy Combi-D leczenie chorych za pomocą kombinacji dabrafenibu i trametynibu porównano z monoterapią dabrafenibem. Wykazano, że kombinacja inhibitorów BRAF i MEK zwiększa odsetek przeżycia całkowitego w porównaniu z samodzielnym leczeniem inhibitorem BRAF. Wstępne zaktualizowane wyniki badania wskazują, że mediana przeżycia leczonych połączeniem dabrafenibu i trametynibu wynosi 25,1 miesiąca, a 51% leczonych osiąga przeżycie dwuletnie.
Badane są również nowsze inhibitory MEK. W badaniu CoBRIM porównano połączenie wemurafenibu (inhibitor BRAF) i cobimetinibu (inhibitor MEK) z monoterapią wemurafenibem. Wstępne wyniki wskazują, że połączenie wemurafenibu i cobimetinibu wywołuje dłuższe przeżycie wolne od progresji choroby (PFS), którego mediana wynosiła 12,3 miesięcy niż monoterapia wemurafenibem z medianą przeżycia 7,2 miesięcy.
W trakcie badań oceniana jest przydatność połączenia przeciwciał anty-CTLA-4 i anty-PD1/PD-L1 w leczeniu przerzutowego czerniaka. Prawdopodobnie podwójna blokada wykazuje synergie. Blokada CTLA-4 prowadzi do aktywacji naiwnych limfocytów, a blokada PD-1 zapobiega ograniczeniu aktywności aktywnych limfocytów.
W randomizowanym badaniu klinicznym na 945 chorych z zaawansowanym czerniakiem porównano skuteczność połączenia ipilimumabu i niwolumabu z monoterapią ipilimumabem lub monoterapią niwolumabem. Badanie wskazuje, że połączenie ipilimumabu i niwolumabu w porównaniu do niwolumabu w monoterapii wywołuje dłuższe przeżycie wolne od progresji choroby. W przypadku nowotworów PD-L1-ujemnych blokada CTLA-4 i PD-L1 była bardziej skuteczna niż te leki w monoterapii. Ponadto odsetek odpowiedzi obiektywnych był wyższy w przypadku połączenia niż gdy leki były stosowane w monoterapii. Jednak badanie ma pewne ograniczenia. Nieznana jest zdolność do wydłużenia przeżycia całkowitego (OS), a w grupie badanych występował znacznie niższy odsetek ekspresji PD-L1, co wyklucza z niego znaczną populację, która mogłaby skorzystać na monoterapii niwolumabem. Połączeniu towarzyszy większa toksyczność niż w przypadku monoterapii. Sugeruje to możliwość stosowania połączenia w przypadku nowotworów PD-L1 ujemnych, a monoterapii anty-PD1 w przypadku występowania PD-L1, ponieważ może ona wywoływać podobne przeżycie wolne od progresji choroby z mniejszymi efektami toksycznymi. Zalecenia NCCN nie uwzględniają połączenia ipilimumabu z niwolumabem w leczeniu zaawansowanego czerniaka.
Chemioterapia.
Czerniak jest nowotworem o stosunkowo dużej oporności na klasyczną chemioterapię. Mechanizmy oporności są podobne do innych nowotworów litych i wynikają z dużej bazowej oporności tkanki. W czerniaku występuje duża ekspresja enzymów naprawiających DNA i białek usuwających ksenobiotyki, co znacząco utrudnia działanie cytostatyków, dodatkowo aktywność szlaku kinazy aktywowana mitogenami i kinazy fosfatydyloinozytolu zwiększa oporność nowotworu na chemioterapię.
W chemioterapii zaawansowanego czerniaka wykorzystuje się dakarbazynę, temozolomid, paklitaksel, nab-paklitaksel i karboplatynę w monoterapii lub w połączeniach. W połączeniu z immunoterapią stosuje się dakarbazynę lub temozolomid z cisplatyną i dakarbazyną w połączeniu z IL-2 lub INF-α.
Dakarbazyna jest lekiem alkilującym DNA, cytostatyk jest standardem klasycznej chemioterapii w leczeniu zaawansowanego czerniaka, a przed wprowadzeniem nowoczesnych leków celowanych był lekiem pierwszego rzutu w tym stadium choroby. W największym badaniu klinicznym oceniającym ten lek wywołał on odpowiedź obiektywną u 7,5% leczonych. Analiza 23 randomizowanych badań na łącznej liczbie 1390 leczonych dakarbazyną w monoterapii odsetek odpowiedzi obiektywnych wynosił 15,3%. Odpowiedzi rzadko są trwałe. Mediana przeżycia wolna od progresji choroby (PFS) w różnych badaniach waha się na poziomie 1,5-2 miesięcy, a mediana przeżycia całkowitego (OS) około 6-9 miesięcy. Nigdy nie przeprowadzono randomizowanych badań porównujących skuteczność dakarbazyny do najlepszej terapii wspomagającej.
Temozolomid jest doustnym analogiem dakarbazyny ulegającym metabolizmowi do czynnego związku alkilującego MTIC. Lek nie wykazuje przewagi nad dakarbazyną i wybór pomiędzy nimi jest związany z różną drogą podania, kosztami oraz obecnością przerzutów do mózgu.
W badaniu klinicznym porównano na 859 chorych temozolomid z dakarbazyną. Nie stwierdzono istotnych różnic w medianie przeżycia całkowitego wynoszącego dla dakarbazyny 9,4 miesiąca i dla temozolomidu 9,1 miesięcy. Również nie zauważono istotnych różnic w czasie przeżycia wolnego od progresji, wynoszącym odpowiednio 2,1 miesiąca i 2,3 miesiąca, a także odsetku odpowiedzi obiektywnych (odpowiednio 14% i 10%). W innym badaniu na 305 chorych również porównano temozolomid z dakarbazyną i nie wykazano statystycznie istotnych różnic pomiędzy odsetkiem odpowiedzi obiektywnych i przeżyciem całkowitym pomiędzy oboma lekami. Lek dobrze penetruje do mózgu i jest przydatny w leczeniu przerzutów do ośrodkowego układu nerwowego, jednak w badaniu porównującym skuteczność połączenia temozolomidu z IL-2 i cisplatyną z połączeniem dakarbazyny z IL-2 i cisplatyną nie wykazano by temozolomid zapobiegał powstawaniu przerzutów w ośrodkowym układzie nerwowym.
Alkaloidy Vinca (winblastyna, windezyna) i taksany (paklitaksel, docetaksel) w monoterapii wykazują skromną aktywność przeciwko czerniakowi. Winblastyna jest używana w połączeniu z innymi cytostatykami, przede wszystkim z cisplatyną i dakarbazyną w programie CVD z lub bez IL-2 lub INF-α lub w połączeniu cisplatyny i temozolomidu z lub bez IL-2 lub INF-α. Paklitaksel i nab-paklitaksel są stosowane w monoterapii lub w połączeniu z innymi lekami przeciwnowotworowymi. Odsetek odpowiedzi obiektywnych paklitakselu w monoterapii lub w połączeniu z innymi lekami w różnych badaniach waha się pomiędzy 16 a 26%. Paklitaksel jest stosowany w połączeniu z karboplatyną, ale schemat nie poprawia przeżycia leczonych, dlatego nie jest programem pierwszego rzutu.
W leczeniu chorych na zaawansowanego czerniaka stosuje się połączenie paklitakselu i karboplatyny po nieskuteczności programów pierwszego rzutu. W leczeniu karboplatyną obserwuje się 19% odsetek odpowiedzi obiektywnych, z kolei cisplatyna wywołuje 10% odsetek odpowiedzi obiektywnych.
Pochodne nitrozomocznika (karmustyna, lomustyna, fotemustyna) wykazują podobną skuteczność jak dakarbazyna, ale wiążą się z większym stopniem toksyczności. Fotemustyna dość dobrze penetruje barierę krew-mózg i może być przydatna u chorych z przerzutami do mózgu. W badaniu klinicznym na 219 chorych z przerzutowym czerniakiem porównano skuteczność fotemustyny z dakarbazyną. Wykazano, że leczeni fotemustyną osiągnęli lepszą medianę przeżycia całkowitego wynoszącą 7,3 miesięcy w porównaniu do dakarbazyny, gdzie mediana przeżycia całkowitego wynosiła 5,6 miesięcy.
Biochemioterapia jest połączeniem klasycznych leków przeciwnowotworowych z lekami biologicznymi. W leczeniu czerniaka znajduje zastosowanie połączenie programu CVD (cisplatyna, winblastyna, dakarbazyna) z IL-2 lub INF-α.
W małym badaniu klinicznym III fazy wykazano, że połączenie schematu CVD z IL-2 i INF-α wykazało większy odsetek odpowiedzi obiektywnych i medianę przeżycia całkowitego (OS) niż schemat CVD podawany samodzielnie. W innym badaniu klinicznym połączenie CVD z IL-2 i INF-α dawało większy odsetek odpowiedzi obiektywnych i medianę czasu wolnego od progresji (PFS) niż CVD bez cytokin. Jednak połączenie z cytokinami nie wywoływało większego odsetka przeżyć całkowitych i jest leczeniem znacznie bardziej toksycznym niż CVD.
Metaanaliza na łącznie ponad 2600 leczonych chemioterapią z INF-α lub chemioterapią z INF-α i IL-2 potwierdziła, że biochemioterapia, choć podwyższa odsetek odpowiedzi obiektywnych i czas wolny od progresji choroby nie prowadzi do zwiększenia przeżycia całkowitego.
Leczenie chirurgiczne choroby zaawansowanej.
U starannie wybranych chorych w stadium IV zaawansowania klinicznego przy ograniczonej liczbie przerzutów przeprowadza się ich resekcję (metastazektomia). Metastazektomia nie jest wykonywana jeśli nie można usunąć wszystkich przerzutów. Choroba musi być ograniczona do pojedynczych obszarów o niewielkiej ilości przerzutów, a przerzuty muszą być korzystnie zlokalizowane. Najczęściej wycinane są łatwo dostępne przerzuty do skóry lub tkanki podskórnej, a rzadziej do niektórych narządów wewnętrznych. Ograniczeniem metody jest częste występowanie ukrytych mikroprzerzutów towarzyszących wykrywalnym przerzutom. Ważna jest nieobecność poważnych chorób współistniejących, które ograniczają korzyści z obciążającego leczenia chirurgicznego. Leczenie nie może pogarszać jakości życia leczonych. Paliatywna resekcja przerzutów w niektórych lokalizacjach u niektórych chorych może wydłużyć przeżycie nawet po nawrocie choroby nowotworowej.
Paliatywne leczenie chirurgiczne nie jest przeprowadzane z intencją całkowitego wyleczenia czerniaka, ma ono na celu usunięcie lub złagodzenie uciążliwych objawów choroby nowotworowej, a więc poprawę jakości życia chorego. Paliatywne leczenie chirurgiczne znajduje zastosowanie w przypadku:
Radioterapia paliatywna.
Czerniak jest uważany za nowotwór radiooporny. Radioterapia może przynosić korzyści chorym z objawowymi przerzutami, szczególnie w obrębie ośrodkowego układu nerwowego, gdzie bywa stosowana radioterapia stereotaktyczna (nóż gamma). Bywa stosowana również w innych lokalizacjach w celu łagodzenia uciążliwych objawów zaawansowanej choroby nowotworowej. Napromieniowywanie zwykle jest połączone z innym leczeniem ogólnoustrojowym.
Czerniak pozaskórny.
Czerniak w większości przypadków jest zlokalizowany w obrębie skóry, która stanowi ponad 90–95% lokalizacji tego nowotworu. Pewna część guzów powstaje w rzadszych lokalizacjach pozaskórnych. Około 3,7% guzów lokalizuje się w obrębie narządu wzroku, 1,4% w obrębie błon śluzowych.
Czerniak narządu wzroku.
Czerniak oka jest rzadkim nowotworem, jednak stanowi drugą po skórze lokalizację czerniaka. Łącznie stanowi 3,7% przypadków czerniaka u ludzi. W 95% przypadków czerniak pojawia się w obrębie błony naczyniowej obejmującą naczyniówkę, ciało rzęskowe i tęczówkę. W 90% przypadków czerniak oka dotyczy naczyniówki, w 3–4% ciała rzęskowego i tęczówki. Spojówka jest lokalizacją czerniaka narządu wzroku tylko w 5% przypadków tego nowotworu. Czynniki ryzyka są mało poznane, a rola promieniowania UV w powstawaniu czerniaka oka jest niejednoznaczna.
Objawy choroby są zróżnicowane w zależności od lokalizacji guza. Czerniak naczyniówki objawia się zaburzeniami widzenia, ubytkami w polu widzenia, błyskami w polu widzenia (fotopsje), krzywieniem się obrazu (metamorfopsje), bólem oka i mętami. W miarę postępu choroby dochodzi do odwarstwienia siatkówki, jaskry neowaskularnej i zapalenia błony naczyniowej oka, które ostatecznie prowadzą do jednoocznej ślepoty chorego oka.
Czerniak ciała rzęskowego często cechuje się długim bezobjawowym przebiegiem, następnie pojawiają się zaburzenia akomodacji, refrakcji, zlokalizowana zaćma lub zwiększone ciśnienie wewnątrz gałki ocznej spowodowane zamknięciem kąta przesączania.
Czerniak spojówki objawia się obecnością uniesionej, pogrubiałej i zabarwionej zmiany z gęstą siecią naczyń i melanozą. Zabarwienie może być w różnym odcieniu, a w 20% czerniaka spojówki jest on bezbarwny (czerniak amelanocytarny).
Podstawą rozpoznania jest stwierdzenie obecności guza w badaniu okulistycznym za pomocą lampy szczelinowej i ewentualnie trójlustra Goldmana w pewnych lokalizacjach. Pomocniczo stosuje się ultrasonografię, angiografię fluoresceinową, koherencyjną tomografię optyczną i biomikroskopię ultradźwiękową. Ostateczne rozpoznanie jest stawiane na podstawie oceny histopatologicznej materiału po wycięciu zmiany.
W etapie choroby ograniczonej wyłącznie do oka leczenie polega na brachyterapii, chirurgicznej resekcji guza lub enukleacji oka, przezźreniczej termoterapii albo terapii fotodynamicznej.
Enukleacja jest operacją usunięcia gałki ocznej z pozostawieniem zawartości oczodołu (w przeciwieństwie do wypatroszenia oczodołu). Jest metodą wykorzystywaną przede wszystkim w stadiach zaawansowanych choroby, kiedy nowotwór powoduje nieodwracalną ślepotę chorego oka. W korzystnych lokalizacjach guza przeprowadza się resekcję zmiany zwykle wspomaganych uzupełniającą radioterapią.
Alternatywą do leczenia chirurgicznego jest brachyterapia, polegająca na precyzyjnym umieszczeniu za pomocą aplikatora w okolicy guza radioaktywnych izotopów106Ru emitującego promieniowanie beta lub 125I emitującego głównie promieniowanie gamma. Badanie COMS wykazało brak przewagi okaleczającej operacji nad brachyterapią. Brachyterapię cechuje niski wskaźnik nawrotów wynoszący 3% po 7 latach. Jednak wyniki terapii determinuje precyzyjne umieszczenie płytki z izotopem w okolicy guza.
Przezźrenicza termoterapia jest metodą wykorzystującą laser emitujący promieniowanie podczerwone, który wywołuje martwicę napromieniowywanego guza. Samodzielnie stosowana przezźrenicza termoterapia cechuje się znacznie większym odsetkiem nawrotów niż brachyterapia, jednak prawdopodobnie połączenie obu metod może dawać korzyści.
Leczenie choroby uogólnionej jest głównie oparte o chemioterapię. Wykorzystuje się dakarbazyne, temozolomid z lub bez INF-α, fotemustyne, karboplatyne w połączeniu z akarbamazyną z IFN-alfa i IL-2. Jednak obserwowany odsetek odpowiedzi obiektywnych jest niewielki.
Mutacja c-KIT jest częsta w czerniaku narządu wzroku i może dotyczyć 50% guzów pierwotnych i 75% nowotworów przerzutowych. Jednak badania kliniczne na imatynibie nie potwierdzają skuteczności tego leku. Mutacje BRAF są rzadkie w czerniaku oka. Badania wskazują na pewną skuteczność trametynibu w leczeniu czerniaka naczyniówki. Podobnie nie potwierdzono skuteczności ipilimumabu, przeciwciała anty-CTLA-4, w leczeniu czerniaka oka.
Czerniak błon śluzowych.
Czerniak błon śluzowych jest rzadką postacią czerniaka i stanowi około 1,4% wszystkich przypadków czerniaka. Średni wiek zachorowania jest o dekadę wyższy niż w przypadku czerniaka skóry, większość chorych skończyło 65. rok życia. Ze względu na znaczny udział czerniaka błon śluzowych w lokalizacji żeńskiego układu moczowo-płciowego częściej chorują kobiety, jednak poza tym narządem rozpowszechnianie choroby jest podobne u obu płci. Czynniki ryzyka zachorowanie są niepoznane i prawdopodobnie promieniowanie UV nie odgrywa tak znaczącej roli jak w lokalizacji w obrębie skóry.
Czerniak błon śluzowych jest zlokalizowany w obrębie błon śluzowych przewodu pokarmowego, głowy i szyi oraz układu moczowo-płciowego. Przede wszystkim dotyczy odbytnicy i kanału odbytu, jamy ustnej, sromu i pochwy. Objawy są uzależnione od lokalizacji guza.
Rozpoznanie ze względu na skąpoobjawowy i niecharakterystyczny przebieg jest późne, choroba zwykle jest rozpoznawana w bardzo zaawansowanym stadium. Wstępne rozpoznanie jest stawiane na podstawie badania lekarskiego, badań obrazowych i endoskopowych. Ostateczne rozpoznanie jest stawiane na podstawie badania histopatologicznego materiału pobranego drogą biopsji. Kluczowe jest odróżnienie czerniaka błon śluzowych od znacznie powszechniejszych przerzutów do błon śluzowych. Znacznym utrudnieniem diagnostycznym bywa obecność przerzutów przy jednoczesnej regresji guza pierwotnego, który wówczas pozostaje nieuchwytny.
Leczenie czerniaka błon śluzowych jest oparte o chirurgiczną resekcję guza z szerokimi marginesami zdrowych tkanek. Zwykle po zabiegu przeprowadza się adiuwantową radioterapię. W leczeniu adiuwantowym stosuje się interferon α. Nie ma badań oceniających skuteczność leczenia adiuwantowego. W chorobie uogólnionej stosuje się terapię celowaną, immunoterapię i klasyczną chemioterapię.
Wykazano, że w czerniaku błon śluzowych również może dochodzić do wykorzystania CTLA-4 do tłumienia odpowiedzi immunologicznej. Aktywność w czerniaku błon śluzowych wykazuje przeciwciało anty-CTLA4 – ipilimumab. W badaniu na 71 chorych z przerzutowym czerniakiem błon śluzowych leczonych ipilimumabem zaobserwowano 12% odsetek odpowiedzi, a mediana czasu wolnego od progresji choroby (PFS) wynosiła 4,3 miesięcy i mediana przeżycia całkowitego 6,4 miesięcy.
W 20–40% przypadków czerniaka błon śluzowych występuje mutacja genu kinany tyrozynowej c-KIT. Skutecznym lekiem w leczeniu aktywującej mutacji c-KIT jest Imatynib. Badania przedkliniczne wykazały skuteczność imatynibu. W badaniu II fazy na 43 chorych na czerniaka, z czego 11 chorowało na czerniaka błony śluzowej, leczeni imatynibem osiągnęli 3,5 miesięczną medianę czasu wolnego od progresji choroby.
Do tej pory nie opublikowano badań oceniających skuteczność inhibitorów BRAF (wemurafenib, dabrafenib), inhibitorów MEK (trametynib, selumetynib) i przeciwciał przeciwko PD-1 (pembrolizumab i niwolumab) w leczeniu przerzutowego czerniaka błon śluzowych. Kilka małych badań wskazuje na potencjalną przydatność ewerolimusu (inhibitor kinazy mTOR).
W chemioterapii choroby zaawansowanej stosuje się leki stosowane w leczeniu czerniaka skóry. Wykorzystuje się dakarbazynę, temozolomid, połączenie dakarbazyny, cisplatyna, karmustyny i tamoksyfenu, a także biochemioterapię z IL-2 i INF-α.
Czerniak u zwierząt.
Czerniak został stwierdzony u niektórych gatunków zwierząt dzikich, domowych i o znaczeniu gospodarczym. Częstość występowania czerniaka jest różna pośród różnych gatunków zwierząt. Dotyczy przede wszystkim koni, bydła, psów i świń. Z kolei nowotwór jest rzadki u kotów, kóz i ptaków. Prawdopodobnie w patogenezie czerniaka u zwierząt promieniowanie ultrafioletowe pełni mniejszą rolę.
Rozpoznanie jest stawiane na podstawie obrazu klinicznego i badania histopatologicznego. Pomocne może być wykonanie biopsji. Leczenie polega na usunięciu zmiany z odpowiednio szerokim marginesem zdrowych tkanek. W leczeniu bywa stosowana radioterapia i chemioterapia.
Historia.
Pierwszy opis czerniaka pojawił się w pracy Hipokratesa, kolejny opis podał Rufus z Efezu. Pierwsze współczesne opisy choroby podali Highmore (1651), Bonet (1651), Henrici i Nothnagel (1757), którzy zaobserwowali czarny nowotwór dający czarne przerzuty. W 1787 roku John Hunter pierwszy usunął guz, który później rozpoznano jako czerniak. W 1804 roku Rene Laennec jako pierwszy wyodrębnił czerniaka jako osobną chorobę. W 1820 roku William Norris opublikował pierwszy szczegółowy opis choroby, podając opis przebiegu choroby wywodzącej się ze znamienia i wynik sekcji zwłok. Zwrócił on uwagę na intensywny rozsiew przerzutów do licznych lokalizacji. Norris opisał również postać amelanocytarną czerniaka. W 1838 Robert Carswell wyróżnił podstawowe postacie choroby i określił ją słowem "melanoma". W 1966 roku Wallace Clark opracował rokowniczą klasyfikację czerniaków w oparciu o badanie histopatologiczne. W 1970 roku Alexander Breslow stwierdził, że rokowanie czerniaka jest najbardziej uzależnione od wielkości i stopnia inwazji guza.
Pod koniec XIX wieku leczenie opierało się o wycięcie za pomocą skalpela lub nożyczek albo przyżeganie guza pierwotnego za pomocą środków żrących. Opracowanie skuteczniejszych metod stało się możliwe po wprowadzeniu znieczulenia ogólnego. W 1845 roku po raz pierwszy przeprowadzono operację całkowitego usunięcia guza pierwotnego. W 1892 Herbert Snow przeprowadził operację wycięcia czerniaka usuwając również węzły chłonne. W 1905 roku William Anderson Handley zaproponował zabieg polegający na usunięciu guza z marginesem tkanek o grubości 5 cm, z wycięciem tkanki podskórnej i powięzi, a także węzłów chłonnych.
Chemioterapię wprowadzono do leczenia nowotworów na początku lat pięćdziesiątych. W 1968 roku opublikowano wyniki badań wskazujące, że lek alkilujący melfalan wykazuje aktywność w przerzutowym czerniaku, jednak jego skuteczność była krótkotrwała i terapia wykazywała znaczną toksyczność. W 1972 roku wprowadzono do leczenia czerniaka dakarbazynę, która stała się standardem leczenia zaawansowanego czerniaka, jednak lek nie wykazuje wysokiej skuteczności w leczeniu choroby. W latach 90. wprowadzono immunoterapię za pomocą IL-2 w wysokich dawkach. Przełomem w leczeniu czerniaka stało się zarejestrowanie nowych leków celowanych: ipilimumabu i wemurafenibu w 2011 roku, dabrafenibu i trametynibu w 2013 roku, niwolumabu i pembrolizumabu w 2014 roku.

</doc>
<doc id="717237" url="https://pl.wikipedia.org/wiki?curid=717237" title="Hubert Czechowski">
Hubert Czechowski

Hubert Czechowski (ur. 13 lipca 1900 w Królewcu, zm. 17 stycznia 1977 w Kraftisried), warmiński duchowny rzymskokatolicki.
Życiorys.
Święcenia kapłańskie przyjął 19 lutego 1925 we Fromborku z rąk biskupa warmińskiego Augustinusa Bludau. Pracował kolejno jako wikariusz w Lechowie (1925-1930), Olsztynie (1930-1933) i Lidzbarku Warmińskim (1934-1936). W 1936 został proboszczem w Rynie Reszelskim. Wielokrotnie narażał się władzom nazizm, m.in. w 1936 po wygłoszeniu kazania o konieczności dbania o akcenty religijne w życiu codziennym. Słowa proboszcza miejscowa ludność odczytała jako żądanie przywrócenia zdjętych krótko wcześniej krzyży w szkole, co wywołało konflikt z władzami. Po wybuchu II wojny światowej Czechowski był zatrzymywany i przesłuchiwany przez gestapo. Zarzucano mu kontaktowanie się z polskimi jeńcami i próby udzielania im posługi duszpasterskiej.
1 listopada 1941 został aresztowany i po miesięcznym pobycie w więzieniu w Olsztynie wywieziony do obozu koncentracyjnego w Dachau. W obozie przez pewien czas pracował z jeńcami radzieckimi, dzięki czemu poznał język rosyjski. Po wyzwoleniu pozostał w Niemczech. Pracował jako duszpasterz w Uttendorf i Jettingen. W 1951 na łamach "Ermländischer Hauskalender" opublikował wspomnienia z obozu koncentracyjnego.

</doc>
<doc id="717240" url="https://pl.wikipedia.org/wiki?curid=717240" title="Droga wojewódzka nr 707">
Droga wojewódzka nr 707

Droga wojewódzka nr 707 (DW707) – droga wojewódzka przebiegająca na terenie województwa łódzkiego i mazowieckiego przez powiaty: skierniewicki, rawski i grójecki. Trasa ta jest głównym połączeniem drogowym między Skierniewicami a Nowym Miastem nad Pilicą. 12 października 2010 na tej drodze doszło do katastrofy busa, w której zginęło 18 osób.

</doc>
<doc id="717242" url="https://pl.wikipedia.org/wiki?curid=717242" title="Hrabstwo Lee (Illinois)">
Hrabstwo Lee (Illinois)

Hrabstwo Lee – hrabstwo w USA, w stanie Illinois, według spisu z 2000 roku liczba ludności wynosiła 36 062. Siedzibą hrabstwa jest Dixon.
Geografia.
Według spisu hrabstwo zajmuje powierzchnię 1889 km², z czego 1879 km² stanowią lądy, a 10 km² (0,54%) stanowią wody.
Historia.
Hrabstwo zostało założone w 1839 roku z hrabstwa Ogle. Zostało nazwane na cześć Lighthorse'a Harry'ego Lee.
Demografia.
Według spisu z 2000 roku hrabstwo zamieszkuje 36 062 osób, które tworzą 13 253 gospodarstw domowych oraz 9144 rodzin. Gęstość zaludnienia wynosi 19 osób/km2. Na terenie hrabstwa jest 14 310 budynków mieszkalnych o częstości występowania wynoszącej 8 budynków/km2. Hrabstwo zamieszkuje 92,68% ludności białej, 4,91% ludności czarnej, 0,11% rdzennych mieszkańców Ameryki, 0,56% Azjatów, 0,02% mieszkańców Pacyfiku, 0,77% ludności innej rasy oraz 0,94% ludności wywodzącej się z dwóch lub więcej ras, 3,18% ludności to Hiszpanie, Latynosi lub inni.
W hrabstwie znajduje się 13 253 gospodarstw domowych, w których 32,20% stanowią dzieci poniżej 18 roku życia mieszkający z rodzicami, 55,90% małżeństwa mieszkające wspólnie, 9,30% stanowią samotne matki oraz 31,00% to osoby nie posiadające rodziny. 26,50% wszystkich gospodarstw domowych składa się z jednej osoby oraz 12,10% żyje samotnie i ma powyżej 65 roku życia. Średnia wielkość gospodarstwa domowego wynosi 2,49 osoby, a rodziny wynosi 3,01 osoby.
Przedział wiekowy populacji hrabstwa kształtuje się następująco: 24,20% osób poniżej 18 roku życia, 7,80% pomiędzy 18 a 24 rokiem życia, 30,30% pomiędzy 25 a 44 rokiem życia, 23,10% pomiędzy 45 a 64 rokiem życia oraz 14,70% osób powyżej 65 roku życia. Średni wiek populacji wynosi 38 lat. Na każde 100 kobiet przypada 105,20 mężczyzn. Na każde 100 kobiet powyżej 18 roku życia przypada 104,80 mężczyzn.
Średni dochód dla gospodarstwa domowego wynosi 40 967 dolarów, a średni dochód dla rodziny wynosi 48 730 dolarów. Mężczyźni osiągają średni dochód w wysokości 35 754 dolarów, a kobiety 22 305 dolarów. Średni dochód na osobę w hrabstwie wynosi 18 650 dolarów. Około 4,90% rodzin oraz 7,70% ludności żyje poniżej minimum socjalnego, z tego 8,40% poniżej 18 roku życia oraz 8,90% powyżej 65 roku życia.

</doc>
<doc id="717249" url="https://pl.wikipedia.org/wiki?curid=717249" title="Rezerwat przyrody Kalinowa Łąka">
Rezerwat przyrody Kalinowa Łąka

Rezerwat przyrody Kalinowa Łąka – florystyczny rezerwat przyrody znajdujący się w gminie Stare Babice (powiat warszawski zachodni, województwo mazowieckie). Leży w obrębie otuliny Kampinoskiego Parku Narodowego w Lesie Bemowo. Znajduje się w bezodpływowym zagłębieniu, wypełnionym częściowo torfowymi utworami. 
W rezerwacie występują zróżnicowane zbiorowiska łąkowe. Znacząco uwidaczniają się płaty z licznie występującym ostrożniem warzywnym i rdestem wężownikiem. Łąka wygląda okazale wiosną i latem, ponieważ w tym czasie kwitnie większość występujących tam bylin. 
Torfowisko z podmokłymi turzycowiskami i szuwarami w niewielkim zagłębieniu, otoczone drzewostanem Lasu Bemowskiego. Na łąkę wkraczają liczne krzewy z przewagą łozy i kaliny koralowej. Znajduje się tu stanowisko pełnika europejskiego, goździka pysznego, goryczki wąskolistnej, goryczki trojeściowej, mieczyka dachówkowatego, storczyka krwistego, storczyka szerokolistnego, storczyka plamistego i inne.
Obszar jest też ciekawy pod względem faunistycznym, przyciągającym wiele gatunków ze względu na mozaikowe zróżnicowanie roślinności obejmujące łąki, zarośla wierzbowe oraz szuwary, otoczone drzewostanami Lasu Bemowskiego. Pojawiają się tu m.in. łosie, przy czym niedaleko znajduje się inny rezerwat wyraźnie wskazujący swoją nazwą, że łoś jest tutaj stałym bywalcem – Łosiowe Błota. Poza tym można tu zaobserwować sarny, dziki oraz wiele mniejszych ssaków. Jeśli chodzi o ptaki, pojawiają się tutaj: słowiki szare, łozówki, trzciniaki, dzięcioły czarny i duży. Stwierdzono również zimującą na tym obszarze grupę czapli siwych. 
Obszar rezerwatu podlega ochronie czynnej, która skupia się przede wszystkim na cięciu zarośli wierzbowych, usuwaniu samosiewów brzóz, topól i olch. Pojawianie się tych gatunków może skutkować całkowitym zarośnięciem łąki, a w konsekwencji prowadzić do jej zaniku, dlatego też niezbędne jest usuwanie gatunków niepożądanych. Wymienione wyżej gatunki bezpośrednio zagrażają światłolubnym roślinom łąkowym i torfowiskowym. 

</doc>
<doc id="717254" url="https://pl.wikipedia.org/wiki?curid=717254" title="Rezerwat przyrody Jabłonna">
Rezerwat przyrody Jabłonna

Rezerwat przyrody Jabłonna – leśny rezerwat przyrody, położony nad Wisłą pomiędzy Rajszewem a Jabłonną, w gminie Jabłonna (powiat legionowski, województwo mazowieckie).
Został powołany Zarządzeniem Ministra Leśnictwa i Przemysłu Drzewnego z dnia 15 grudnia 1980 roku () na powierzchni 21,66 ha.
Rezerwat obejmuje naturalne zbiorowiska lasów mieszanych i lasu świeżego ze starodrzewem dębowo-sosnowym. Jest to najlepiej zachowany fragment Lasów Chotomowskich w Kotlinie Warszawskiej, często ponad stuletni, o gęstym podszyciu i runie.

</doc>
<doc id="717259" url="https://pl.wikipedia.org/wiki?curid=717259" title="Hrabstwo Carroll (Illinois)">
Hrabstwo Carroll (Illinois)

Hrabstwo Carroll – hrabstwo w USA, w stanie Illinois, według spisu z 2000 roku liczba ludności wynosiła 16 674. Siedzibą hrabstwa jest Mt. Carroll.
Geografia.
Według spisu hrabstwo zajmuje powierzchnię 1206 km², z czego 1150 km² stanowią lądy, a 56 km² (4,63%) stanowią wody.
Historia.
Hrabstwo zostało utworzone w 1839 roku z hrabstwa Jo Daviess. Zostało nazwane na cześć Charlesa Carrolla (z Carrollton), sygnatariusza Deklaracji Niepodległości Stanów Zjednoczonych.
Demografia.
Według spisu z 2000 roku hrabstwo zamieszkuje 16 674 osób, które tworzą 6794 gospodarstw domowych oraz 4681 rodzin. Gęstość zaludnienia wynosi 14 osób/km2. Na terenie hrabstwa jest 7945 budynków mieszkalnych o częstości występowania wynoszącej 7 budynków/km2. Hrabstwo zamieszkuje 96,94% ludności białej, 0,55% ludności czarnej, 0,24% rdzennych mieszkańców Ameryki, 0,41% Azjatów, 0,03% mieszkańców Pacyfiku, 0,82% ludności innej rasy oraz 1,02% ludności wywodzącej się z dwóch lub więcej ras, 2,04% ludności to Hiszpanie, Latynosi lub inni.
W hrabstwie znajduje się 6794 gospodarstw domowych, w których 28,90% stanowią dzieci poniżej 18 roku życia mieszkający z rodzicami, 58,40% małżeństwa mieszkające wspólnie, 7,40% stanowią samotne matki oraz 31,10% to osoby nie posiadające rodziny. 27,30% wszystkich gospodarstw domowych składa się z jednej osoby oraz 13,90% żyję samotnie i ma powyżej 65 roku życia. Średnia wielkość gospodarstwa domowego wynosi 2,42 osoby, a rodziny wynosi 2,93 osoby.
Przedział wiekowy populacji hrabstwa kształtuje się następująco: 24,30% osób poniżej 18 roku życia, 6,60% pomiędzy 18 a 24 rokiem życia, 25,40% pomiędzy 25 a 44 rokiem życia, 24,50% pomiędzy 45 a 64 rokiem życia oraz 19,30% osób powyżej 65 roku życia. Średni wiek populacji wynosi 41 lat. Na każde 100 kobiet przypada 97,80 mężczyzn. Na każde 100 kobiet powyżej 18 roku życia przypada 95,10 mężczyzn.
Średni dochód dla gospodarstwa domowego wynosi 37 148 dolarów, a średni dochód dla rodziny wynosi 43 685 dolarów. Mężczyźni osiągają średni dochód w wysokości 31 318 dolarów, a kobiety 21 753 dolarów. Średni dochód na osobę w hrabstwie wynosi 18 688 dolarów. Około 7,40% rodzin oraz 9,60% ludności żyje poniżej minimum socjalnego, z tego 13,30% poniżej 18 roku życia oraz 5,90% powyżej 65 roku życia.

</doc>
<doc id="717261" url="https://pl.wikipedia.org/wiki?curid=717261" title="Ati (miasto)">
Ati (miasto)

Ati – miasto w środkowym Czadzie, nad rzeką Batha, stolica regionu Batha i departamentu Batha Ouest. Znajduje się 278 mil na wschód od stolicy kraju, Ndżameny. Liczba mieszkańców w 1993 r. wynosiła 17 727, zaś w 2009 – 20 902 osób.
W mieście znajduje się Port lotniczy Ati. 5 marca 2008 r. został utworzony Uniwersytet Nauk i Technologii (fr. "L'Université des Sciences et de Technologie d'Ati").

</doc>
<doc id="717264" url="https://pl.wikipedia.org/wiki?curid=717264" title="Stanisław Szteyn">
Stanisław Szteyn

Stanisław Szteyn (ur. 30 czerwca 1933 w Krakowie) – polski biolog, profesor uczelni olsztyńskich, rektor Wyższej Szkoły Pedagogicznej w Olsztynie.
W 1961 ukończył studia na Wydziale Biologii i Nauk o Ziemi Uniwersytetu Marii Curie-Skłodowskiej w Lublinie. W latach 1961-1972 był kolejno asystentem i adiunktem w Katedrze Anatomii Zwierząt Wydziału Weterynaryjnego Akademii Rolniczej w Lublinie. Na UMCS obronił w 1965 doktorat nauk przyrodniczych, a w 1972 habilitował się (ze specjalnością anatomia porównawcza). W 1972 przeszedł do pracy w Wyższej Szkole Nauczycielskiej w Olsztynie (od 1974 Wyższa Szkoła Pedagogiczna). Od 1975 należał do PZPR. W 1980 otrzymał tytuł profesora nadzwyczajnego, w 1988 profesora zwyczajnego. Na olsztyńskiej WSP pełnił m.in. funkcję kierownika Zakładu Biologii, dyrektora Instytutu Biologii, kierownika Katedry Anatomii Kręgowców, dziekana Wydziału Matematyczno-Przyrodniczego, prorektora oraz dwukrotnie rektora (1981–1983, 1990–1993). W październiku 1998 przeszedł do pracy na Wydziale Biologii Akademii Rolniczo-Technicznej w Olsztynie (od 1999 Uniwersytet Warmińsko-Mazurski). Po przejściu na emeryturę pozostaje związany z Olsztyńską Szkołą Wyższą im. Józefa Rusieckiego, gdzie wykłada na Wydziale Wychowania Fizycznego.
W pracy naukowej zajmuje się neuroanatomią ssaków. Ogłosił przeszło 100 publikacji naukowych, jest m.in. współautorem podręcznika "Anatomia topograficzna zwierząt domowych". Został wyróżniony nagrodami Ministra Szkolnictwa Wyższego, a także odznaczony m.in. Krzyżem Kawalerskim Orderu Odrodzenia Polski, Złotym Krzyżem Zasługi, Medalem Komisji Edukacji Narodowej, tytułem Zasłużonego Nauczyciela PRL. Do 1999 pod jego kierunkiem obroniono trzy rozprawy doktorskie oraz przeszło 80 prac magisterskich. Należy do naukowych towarzystw polskich i zagranicznych, m.in. Polskiego Towarzystwa Anatomicznego (członek władz krajowych).
Jego córką jest Kalina Szteyn.

</doc>
<doc id="717266" url="https://pl.wikipedia.org/wiki?curid=717266" title="Rezerwat przyrody Ruska Kępa">
Rezerwat przyrody Ruska Kępa

Rezerwat przyrody Ruska Kępa – leśny rezerwat przyrody położony nad Wisłą w gminie Czosnów (powiat nowodworski, województwo mazowieckie). Od 1997 roku stanowi eksklawę Kampinoskiego Parku Narodowego jako obszar ochrony czynnej.
Rezerwat obejmuje naturalny łęg wierzbowo-topolowy na terenie zalewowym Wisły, bezpośrednio do niej przylegający. Ponad stuletnie topole białe (białodrzewy), nazywane „napoleońskimi”, osiągają około 40 m wysokości i obwód około 7 m. Występują tu też stare wiązy, olsze i czeremchy.

</doc>
<doc id="717268" url="https://pl.wikipedia.org/wiki?curid=717268" title="Pterodaktyl">
Pterodaktyl

Pterodactylus (gr. „skrzydłopalcy”) – rodzaj niewielkiego pterozaura
należącego do podrzędu pterodaktyli żyjącego w okresie późnej jury na terenie współczesnej Europy. Pterodaktyl był pierwszym odkrytym gadem latającym. Tak jak u wszystkich pterozaurów, jego skrzydła były zbudowane ze skórnej błony rozpiętej między wydłużonym czwartym palcem przedniej kończyny, z rozpiętością wynoszącą co najmniej 1,06 metra. Część opisanych gatunków pierwotnie zaliczanych do tego rodzaju jest dużo mniejsza, lecz prawdopodobnie zostały one opisane na podstawie szczątków młodych pterodaktyli lub innych, blisko z nim spokrewnionych, późnojurajskich pterozaurów, takich jak germanodaktyl lub gnatozaur.
Tryb życia.
Kształt zębów wskazuje, że pterodaktyl był głównie rybożerny (mięsożerny). Mając czaszkę o długości ok. 20 cm mógł bez trudu zjadać ryby z rodzaju "Leptolepides", osiągające zwykle 5–8 cm długości. Według Bennetta (2013) mógł on unosić się na powierzchni wody podobnie jak dzisiejsze kaczki i nurkować by łowić ryby. Mógł też latać nisko nad powierzchnią wody i chwytać będące blisko powierzchni ryby bez zanurzania się, albo nurkować podobnie jak dzisiejsze głuptaki czy pelikany. Pod żuchwą pterodaktyla występował skórny worek, który jednak różnił się budową od worka pelikanów. Według Bennetta mógł on być wykorzystywany do przenoszenia już schwytanych ryb, ale nie nadawał się do ich chwytania. Pterodaktyle mogły uzupełniać dietę bezkręgowcami chwytanymi, gdy chodziły na czterech nogach po plażach i innych terenach nadbrzeżnych.
Klasyfikacja.
Pterosauria → Pterodactyloidea → Pterodactylidae
Gatunki.
Z pewnością do tego rodzaju można zaliczyć tylko jego gatunek typowy, "Pterodactylus antiquus" odkryty w Niemczech. "Pterodactylus kochi" generalnie jest uznawany za młodszy synonim "P. antiquus"; Vidovic i Martill (2011) uznają natomiast "P. kochi" za odrębny od "P. antiquus" gatunek i jednocześnie za gatunek typowy odrębnego rodzaju "Diopecephalus". Peter Wellnoher (1970) wykluczył z rodzaju "Pterodactylus" opisane na podstawie nielicznych skamieniałości duże pterozaury ""Pterodactylus" grandis" i ""Pterodactylus" grandipelvis", uznając, że oba te gatunki można jedynie sklasyfikować jako przedstawicieli Pterodactyloidea o niepewnej pozycji filogenetycznej; w późniejszych publikacjach Wellnoher wykluczył też z rodzaju "Pterodactylus" francuskie gatunki ""Pterodactylus" cerinensis" i ""P." suprajurensis" oraz brytyjskie ""P." manseli" i ""P." pleydelli", klasyfikując je wszystkie jako przedstawicieli Pterodactyloidea o niepewnej pozycji filogenetycznej. Gatunek ""Pterodactylus" elegans" Wagner (1861) obecnie jest przenoszony do rodzaju "Ctenochasma". Na podstawie skamieniałości odkrytych w Tanzanii opisano trzy gatunki pterodaktyla – "P. arningi", "P. brancai" i "P. maximus"; jednak Unwin i Heinrich (1999) uznali te trzy gatunki za "nomina dubia", nie mogli też potwierdzić ich szczególnie bliskiego pokrewieństwa z gatunkami zaliczanymi do rodzaju "Pterodactylus". Bennett (2013) przeniósł zaliczany wcześniej do rodzaju "Pterodactylus" gatunek ""P." micronyx" do rodzaju "Aurorazhdarcho", a gatunek ""Pterodactylus" longicollum" ustanowił gatunkiem typowym odrębnego rodzaju "Ardeadactylus". Vidovic i Martill (2014) ustanowili gatunek ""P." scolopaciceps" gatunkiem typowym odrębnego rodzaju "Aerodactylus".

</doc>
<doc id="717282" url="https://pl.wikipedia.org/wiki?curid=717282" title="Sowizdrzał">
Sowizdrzał



</doc>
<doc id="717284" url="https://pl.wikipedia.org/wiki?curid=717284" title="Sowiźrzał">
Sowiźrzał



</doc>
<doc id="717286" url="https://pl.wikipedia.org/wiki?curid=717286" title="Till Eulenspiegel">
Till Eulenspiegel



</doc>
<doc id="717288" url="https://pl.wikipedia.org/wiki?curid=717288" title="Partia dla Zwierząt">
Partia dla Zwierząt



</doc>
<doc id="717292" url="https://pl.wikipedia.org/wiki?curid=717292" title="Oskrzydlenie">
Oskrzydlenie

Oskrzydlenie "(ang. envelopment)" − forma manewru taktycznego. 
Charakterystyka.
W czasie wykonywania manewru oskrzydlenia główne siły atakujące obchodzą elementy ugrupowania obronnego przeciwnika w celu zdobycia obiektów na jego tyłach. Główny wysiłek może być kierowany również na skrzydło. Siły przeprowadzające oskrzydlenie powinny zostać rozwinięte w głębi, oraz powinny zabezpieczyć swoje skrzydła tak, by uniknąć oskrzydlenia przez przeciwnika.
Oskrzydlenie może być jedno- lub dwustronne względnie pionowe − czyli ponad pozycjami obronnymi przeciwnika. Oskrzydlenie pionowe przeprowadza się z użyciem śmigłowców. Rezultatem tego manewru jest rozbicie albo zdobycie ważnych obiektów na tyłach przeciwnika. Niekiedy zastosowanie oskrzydlenia może wprowadzić w błąd przeciwnika, co do umiejscowienia własnego punktu ciężkości. Oskrzydlenie od obejścia różni się głębokością manewru – podczas oskrzydlenia nie zrywa się kontaktu z przeciwnikiem, manewr obejścia natomiast wiąże się z zerwaniem kontaktu z przeciwnikiem.

</doc>
<doc id="717306" url="https://pl.wikipedia.org/wiki?curid=717306" title="Nokia DCT3">
Nokia DCT3

Nokia DCT-3 – seria telefonów firmy Nokia. Charakteryzują się wyświetlaczem mono, włącznikiem u góry oraz dwoma lub jednym klawiszem funkcyjnym.
Modele DCT3.
Do telefonów serii DCT3 zaliczamy modele:
Zalety.
Telefony z serii DCT3 może nie były tak funkcjonalne jak ich następcy z serii DCT-4 mimo to i tak miały dużą przewagę nad konkurencją ze względu na wyposażenie, funkcjonalność, czytelne wyświetlacze, bezawaryjność, niekonwencjonalne kształty a przede wszystkim charakteryzowały się bardzo długim czasem rozmów ze względu na stosowanie baterii litowo jonowych, zawierały one również jako pierwsze nokie gry, alarm oraz wymienne obudowy tzw. "ekspresowe". 
Najważniejsze zalety modelów DCT3:
Komunikacja z komputerem PC.
Nokie DCT3 posiadały możliwość komunikacji z komputerem PC za pomocą kabla FBUS/MBUS bądź podczerwieni(w zależności od modelu), najpopularniejszy program do obsługi i zarządzania serią DCT3 to Logo manager (zmiana loga operatora, tapety, wiadomości graficznych oraz dzwonków), bardziej zaawansowanym (serwisowym) oprogramowaniem jest WinTesla, oprogramowanie to posiada nieograniczone możliwości od usuwania blokady Simlock, do wymiany całego oprogramowania Firmware, jednakże program WinTesla do obsługi wymaga interfejsu serwisowego.
Modyfikacje oprogramowania.
Ze względu na fakt, iż Nokia DCT3 jest serią sprzed kilku lat, amatorzy modyfikacji oprogramowania układowego mieli czas do doświadczeń, a zarazem szerokie pole do popisu. Na wielu stronach internetowych można znaleźć zmodyfikowane wersje oprogramowania układowego, które zwiększa możliwości tych aparatów między innymi o takie funkcje jak:
Net monitor.
Net monitor jest dodatkową funkcją w Nokii DCT3 włączy ją można za pomocą w poszczególnych modelach za pomocą kodu wpisanego z klawiatury, bądź poprzez program Logo Manager. Ta przydatna funkcja po aktywacji widoczna jest na ostatniej pozycji głównego menu, posiada wiele możliwości takich jak:
oraz wiele innych przydatnych funkcji.

</doc>
<doc id="717326" url="https://pl.wikipedia.org/wiki?curid=717326" title="Andy Irons">
Andy Irons

Andy Irons (ur. 24 lipca 1978 na Kauaʻi, Hawaje, zm. 2 listopada 2010 w hrabstwie Tarrant w Teksasie) – profesjonalny surfer. 
Irons, urodzony na Hawajach, to trzykrotny mistrz świata (2002, 2003, 2004). 
Film "Blue Horizon" (reżyserowany przez Jacka McCoya) ukazuje jego rywalizację z ośmiokrotnym mistrzem świata Kellym Slaterem. Irons jest aktualnie piąty w rankingu WCT (World Championship Tour)
Andy Irons zmarł 2 listopada 2010 roku w trakcie zawodów ASP w Puerto Rico. Po śmierci, jego rodzina udostępniła opinii publicznej wyniki autopsji. Początkowo żona Ironsa nie chciała, aby prawdopodobnie złe rezultaty toksykologiczne zaszkodziły sławie zmarłego męża.
Autopsja potwierdza naturalną śmierć z powodu zawału mięśnia sercowego w wyniku zaawansowanej miażdżycy tętnic wieńcowych. Najprawdopodobniej było to uwarunkowane genetycznie i nikt nie mógłby mu pomóc.
Po przeczytaniu drugiej części raportu autopsji dotyczącego toksykologii, nasuwają się jednak pytania i wątpliwości. Wynika z niego, że w momencie śmierci, Andy Irons miał we krwi następujące substancje i ich metabolity: Alprazolam (antydepresant), Zolpidem (silny lek nasenny), Metadon (pochodna morfiny), kokaina (narkotyk), metamfetamina (narkotyk).
Był jednym z najlepszych surferów w historii tego sportu. Zdobył 3 tytuły mistrza świata, a jego styl był oceniany jako wyjątkowy i podziwiany przez wszystkich.

</doc>
<doc id="717339" url="https://pl.wikipedia.org/wiki?curid=717339" title="Bitwa pod Falkirk (1298)">
Bitwa pod Falkirk (1298)

Bitwa pod Falkirk – odbyła się 22 lipca 1298 i była jedną z wielu batalii podczas walk o niepodległość Szkocji. Bitwa zakończyła się wygraną Anglików, którzy doszczętnie rozbili powstańcze wojska szkockie, pod wodzą Williama Wallace’a.
Siły angielskie i ich inwazja na Szkocję.
Zwycięstwo Williama Wallace’a w bitwie pod Stirling i jego najazdy na północną Anglię spowodowały, że król Edward I Plantagenet postanowił jak najszybciej pokonać Szkotów. Zaprzestał walk z królem Francji Filipem IV i wiosną 1298 zaczął zbierać armię pod Yorkiem. Nie zlekceważył przeciwnika i starannie przygotował się do inwazji. Zgromadził około 21,5 tys. ludzi (14,5 tys. piechoty, 3 tys. ciężkozbrojnej jazdy i 4 tys. lżej zbrojnych jeźdźców). Pod swoim dowództwem miał wielonarodowe oddziały – poza Anglikami, byli tam walijscy łucznicy, piechurzy z Irlandii oraz kusznicy i rycerze z Gaskonii.
3 lipca armia Edwarda przekroczyła graniczną rzekę Tweed w Coldstream i pomaszerowała w kierunku Edynburga i Stirling. Słabe oddziały szkockie nie stawiały oporu, tylko zaczęły się wycofywać, stosując taktykę spalonej ziemi. Wkrótce zaczęło to doskwierać licznej armii angielskiej, która musiała maszerować przez spustoszony kraj. Zapasy wiezione w taborach stawały się niewystarczające, a flota z Berwick, która miała dostarczać zaopatrzenie, nie mogła wypłynąć w morze, z powodu złej pogody. W wojsku spadała dyscyplina, dochodziło też do tarć między żołnierzami różnego pochodzenia. Mimo to Edward zdołał dotrzeć do Edynburga, gdzie przebywał dwa tygodnie, czekając na powrót oddziałów wysłanych w celu zdobycia Dirleton i dwóch sąsiednich zamków. Następnie ruszył dalej, dążąc do stoczenia ze Szkotami walnej bitwy. Utrzymując surowymi metodami porządek w armii, dotarł do Kirkliston, położonego blisko Linlithgow. Tam wojska angielskie rozbiły obóz. Jako że przeciwnik unikał przyjęcia bitwy, Edward I zaczął rozważać wycofanie się do Edynburga.
Siły szkockie.
Tymczasem Wallace, po Stirling obdarzony tytułem Strażnika Królestwa Szkocji, z trudem zbierał własną armię. Znaczna część szkockich panów nie chciała walczyć pod jego rozkazami, bardziej licząc na sukces w rokowaniach z angielskim monarchą. Z racji zawarcia przez Edwarda rozejmu z Filipem IV, nie można było oczekiwać na ewentualne posiłki francuskie; nie udał się też zaciąg piechurów na terenach należących do Cesarstwa. Ostatecznie Wallace zebrał około 10–12 tys. ludzi, głównie wolnych chłopów i przedstawicieli drobnej szlachty. Dołączyło do niego ok. 3,5 tys. jazdy (w tym 1 tys. ciężkozbrojnej), którą dowodził John Comyn. Szkoci rozbili obóz w lesie koło Falkirk, w bliskiej odległość od Kirkliston. Wallace, wiedząc o złej sytuacji w angielskim obozie, zamierzał go w nocy zaatakować.
Przed bitwą.
Faktycznie, stan wojsk króla Edwarda nie był najlepszy. Brak żywności powodował wzrost dezercji, a także kolejne konflikty między poszczególnymi oddziałami. Jednej nocy doszło do regularnego starcia między walijskimi łucznikami a Anglikami. Jednak wkrótce potem do Edwarda przybyło dwóch szkockich rycerzy, którzy zdradzili Wallace’a. Poinformowali monarchę o jego planach, miejscu pobytu i liczebności jego wojsk. Armia angielska 21 lipca zwinęła obóz i pomaszerowała na Falkirk.
Uszykowanie wojsk obu stron.
Edward I chciał zaskoczyć Szkotów i zmusić ich do stoczenia bitwy, co w pełni mu się udało 22 lipca.
Wallace, nie mając innego wyjścia, musiał przygotować się do walki. Zajął pozycję na niewielkim wzgórzu, otoczonym częściowo przez grząski teren. W pierwszej linii, ustawił cztery zwarte, koliste formacje piechoty, tzw. "schiltrony". Każda z nich liczyła po 2–3 tys. ludzi, uzbrojonych głównie w czterometrowe włócznie. Przed frontem i po bokach "schiltronów" Szkoci powbijali zaostrzone pale, powiązane ze sobą (miały one utrudnić atak angielskiej jazdy). Odstępy między formacjami włóczników zapełniały grupy łuczników z Ettrick. Poszczególnymi "schiltronami" dowodzili: sir John Steward z Bonhill, sir John Grahame z Dundalff, Duncan Mac Duff hrabia Fife i sam Wallace. Za piechotą stanęła jazda pod dowództwem Comyna.
Armia angielska została podzielona przez Edwarda I na cztery kolumny. Dwie, złożone głównie z jazdy i ciężkozbrojnej piechoty, mieli pod swoją komendą Henry de Lacy, hrabia Lincoln i zarazem marszałek Anglii (pomagali mu hrabiowie Norfolk i Hereford) oraz Antony Bek, biskup Durham. Ich zadaniem było wyjść na flanki i tyły Szkotów. Pozostałymi dwiema kolumnami dowodził sam król. Składały się one w większości z walijskich łuczników oraz irlandzkich procarzy, i miały uderzyć w drugim rzucie, wiążąc przeciwnika od czoła.
Bitwa.
Bitwę rozpoczęły oddziały Lincolna i Durhama. Pierwszy z nich trafił jednak na grząski teren przed szkockim frontem i został ostrzelany przez szkockich łuczników. Mimo to Anglicy doznawszy pewnych strat zdołali, skręciwszy bardziej na lewo, dostać się na twardszy grunt i po sformowaniu szyków zaszarżowali na prawe skrzydło Szkotów. W tym samym czasie kolumna Durhama zaszła od wschodu lewą flankę wojsk Wallace’a i również zaatakowała. Szkoccy łucznicy, stojący między "schiltronami", zostali wybici, zwłaszcza że większość jazdy Comyna nie stawiła czoła Anglikom i uciekła. Mimo to włócznicy Wallace’a stawili zażarty opór nacierającej jeździe. Wielu angielskich rycerzy zginęło (między innymi pięciu lub sześciu templariuszy), a jeszcze więcej straciło konie.
Edward I, widząc nieskuteczność ataków kawalerii, rozkazał wycofać ją poza zasięg Szkotów. Do ataku ruszyli łucznicy i procarze, którzy rozpoczęli morderczy ostrzał formacji wroga, tym łatwiejszy, że resztka jazdy szkockiej, która pozostała na polu bitwy, uciekła na sam widok strzelców. Szeregi "schiltronów" zostały znacznie osłabione przez miotane na nie strzały i kamienie. Zaraz potem ponownie uderzyła angielska kawaleria. Tym razem rycerze wdarli się głęboko w szyk włóczników. Po nich zaatakowali piechurzy Edwarda I. Wynik tej krwawej walki był przesądzony. Mnóstwo Szkotów zginęło, wśród nich dowódcy "schiltronów" – Steward, Grahame i hrabia Fife. Wkrótce opór ustał, a ci którzy przeżyli, rzucili się do ucieczki, zawzięcie ścigani przez Anglików po rzekę Carron. Ranny Wallace, zebrawszy trzy setki niedobitków, również zbiegł z pobojowiska. U brodu na rzece rozbił jeszcze ścigającą go grupę angielskich jeźdźców, po czym wycofał się na północ, do lasów Callander.
Rezultat bitwy.
Bitwa zakończyła się całkowitą klęską Szkotów. Najprawdopodobniej zginęło ich od 6500 do 8000. Natomiast straty angielskie były niewielkie. O wyniku bitwy zdecydowało skuteczne wykorzystanie przez Edwarda I łuczników. Swoim ostrzałem osłabili oni szkockie "schiltrony" tak, że jazda mogła rozbić formacje włóczników. Batalia była pierwszym, wielkim zwycięstwem angielskim, odniesionym właśnie dzięki łukowi. Wśród przyczyn szkockiej klęski upatruje się także wybranie przez Wallace’a złej pozycji dla swej armii (pozbawionej jakiejś naturalnej osłony) oraz brak ruchliwości "schiltronów", które stojąc w miejscu, tylko oczekiwały na ruch przeciwnika.
Zwycięstwo pod Falkirk nie przesądziło jednak o podbiciu Szkocji. Wygłodniałe wojska angielskie dotarły do St. Andrews, gdzie spaliły tamtejsze opactwo, po czym wycofały się do Edynburga, a stamtąd do Anglii. Edward I pozostawił co prawda silne garnizony na ziemiach szkockich, ale na razie nie mógł zająć się pełnym podbojem tego kraju, miał bowiem problemy z opozycją we własnym królestwie. Później zaczęły go zajmować sprawy francuskie.
Wśród Szkotów klęska zachwiała dotychczasową zgodność pomiędzy najważniejszymi osobami kierującymi powstaniem oraz pomiędzy przywódcami poszczególnych klanów Szkocji. Zaczęło się szerzyć zwątpienie we własne siły, niechęć wobec wojny oraz w przyszłość i sens powstania. Wallace, choć przeżył, utracił dotychczasową pozycję (i tytuł Strażnika Szkocji), a także poparcie wśród części Szkotów. Mimo to, aż do 1305 roku, nadal walczył z Anglikami.

</doc>
<doc id="717349" url="https://pl.wikipedia.org/wiki?curid=717349" title="Oflag VI B - Doessel">
Oflag VI B - Doessel



</doc>
<doc id="717354" url="https://pl.wikipedia.org/wiki?curid=717354" title="Parabola Neila">
Parabola Neila



</doc>
<doc id="717363" url="https://pl.wikipedia.org/wiki?curid=717363" title="Norwalina">
Norwalina

Norwalina (2-APA, z ang. "2-aminopentanoic acid") – organiczny związek chemiczny z grupy aminokwasów należący do α-aminokwasów niebiałkowych (nie wchodzi w skład białek). Norwalina jest inhibitorem arginazy, tym samym zwiększając koncentrację argininy. Enancjomerem biologicznie aktywnym jest -norwalina.

</doc>
<doc id="717367" url="https://pl.wikipedia.org/wiki?curid=717367" title="Pleinomery">
Pleinomery



</doc>
<doc id="717377" url="https://pl.wikipedia.org/wiki?curid=717377" title="League of Ireland Premier Division">
League of Ireland Premier Division

League of Ireland Premier Division (irl. "Príomhroinn Sraith na hÉireann") – najwyższa w hierarchii klasa męskich ligowych rozgrywek piłkarskich w Irlandii, będąca jednocześnie najwyższym szczeblem centralnym (I poziom ligowy), utworzona w 1985 roku i od samego początku zarządzana przez Irlandzki Związek Piłki Nożnej (FAI) i League of Ireland (w 2006 obie instytucje formalnie połączyły się). Zmagania w jej ramach toczą się cyklicznie (co sezon) i przeznaczone są dla 14 najlepszych krajowych klubów piłkarskich. Jej triumfator zostaje Mistrzem Irlandii, zaś najsłabsze drużyny są relegowane do League of Ireland First Division (II ligi irlandzkiej).
Historia.
Mistrzostwa Irlandii w piłce nożnej rozgrywane są od 1921 roku. W sezonie 1921/22 startowała pierwsza edycja rozgrywek w lidze zwanej A Division zarządzana przez League of Ireland. W 1985 nastąpiła reforma rozgrywek. League of Ireland została wówczas podzielona na 2 ligi: League of Ireland Premier Division (pierwszy poziom rozgrywkowy) i League of Ireland First Division (drugi poziom rozgrywkowy). Łącznie obie ligi skupiają około 20 drużyn. Oprócz zespołów z Irlandii, w lidze gra również katolicki klub z Irlandii Północnej, Derry City. Po zakończeniu sezonu 2002/03 zmienił się system rozgrywek. W 2003 po raz pierwszy startowały rozgrywki systemem wiosna-jesień. League of Ireland zawsze ściśle współpracowała z FAI, a w 2006 roku obie instytucje formalnie połączyły się. Głównym jej sponsorem jest firma telekomunikacyjna Airtricity.
System rozgrywek.
Obecny format ligi zakładający rozgrywki w 4 koła obowiązuje od sezonu 2018.
Rozgrywki składają się z 36 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą cztery mecze – dwa w roli gospodarza, dwa jako goście. Od sezonu 2018 w lidze występuje 10 zespołów. W przeszłości liczba ta wynosiła od 8 do 16. Drużyna zwycięska za wygrany mecz otrzymuje 3 punkty (do sezonu 1992/93 2 punkty), 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrzów Irlandii w piłce nożnej. Mistrz Irlandii kwalifikuje się do eliminacji Ligi Mistrzów UEFA. Druga oraz trzecia drużyna zdobywają możliwość gry w Lidze Europy UEFA. Również zwycięzca Pucharu Irlandii startuje w eliminacjach do Ligi Europy lub, w przypadku, w którym zdobywca krajowego pucharu zajmie pierwsze miejsce w lidze – możliwość gry w eliminacjach do Ligi Europy otrzymuje również czwarta drużyna klasyfikacji końcowej. Zajęcie ostatniego miejsca wiąże się ze spadkiem drużyny do League of Ireland First Division.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Statystyka.
Tabela medalowa.
Mistrzostwo Irlandii zostało do tej pory zdobyte przez 19 różnych drużyn.
Stan po sezonie 2022.

</doc>
<doc id="717379" url="https://pl.wikipedia.org/wiki?curid=717379" title="Alonzo Mourning">
Alonzo Mourning

Alonzo „Zo” Harding Mourning Jr. (ur. 8 lutego 1970 w Chasapeake) – amerykański koszykarz, występujący na pozycji środkowego. Mistrz NBA z 2006, dwukrotnie wybrany najlepszym obrońcą roku ligi, siedmiokrotny uczestnik meczu gwiazd. Mistrz olimpijski i świata.
W 1988 wystąpił w meczu gwiazd amerykańskich szkół średnich - McDonald’s All-American.
Mourning studiował na Georgetown University, gdzie grał w uczelnianej drużynie Georgetown Hoyas. W drafcie 1992 został wybrany przez Charlotte Hornets z nr 2., tuż za Shaquillem O’Nealem. W debiutanckim sezonie został wybrany do pierwszej piątki debiutantów oraz zajął drugie miejsce w głosowaniu na debiutanta roku NBA. W Charlotte grał trzy sezony i w 1995 r. został przekazany do Miami Heat.
W czasie gry w Miami jeszcze bardziej rozwinął się jego talent – w 1999. Został wybrany do pierwszej piątki ligi, a w roku następnym do drugiej piątki NBA, a także do pierwszej piątki obrońców. Tutaj także zdobył dwa razy nagrodę obrońcy roku. W sezonie 1998/1999 zajął drugie miejsce w głosowaniu na MVP rozgrywek zasadniczych.
W trakcie sezonu 2000/2001 musiał wycofać się z zawodowej koszykówki z powodu choroby nerek (ogniskowe segmentowe stwardnienie kłębuszków nerkowych, jedna z postaci kłębuszkowego zapalenia nerek), ale powrócił na Mecz Gwiazd. Mimo iż podpisał kontrakt z New Jersey Nets, choroba postępowała i Zo musiał zawiesić swój status zawodnika. 19 grudnia 2003 poddał się zabiegowi przeszczepu nerki. Na dobre wrócił do koszykówki w sezonie 2004/2005, ponownie w drużynie Heat. Przyjęty entuzjastycznie przez fanów, przyczynił się do zdobycia pierwszego w historii klubu tytułu mistrza NBA, będąc wartościowym zmiennikiem Shaquille’a O’Neala.
Dwukrotnie reprezentował USA na Mistrzostwach Świata – w 1994 został mistrzem świata, zaś w 1990 zdobył brązowy medal. Występował także w Dream Teamie podczas Igrzysk w 2000, w Sydney, gdzie drużyna USA zdobyła złoty medal.
W 2002 wystąpił w filmie Magiczne buty.
22 stycznia 2009 podjął decyzję o zakończeniu kariery.
Pracując w Miami Heat na stanowisku wiceprezydenta ds. programu zawodników zdobył tytuły mistrzowskie w 2012 i 2013 roku.

</doc>
<doc id="717385" url="https://pl.wikipedia.org/wiki?curid=717385" title="Inspektorat Wsparcia Sił Zbrojnych">
Inspektorat Wsparcia Sił Zbrojnych

Inspektorat Wsparcia Sił Zbrojnych ( IWsp SZ) – jednostka organizacyjna wojska z siedzibą w Bydgoszczy, której celem jest planowanie pełnego zabezpieczenia logistycznego funkcjonowania Sił Zbrojnych Rzeczypospolitej Polskiej. 
Inspektorat został powołany decyzją Ministra Obrony Narodowej nr Z-74/Org./P1 z 6 października 2006. Gotowość do działania osiągnął 1 stycznia 2008, przejmując zadania logistyczne od dowództw rodzajów sił zbrojnych. 
Od początku powstania do 22 grudnia 2018 Inspektorat podlegał Dowództwu Generalnemu Sił Zbrojnych. 23 grudnia 2018, po zmianie w systemie dowodzenia i kierowania siłami zbrojnymi RP z 4 października 2018, Inspektorat zmienił swoje podporządkowanie i wszedł w podporzadkowanie szefa Sztabu Generalnego Wojska Polskiego.
Zadania.
Do zadań Inspektoratu Wsparcia Sił Zbrojnych należy:
Struktura organizacyjna.
Inspektorat Wsparcia Sił Zbrojnych:
Jednostki i instytucje bezpośrednio podporządkowane:
Jednostki nie wymienione w Instytucjach bezpośrednio podporządkowanych, ale według zarządzenia nr 28/MON z 31 października 2013 podlegają Inspektoratowi Wsparcia Sił Zbrojnych:
Obsada personalna.
Szefowie
Zastępcy szefa – szefowie sztabu
Zastępcy szefa – szefowie logistyki

</doc>
<doc id="717388" url="https://pl.wikipedia.org/wiki?curid=717388" title="Murr (gmina)">
Murr (gmina)

Murr – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, wchodzi w skład związku gmin Steinheim-Murr. Leży nad rzeką Murr, ok. 10 km na północny wschód od Ludwigsburga.

</doc>
<doc id="717397" url="https://pl.wikipedia.org/wiki?curid=717397" title="Eberdingen">
Eberdingen

Eberdingen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, wchodzi w skład wspólnoty administracyjnej Vaihingen an der Enz. Leży ok. 15 km na zachód od Ludwigsburga.
W roku 1977 na terenie dzielnicy "Hochdorf an der Enz" został odnaleziony bogaty grób celtyckiego wodza zwany grobem wodza z Hochdorf.

</doc>
<doc id="717401" url="https://pl.wikipedia.org/wiki?curid=717401" title="Sersheim">
Sersheim

Sersheim – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg, wchodzi w skład wspólnoty administracyjnej Vaihingen an der Enz. Leży nad rzeką Metter, ok. 15 km na północny zachód od Ludwigsburga, przy granicy Parku Natury Stromberg-Heuchelberg.

</doc>
<doc id="717403" url="https://pl.wikipedia.org/wiki?curid=717403" title="Wielokrotna akredytacja">
Wielokrotna akredytacja

Wielokrotna akredytacja - w terminologii prawa międzynarodowego i dyplomacji określamy tak sytuację, gdy jeden szef misji dyplomatycznej (najczęściej ambasador) jest akredytowany w więcej niż jednym państwie przyjmującym. Rozwiązanie takie stosują często państwa o słabo rozwiniętej służbie dyplomatycznej. Używa się go również w relacjach między państwami znacznie od siebie oddalonymi i utrzymującymi kontakty przede wszystkim o charakterze kurtuazyjnym. Przykładem może być Ambasada RP w Nairobi, która oprócz goszczącej ją Kenii obsługuje jeszcze sześć innych państw z regionu Afryki Wschodniej. Na wielokrotną akredytację muszą wyrazić zgodę wszystkie objęte nią państwa (tzn. np. państwo A może zgodzić się na bycie obsługiwanym przez ambasadę państwa X w państwie B, ale jednocześnie może zastrzec, iż ta sama ambasada nie może obsługiwać równocześnie państwa C).

</doc>
<doc id="717404" url="https://pl.wikipedia.org/wiki?curid=717404" title="Aksu (obwód południowokazachstański)">
Aksu (obwód południowokazachstański)

Aksu (kaz.: Ақсу; ros.: Аксу) – wieś w południowym Kazachstanie, w obwodzie południowokazachstańskim, siedziba administracyjna rejonu Sajram. W 2009 roku liczyła ok. 29,5 tys. mieszkańców.

</doc>
<doc id="717407" url="https://pl.wikipedia.org/wiki?curid=717407" title="Kwas aminopentanowy">
Kwas aminopentanowy

Kwas aminopentanowy ("kwas aminowalerianowy") to związek organiczny z grupy aminokwasów o wzorze C5H11NO2. Istnieją dwa izomery kwasu aminopentanowego:

</doc>
<doc id="717409" url="https://pl.wikipedia.org/wiki?curid=717409" title="Kwas α-aminowalerianowy">
Kwas α-aminowalerianowy



</doc>
<doc id="717413" url="https://pl.wikipedia.org/wiki?curid=717413" title="Jequié">
Jequié

Jequié – miasto we wschodniej Brazylii, w stanie Bahia.
Liczba mieszkańców w 2003 roku wynosiła ok. 129 tys.

</doc>
<doc id="717414" url="https://pl.wikipedia.org/wiki?curid=717414" title="Möglingen">
Möglingen

Möglingen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg. Leży ok. 4 km na zachód od Ludwigsburga, przy autostradzie A81.

</doc>
<doc id="717416" url="https://pl.wikipedia.org/wiki?curid=717416" title="Działania taktyczne">
Działania taktyczne

Działania taktyczne – wszelkie działania pododdziałów, oddziałów, związków taktycznych, wojsk operacyjnych i obrony terytorialnej. 
Celem działań taktycznych jest zwycięstwo nad przeciwnikiem. Osiąga się go przez łączenie w jeden spójny system elementarnych czynników walki jakimi są rażenie, ruch i informacja.
Podział działań taktycznych.
Stosując kryterium znaczenia i charakteru działań, dzielą się na: 
działania rozstrzygające (walki)
działania pomocnicze
Pokojowe (MOOTW)
W 2008 roku zmodyfikowano nieco podział:
Działania zasadnicze
Działania asymetryczne
Działania przygotowawcze
Zasady działań taktycznych.
Celowość
Zachowanie zdolności bojowej
Ekonomia sił
Zaskoczenie
Aktywność 
Manewr
Czynnik ludzki w działaniach taktycznych.
Przywództwo
Morale
Inicjatywa
Elastyczność
Wytrzymałość

</doc>
<doc id="717418" url="https://pl.wikipedia.org/wiki?curid=717418" title="Język iżorski">
Język iżorski



</doc>
<doc id="717419" url="https://pl.wikipedia.org/wiki?curid=717419" title="Jenbach (Austria)">
Jenbach (Austria)

Jenbach – gmina targowa w Austrii, w kraju związkowym Tyrol, w powiecie Schwaz. Leży nad rzeką Inn. Liczba mieszkańców 1 stycznia 2015 roku wynosiła 6955.

</doc>
<doc id="717420" url="https://pl.wikipedia.org/wiki?curid=717420" title="Teoria bodziec-reakcja">
Teoria bodziec-reakcja



</doc>
<doc id="717421" url="https://pl.wikipedia.org/wiki?curid=717421" title="Jełabuga">
Jełabuga

Jełabuga (, tatar. Алабуга) – miasto w Rosji, w Tatarstanie, na prawym brzegu Kamy.
Historia.
Historia osady sięga XI w., kiedy Bułgarowie Wołżańsko-Kamscy wybudowali tu graniczny zamek. Później został on opuszczony, a jego ruiny znane są teraz jako "Şaytan qalası" („Zamek Szejtana”).
W drugiej połowie XVI w. na tym samym miejscu powstała rosyjska wioska.
Obecnie miasto jest znane jako miejsce urodzin rosyjskiego malarza, Iwana Szyszkina (1832-1898).
Jełabuga jest znana jako miejsce samobójczej śmierci Maryny Cwietajewej w 1941 roku. Na miejscowym cmentarzu znajduje się jej grób, a w domu, w którym mieszkała, jest teraz poświęcone jej muzeum.
W latach 90. XX w. w mieście otwarto montownię General Motors.
W pobliżu Jełabugi znajduje się Park Narodowy Dolnej Kamy.
Gospodarka.
W mieście rozwinął się przemysł samochodowy, maszynowy, rafineryjny, włókienniczy oraz spożywczy.
Demografia.
Liczba mieszkańców w 2003 roku wynosiła ok. 67 tys. W 2010 roku było to ok. 70 tysięcy, a w 2021 roku 73 tys.

</doc>
<doc id="717424" url="https://pl.wikipedia.org/wiki?curid=717424" title="Mapucze">
Mapucze

Mapucze, Araukanie (mapucze "Mapuche"; lub ) – grupa etniczna Indian Ameryki Południowej, zamieszkujących południowo-centralne obszary Chile i południowo-zachodnią Argentynę. Sami Araukanie mówią o sobie Mapucze, co w dosłownym tłumaczeniu znaczy „Ludzie Ziemi”. Plemiona te żyły w czasach prekolumbijskich na południe od terenów zajmowanych przez Inków na obszarze dzisiejszego Chile.
Historia.
Araukanie nigdy nie zostali ujarzmieni przez Inków ani hiszpańskich konkwistadorów, dzięki czemu ich państwo istniało obok potęgi hiszpańskiej, a później niepodległego Chile aż do roku 1871. Dopiero wtedy armia chilijska pokonała wojska Araukanów. To z ich plemienia wywodzi się słowo "lautaro", będące pierwotnie imieniem narodowego bohatera o wolność, a później hasłem powstań przeciwko Hiszpanom.
Araukanie tworzyli małe, rodzinne grupy. Na czas wojen łączyły się ze sobą, a tuż po zakończeniu przymierza z powrotem się rozpadały. Obok wodza – ojca rodu najważniejszą osobą w grupie był czarownik.
Mitologia.
Bóstwa najwyższe.
Araukanie obawiali się złych znaków. Wierzyli w najwyższą istotę, Guinechena (Guenechén, Ngenechen) – „Pana Ludzi”, oraz w stwórcę ziemi Mapu (Maipe). Ich bogiem najwyższym był także Elchen – stwórca ludzi i Nenechen „Pan Ludzi”. Zaliczany był do bogów rolnictwa. Podczas obrzędów rolniczej płodności był proszony o wszystkie związane z nią rzeczy, a także o zdrowie. Innym bardzo ważnym bogiem był Pillan. Był on panem wojny, gromu, sprawcą błyskawic, trzęsień ziemi i erupcji wulkanów. Odpowiedzialny był za epidemie, niszczenie plonów, powstawanie sztormów i wybuchanie wojen. Według wierzeń, Pillan wywoływał tornada wówczas, gdy przemierzał pampy i Andy na swym czarnym ogierze o złotej grzywie. Innym jego wariantem był bóg Tralkan fucha, którego łaskawość i aktywność była pozyskiwana poprzez składanie ofiar. Bezpośrednio Pillanowi podlegały złe duchy Huecuvoe (Huecufe, Huecuva, Huecuway, Huecuva, Huecuvas, Wekufe) i Cherruves (Cherufe).
Kolejnymi ważnymi bogami Araukanów byli Toquichen i Raninhuenu. Do nich wznoszono modły podczas ceremonii związanej z zimowym przesileniem. Błagano ich o pomyślność na cały nadchodzący rok.
Bóstwa pluwialne.
Z morzem wiąże się postać rybaka o imieniu Manquian będąca raczej postacią mitologiczną, bohaterem kultowym niż bogiem. Według mitu stopy rybaka uwięzły w szczelinie między dwiema skałami. Pomimo usilnych starań i szamańskich zabiegów stopniowo zamienił się w kamień. Dziś Mapucze uważają go za rybaka dusz i władcę morza, a swoje pochodzenie wywodzą właśnie od niego. Do Manquian wznoszą modły o pomyślny i obfity połów. Araukanie, mając tylu bogów, musieli się z nimi kontaktować. W tej roli występował święty orzeł przynoszący ludziom wieści, Namcu.
Araukanie dziś.
Obecnie Araukanie żyją w środkowo-południowym Chile, gdzie do dziś zachowali swoje obrzędy religijne, sztukę tkactwa oraz zamiłowanie do wygłaszania przemówień na zebraniach publicznych. Do dziś są dumni, że zachowali swą odrębność kulturową. Ich populację w Chile szacuje się na 1 300 000, w Argentynie na ok. 100 000. Posługują się językiem mapudungun.

</doc>
<doc id="717427" url="https://pl.wikipedia.org/wiki?curid=717427" title="Edward Arłamowski">
Edward Arłamowski

Edward Arłamowski (ur. 26 sierpnia 1909 w Bochni, zm. 24 kwietnia 1979) – polski szachista i problemista.
Życiorys.
Z zawodu był adwokatem, w roku 1945 uzyskał na Uniwersytecie Jagiellońskim tytuł doktora praw. W okresie międzywojennym należał do grona najsilniejszych szachistów krakowskich, zaś po zakończeniu II wojny światowej - do ścisłej krajowej czołówki. Po raz pierwszy w finale mistrzostw Polski wystąpił w roku 1948. Do roku 1954 w finałowych turniejach zagrał pięciokrotnie, zdobywając trzy medale: srebrny (w roku 1951 w Łodzi) oraz dwa brązowe (w latach 1949 w Poznaniu oraz 1954 w Łodzi). W roku 1949 zwyciężył w międzynarodowym turnieju w Katowicach (przed Bogdanem Śliwą). Brał również udział w kilku innych międzynarodowych turniejach, m.in. w Szczawnie-Zdroju (1950), Sopocie (1951) i Międzyzdrojach (1952).
Według retrospektywnego systemu Chessmetrics, najwyżej sklasyfikowany był w lutym 1955 r., zajmował wówczas 132. miejsce na świecie.
W latach trzydziestych zajmował się kompozycją szachową. Łącznie skomponował 190 zadań, z których 23 uzyskały nagrody i wyróżnienia w konkursach międzynarodowych. W okresie tym zajmował się również działalnością dziennikarską, propagował szachy na łamach "Polski Zachodniej" i "Dziennika Bydgoskiego".
Był posiadaczem jednego z największych w Polsce księgozbiorów o tematyce szachowej, który liczył ok. 3 tysiące tomów. Zbiór ten, zgodnie z wolą wyrażoną w testamencie, został po jego śmierci przekazany Bibliotece Jagiellońskiej.

</doc>
<doc id="717429" url="https://pl.wikipedia.org/wiki?curid=717429" title="Jasiołda">
Jasiołda

Jasiołda – rzeka na Białorusi, lewy dopływ Prypeci.
Ma długość 242 km, powierzchnia dorzecza 5430 km2.

</doc>
<doc id="717430" url="https://pl.wikipedia.org/wiki?curid=717430" title="Oberstenfeld">
Oberstenfeld

Oberstenfeld – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Ludwigsburg. Leży nad rzeką Bottwar, ok. 20 km na północny wschód od Ludwigsburga, przy granicy Lasu Szwabsko-Frankońskiego.

</doc>
<doc id="717432" url="https://pl.wikipedia.org/wiki?curid=717432" title="Moglingen">
Moglingen



</doc>
<doc id="717434" url="https://pl.wikipedia.org/wiki?curid=717434" title="Moeglingen">
Moeglingen



</doc>
<doc id="717436" url="https://pl.wikipedia.org/wiki?curid=717436" title="Yangiyoʻl">
Yangiyoʻl

Yangiyoʻl (ros. Янгиюль, "Jangijul") – miasto w Uzbekistanie, w wilajecie taszkenckim, siedziba administracyjna tumanu Yangiyoʻl.
Liczba mieszkańców w 2010 roku wynosiła ok. 72,5 tys.

</doc>
<doc id="717438" url="https://pl.wikipedia.org/wiki?curid=717438" title="Polscy żołnierze internowani w krajach nadbałtyckich">
Polscy żołnierze internowani w krajach nadbałtyckich



</doc>
<doc id="717440" url="https://pl.wikipedia.org/wiki?curid=717440" title="Maciej Klimczak">
Maciej Klimczak

Maciej Klimczak (ur. 21 września 1956 w Warszawie) – polski urzędnik państwowy, bibliotekarz, dyplomata, były wiceminister kultury, w latach 2005–2009 ambasador RP w Rydze, w latach 2011–2015 podsekretarz stanu w Kancelarii Prezydenta RP.
Życiorys.
Ukończył studia na Wydziale Pedagogicznym Uniwersytetu Warszawskiego. W trakcie studiów podjął pracę w dziedzinie animacji społeczno-kulturalnej, następnie pracował w spółdzielczości mieszkaniowej. W 1984 objął funkcję wicedyrektora, a następnie dyrektora Domu Sztuki na Ursynowie.
W 1990 podjął pracę w Ministerstwie Kultury i Sztuki na stanowisku wicedyrektora Departamentu Edukacji Kulturalnej. Od 1992 był dyrektorem Departamentu Upowszechniania Kultury. W latach 2001–2005 pełnił funkcję podsekretarza stanu w Ministerstwie Kultury. W 2003 pełnił obowiązki generalnego konserwatora zabytków. Zasiadał w Komisji Wspólnej Rządu i Samorządu Terytorialnego, Radzie ds. Zrównoważonego Rozwoju, Zespole ds. Mniejszości Narodowych, Komisji Trójstronnej ds. społeczno-gospodarczych oraz w wielu innych kolegialnych organach doradczych i konsultacyjnych.
W latach 1995–2001 był wykładowcą Podyplomowego Studium Menedżerów w Szkole Głównej Handlowej.
W październiku 2005 objął funkcję ambasadora RP na Łotwie. Funkcję tę sprawował do końca listopada 2009. Następnie od 2010 był dyrektorem naczelnym Teatru Studio.
18 marca 2011 został podsekretarzem stanu w Kancelarii Prezydenta RP ds. twórczości, dziedzictwa i kultury. Pełnił tę funkcję do 5 sierpnia 2015. W 2015 miał objąć dyrekcję Instytutu Polskiego w Mińsku, jednak nie uzyskał nominacji ministra Witolda Waszczykowskiego. Podjął pracę w Bibliotece Publicznej w Dzielnicy Śródmieście w Warszawie. W 2020 został przedstawicielem Senatu RP w Radzie CBOS. 

</doc>
<doc id="717441" url="https://pl.wikipedia.org/wiki?curid=717441" title="Ottynia">
Ottynia

Ottynia (w okresie II Rzeczypospolitej Otynia; ukr. Отинія – "Otynija") – osiedle typu miejskiego na Ukrainie, w obwodzie iwanofrankiwskim, w rejonie kołomyjskim. W 2001 roku liczyło ok. 5,3 tys. mieszkańców.
Znajduje się tu powstała w XIX w. stacja kolejowa Ottynia, położona na linii Lwów – Czerniowce.
Historia.
Ottynia została pierwszy raz wspomniana w dokumentach z 1610 roku jako rezydencja magnacka. W 1669 roku Wacław Potocki ufundował w Ottyni pierwszy drewniany kościół. W I Rzeczypospolitej należała województwa ruskiego, pod zaborem austriackim wchodziła w skład prowincji Galicja. W 1880 roku miejscowość liczyła 3714 mieszkańców w tym 1557 Żydów, w 1913 roku liczyła ok. 5000 mieszkańców, w tym 1000 Polaków, 2000 Żydów, 1500 Rusinów oraz 500 Czechów i Niemców. 
W latach 1902-05 w miejscu drewnianej świątyni z 1766 r. wybudowano nowy murowany kościół, którego ołtarz ozdobili artyści sprowadzeni z Tyrolu w 1911 roku.
Przed pierwszą wojną światową w mieście funkcjonowała duża fabryka maszyn rolniczych „Bredt” zatrudniająca ponad 400 pracowników, fabryka znajdowała się w pobliżu dworca kolejowego. W mieście znajdował się dwór i park, własność Łukaszewiczów. Miasto było siedzibą rabinatu, mieszkał tu również rabin „cudotwórca” Chaim Hager.
. 25 lipca 1944 roku Ottynia została zdobyta przez wojska radzieckie.

</doc>
<doc id="717443" url="https://pl.wikipedia.org/wiki?curid=717443" title="Mowa (retoryka)">
Mowa (retoryka)

Mowa lub przemówienie, przemowa, niekiedy oracja (, ) – ustna wypowiedź, wygłaszana jako rzeczywisty i celowy komunikat językowy, wyrażający stanowisko, pogląd czy opinię mówcy lub osób, w imieniu których mówca przemawia. Mowa nie ma ograniczonej długości, jest wygłaszana przez jednego mówcę i posiada konkretnego słuchacza lub słuchaczy, a jej spajającym czynnikiem jest temat, zwany przedmiotem mowy. Teorią przemówienia zajmuje się retoryka.
Przemówienie jest rzeczywistym, a nie fikcyjnym aktem mowy, to znaczy, że mówca rzeczywiście twierdzi, pyta, nakłania, ostrzega, grozi itp. Przemówienie jest celowym aktem mowy, to znaczy, że mówca zmierza do przekonania słuchaczy, czyli przyjęcia przez słuchaczy stanowiska, poglądu, czy opinii głoszonych przez mówcę. W związku z tym, podczas wygłaszania przemówienia, konieczne jest nawiązanie i utrzymywanie kontaktu słuchowego i myślowego – zamiar przekonania po stronie mówcy oraz zamiar słuchania po stronie słuchaczy. Jak ujął to Cyceron w "De inventione": "pierwszą powinnością mówcy jest wyrażać się stosownie do potrzeby przekonywania".
Mowa jest wygłaszana przez jednego mówcę, to znaczy orzeczenia (typu „uważam”, „chcę”, „wiem”, „czuję”, „sądzę” itp.) w ramach całego przemówienia mają podmiot odnoszący się do osoby mówcy lub osób, w imieniu których mówca przemawia. Mowa ma konkretnego słuchacza lub konkretnych słuchaczy, więc zdania skierowane są w całym przemówieniu do tej samej osoby lub tej samej grupy osób. Mowa nie ma ograniczonej długości, to znaczy, że może składać się zaledwie z jednego zdania (np. „Protestuję!”) czy równoważnika zdania (np. „Zgoda!”) lub też mieć formę bardzo rozbudowaną, na przykład wielogodzinnej oracji.
Kwalifikacja przedmiotu mowy.
Temat przemówienia nazywany jest w retoryce przedmiotem mowy. Podstawowa kwalifikacja przedmiotu mowy dotyczy statusu wątpliwości ("dubium"). Zależy ona od stanu zagadnienia, czyli między innymi od podniesionych wcześniej argumentów. Wyróżnia się cztery możliwe stany zagadnienia: "status coniecturae" (stan domniemania), "status finitionis" (stan określający), "status qualititatis" ("stan jakości") oraz "status translationis" ("stan przeniesienia"). Jeżeli jeden z tych czterech stanów zagadnienia uważany jest przez mówcę lub słuchacza za wątpliwy, przedmiot mowy określany jest również jako wątpliwy. W przeciwnym przypadku przedmiot mowy określany jest jako pewny.
"Status coniecturae" określa, czy wątpliwe lub pewne jest ustalenie faktu albo faktów dotyczących przedmiotu mowy; "status finitionis", czy wątpliwa lub pewna jest interpretacja faktu albo faktów; "status qualititatis", czy wątpliwa lub pewna jest ocena faktu albo faktów; "status translationis", czy wątpliwa lub pewna jest możliwość rozstrzygnięcia wątpliwości.
Zależności między uczestnikami mowy.
Podczas wygłaszania przemówienia wyróżnia się trzech „uczestników” mowy ("partycypantów"): mówcę, przedmiot mowy oraz słuchacza (słuchaczy). Między tymi „uczestnikami” zachodzi zjawisko zależności, określane w retoryce mianem "aptum".
Aptum pojawia się podczas przemówienie pomiędzy mówcą a przedmiotem mowy, między przedmiotem mowy a słuchaczem oraz między mówcą a słuchaczem.
Występują dwie możliwości układu zależności między mówcą a słuchaczem: słuchacz może rozstrzygać w przedmiocie, którego dotyczy mowa, albo być jedynie biernym odbiorcą przemówienia.
Między mówcą bądź słuchaczem a przedmiotem mowy wyróżnia się dwie zasadnicze zależności, opierające się na kwalifikacji przedmiotu. Jeżeli przedmiot mowy jest wątpliwy, wówczas przemawiający występuje jako strona a słuchacz rozstrzyga wątpliwości. Jeżeli zaś przedmiot mowy jest pewny, wówczas przemawiający występuje jako bezstronny nadawca a słuchacz jest tylko biernym odbiorcą. Zależność ta ulega komplikacji, gdy między mówcą a słuchaczem występuje rozbieżność w sprawie kwalifikacji przedmiotu mowy.
Rodzaje mów.
Mowa może zostać wygłoszona w jednym z trzech rodzajów – jako mowa uzasadniająca (), mowa osądzająca () albo mowa oceniająca (). Rodzaje te odpowiadają ludzkiej skłonności do radzenia lub odradzania, oskarżania lub obrony, a także chwalenia lub ganienia. Mowa uzasadniająca dotyczy czasu przyszłego, mowa osądzająca czasu przeszłego, natomiast mowa oceniająca czasu teraźniejszego.
Rozróżnienie to wprowadził Arystoteles, który podzielił mowy na polityczne, sądowe i popisowe. Klasyfikacja taka przyjęła się u późniejszych teoretyków. Arystotelesowski podział na trzy "genera" jest elastyczny, tak że ogarnia sobą wszystkie potencjalne przedmioty mowy. Jak stwierdził Kwintylian: "pozostałe rodzaje wynikają z tych trzech, w nich bowiem znajdujemy wszystko to, co należałoby albo pochwalić lub zganić, doradzić czy odradzić, potwierdzić względnie odrzucić".
Mowa w jednym z tych trzech rodzajów może zawierać elementy pozostałych dwóch, szczególnie podczas dygresji. Można więc wygłosić mowę w rodzaju osądzającym z elementami uzasadniającymi i oceniającymi, w rodzaju uzasadniającym mieszczą się elementy mowy osądzającej i oceniającej; rodzaj oceniający jest używany jako składnik pomocniczy dla dwóch pozostałych rodzajów.
Mowa uzasadniająca.
Mowa uzasadniająca, zwana też doradczą lub deliberatywną, obejmuje wszystkie przemówienia odnoszące się do czasu przyszłego, które doradzają, zachęcają, odradzają lub zniechęcają do jakiegoś tematu, sprawy, problemu itp. Rozważa się w nim rozmaite „za” i „przeciw”, aby przekonać odbiorcę do poparcia lub podjęcia odpowiedniej decyzji.
Przy mowach doradzających stosuje się najczęściej dowodzenie wartościujące, przesycone dylematami i antytezami etycznymi, na przykład: dobro – zło, bezpieczeństwo – niebezpieczeństwo, konieczność – szkodliwość itp. Rodzaj uzasadniający ma przede wszystkim zastosowanie w polityce (np. w przemówieniach parlamentarnych). „Deliberowanie” jest używane, gdy głównym celem wypowiedzi jest zachęcanie, odradzanie, przestroga, upominanie czy wzywanie do czegoś.
Podstawowa klasyfikacja mów uzasadniających dzieli je na mowy doradzające i mowy odradzające.
Mowa osądzająca.
Mowa osądzająca, zwana również sądową, obejmuje wszystkie przemówienia odnoszące się do czasu przeszłego, które oskarżają albo bronią, czy też dowodzą, że coś jest prawdziwe lub nieprawdziwe. Mówca, podczas tego typu przemówienia, występuje w roli „sędziego” zagadnień, problemów, spraw filozoficznych, moralnych, religijnych itp. Mowa osądzająca ma często charakter polemiczny.
Podstawowa klasyfikacja mów osądzających dzieli je na mowy obrończe i mowy oskarżające.
Mowa oceniająca.
Mowa oceniająca, zwana też demonstratywną lub popisową, obejmuje wszystkie przemówienia dotyczące czasu teraźniejszego, zawierające pochwałę albo naganę osób, rzeczy, problemów, wartości itp.
Pochwała i nagana mogą być wygłaszane bezpośrednio we własnym imieniu, choć często są wyłożeniem poglądów podzielanych przez słuchaczy. Mowy tego rodzaju mają zazwyczaj zastosowanie okolicznościowe, które nie wymaga od słuchaczy konkretnych rozstrzygnięć czy wyborów. Mowa oceniająca często przyjmuje formę panegiryku, spotykaną w najprzeróżniejszych odmianach wypowiedzi pochwalnych.
Podstawowa klasyfikacja mów oceniających dzieli je na mowy pochwalne i mowy krytykujące.
Style mowy.
Mowa może zostać wygłoszona w jednym z trzech stylów – stylu niskim (), średnim () lub wysokim (). Podział ten wywodzi się od Arystotelesa i Teofrasta, a w europejskiej tradycji literackiej utrwalił go autorytet Cycerona.
Mowa należy do jednego z trzech stylów w zależności od stopnia ozdobności w zakresie słownictwa i szyku zdań, nasycenia środkami służącymi oddziaływaniu emocjonalnemu (takimi jak figury retoryczne czy metafory) oraz sposobu rytmizacji tekstu.
Mowa w stylu niskim.
Styl niski, zwany też prostym, jest używany podczas większości przemówień. Jest on oszczędny, jasny i skromny, pozbawiony figur retorycznych czy metafor. Wymaga słów niewyszukanych, których znaczenie jest oczywiste dla słuchaczy. Jego użycie zalecane jest przede wszystkim przy mowie oceniającej.
Mowa w stylu średnim.
Styl średni, zwany też umiarkowanym, stosuje się podczas mowy bardziej specjalistycznej, w której używa się słownictwa skierowanego do konkretnego słuchacza. Styl średni stosuje się także w mowie wygłaszanej na trudny, mało zrozumiały dla słuchaczy przedmiot mowy, gdy konieczne jest umiarkowane użycie metafor lub figur retorycznych. Jest szczególnie odpowiedni dla rodzaju osądzającego. Jego stosowanie uważane jest za „złoty środek”, który wyważa skrajności stylu niskiego i wysokiego, ale mowa w takim stylu wymaga od mówcy szczególnego wysiłku i taktu.
Mowa w stylu wysokim.
Styl wysoki, zwany też wzniosłym, jest odpowiedni dla tematów doniosłych. Jego głównym celem jest emocjonalne oddziaływanie na słuchaczy. Stosowany jest przede wszystkim w rodzaju uzasadniającym. Wyróżnia go nasycenie figurami retorycznymi i metaforami. Mowa w nim wygłoszona musi być starannie dopracowana. Odpowiedni jest szczególnie podczas przemówień o wielkiej wadze, ale używać go należy ostrożnie, gdyż jego częste użycie prowadzi do przesady.
Części mowy.
Prawidłowo skonstruowana mowa składa się z pięciu części: wstępu (), narracji (), argumentacji (), refutacji () i zakończenia (). Części te należy podczas przemówienia ułożyć w tej właśnie kolejności.
Z tych pięciu części mowy, w niektórych okolicznościach można pominąć pierwszą, czyli wstęp. Jak stwierdził Arystoteles "nie należy stosować wstępu, jeżeli temat wypowiedzi jest niedługi lub oczywisty".
Wstęp.
Zadaniem wstępu jest pozyskanie przychylności i uwagi słuchaczy oraz wyjaśnienie celu przemówienia. Wstęp składa się więc z trzech obowiązkowych elementów – pozyskania przychylności ("captatio"), pozyskiwania uwagi oraz nawiązania do przedmiotu mowy. Treść tych elementów zazwyczaj zawiera standardowe formuły, zwane toposami wstępu. Wstęp powinien cechować się stosownością, starannością i nie być zbyt długi. Wstęp zwyczajny, nazywany wprowadzeniem, można skomponować w rodzaju prostym, ujmującym lub okolicznościowym. W szczególnych sytuacjach stosuje się wstęp nadzwyczajny, czyli insynuację.
Narracja.
Po zapewnieniu sobie życzliwości i uwagi we wstępie, mówca powinien za pomocą narracji przygotować słuchaczy na najważniejszą część wypowiedzi, czyli wyrażenia własnego stanowiska, opinii czy poglądu. Zadaniem narracji jest przedstawienie faktów lub pojęć dotyczących omawianego tematu w taki sposób, aby słuchacz podzielił z mówcą ich odpowiednią interpretację. Współcześnie o osobie przemawiającej na jakiś temat często mówi się, że używa określonej narracji.
Celem narracji jest, jak to ujął Arystoteles, "takie wyjaśnienie faktów, aby odbiorca uwierzył, że były takie właśnie, jak je chce przedstawić mówca". Cyceron określał narrację jako wyjaśnienie, będące podstawą wiarygodności argumentacji w danej sprawie.
Argumentacja.
Argumentacja jest fundamentem mowy. Podporządkowane są jej pozostałe części: przygotowujące argumentację (wstęp i narracja) oraz następujące po niej, rozwijające ją (refutacja i zakończenie). Zadaniem argumentacji jest bowiem przedstawienie stanowiska, poglądu, czy opinii głoszonych przez mówcę i udowodnienie własnych racji za pomocą argumentów.
Cyceron w "De inventione" stwierdził, że "dowodzenie jest tym, dzięki czemu – za pomocą argumentacji – wypowiedź nadaje naszej sprawie wiarygodność, powagę i stałość". Argumentacja, jako część mowy, opiera się przynajmniej na jednym argumencie, ale najczęściej na kilku. Kwintylian zauważył: "co odróżnia dowodzenie od dowodów? To, że argumenty są tym, dzięki czemu dana kwestia zostaje udowodniona, zaś dowodzenie jest w istocie częścią wypowiedzi, w której same argumenty stają się jasne dzięki słowom". Sam zaś argument zdefiniował Kwintylian jako "proces rozumowania, który dostarcza dowodów i umożliwia wywnioskowanie jednej rzeczy z drugiej – potwierdzenie faktów, które są niepewne poprzez fakty, które są pewne".

</doc>
<doc id="717446" url="https://pl.wikipedia.org/wiki?curid=717446" title="Jáltipan">
Jáltipan

Jáltipan – miasto w południowo-wschodnim Meksyku, w stanie Veracruz, na przesmyku Tehuantepec. Liczba mieszkańców w 2003 roku wynosiła ok. 30 tys.

</doc>
<doc id="717447" url="https://pl.wikipedia.org/wiki?curid=717447" title="NaszaTV">
NaszaTV

NaszaTV – Nasza Telewizja – telewizja lokalna nadająca na terenie powiatu puckiego.
Program można oglądać w:
Telewizja pracuje w cyfrowej technologii DVCAM. Ponadto utrzymuje współpracę z następującymi ośrodkami TV:
Ponadto stacja działa w oparciu o współpracę z wieloma osobami, w tym również dziennikarzami profesjonalnymi m.in. z Dziennika Bałtyckiego.
Telewizja nadaje w trybie całodobowym, dzienny program sięga 2 godzin, natomiast aktualizacja programów jest prawie codziennie. Stacja ta nadaje relacje z imprez odbywających się w regionie – m.in. na początku października 2006 NaszaTV relacjonowała w Helu uroczystość wręczenia najwyższych wyróżnień Stowarzyszenia Techników Polskich w Wielkiej Brytanii.

</doc>
<doc id="717450" url="https://pl.wikipedia.org/wiki?curid=717450" title="Bogusław Marcin Majewski">
Bogusław Marcin Majewski

Bogusław Marcin Majewski (ur. 22 listopada 1961) – polski dziennikarz i dyplomata, w latach 2004–2008, ambasador RP w Singapurze i polski przedstawiciel w Radzie Gubernatorów Fundacji Azja-Europa.
Życiorys.
Ukończył studia dziennikarskie na Moskiewskim Uniwersytecie Państwowym im. M.W. Łomonosowa. W latach 1984–1989 pracował w TVP. Od 1989 pracownik Ministerstwa Spraw Zagranicznych. Zajmował się przede wszystkim kontaktami z prasą, zarówno w centrali w Warszawie (dwukrotnie pełnił funkcję rzecznika prasowego MSZ), jak i, dwukrotnie, na placówce w Waszyngtonie. Był także wicedyrektorem gabinetu ministra. W 2004 został pierwszym ambasadorem RP w Singapurze rezydującym w Singapurze. Od 2008 pracownik instytucji europejskich w Brukseli, do końca 2010 jako Szef Zespołu ds Azji w Radzie UE (Policy and Early Warning Unit – Policy Unit) a od 2011, z chwilą powstania Europejskiej Służby Działań Zewnętrznych, Stały Przewodniczący Grupy Roboczej ds Azji/Oceanii.
Zna angielski i rosyjski. Żonaty, ojciec trójki dzieci.

</doc>
<doc id="717455" url="https://pl.wikipedia.org/wiki?curid=717455" title="Neurotensyna">
Neurotensyna

Neurotensyna ("NT") – oligopeptyd złożony z 13 aminokwasów: N-ter-Glu-Leu-Tyr-Glu-Asn-Lys-Pro-Arg-Arg-Pro-Tyr-Ile-Leu-C-ter. Należy do neuropeptydów.
NT uwalniana jest z komórek N serii APUD w śluzówce jelita czczego i krętego pod wpływem produktów trawienia tłuszczów i białek. Wzmaga wydzielanie soku trzustkowego (zwłaszcza w fazie jelitowej) i jelitowego, hamuje wydzielanie żołądkowe, wzmaga motorykę jelitową i zwiększa przepływ krwi przez krążenie trzewiowe. Występuje w ośrodkowym układzie nerwowym, w neuronach dopaminergicznych w obrębie podwzgórza, a także w cholinergicznych neuronach zwojowych.

</doc>
<doc id="717456" url="https://pl.wikipedia.org/wiki?curid=717456" title="Lilly Martin Spencer">
Lilly Martin Spencer

Lilly Martin Spencer (ur. 26 listopada 1822, zm. 22 maja 1902) – urodzona w Anglii amerykańska artystka.
Prowadziła zajęcia w National Academy of Design. W ten sposób utrzymywała rodzinę.

</doc>
<doc id="717457" url="https://pl.wikipedia.org/wiki?curid=717457" title="Kankan">
Kankan

Zobacz też: cancan – muzyczna forma taneczna.

</doc>
<doc id="717459" url="https://pl.wikipedia.org/wiki?curid=717459" title="Linia poleceń">
Linia poleceń



</doc>
<doc id="717462" url="https://pl.wikipedia.org/wiki?curid=717462" title="Zabieg Patey'a">
Zabieg Patey'a



</doc>
<doc id="717465" url="https://pl.wikipedia.org/wiki?curid=717465" title="Operacja Pateya">
Operacja Pateya



</doc>
<doc id="717466" url="https://pl.wikipedia.org/wiki?curid=717466" title="Tomasz Chłoń">
Tomasz Chłoń

Tomasz Marek Chłoń (ur. 29 października 1961 w Warszawie) – polski hungarysta, dyplomata, ambasador RP w Estonii (2005–2010) oraz Słowacji (2013–2015).
Życiorys.
Ukończył studia w zakresie filologii węgierskiej na Uniwersytecie Warszawskim, podyplomowe studia politologiczne w Polskim Instytucie Spraw Międzynarodowych oraz studia w zakresie integracji europejskiej na Uniwersytecie Warszawskim i Uniwersytecie Maastricht.
Od 1987 związany jest ze służbą dyplomatyczną. W latach 1990–1991 wchodził w skład zespołu realizującego wprowadzenie ruchu bezwizowego z państwami zachodnimi. Od 1991 pełnił funkcję sekretarza ds. politycznych i prasowych Ambasady RP w Helsinkach, a w latach 1996–1997 był zastępcą ambasadora. Od 1997 kierował wydziałem w Departamencie Polityki Bezpieczeństwa Ministerstwa Spraw Zagranicznych. Brał udział w pracach zespołu negocjującego zmiany w Traktacie o konwencjonalnych siłach zbrojnych w Europie.
Od 1998 do 2003 pracował w Stałym Przedstawicielstwie RP przy NATO. Reprezentował Polskę w Komitecie Politycznym Sojuszu. Był jednym z negocjatorów porozumienia powołującego Radę NATO-Rosja. Po powrocie do kraju ponownie kierował wydziałem w Departamencie Polityki Bezpieczeństwa, a od 2004 pełnił obowiązki wicedyrektora Departamentu Systemu Narodów Zjednoczonych i Problemów Globalnych.
Od 2005 do 2010 pełnił funkcję ambasadora RP w Estonii. W listopadzie 2011 otrzymał nominację na ambasadora ad personam. Do 2013 kierował Sekretariatem Ministra w Ministerstwie Spraw Zagranicznych. 8 stycznia 2013 został mianowany ambasadorem RP w Słowacji, którym był do 2015. Po zjechaniu z Bratysławy był pełnomocnikiem ministra przygotowującym szczyt NATO w Warszawie (odwołany cztery miesiące przed szczytem). Od 2017 pracuje w biurze NATO w Moskwie.
Jest autorem publikacji: "Droga Finlandii do Unii Europejskiej", "Rosja bliżej NATO" i "Polska na forum ONZ" oraz artykułów w prasie fińskiej.
Biegle włada językami: angielskim, fińskim i węgierskim. Posługuje się także estońskim, francuskim i rosyjskim. Ojciec trzech córek.

</doc>
<doc id="717467" url="https://pl.wikipedia.org/wiki?curid=717467" title="EyeToy">
EyeToy

Eye Toy – cyfrowa kamera z mikrofonem (podobna do kamery internetowej) przeznaczone dla konsoli PlayStation 2. Współpracuje ona również z PlayStation 3. Podłączana do konsoli poprzez port USB.
Umożliwia ona granie w gry (współpracujące z nią) bez użycia DualShocka, a za pośrednictwem własnego ciała.
Kamera rejestruje ruch osoby stojącej naprzeciwko telewizora i nakłada na wyświetlany obraz gry. Poruszając rękami wpływa się na obiekty w grze (dzięki temu można sterować postacią, itp.). Kamera pozwala również na rejestrowanie krótkich wiadomości, które można zapisywać na karcie pamięci konsoli.
Eye Toy można również podłączyć do komputera po wcześniejszym zainstalowaniu odpowiednich sterowników.
Gry współpracujące z EyeToy.
Wszystkie gry oprócz dwóch wydanych na PlayStation 3 zostały wydane na PlayStation 2. Wydawcą wszystkich gier jest firma Sony z wyjątkiem pięciu gier wydanych przez inne firmy.
Zostały wydane również 2 gry: ' i ' o których była mowa na Playstation Days.

</doc>
<doc id="717470" url="https://pl.wikipedia.org/wiki?curid=717470" title="Izoterma Halsey'a">
Izoterma Halsey'a



</doc>
<doc id="717471" url="https://pl.wikipedia.org/wiki?curid=717471" title="Suchogrzybek obciętozarodnikowy">
Suchogrzybek obciętozarodnikowy

Suchogrzybek obciętozarodnikowy, podgrzybek obciętozarodnikowy ("Xerocomellus porosporus" (Imler ex G. Moreno &amp; Bon) Šutara) – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Xerocomellus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozowali w 1968 r. Louis Philip Mathieu Imler, Roy Watling i Marcel Bon, nadając mu nazwę "Boletus porosporus". Obecną, uznaną przez Index Fungorum nazwę nadał mu w 2008 r. Josef Šutara, przenosząc go do rodzaju "Xerocomellus".
Synonimy naukowe:
Nazwę podgrzybek obciętozarodnikowy podał Władysław Wojewoda w 2003 r., według niektórych ujęć taksonomicznych gatunek ten zaliczany był bowiem do rodzaju "Xerocomus" (podgrzybek). Nazwa ta zdążyła się już rozpowszechnić w atlasach grzybów. Jednak według aktualnych ustaleń taksonomicznych należy do rodzaju "Xerocomellus", nazwa polska jest więc niespójna z naukową. W 2021 Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała używanie nazwy suchogrzybek obciętozarodnikowy. W niektórych opisach grzybów bywa nazywany borowikiem obciętozarodnikowym ("Boletus porosporus") – ta nazwa również jest niezgodna z naukową.
Morfologia.
Średnica 3–7 cm, za młodu półkulisty, później rozpostarty, dojrzały jest popękany na poletka. Kolor od orzechowobrązowego do oliwkowobrązowego. Pęknięcia mają barwę bladoochrową, bez czerwonawych odcieni, natomiast miejsca wygryzione przez ślimaki są mięsnoróżowe.
Wysokość 3–5 cm, grubość do 1,5 cm. walcowaty i zwężony przy podstawie. W górnej części jest bladożółty, w dolnej winnoczerwony, u podstawy zazwyczaj pokryty jest białą grzybnią,
Bladożółty i tylko u podstawy trzonu dorosłych okazów winnoczerwony.
Oliwkowobrązowy. Zarodniki o obciętych końcach i rozmiarach 13–15 × 4–5 μm.
Występowanie.
Występuje w Ameryce Północnej i w Europie. W Polsce brak danych o częstości jego występowania, nie znajduje się jednak na liście gatunków zagrożonych. W literaturze mykologicznej do 2003 r. opisano tylko jego stanowiska na Roztoczu. W istocie występuje częściej, często jednak bywa nieodróżniany od podobnego suchogrzybka złotoporego ("Xerocomellus chrysenteron").
Rośnie w lasach liściastych i mieszanych na ziemi, szczególnie pod dębami, grabami i sosnami.
Zastosowanie.
Grzyb jadalny średniej jakości. Jest niezbyt trwały i często bywa zaczerwiony.

</doc>
<doc id="717472" url="https://pl.wikipedia.org/wiki?curid=717472" title="Kaniów (Ukraina)">
Kaniów (Ukraina)

Kaniów (ukr. Канів) – miasto na Ukrainie, w obwodzie czerkaskim, w rejonie czerkaskim, nad Zbiornikiem Kaniowskim na Dnieprze.
Był miastem królewskim Korony Królestwa Polskiego, w 1765 roku należał do starostwa kaniowskiego w województwie kijowskim.
Historia.
Pierwsza wzmianka o Kaniowie pochodzi z 1078. Miejscowość była znana jako główne miejsce przepraw przez rzekę Dniepr.
Po 1240 był siedzibą nadzorców tatarskich (baskaków). Po przejęciu tych terenów przez Wielkie Księstwo Litewskie, książę Witold utworzył w Kaniowie komorę celną. W 1569, w następstwie unii lubelskiej roku Kaniów przeszedł z Litwy do Korony.
W 1600 Kaniów uzyskał prawa miejskie. Od 1635 wypłacano tu żołd Kozakom rejestrowym. W 1654 moskiewski książę Siemion Bołchowskij przyjmował w nim od Kozaków i Bohdana Chmielnickiego przysięgę wierności wobec Carstwa Rosyjskiego. W 1678 Kaniów został zniszczony przez Turków. W czerwcu 1768 podczas koliszczyzny miasto zostało zdobyte przez hajdamaków, a jego wszyscy obrońcy wymordowani. W rzezi uczestniczyli także miejscowi chłopi ruscy i Kozacy. O tych wydarzeniach opowiada jeden z najważniejszych utworów polskiego czarnego romantyzmu - "Zamek kaniowski" Seweryna Goszczyńskiego.
Miejscowość rozwinęła się znacznie po 1775, gdy dziedzicznym starostą kaniowskim został bratanek króla Stanisław Poniatowski, który wprowadził wiele reform gospodarczych, m.in. oczynszował chłopów.
W 1787 Katarzyna II Wielka caryca Rosji spotkała się w Kaniowie z królem Polski Stanisławem Augustem Poniatowskim – Tadeusz Miciński oparł na tych zdarzeniach swój dramat "Termopile Polskie", a także powiązaną z nim powieść "Wita". Gdy w 1793 miasto zostało zajęte przez Rosję, Stanisław Poniatowski sprzedał swoje miejscowe dobra. W 1861 pochowano pod miastem poetę Tarasa Szewczenkę, w miejscu, w którym obecnie istnieje Narodowy Rezerwat Szewczenki.
Podczas I wojny światowej w nocy z 10 na 11 maja 1918 rozpoczęła się bitwa pod Kaniowem, gdy przeważające liczebnie oddziały niemieckie bez żadnych uprzedzeń zaatakowały rozlokowane w okolicy Kaniowa jednostki polskie generała Hallera, niezadowolone z postanowień traktatu brzeskiego. Po całodziennej walce i wyczerpaniu się zapasów amunicji II Korpus Polski został zmuszony do złożenia broni. Straty niemieckie wyniosły ok. 1500 zabitych i rannych, polskie nie przekraczały 1000.
W 1972 w pobliżu miasta uruchomiono elektrownię wodną.
W 1989 liczyło 29 049 mieszkańców.
W 2013 liczyło 25 558 mieszkańców.
Gospodarka.
W mieście rozwinął się przemysł elektrotechniczny, spożywczy oraz drzewny.
Miasto w literaturze.
W Kaniowie toczy się akcja poematu Seweryna Goszczyńskiego "Zamek kaniowski".

</doc>
<doc id="717474" url="https://pl.wikipedia.org/wiki?curid=717474" title="James Douglas-Hamilton">
James Douglas-Hamilton

James Alexander Douglas-Hamilton (ur. 31 lipca 1942) – brytyjski arystokrata i polityk, młodszy syn Douglasa Douglas-Hamiltona, 14. księcia Hamilton i 11. księcia Brandon oraz lady Elisabeth Percy, córki 8. księcia Northumberland.
Wykształcenie odebrał w Eton College, oksfordzkim Balliol College i na uniwersytecie w Edynburgu, gdzie kończył studia prawnicze. W latach 1968-1972 pracował w kancelarii adwokackiej. W latach 1972-1974 zasiadał w radzie dystryktu Edynburg. Jest członkiem Partii Konserwatywnej. W latach 1974-1997 zasiadał w Izbie Gmin jako reprezentant okręgu Edinburgh West. W tym czasie był młodszym sekretarzem stanu w ministerstwie ds. Szkocji. W 1996 r. wszedł w skład Tajnej Rady.
24 sierpnia 1974 r. poślubił Priscilla Susan Buchan, córki Normana Buchana, 2. barona Tweedsmuir i Priscilli Thomson, córki brygadiera Alana Thomsona. James i Priscilla mają razem czterech synów:
W 1994 r., po śmierci 10. hrabiego Selkirk, lord James odziedziczył jego tytuł i musiał zrezygnować z miejsca w Izbie Gmin, ale skorzystał z postanowień Aktu o Parach z 1963 r. i zrezygnował z tytułu, który pozostaje zawieszony do czasu jego śmierci, kiedy to odziedziczy go jego najstarszy syn. W 1997 r. zasiadł jednak w Izbie Lordów z dożywotnim parostwem jako baron Selkirk of Douglas.
Od 1999 r. zasiada również w szkockim Parlamencie. Jest członkiem Komitetu Edukacji. W listopadzie 2005 r. ogłosił, że zamiesza odejść ze szkockiego Parlamentu wraz z końcem jego II kadencji w 2007 r. Dalej jednak będzie zasiadał w brytyjskiej Izbie Lordów, gdzie zamierza działać na rzecz interesów szkockich.
Lord Selkirk jest autorem kilku książek, min. "Motive For a Mission: The Story Behind Hess's Flight do Britain", opowiadająca o misji Rudolfa Hessa i o jego planowanym spotkaniu z ojciec lorda Selkirk w 1941 r.

</doc>
<doc id="717478" url="https://pl.wikipedia.org/wiki?curid=717478" title="Izoterma Frenkela-Halseya-Hilla">
Izoterma Frenkela-Halseya-Hilla



</doc>
<doc id="717479" url="https://pl.wikipedia.org/wiki?curid=717479" title="Jacek Multanowski">
Jacek Multanowski

Jacek Stefan Multanowski (ur. 8 stycznia 1961 w Warszawie) – polski filolog klasyczny i dyplomata, w latach 2004–2008 ambasador RP w Gruzji. Od 3 lutego 2014 do 2018 ambasador nadzwyczajny i pełnomocny w Macedonii.
Życiorys.
Ukończył studia w Instytucie Filologii Klasycznej Uniwersytetu Warszawskiego (1986).
Po ukończeniu studiów pracował jako nauczyciel łaciny w liceum ogólnokształcącym, a następnie, od 1990, w spółdzielni mieszkaniowej oraz w Res Publica sp. z o.o. Do 1995 był kierownikiem działu w Stowarzyszeniu „Wspólnota Polska”. Od 1995 pracuje w służbie dyplomatycznej. W latach 1995–2000 był I sekretarzem, a następnie radcą w Ambasadzie RP w Ałmaty. W kolejnych latach pracował w Departamencie Europy Ministerstwa Spraw Zagranicznych jako I radca i radca-minister. Od 2003 stał na czele Ambasady RP w Tbilisi, początkowo jako chargé d’affaires, a w latach 2004–2008 w randze ambasadora. Po powrocie do kraju objął stanowisko zastępcy dyrektora Departamentu Dyplomacji Publicznej i Kulturalnej MSZ. Od 2014 do 2018 był ambasadorem RP w Macedonii.
Jest żonaty, ma córkę. Zna angielski, francuski i rosyjski.

</doc>
<doc id="717480" url="https://pl.wikipedia.org/wiki?curid=717480" title="Antoni Królikowski">
Antoni Królikowski

Antoni Paweł Królikowski (ur. 17 lutego 1989 w Łodzi) – polski aktor, reżyser, scenarzysta, celebryta.
Życiorys.
Wczesne lata.
Urodził się w Łodzi jako najstarszy syn pary aktorskiej – Małgorzaty Ostrowskiej-Królikowskiej i Pawła Królikowskiego. Dorastał wraz z czworgiem młodszego rodzeństwa, braćmi – Janem (ur. 1992) i Ksawerym (ur. 2007) oraz siostrami – Julią (ur. 1999) i Marceliną (ur. 2001). W 2008 ukończył XXI Liceum Ogólnokształcące im. Hugona Kołłątaja w Warszawie w klasie filmowej.
Kariera.
W wieku czterech lat po raz pierwszy wystąpił na ekranie w roli kilkuletniego Wolfa Hausera (dorosłego grał jego stryj Rafał Królikowski) w dramacie telewizyjnym Michała Dudziewicza "20 lat później" (1993) z cyklu "C’est mon histoire". Swoją przygodę z aktorstwem kontynuował już jako dorosły grając epizody w serialach: "Wiedźmy" (2005–2006), "Dylematu 5" (2006), "Pogoda na piątek" (2006–2007), "Twarzą w twarz" (2007), "Kryminalni" (2008), "39 i pół" (2008–2009), "Agentki" (2008) i "Czas honoru" (2008–2009).
W 2007 razem z matką odebrał Srebrne Jabłko, nagrodę miesięcznika „Pani”. Za scenariusz i reżyserię swojej etiudy filmowej "Złote Pióro" otrzymał nagrodę na VIII Festiwalu Filmów Amatorskich „Filmowe Zwierciadła” w Ostrołęce, I Ogólnopolskim Festiwalu Filmów Amatorskich i w konkursie filmowym organizowanym przez kino „Muranów” prowadzone przez firmę Gutek Film, a także został wyróżnieny na Festiwalu Kafla 2007. Za swój film krótkometrażowy "Noc życia" (2010), do którego muzykę skomponował jego brat Jan, zdobył m.in. wyróżnienie w konkursie „Młode Kino Polskie”" za „poczucie humoru i przewrotne potraktowanie stereotypów” na 35. Festiwalu Polskich Filmów Fabularnych w Gdyni.
Zadebiutował na kinowym ekranie w roli Janka „Yerby”, zbuntowanego brata „Korby” (Anna Dereszowska) w komedii romantycznej Tomasza Koneckiego i Andrzeja Saramonowicza "Lejdis" (2008). W dramacie biograficznym Rafała Wieczyńskiego "Popiełuszko. Wolność jest w nas" (2009) zagrał Grzegorza Przemyka. Stał się rozpoznawalny wśród telewidzów jako Kuba Milewicz w serialu "Miłość nad rozlewiskiem" (2009) i jego kontynuacjach: "Życie nad rozlewiskiem" (2011), "Nad rozlewiskiem" (2012) i "Cisza nad rozlewiskiem" (2013–2014). Występował też w serialach: "Ludzie Chudego" (2010) jako Rafał, "Przyjaciółki" (2014–2017) jako Jerry i "Diagnoza" (2017–2019) jako Kacper Kaleta. Zagrał główną rolę młodego Eugeniusza Bodo w serialu TVP1 "Bodo" (2016). Był nominowany do Telekamery „Tele Tygodnia” 2017 w kategorii „Nadzieja telewizji”. Trafił do obsady dwóch dramatów wojennych: "Miasto 44" (2014) i "Dywizjon 303. Historia prawdziwa" (2018). Patryk Vega zaangażował go do głównych ról w swoich filmach: "Polityka" (2019) jako Bartłomiej Misiewicz, "Bad Boy" (2020) jako Paweł Zawrotny i "Pętla" (2020) jako Daniel Śnieżek. W dramacie sensacyjnym opartym na wydarzeniach związanych z tzw. aferą frankową "Banksterzy" (2020) został obsadzony w roli Mateusza, który marzy o niezależności.
W 2014 uczestniczył w pierwszej, emitowanej przez telewizję Polsat, edycji programu rozrywkowego "Dancing with the Stars. Taniec z gwiazdami" oraz prowadził program TVP2 "SuperSTARcie". W 2016 zwyciężył w pierwszej edycji reality show TVN "Agent – Gwiazdy". Był kapitanem jednej z drużyn w teleturnieju TVP2 "Kocham cię, Polsko!" (2017–2018) i teleturnieju TVP1 "To był rok!" (2019). W 2018 z ówczesną partnerką Julią Wieniawą byli bohaterami jednego z odcinków programu "The Story of My Life. Historia naszego życia". Był uczestnikiem reality show TVN "Przez Atlantyk" (2022).
W marcu 2022 został włodarzem federacji organizującej galę freak show fight Royal Division. Podczas gali miało odbyć się starcie sobowtórów Władimira Putina i Wołodymyra Zełenskiego, co w obliczu inwazji Rosji na Ukrainę wzbudziło kontrowersje; pod wpływem miażdżącej krytyki zrezygnował z udziału w przedsięwzięciu i przyznał, że była to jego nieprzemyślana decyzja.
Życie prywatne.
Pozostawał w nieformalnych związkach z Laurą Breszką (w latach 2012–2014), Katarzyną Sawczuk (2015–2016), Julią Wieniawą (2017–2018) i Katarzyną Dąbrowską (2018–2020).
7 sierpnia 2021 poślubił aktorkę Joannę Opozdę, z którą rozstał się w lutym 2022, niedługo przed narodzinami ich syna, Vincenta.
Od 2016 choruje na stwardnienie rozsiane.
Konflikty z prawem.
W marcu 2011 został zatrzymany za napaść na dwóch policjantów. W październiku 2012 sprawa została umorzona, a Królikowski zobowiązał się zapłacić poszkodowanym policjantom kwotę zadośćuczynienia w łącznej wysokości 8 tys. zł.
W lutym 2023 został zatrzymany przez policję podczas prowadzenia pojazdu pod wpływem środków odurzających. W marcu tego samego roku został oskarżony o kierowanie samochodem pod wpływem substancji psychotropowej. Królikowski nie przyznał się do zarzutów i wyjaśnił, że nie zażywał marihuany bezpośrednio przed jazdą samochodem, ale dzień wcześniej. 

</doc>
